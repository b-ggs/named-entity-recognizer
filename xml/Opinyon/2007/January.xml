<?xml version="1.0" encoding="ISO-8859-1" ?>
<data>
<article>
<title>EDITORYAL  Pag-asa, pag-asa at pag-asa ang nakikita</title>
<author></author>
<date>
<month>January</month>
<day>01</day>
<year>2007</year>
</date>
<body>SABI nila kakaiba ang lahing Pinoy sapagkat kahit na dumanas na ng mga hirap, dusa, kabiguan, trahedya, kalamidad at kung anu-ano pang masasaklap na karanasan, hindi nawawalan ng pag-asa. Laging nakatingin sa dako roon at hinahanap ang sinag ng bagong umaga. Hindi sumusuko at laging bukambibig na may pag-asa pa. Iyan ang kaibhan ng Pinoy sa ibang lahi. Sa survey ng Social Weather Stations (SWS), 91 percent ng mga Pinoy ay sasalubungin ang 2007 ng may buong-buong pag-asa. Sa halip na pagkatakot ang pananaigin sa pagpasok ng 2007, ang pag-asang magiging maganda ang kanilang buhay ang ninanais. Ang survey ay ginawa noong November 24 hanggang 29. Sa Visayas ang may pinakamataas na pag-asang minimithi sa pagpasok ng 2007  93 percent. Sumunod ang Luzon, 92 percent; Mindanao, 90 percent at Metro Manila, 87 percent. Ang katatapos na taon ang itinuturing na pinakamaraming kalamidad at trahedya na nangyari. Sunud-sunod ang mga malalakas na bagyong tumama sa Pilipinas. Unang malakas na bagyo na tumama sa Maynila, Laguna, Quezon ay ang &amp;quot;Milenyo&amp;quot; na nagdulot ng malaking pinsala at may namatay. Maraming punungkahoy ang natumba at ang mga billboard ay winasak. Sumunod na tumama ang bagyong &amp;quot;Reming&amp;quot; na nanalasa sa Bicol Region at ibang probinsiya sa Southern Tagalog. Maraming namatay sa Bicol nang umagos ang putik at bato mula sa paanan ng Mayon Volcano. Maraming bahay ang nalubog sa putik at nalibing nang buhay ang mga residente. Nawala sa mapa ang maraming barangay sa paanan ng Mayon. Hindi akalain ng mga residente na sa isang iglap ang kanilang bahay ang pinagkukunan ng ikabubuhay ay mawawalang parang bula. Mas mahirap tanggapin na ang kanilang mahal sa buhay ay nalibing nang buhay. Noong Pasko, 25 katao ang namatay nang isang sunog ang maganap sa isang malaking tindahan sa Ormoc, Leyte. Nakulong sa building ang mga biktima sapagkat ang mga fire exit ay nakakandado. Marami ang hindi makapaniwala na magiging malagim ang Paskong iyon. Maraming kalamidad at trahedya ang sumagasa sa lahing Pinoy subalit sa kabila nito, nananatili ang pag-asa sa kanilang puso. At ngayong 2007, nakatanaw pa sila sa mas mataas pang pag-asa na mababago ang takbo ng buhay.</body>
<link>http://www.philstar.com/Article.aspx?articleId=377801&amp;publicationSubCategoryId=94</link>
</article>
<article>
<title>EDITORYAL - Hindi na natuto</title>
<author></author>
<date>
<month>January</month>
<day>03</day>
<year>2007</year>
</date>
<body>MAS maraming naputukan ngayon kumpara noong nakaraang taon. Ayon sa Department of Health (DOH), 907 ang naging biktima ng paputok. Mas mataas ito kaysa noong New Year 2006 na 610 biktima ng paputok. Ayon pa sa DOH, tumaas din ang bilang ng mga tinamaan ng ligaw kumpara noong nakaraang taon. Nasa 24 katao ang biktima. Marami pa rin ang hindi natuto sa kabila na taun-taon lamang ay maraming nasusugatan dahil sa paputok. At nakapagtatakang karamihan sa mga naputulan ng daliri at nasugatan sa kamay ay mga bata. Nasaan na ang mga magulang ng mga batang ito at sila ang naging biktima? Napabayaan o talagang naging pabaya ang mga magulang at hinayaan nang maglaro ng paputok ang kanilang mga anak? Karamihan sa mga sinugod sa ospital ay may edad 7 hanggang 10 taong gulang na bata. Pumapalahaw sila sa sakit dahil naputukan ang daliri. Pawang &amp;quot;aray&amp;quot; at &amp;quot;aruy&amp;quot; at &amp;quot;hindi na po uulit&amp;quot; ang maririnig sa mga batang biktima bago pa sumapit ang Bagong Taon. Isang oras makaraan ang Bagong Taon ay dumami na ang mga isinugod sa ospital. Sa halip na bumaba ang mga nabiktima ng paputok ay lalo pang dumami. At isa lamang ang ibig sabihin nito, kulang pa rin ang kampanya ng DOH para lubusang maipaalam sa mamamayan ang pinsalang dulot ng paputok. Hindi masyadong tumimo sa isipan ng mamamayan na walang magandang ibubunga ang pagpapaputok. Ang nakaraang taon (2006) ang sinasabing pinakamaraming sunog na naganap. At pawang paputok ang dahilan. Pinaka-malagim na sunog ang naganap sa Ormoc, Leyte noong Pasko kung saan 25 katao ang namatay. Sinindihan ng isang bata ang paputok at naihagis sa talaksan ng mga tinitindang paputok. Sa isang iglap ay nilamon ng apoy ang building at na-trap ang mga tao. Walang fire exit ang building. Nasayang ang buhay dahil sa paputok. Sa talaan ng Bureau of Fire Protection, 11 sunog ang naganap sa buong bansa at karamihan ay dahil sa paputok. Kailan matututo na walang buting makukuha sa paputok?</body>
<link>http://www.philstar.com/Article.aspx?articleId=378039&amp;publicationSubCategoryId=94</link>
</article>
<article>
<title>Mga parcel na padala pinagkakaperahan ng ilan!</title>
<author>BAHALA SI TULFO Ni Ben Tulfo</author>
<date>
<month>January</month>
<day>03</day>
<year>2007</year>
</date>
<body>ISANG reklamo ang natanggap ng BITAG buhat sa isang nagrereklamong kumukuha ng parcel na padala sa kanya ng isang kaibigan buhat sa ibang bansa. Nang kukuhanin nya na ang parcel ay pinagbabayad daw siya ng halagang mahigit sa P2,000. Dahil sa hindi nya inakalang ganun kalaki ang babayaran sa pagkuha ng naturang parcel sa mailing station ng Las Pi&amp;ntilde;as kaya hindi nya na ito kinuha. Ang pinagtataka ng nagrereklamo sa BITAG ay dati naman daw nagpapadala sa kanya at P30 lang ang kanyang binabayaran. Gayung puro pinaglumaang gamit lang ang laman ng naturang parcel. Nang tanungin pa raw nya kung may resibo ang kanyang babayaran ang sagot daw ng empleyadong kanyang nakausap ay kapag walang resibo puwedeng isang libo na lang ang kanyang babayaran. Kolokoy talaga ang ilang empleyado dyan kaya nang tinawagan ng BITAG ang naturang tanggapan ay nagtuturuan na sila. Kaya naman nang balikan ang parcel ng nagrereklamo ay hindi na ito pinagbayad. Ayun naman pala bakit puwedeng walang bayad, o natakot lang kayo sa kalokohang inyong ginagawa ryan. Nabahag ba ang mga buntot nyo na baka mahulog kayo sa BITAG? Sana ngayong 2007 ay maging tapat ang ilang tiwaling empleyado dyan dahil sa susunod na may magreklamo sa BITAG sisiguraduhin namin na tutuldukan na namin ang inyong kalokohan.</body>
<link>http://www.philstar.com/Article.aspx?articleId=378044&amp;publicationSubCategoryId=94</link>
</article>
<article>
<title>Dapat bang ilagay sa backburner ang Cha-cha?</title>
<author>AKSYON NGAYON Ni Al G. Pedroche</author>
<date>
<month>January</month>
<day>04</day>
<year>2007</year>
</date>
<body>DETROIT, MICHIGAN Impossible dream na kaya ang pagbabago sa Constitution? Perhaps with the right motive and with the right advocates pushing it, matutuloy ito, anang isang kaibigan ko na nag-oobserba sa development ng usaping ito. Katunayan, maraming Pinoy expats ang umaayon sa pagbabago sa Saligangbatas. Pero yung ibay naniniwala na kailangan ang isang leader na may kredibilidad sa taumbayan bago magtagumpay ang ganyang pagbabago. Anila, kung walang isang leader na pinaniniwalaan ng nakararami na magsusulong nito, ang ano mang tangkang baguhin ang Konstitusyon ay pagdududahang may &amp;quot;ulterior motive&amp;quot;. Kunsabagay, panahon pa ni Fidel V. Ramos ay isinusulong na iyan. Nahalata ni &amp;quot;Tabako&amp;quot; (tawag kay Ramos) na pinagdududahan ang kanyang motibo kaya sinabi niyang ilalagay muna niya ito sa &amp;quot;backburner.&amp;quot; Ibig sabihin, kalimot muna. Natapos ang termino niya at walang nangyari. Sa panahon ni Presidente Arroyo ay mas matindi ang resistance lalo na ng splintered opposition na ginagawa ang lahat ng ingay upang pigilin ito. Ibinasura ng Korte Suprema ang Peoples Initiative at nagbunyi ang oposisyon. Isinusulong naman ngayon ang pagbabago sa Karta sa pamamagitan ng ConAss. Nag-aalburoto naman sa pagtutol ang Senado. Iginigiit ni House Speaker de Venecia na kahit wala ang Senado, bastat naroroon ang sapat na bilang ng mambabatas sa Mababang Kapulungan ay puwedeng isulong ito. Diyan umiinog ngayon ang legal argument. Alam niyo naman, kahit batas, puwedeng hanapan ng butas. Gaano man kaganda ang motibo sa pagbabago ng Konstitusyon, kung walang suporta ng lahat, mabuti pang ilagay uli ito sa backburner. Maghintay muna tayo sa tamang panahon na may isilang na leader na mapagkakaisa ang bansa. Bayaang siya ang magsulong ng reporma sa Karta. Email me at alpedroche@philstar.net.ph.</body>
<link>http://www.philstar.com/Article.aspx?articleId=378207&amp;publicationSubCategoryId=94</link>
</article>
<article>
<title>Mahirap magkaroon ng pagkakaisa</title>
<author>HALA BIRA! Ni Danny Macabuhay</author>
<date>
<month>January</month>
<day>04</day>
<year>2007</year>
</date>
<body>BUKAMBIBIG ng mga opisyal ng pamahalaan kapag magpapalit ang taon na kailangan na raw magkaisa ang lahat. Ito ang mensahe nila kung New Year. Ang tanong ko ay naiintindihan kaya nila kung ano ang tunay na kahulugan ng pagkakaisa. Pati si President Gloria Macapagal-Arroyo at kanyang Gabinete ay walang ibang panawagan tuwing Bagong Taon kundi mag- kaisa para bumuti na ang takbo ng ating bansa. Maraming kababayan na ganito rin ang sinasambit upang mabago na raw ang buhay ng mga Pilipino. Ako ay naniniwala sa kahalagahan ng pagkakaisa. Dito sa Pilipinas ay kanya-kanya na ang nananaig at pawang pansarili ang binibigyan ng halaga kaysa kapakinabangan ng nakararaming nagdarahop na Pinoy. Matutuwa ako kung makakamit ang sinasabing pagkakaisa ngayong 2007. Sana nga, pero sa tingin ko ay malabo sapagkat nakikita kong napakaraming buhul-buhol na kaguluhan sa bansa ngayon. Upang magkaroon ng pagkakaisa ang kailangan ay pagmamahalan, respeto sa isat isa, pagkakaunawaan at pagtutulungan. Aywan ko lamang kung magagawa ito ng mga lider ng bansa. Magkakalabang partido sila at magkakaiba ang paniniwala at adhikain. Marami sa kanila ang may mga pansariling interes, pampersonal o pampulitikal man. Mahirap magkaroon ng pagkakaisa. Sa palagay ko hindi titigilan ng mga taga-oposisyon si GMA hanggat hindi napapatalsik. Hindi nila ito titigilan sa pag-atake at pagbatikos tungkol sa pagpapalakad nito sa kanyang administrasyon. Sa palagay ko rin naman, hindi iaatras ni First Gentleman Mike Arroyo ang kanyang mga kaso laban sa mga journalists at iba pa. Sa palagay ko ang mga ganitong kaganapan ang dapat mabago o mawala upang mapatunayan na gustong makamit ang pagkakaisa patungo sa magandang kinabukasan ng Pilipinas.</body>
<link>http://www.philstar.com/Article.aspx?articleId=378219&amp;publicationSubCategoryId=94</link>
</article>
<article>
<title>EDITORYAL -V(u)isiting Forces Agreement</title>
<author></author>
<date>
<month>January</month>
<day>05</day>
<year>2007</year>
</date>
<body>KUNG hindi naaprubahan ang Visiting Forces Agreement (VFA) noong February 10, 1998, walang Daniel Smith at &amp;quot;Nicole&amp;quot; na ngayoy lumiligalig sa Pilipinas. Kaya kung mayroon mang nagtatawa ngayon, iyan ay walang iba kundi ang mga militanteng grupo na noon ay pinadugo ang kalsada bilang protesta sa pagdaraos ng &amp;quot;Balikatan&amp;quot; exercises na bahagi ng VFA. Kabi-kabila ang mga protesta noon bilang pagtutol sa isasagawang &amp;quot;Balikatan&amp;quot;. Kinatatakutan na noon pa ang mga krimeng maaaaring magawa ng mga sundalong Kano na kasali sa war exercise. Dahil sa tindi ng mga protesta, kinailangan pang bombahin ng tubig ang mga rallyists para lamang mabuwag at hindi maipagpatuloy ang pagpoprotesta. Ang kinatatakutan noon ay nangyari na nga ngayon. Isang sundalong Kano ang nanggahasa ng Pinay. Nahatulan na ang Kano at kinulong na sa Makati jail pero nagdulot nang katakut-takot na kontrobersiya. Hindi mapakali ang US Embassy sa nakakulong na Kano. Taliwas daw ito sa kasunduan ng VFA na ang lahat nang mga sundalong makagagawa ng kasalanan ay dapat nasa custody ng US Embassy. Bago natapos ang 2006, habang nagpuputukan sa kalsada at nagsasaya ang mga Pinoy, &amp;quot;itinakas&amp;quot; si Smith mula Makati jail at dinala na sa US Embassy. Mananatili na roon si Smith at hindi na maaalis kahit kailan. Komportable na si Smith sa kanyang kinalalagyan ngayon kumpara sa Makati jail. Ang kontrobersiyang ito ay umaani ng batikos sapagkat wala palang ibang dehado sa VFA kundi ang mga Pinoy mismo. Kung sa bawat magagawang kasalanan ng mga sundalong Kano ay ita-turned over sila sa custody ng US Embassy, nasaan ang katarungan dito. Nasaan ang hustisya sa ginawan ng kasalanan? Paano kung ang isang Kano ay hindi lamang pangre-rape ang ginawa kundi pumatay pa, ibig bang sabihin ay mananatili rin siya sa custody. Noong nasa Clark at Subic bases pa ang mga Kano, marami na ring mga krimen na nangyari roon na ang itinuturong kasangkot ay mga Kano mismo. May mga batang binabaril habang namumulot ng scrap. Ginagawang target. May mga naireport ding ginahasang Pinay subalit nawala na. At ngayong may VFA, narito pa rin ang pro- blema sa kanila. At tila mas matindi pa sapagkat, pabor sa kanila ang nakasaad sa kasunduan. Talo na noon ang mga Pinoy at pati pala hanggang ngayon. Hindi na dapat ituloy ang RP-US V(u)isiting Forces Agreement!</body>
<link>http://www.philstar.com/Article.aspx?articleId=378392&amp;publicationSubCategoryId=94</link>
</article>
<article>
<title>Sige pa, Supt. Romulo Sapitula!</title>
<author>BANAT NI BATUIGAS Ni Bening Batuigas</author>
<date>
<month>January</month>
<day>05</day>
<year>2007</year>
</date>
<body>TINUGON na ang mata-gal ng kahilingan ng mga residente at motoristang nabibiktima ng mga sanggano ng Balut, Tondo matapos na paigtingin ni Police Superintendent Romulo Sapitula ang kampanya laban sa mga kriminal. Nag-ugat ang kampanya ni Sapitula ng aking ibulgar ang pag-bulag bulagan ng mga dating pulis na nakakasakop sa naturang lugar. At nang siya nga ang naitalagang hepe ng Balut Police Station noong nakaraang December 8, 2006 ay agad niyang pinulong ang may 105 barangay chairmen ng naturang lugar. Sa unang meeting ng mga barangay chairmen ay iilan lamang ang dumalo sa dahilang dismayado umano ang mga chairmen sa mga nagdaang mga hepe, dahil puro lamang dialog ngunit wala namang nangyayari. Pawang pipitsugin lamang umano ang nahuhuli ng mga nagdaang pulis at kadalasan ay binabangkita pa nila, kung kayat patuloy ang paglipana ng mga kriminal sa kanilang lugar. He-he-he! Itoy pinatunayan ng ilang chairman na nakausap ko. Sa kasalukuyan ay may kabuuang 320 katao na ang nalambat ni Sapitula na pawang may mga kasong robbery holdup, Akyat Bahay Gang, drug pushers and users at mga pugante matapos na maglunsad siya ng anti-crime operation. Walang inaksayang oras si Sapitula maging itoy araw o gabi nang kanyang salakayin ang pinaghihinalaang lungga ng mga pusakal na krimi-nal na ikinasiya ng mga opisyales ng barangay at maging ng mga residente. Sa ngayon ay may kabuuang 10 anti-crime operation na ang naisagawa ng grupo ni Sapitula at mga barangay mula nang siyay manungkulan sa naturang police station. Pawang positibo ang kanilang nalambat dahil karamihan sa mga itoy may mga warrant of arrest at ang ilan namay positibong kinilala ng mga biktima. Kung inyong matatandaan na noong nakaraang taon ay naging laman ng aking Banat ang talamak na holdapan sa may kahabaan ng Road-10 at Moriones St. At ilang opisyal din ang aking tinukoy na nagpabaya sa kanilang tung-kulin, subalit sa kasalukuyan ay tila hulog ng langit si Sapitula sa mga mamamayan ng Tondo dahil sa kanyang kasipagan at tapang. Sa ngayon naging regular na ang pagpupulong ng may 105 Barangay Chairman at ni Sapitula kasama ang Police Community Relation Office ni SPO3 Vicente Rodriguez na tumatalakay sa peace and order sa Programang &amp;quot;Pulis at Barangay magkatuwang sa pagsugpo sa Kriminal&amp;quot; At dahil sa pakikiisa ng mga Barangay at mga residente ay unti-unti nang nanunumbalik ang katahimikan. Ipinagmalaki pa ni Sapitula na nagbunga ng maganda ang kanyang programa, sa katunayan ay naitala sa unang pagkakataon na ang kanyang nasasaku-pan ay walang nagpaputok ng baril ng Bagong Taon. Saludo ako sayo Sir! Naibabalik mo ang mabuting imahe ng pulisya.</body>
<link>http://www.philstar.com/Article.aspx?articleId=378414&amp;publicationSubCategoryId=94</link>
</article>
<article>
<title>Ekonomiya bago pulitika</title>
<author>AKSYON NGAYON Ni Al G. Pedroche</author>
<date>
<month>January</month>
<day>06</day>
<year>2007</year>
</date>
<body>Dahil sa nalalapit na halalan sa Mayo, titindi na naman ang pamumulitika ng ating mga senador at kongresista FOR A HIGH LEVEL OF AWARENESS AND NAME RECALL, ika nga.&amp;nbsp; Siyempre, kasama na dito ang black propaganda o ang paninirang puri sa mga katunggali. At walang duda, madadamay ang gobyerno dahil tiyak, uulanin ng putik mula sa oposisyon. &amp;nbsp;Ang tanong, bakit ba kailangan pang gumamit ng dirty tricks sa eleksyon e pwede namang magkampanya sa pamamagitan ng masusi at malalim na&amp;nbsp; &amp;nbsp;talakayan ng mga isyung pampubliko?. Sana, di mawala ang FOCUS ng pamahalaan sa ating lumulusog na ekonomiya&amp;nbsp; sa harap ng mga pambabatikos ng mga kulang sa pansin nating &amp;nbsp;pulitiko. Sayang kasi kung magkakaganun dahil lubos na gumaganda na ang takbo ng ating ekonomiya. Ito marahil ang dahilan kung kaya 92% ng Pinoy buhat sa economic classes ABC, ayon sa survey ng Social Weather Stations,&amp;nbsp; ang nagsabi na haharapin nila ng walang takot at puno ng pag-asa ang 2007.&amp;nbsp;Maari na natin sigurong sabihin na ang pagpapatupad ng value added tax o Vat noong Enero ng nakalipas na taon ang &amp;nbsp;nagsilbing mitsa sa pagliksi ng sanay palubog nating &amp;nbsp;ekonomiya. Napakalaki ng ayuda &amp;nbsp;nito sa paghusay ng kalagayan ng &amp;nbsp;ating pananalapi at patuloy na paglakas ng ating Piso na noong isang araw &amp;nbsp;lamang ay pumalo ng P48.1 kontra isang dolyar. &amp;nbsp;&amp;nbsp; Isa pang kabutihang naidulot nito ay ang pagkaroon ng ating bansa ng SURPLUS MONEY na sa kasalukuyan ay ipinangtutustos sa maraming infrastructure, education at anti-poverty projects ng gobyerno. Kasama dito ang 100,000 pabahay na ipinagkaloob sa mga pamilyang iskwater noong isang taon.&amp;nbsp; Dito rin&amp;nbsp; sa pagtaas ng buwis nagmula ang milyon-milyong pisong&amp;nbsp; tulong sa mga napinsala ng mga super typhoon &amp;nbsp;nitong mga huling buwan ng 2006. Talagang rumatsada ang ating ekonomiya noong isang taon. Bukod sa kita mula sa tinatawag na non-tax revenue na umabot sa mahigit P97 bilyon, nahigitan naman nang Bureau of Customs&amp;nbsp; ang 2006 collection &amp;nbsp;target nitong &amp;nbsp;P196 bilyon nang P1 bilyon.&amp;nbsp; Dahil din daw sa epektibong labor deployment ng pamahalaan, malaki rin ang naitulong ng $12 bilyong OFW remittance sa paglusog ng pambansang ekonomiya.&amp;nbsp;Sa year-end report ng mga ahensiya ng gobyerno, umabot din daw ng mahigit P190.66 bilyon ang Foreign Direct Investment na nagdulot naman ng maraming trabaho. Ito ay hamak na malaki kaysa P123.68 na naitala noong 2005. Ilan lamang ito na &amp;nbsp;dahilan sa pag-angat &amp;nbsp;ng Piso na naging daan &amp;nbsp;naman upang ating mabayaran ang ilan sa mga malalaking utang nating pang-labas tulad ng $220 bilyon loan sa Internatonal Monetary Fund bago natapos ang taon. Sa darating na Abril, mababayaran na rin natin ang ating pagkakautang mula pa nung panahon ni Marcos, sa maanomalyang nuclear plant sa Bataan na daang milyong pisong interes ang ating binabayad araw-araw. &amp;nbsp;&amp;nbsp;&amp;nbsp; Para sa akin, isa pang magandang balita ay ang pag-unlad ng sistemang transportasyon na lalo pang magpapasigla &amp;nbsp;ng kalakal at komersiyo sa ating mga progresibong lalawigan. Nabalitaan ko kasing tapos na raw ang Subic-Clark-Tarlac Expressway na magdudugtong sa&amp;nbsp; tatlong ECONOMIC POWERHOUSE sa Norhtern Luzon. Ito ay ang Subic Bay Freeport, Clark Special Economic Zone at ang Luisita Industrial Park.&amp;nbsp; Inumpisahan na rin ang Northrail na mag-uumpisa naman sa&amp;nbsp; Metro Manila patungong La Union.&amp;nbsp; Ang Southrail ay popondohan na&amp;nbsp; rin ng South Korean government. Ito ay magmumula naman sa Makati at aabot hanggang Bicol. Hinuhukay na rin daw ang pondasyon ng LRT na magdudugtong naman ng Baclaran at Cavite. Kapag bumilis kasi ang pagkilos ng tao at ng kargo, bibilis din ang takbo ng negosyo. Sana namay magtuloy-tuloy na at huwag namang ma-baboy ng pulitika&amp;nbsp; ang paglago ng ating ekonomiya ngayong Year of the Pig. Kung may New Years resolution ang ating mga pulitiko, pinaka-una sana dito &amp;nbsp;ang pagtigil sa paninira ng bayan para lang silay mahalal.&amp;nbsp;</body>
<link>http://www.philstar.com/Article.aspx?articleId=378562&amp;publicationSubCategoryId=94</link>
</article>
<article>
<title>Tumor sa utak</title>
<author>WHATS UP DOC? Ni Dr. Tranquilino Elica&amp;ntilde;o Jr</author>
<date>
<month>January</month>
<day>07</day>
<year>2007</year>
</date>
<body>ANG tumor sa utak ay ang pagtubo ng abnormal cells sa bahaging ito (utak) at maaaring maging malignant o hindi malignant. Maaaring makamatay ang pagkakaroon ng tumor sa utak. Dahil sa lokasyon nito, ang non-malignant brain tumor ay maaaring magdulot ng mga napakalubhang sintomas. Ang sintomas ng may brain tumor ay pabagu-bago depende kung nasaang location ito sa bahagi ng utak at unti-unti nararamdaman sa simula. Ang mga sintomas ng may brain tumor ay pananakit ng ulo, pagsusuka, pagkaalibadbad, pagkahilo, panlalabo ng paningin at panghihina na ang apektado ay ang isang bahagi ng katawan. Sometimes, a tumor in a particular site may cause a more definite set of symtoms, leading to its presence being suspected. Ang brain tumor ay maaaring secondary growth dahil sa malignancy na nasa ibang bahagi ng katawan o maaaring maging primary growth. Maaaring ito ay resulta ng tuberculosis, o syphilis at kung hindi pa nati-treat ang mga ito ay nararapat na gamutin. Ang pag-iingat o pag-iwas sa maaaring maging dahilan ng tumor sa utak ay maraming beses ko nang ipinaalala. Muli kong ipinaaalala na umiwas sa paninigarilyo. Maraming paraan para maalis ang brain tumor pero depende ito sa nature at site ng tumor. Maaaring idaan sa operasyon, radiation theraphy, chemotherapy, at ang paggamit ng radio isotopes. Ang patuloy na pag-unlad ng medisina ay nakapagbibigay ng pag-asa sa mga brain tumor sapagkat ang pamamaraan ng pag-treat dito ay malaki na ang possible.</body>
<link>http://www.philstar.com/Article.aspx?articleId=378749&amp;publicationSubCategoryId=94</link>
</article>
<article>
<title>Balut, penoy, balut!</title>
<author>PILANTIK Ni Dadong Matinik</author>
<date>
<month>January</month>
<day>07</day>
<year>2007</year>
</date>
<body>Tatlong mamamayan na naghahanapbuhay nasasalubong natin halos araw-araw; Silang tatloy sumisigaw sa lansangan nagbebenta ng pagkain at pamatid-uhaw! Tinapay! Tinapay! Ang sigaw ng una at pumupotpot pa kanyang bisikleta; Taho! Taho! Sigaw ng pangalawa  Balut! Penoy! Balut! Sigaw ng isa pa! Madilim-dilim pay sugod sa trabaho upang ang pamilyay kumain nang husto; Ngayong Bagong Taon nais nilang tatlo sila ay kumita kahit ilang piso! Panggising sa tulog: Tinapay! Tinapay! na para bang manok sa madaling-araw; Hindi natin batid ay iginagapang ang apat na bunsong nasa high school pa lang! At ang magtataho sa buong maghapon arnibal at sago maubos ang misyon; Para limang bunsong nasa college ngayon may pang-Media Noche noong Bagong Taon! Ang dalawang anak nitong magbabalut nasa opisina nat kapwa kumakayod; Professional sila pagkat nakatapos sa tyaga ng amang ang sigaw ay balut! Kaya silang tatlo ay walang pahinga dahil sa hangaring umasenso sila; Hirap ang katawan subalit masaya pagkat edukasyon sa anak pamana! Ngayong Bagong Taon - tatlong mamamayan hindi alintana angking karukhaan; Silay tatlong taong dangal ng Silangan pagkat nag-aangat sa pamilyat bayan! Di sila katulad ng maraming ama na sa mga anak ay laging pabaya; Mayayaman sila pero anak nila kung hindi kriminal - sugapa sa droga!</body>
<link>http://www.philstar.com/Article.aspx?articleId=378758&amp;publicationSubCategoryId=94</link>
</article>
<article>
<title>Impeach na naman?</title>
<author>AKSYON NGAYON Ni Al G. Pedroche</author>
<date>
<month>January</month>
<day>08</day>
<year>2007</year>
</date>
<body>DETROIT, MICHIGAN  Peak season ngayon at hindi ako nakakuha ng maagang booking pabalik ng Pinas kaya next week na ako makababalik sa home base, possibly January 15. Gayunman, malaking balita sa mga Pinoy dito na plano na naman ng mga oposisyonista na kasuhan muli ng impeachment si GMA. Ang dahilan ay ang pagbibigay ng gobyerno sa custody ng US embassy kay US Marine Lance Cpl. Daniel Smith na nahatulan ng Korte na mabilanggo ng habambuhay sa panggagahasa sa Pilipinang si Nicole. Hindi tayo dumedepensa o pumapanig kay GMA. Pero salungat man sa Konstitusyon, mayroong probisyon ang Visiting Forces Agreement (VFA) na ang mga 61 Joes na lumalabag sa batas sa Pinas ay kailangang ilagay sa US custody hanggat wala pang pinal na hatol. Nahatulan man si Smith, mayroon pang nakahaing mosyon para mabago ang hatol. Walang kinalaman si GMA sa VFA na napagtibay noon pang hindi siya ang pangulo ng bansa. Pati si DILG Sec. Ronaldo Puno ay pinagbibitiw ng oposisyon dahil siya raw ang nag-endorse na ilagay sa US custody si Smith. Pangit na salubong ito sa taon. Sumatotal, parali- sado uli ang gobyerno kapag humirit na naman ang impeachment. Anyway, naniniwala ako na dapat rebisahin ang VFA para tiyaking walang probisyon ito na sasalungat sa Konstitusyon.</body>
<link>http://www.philstar.com/Article.aspx?articleId=378913&amp;publicationSubCategoryId=94</link>
</article>
<article>
<title>Isa ka pa!...</title>
<author>CALVENTO FILES Ni Tony Calvento</author>
<date>
<month>January</month>
<day>08</day>
<year>2007</year>
</date>
<body>ANG MGA taong nagmamalasakit at sinusubukang mamagitan sa dalawang taong nag-aaway kadalasan sila pa ang nasasaktan at napapahamak. Na ang tanging layunin lamang ng umaawat ay mapagkasundo ang mga ito at kung ito ay makukuha naman sa maayos na pag-uusap nang sa gayon ay hindi na lumala pa ang gulo. Ang mga taong involve sa kasong ito ay hindi naman iba sa isat isa. Katunayan nito sila ay magkapatid. Ganito ang istoryang inilahad sa aming tanggapan si Loreta Delampuri ng Pampanga. Isa sa mga anak ni Loreta si Rodel. Na-involve ito sa ipinagbabawal na gamot kaya ito ay nakalulong. Sumama ito sa isang grupo na lingid sa kanyang kaalaman na bibili pala ang mga ito ng droga. Siya ang nautusang bumili ng shabu sa halagang P200. Samantala nakatimbre na pala ito sa mga pulis at dahil dito siya ay naaresto at nakulong. Nagsilbing leksyon kay Rodel ang pagkakapiit nito sa kalungan. Umiwas na rin umano ito sa mga barkada. Isa sa iniwasan nito ay ang suspek sa pagkamatay ng kapatid niyang si Melchor, si SPO2 Manuel Canlas. Minabuti rin umano nitong magbagong buhay kaya naman nagtinda na lamang ito ng balot malapit sa kanilang bahay. Ika-8 Setyembre 2005 bandang alas-8 ng gabi sa tapat ng bahay ng mga Delampuri isang pulis ang bumaba sa sasakyan, si SPO2 Canlas. Kinausap umano nito si Rodel at may ipinag-uutos. &amp;quot;May ibinibigay si SPO2 Canlas kay Rodel pero ayaw naman tanggapin ng anak ko dahil ayaw na niyang balikan ang bagay na naging dahilan ng pagkakulong niya,&amp;quot; pahayag ni Loreta. Ayon pa kay Loreta, dating kasa-kasama ni SPO2 Canlas ang kanyang anak. Si Rodel umano ang inuutusan ng pulis na ito. Samantala galing sa isang inuman si SPO2 Canlas nang puntahan nito si Rodel. Pilit umanong ibinibigay kay Rodel ang shabu upang itoy ibenta. Subalit hindi nito gustong sundin ang pinag-uutos ng pulis dahilan upang magalit ito sa kanya. Nagalit umano si SPO2 Canlas sa ginawang pagtanggi sa kanya ni Rodel kaya ang ginawa nito ay pinagsusuntok at sinakal ito. Pilit na pinoposasan si Rodel. Samantala tinawag naman ng isang nagngangalang Joey Castro na kasama ni Rodel sa pagtitinda ng balot si Loreta. Tinawag nito si Loreta at sinabing binubugbog ni SPO2 Canlas ang kanyang anak. Nasaksihan nito kung paano binitbit at saktan ng pulis na ito ang kanyang anak. Nakuha pang tutukan ng baril si Loreta ng suspek nang tangkain nitong umawat. Samantala pumasok naman ng bahay ang asawa ni Melchor, si Rachelle at ibinalita sa asawa nitong hinuhuli ng pulis si Rodel. Mabilis namang pinuntahan ni Melchor ang kapatid at nakita umano nitong tinutukan ito ng baril. Pinakiusapan nito na huwag saktan dahil sasama naman kanyang kapatid sa kanila. Subalit imbes na makipag-usap ang suspek ay si Melchor naman ang binalingan nito sinabing Isa ka pa! pagkatapos ay itunutok ang baril sa biktima. Napayakap si Loreta sa anak nang makita nitong tinamaan si Melchor. Sabog ang utak ng biktima. Wala ni isa mang tumulong sa pamilya Delampuri sa takot nito sa pulis dahil itinutok nito ang baril at nagbanta sa mga taong magtatangkang tumulong. Bago tuluyang lisanin ni SPO2 Canlas ang lugar umakyat ito sa bubungan ng bahay ng mga Delampuri at di-umanoy nagtanim ng ebidensiya laban kay Rodel. Dinala sa ospital si Melchor subalit habang ginagamot ito ay binawian na rin ito ng buhay. Samantala isinakay naman si Rodel kasama ang nga barangay at dinala sa himpilan. Nagsampa na rin ng reklamo ang pamilya ng biktima laban kay SPO2 Manuel Canlas. &amp;quot;Ininquest daw itong si SPO2 Canlas at nasampahan ng kasong homicide dahil sa pagkakabaril nito sa anak kong si Melchor habang ang anak ko namang si Rodel ay nakulong muli at sinasabing pusher daw ito. Nasa korte na ang kasong ito. Nagbagong-buhay na si Rodel at ayaw na nitong balikan ang makulong uli siya pero dahil sa pulis na ito na nilagyan lamang niya ng ebidensiya ang anak ko para mahuli pagkatapos siya rin ang dahilan ng pagkamatay ni Melchor,&amp;quot; salaysay ni Loreta. Nagpiyansa naman si SPO2 Canlas at pansamantala itong nakalaya. Naisampa na umano sa korte ang kaso subalit nagkaroon naman ng reinvestigation sa kasong pagpatay kay Melchor. Mariing itinanggi ng suspek ang akusasyon laban sa kanya. Sinabi nitong inagawan siya ng biktima kaya ipinagtanggol lamang nito ang kanyang sarili kaya nagawang barilin ang biktima. Lumabas ang resolution at kasong Homicide ang isinampa laban sa suspek. Dahil sa salat sa kaalaman patungkol sa batas ang pamilya ng biktima hindi na nila nagawang mag-file ng petition for review ang mga ito. Ang tanging hangad na lamang nila ay maparusahan ang pulis na si SPO2 Canlas at maging mabilis ang pag-usad ng kaso upang pagbayaran nito ang krimeng kanyang ginawa. Umaasa din ang mga ito na mapawalang-sala si Rodel sa kasong isinampa laban dito dahil ayon kay Loreta matagal nang tinalikuran ng kanyang anak ang paggamit ng ipinagbabawal na gamot magmula ng ito ay makulong. Para sa lahat ng biktima ng karahasan, krimen at mga legal problems, maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig City. * * * E-mail address: tocal13@yahoo.com</body>
<link>http://www.philstar.com/Article.aspx?articleId=378928&amp;publicationSubCategoryId=94</link>
</article>
<article>
<title>Desisyong may kinikilingan</title>
<author>IKAW AT ANG BATAS Ni Atty Jose C. Sison</author>
<date>
<month>January</month>
<day>09</day>
<year>2007</year>
</date>
<body>SI Tina ay empleyado ng DMPI, isang plantation company. Miyembro rin si Tina ng ALU, isang unyon na eksklusibong bargaining agent ng mga manggagawa ng DMPI. Ang CBA sa pagitan ng ALU at DMPI ay nagsasaad ng isang kondisyon: na ang lahat na kasalukuyan at mga susunod na mga manggagawa ay kinakailangang maging kasapi ng ALU upang manatili sa serbisyo. Nakasaad din na ang ALU ay maaaring magrekomenda sa DMPI ng pagdidismis ng manggagawa nito kung sakaling ito ay tumigil na sa pagiging kasapi ng unyon sanhi ng boluntaryong pag-alis o hindi pagbabayad ng aprubado at napagkasunduang bayarin sa unyon o pagtataksil sa unyon. Noong Marso 25, 1993, naparatangan si Tina ng ALU sa pagtataksil nito, dalawang taon na ang nakararaan, nang personal na mangalap ito ng miyembro ng ALU upang lumahok sa mga seminars ng kalabang unyon. Ito ay sinuportahan ng sinumpaang salaysay ni Ana, kapwa manggagawa at miyembro rin ng ALU. Ayon kay Ana, dahil sa pangako at paanyaya ni Tina, lumahok siya sa seminar, nangalap ng iba pang miyembro at tumanggap ng P500. Samantala, itinanggi ito ni Tina at iginiit na ang sinumpaang salaysay ni Ana ay sanhi ng galit at paghihiganti nito sa kanilang mag-asawa. Sa katunayan, ang salaysay daw ni Ana ay isinagawa anim na araw matapos sampahan nila ito ng kanyang asawa ng reklamo sa utang ni Ana sa kanila. Gayunpaman, inirekomenda ng Disloyalty Board ng ALU ang pagtiwalag kay Tina sa ALU dahil ang mga naging aksyon nito ay pagtataksil sa kapakanan ng nasabing unyon. Inirekomenda rin ng Board sa DMPI na idismis na nito sa serbisyo si Tina ayon na rin sa isinasaad ng Union Security Clause ng CBA MALI. Kahit na ang dahilan ng pagdismis sa serbisyo ni Tina ay hindi naayon sa Labor Code kundi sa probisyon ng CBA, kinakailangan pa ring mapakinggan si Tina bago siya patawan ng parusa. Ang salaysay ni Ana ay hindi dapat bigyan ng halaga para patunayang si Tina ay nagtaksil sa ALU dahil bugso ito ng galit at paghihiganti ni Tina. Sa katunayan, hindi ito napasinungalingan ni Ana o kaya ay naglahad ng mabigat na argumento ang DMPI na ang testimonya ni Ana ay walang kinikilingan. Kaya, ang naging argumento ni Tina ang higit na pinaniwalaan. Samantala, ang Disloyalty Board na nag-imbestiga at nagrekomenda ng parusang pagtanggal at pagdismis kay Tina ay siya ring itinaguyod ng ALU kung kayat ang integridad nito ay kaduda-duda. Nararapat pa rin na ang kadahilanan ng pagdismis ni Tina sa serbisyo ay batay sa sapat na ebidensya bago pa man ito ipatupad (Del Monte et al. vs. Timbal, et al. G.R. 158620, October 11, 2006).</body>
<link>http://www.philstar.com/Article.aspx?articleId=379096&amp;publicationSubCategoryId=94</link>
</article>
<article>
<title>EDITORYAL  Nauuna ang pagkampanya bago pag-file ng kandidatura</title>
<author></author>
<date>
<month>January</month>
<day>10</day>
<year>2007</year>
</date>
<body>SA Lunes pa magsisimula ang pagpa-file ng candidacy ng mga kandidato para sa May 14, 2007 elections pero nauna na silang mangampanya. Halos may isang buwan na silang nangangampanya sa pamamagitan ng pagbati ng &amp;quot;Merry Christmas and Happy New Year&amp;quot;, &amp;quot;Happy Fiesta&amp;quot;, at marami pang iba pang katulad na pagbati. Mayroong ang iba ay basta nakasulat ang pangalan (in bold letter) sa puting streamer at nakasabit sa mga poste ng Meralco, samantalang ang iba ay nakadikit na sa pader. Mayroong ang iba ay nagpapaalala na magrehistro na ang mga kabataan para makaboto sa darating na eleksiyon pero obvious na iniaanunsiyo niya ang pangalan para nga naman mabasa ng mga dadaan at matandaan. Ang iba naman ay nagpapaalala na mag-ingat sa dengue. Dahil sa maagang pangangampanya, nagsisimula nang dumilim at dumumi ang kapaligiran sapagkat nagsabit at nagdikit na kung saan-saan ang mga streamers at posters ng mga taong halatang-halata ang gimik na tatakbo sa May 14. At isang malaking katanungan kung mayroong magagawa ang Commission on Elections sa ginagawang ito ng mga taong nagbabalak kumandidato. Halatang-halata naman kaya siguradong alam din ng Comelec ang nangyayaring ito. Isang uri na ng pangangampanya ang ginagawang ito. Matatawag na ngang electioneering na mahigpit na ipinagbabawal ng Comelec. Sabagay, ano nga ba ang magagawa ng Comelec sa mga taong nagpapaskel ng kanilang mukha at greetings sa mga poste at pader gayong ang mga pulitikong bumabati sa TV sa loob ng ilang Segundo ay hindi nila masawata. Pati commercial sa TV ay ginagamit sa pangangampanya. May mga pumalag na sa ginagawang electioneering ng mga nagbabalak tumakbo sa election at hiningi na ang panig ni Comelec chairman Benjamin Abalos. Sagot ni Abalos, wala raw sila sa jurisdiction para pagbawalan ang political ads sapagkat hindi pa naman nagpa-file ng candidacy ang mga taong itinuturong lumalabag sa election laws. Kung ganito ang katwiran ng Comelec, hindi patas ang laban sapagkat ang mga pulitikong may pera na maaaring magbayad ng ads sa TV at diyaryo ay namamayagpag na. Dapat magkaroon ng ngipin ang Comelec sa nangyayaring ito na malinaw na maagang pangangampanya ng mga pulitiko.</body>
<link>http://www.philstar.com/Article.aspx?articleId=379249&amp;publicationSubCategoryId=94</link>
</article>
<article>
<title>Cuadro de jack</title>
<author>REPORT CARD Ni Atty. Ernest Maceda</author>
<date>
<month>January</month>
<day>10</day>
<year>2007</year>
</date>
<body>ZOSIMO PAREDES. Executive Director ng Presidential Commission on the Visiting Forces Agreement. Mali raw ang gobyerno kay Smith dahil may pending pang request sa hukuman. Pabor siya sa kustodiya ng US, subalit dapat ay hindi dinaan sa puwersa. Kahit ang desisyon ng Court of Appeals tinawag niyang &amp;quot;hilaw&amp;quot;. Nagbitiw siya sa tungkulin. Pang 30 na yatang opisyal ng administrasyon na nag-resign. Kahanga-hangang paninindigan. Kung gusto nilang magpakadena sa Amerika, sila na lang. Ifugao ito  Proud Pinoy! JACK OF DIAMONDS. RICHARD GOMEZ. Wala nang artistang hihigit pa kay GOMA kung dedikasyon sa paniwala ang pinag-uusapan. Kapag itoy nagdeklara, subok nang hindi aatras saan man humantong ang laban. Kung lumahok sa pagka-Senador, mapapakinabangan ng tao ang kanyang kapusukan. Kayat hindi maintindihan na open siya sa posibilidad na sumapi sa administration ticket. Tao naman daw ang hahalal sa kandidato. Mahalaga pa raw ba kung paano ito nanalo? GOMA: Ngayon mo pa ba tatalikuran ang prinsipyo? Kung ganito ang paniwala mo, tumakbo ka na lang na independent para walang masabi ang tao. JACK OF HEARTS. ANTONIO NACHURA. Nominado sa posisyon ng Associate Justice ng Supreme Court. Sa pag-aaral ng gagawin ng JBC sa Jan. 15, isa lang ang tanong: &amp;quot;Ano ang masasabi mo sa ginawang pagpalaya ng Pangulo kay Smith habang pinag-aaralan pa ng Hukuman ang inihain mong petisyon bilang Solicitor General?&amp;quot; Kung hindi siya umimik ay malinaw na huwad ang pagkilala niya sa jurisdiction ng Korte. Maaatim ba ni CJ Reynato Puno, Chairman ng JBC, na itulak sa pagkamahistrado ang nominadong kulang ang pagpapahalaga sa institusyon ng Hukuman? JACK OF SPADES. VIRGILIO GARCILLANO. Kandidato ng Malaca&amp;ntilde;ang ang kanilang favorite COMELEC Commissioner sa pagka-congressman sa Bukidnon. Hindi kagulat-gulat. Pinagmulan ng sigalot at krisis sa pulitika, may mga kaso pa sa hukuman at sa senado. At sa opinyon ng publiko? Public Enemy No. 2. Wala na yatang mai-&amp;quot;dagdag&amp;quot; na &amp;quot;babawas&amp;quot; sa kredibilidad nito sa mata ng tao. Aba, perpek na kwalipikasyon sa administration ticket  hindi ba, Congressman Jose Pidal? JACK OF DIAMONDS. (Sandali, JACK OF CLUBS ang sinulat ah . . . bakit tampered ito? Hello??? Hello . . . Garci?)</body>
<link>http://www.philstar.com/Article.aspx?articleId=379262&amp;publicationSubCategoryId=94</link>
</article>
<article>
<title>Bestfriend killer... nadakip!</title>
<author>CALVENTO FILES Ni Tony Calvento</author>
<date>
<month>January</month>
<day>10</day>
<year>2007</year>
</date>
<body>ISA NA NAMANG KASO ang natulungan ng CALVENTO FILES at &amp;quot;HUSTISYA PARA SA LAHAT. Nahuli ang suspek sa kasong murder na mahigit sa dalawang taon ng nagtatago sa batas. Nailathala ko nung December 11, 2006 ang istorya ng dalawang kaibigan na ang titulong &amp;quot;BESTFRIEND KILLER&amp;quot;. Nagkaroon ng lamat ang pagkakaibigan ng dalawa dahil iisang babae lamang ang kanilang inibig. Mas pinili ang biktimang si Armando Barandino na mapangasawa ni Roda kesa sa suspek na si Richard Garcia. Lingid sa kaalaman ng biktima na nagtanim ng galit sa kanya ang matalik na kaibigan. Kilalang mayabang sa kanilang lugar si Richard. Dahil sa pagiging hambog nito, minsang nakipag-inuman ang suspek sa pinsan ng biktima ay nasaksak ito. Ginantihan naman ni Richard si Armando. Sa kabutihang palad naman ay nakaligtas ito. Hindi nagdemanda ang pamilya ni Armando dahil inisip na lamang nila na dahil sa parehas na lasing ang mga ito kaya nauwi sa pananaksak. Sa kabila na nangyari ng pananaksak ni Richard kay Armando, hindi naman nabago ang pagtingin ng biktima sa suspek. Kaibigan pa rin ang turing nito kay Richard. Subalit muli na namang naulit ang pananaksak ni Richard kay Armando. Sa pagkakataong ito, nagsampa na ng kasong attempted homicide ang biktima laban sa suspek. Pinutol na rin ni Armando ang pakikipagkaibigan sa suspek. Ika-24 ng Oktubre 2004 bandang alas-11:45 ng gabi sa Potrero, Malabon nakipag-inuman noon ang biktima. Nang matapos ang pakikipag-inuman nito, ang hindi alam ni Armando ay nakaabang na pala noon sa kanya si Richard kasama pa nito ang kapatid na si Danilo Garcia. Kasama noon ni Armando ang isang nagngangalang Cardito Reario. Nakita daw nitong si Cardito ang magkapatid nang siya ay pauwi na. Nakita nito na hawak ni Danilo ang biktimang si Armando habang si Richard naman ay bumunot ng patalim at sinaksak ito. Matapos ang krimeng ginawa ay mabilis namang tumakas sa pinangyarihan ang dalawang suspek. Bagamat duguan ang biktima ay sinikap pa rin nitong makauwi sa kanilang bahay at doon ay nasabi niya sa kanyang kapatid na si Lynnlee na ang magkapatid na Richard at Danilo ang may kagagawan ng pananaksak sa kanya. Binawian rin ng buhay ang biktima. Nagsampa ng kasong murder ang pamilya ni Armando subalit nagtago na ang magkapatid na suspek. Makalipas ang isang taon ay nahuli naman si Danilo habang si Richard naman malaya pa rin. Nangako naman si Secretary Raul Gonzalez na tutulungan niya ang pamilya ng bikima nang maisahimpapawid namin ito sa aming programang &amp;quot;HUSTISYA PARA SA LAHAT.&amp;quot; Samantala isang impormante ang nagbigay ng impormasyon sa kinaroroonan ng suspek matapos nitong mabasa ang istorya nito sa aking column. Itinawag nito sa aming tanggapan at sinabing alam niya kung saan nagtatago ang suspek. Nakipag-unayan kami kay Lynlee upang ipaabot sa kanya ang impormasyong aming natanggap. Personal na nagharap at nag-usap ang impormante at ang pamilya ni Armando. Nakipag-ugnayan din sila sa mga ahente ng National Bureau of Investigation para sa pagdampot ng suspek. Nagpakita ng video ang impormante itong upang sigurihin na totoong alam nito ang pinagkakanlungan ng suspek. Ika-3 ng Enero 2007 nagplano na ang mga ahente ng NBI sa pagdampot kay Richard. Subalit bandang alas-11 ng gabi nang salakayin ng mga pulis Marikina ang lugar na pinagkakanlungan ng suspek. Ang grupo nina PO3 Ferdinand Brobio, PO3 Edwin Damio at PO2 Ricardo Palicpic ng Marikina Police ang naatasan ng kanilang hepe na manghuli sa suspek. Pinuntahan ng mga ito ang bahay at nakipag-ugnayan sa mga barangay tanod para sa pagdakip nito. Pinalibutan ang kabuuan ng bahay upang hindi na makatakas ang suspek nang katukin ng pulis ang pintuan nito. Ipinagkaila ng ina na hindi nakatira sa kanya si Richard. Ayaw silang papasukin sa bahay. Samantala kasalukuyan namang gumagawa ng paraan ang suspek para ito ay makapuslit sa mga pulis. Sa likod ng bahay mula sa ikalawang palapag ng bahay nito ay nagbaba ito ng hagdanan subalit ang hindi nito alam ay may nakabantay sa likod. Pinagbabato ito ng mga pulis upang ito ay muling pumasok sa bahay. Matagumpay na nahuli nina PO3 Brobio, PO3 Damio at PO2 Palicpic ang suspek. Hindi na rin nagtangka pang manlaban nito. Labis na napapasalamat ang pamilya ng biktima sa pagkakadakip sa suspek. Nais din naming pasalamatan si Miguel Belmonte, ang presidente ng Star Group of Company at para sa impormante na naging daan para mahuli ang suspek na ito. Kung sinuman ang may mga kasong nais malutas, inaanyayahan ko kayong magpunta sa aming tanggapan at magdala ng mga papeles patungkol sa kaso ninyo. Para sa mga biktima ng karahasan, pang-aabuso o anumang krimen o legal problems maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig. * * * E-mail address: tocal13@yahoo.com</body>
<link>http://www.philstar.com/Article.aspx?articleId=379271&amp;publicationSubCategoryId=94</link>
</article>
<article>
<title>EDITORYAL - Apurahin ng Ombudsman ang kaso ni Nani</title>
<author></author>
<date>
<month>January</month>
<day>12</day>
<year>2007</year>
</date>
<body>MARAMING atrasado sa Pilipinas. Kung ang ibang bansa sa Asia ay namamayagpag na sa kaunlaran, ang Pilipinas ay nangungulelat pa. Kung ang ibang bansa ay may malaking airport at may maayos na serbisyo, sa Pilipinas ay kakahiya. Pero ang mas nakasusuka ay ang pagiging atrasado ng pamahalaang Pilipinas sa mga kasong dapat ay noon pa inasikaso. Atrasado sa pagbibigay ng katarungan ang mga korte kaya ang iba ay namamatay nang hindi nakatitikim ng hustisya. Isang halimbawa sa pagiging atrasado sa pagbibigay ng hustisya ay ang kasong inihain laban kay dating Justice Secretary Hernando Perez noon pang 2002. Imagine, limang taon ang nakalipas at hindi gumagalaw ang kasong extortion na isinampa ni dating Rep. Mark Jimenez. Dahil ba malaking isda si Perez at kaalyado ni Mrs. Arroyo kaya ang kaso laban sa dating Justice secretary ay hindi natitinag? Sabagay hindi na nga nakapagtataka sapagkat ang kasangkot ay mataas na opisyal ng pamahalaan. Sinampahan ni Jimenez si Perez ng kasong extortion na umaabot sa $2-milyon. Iyon diumano ay kapalit nang pagbabalewala sa kasong isinampa kay Jimenez tungkol sa IMPSA deal. Bukod kay Perez, kasama rin sa kaso ang kanyang asawa, bayaw at iba pa. Nangyari ang deal ilang araw makaraan ang EDSA 2 people power revolution. Pero natulog ang isinampang kaso at marami ang nag-akala na napasama na ito sa tambak nang marami pang kaso. Para ngang nalimutan na ang tungkol dito at ang pangalan ni Perez ay hindi na sumasagi sa isipan ng taumbayan. Noong nakaraang taon, nagbitiw si Ombudsman Simeon Marcelo sa hindi pa rin malinaw na kadahilanan. Marami ang lumutang na dahilan kung bakit siya nagbitiw. Isa rito ay ang balak pala niyang pagpa-file ng kaso kay Perez sapagkat mayroon na siyang pinanghahawakang dokumento mula sa Swiss authorities. Marami ang nagsabing malaki ang pressure ng Ombudsman tungkol sa kaso ni Perez. Pumalit kay Marcelo si Merceditas Gutierrez. Noong Miyerkules, ipinag-utos ni Gutierrez na kasuhan na sampahan ng kaso si Perez. Bukod sa extortion, sinampahan si Perez ng money laundering, graft and corruption at falsification ng documents. Maganda ang ginagawang ito ni Gutierrez. Walang sinasanto. Si Perez ay dating bossing ni Gutierrez sa DOJ. Kamakailan, sinabi ni Gutierrez na limang corrupt ang lilipulin ng Ombudsman. Makabilang kaya si Perez doon?</body>
<link>http://www.philstar.com/Article.aspx?articleId=379594&amp;publicationSubCategoryId=94</link>
</article>
<article>
<title>Nakatali tayo sa Amerika</title>
<author>AKSYON NGAYON Ni Al G. Pedroche</author>
<date>
<month>January</month>
<day>13</day>
<year>2007</year>
</date>
<body>DETROIT, MICHIGAN  Aminin o hindi, may commitment tayo sa Amerika na hindi dapat baliin. Nang tutulan ng Korte ang apela ng US na ilagay sa custody nito ang rape convict na si Marine Cpl. Smith, walang gatol na inihayag ng Amerika na suspendido ang US-RP Joint military exercise o Balikatan. Naramdaman ng administrasyon ang namumuong galit ng US kaya kusa nang nagdesisyon na ilagay sa kustodiya ng US embassy si Smith habang wala pang aksyon ang Korte sa mosyon para baligtarin ang naunang hatol na makulong ng habambuhay si Smith. Mitsa naman ito para gatungan ang dati nang galit ng mga kontra-GMA. Pero natuwa ang US at idineklarang tuloy na ang Balikatan.&amp;quot; Ang dilemma ay ito: Habang pinangangalagaan ng administrasyon ang relasyon sa US nagdudulot naman ito ng internal conflict sa bansa. Masamang indikasyon ito na sa 2007 tuluy-tuloy pa rin ang krisis-pampulitika&amp;nbsp; na hadlang sa pag-usad ng bansa. Ano pa kayang malalaking problema ang hahadlang sa pag-unlad ng bansa? Sasabihin ng mga anti-GMA: Si Gloria ang problema na dapat alisin! Ang tanong, ano ang garantiyang uunlad ang bansa kapag nangyari ito?</body>
<link>http://www.philstar.com/Article.aspx?articleId=379774&amp;publicationSubCategoryId=94</link>
</article>
<article>
<title>Maraming bantulot sumama sa admin o maski sa oposisyon</title>
<author>HALA BIRA! Ni Danny Macabuhay</author>
<date>
<month>January</month>
<day>13</day>
<year>2007</year>
</date>
<body>HINDI na malaman ng mga pulitiko kung saan poposisyon at kung sino ang kanilang sasamahan. Mas matindi ang problema ng mga nais na kumandidato sa pagka-senador. May kanya-kanyang advantages at disadvantages kung tatakbo sila sa ilalim ng administrasyon o sa oposisyon. Tingnan sina Senate President Manny Villar, Sen. Francis Pangilinan at Sen. Ralph Recto na tatakbo sa election. Ang isa pang kasamahan nila na matatapos na rin ang termino si Sen. Joker Arroyo ngunit ayon dito hindi pa raw niya masabi kung kakandidato uli siya. Nababalita na isinasamang muli sina Villar, Pangilinan, Recto at Arroyo sa tiket ng administrasyon. May balita rin na hinihikayat daw ng oposisyon ang apat na senador. Nalaman ko na kaya raw bantulot magdesisyon ang apat na senador na sumama sa tiket ni GMA ay dahil natatakot silang hindi manalo sapagkat galit ang taumbayan sa adminstrasyong Arroyo. Hindi rin daw nakasisiguro ang apat sa oposisyon sapagkat basang-basa na. Wala raw kredibilidad ang oposisyon na pinamumunuan ni Erap Estrada. Ang iba namang nagpaplanong kumandidato sa pagkasenador sa partido ng administrasyon ay hindi pa makaporma dahil hindi pa rin sila makasiguro kung matutuloy ang eleksyon. Kaya, wait and see lang muna sila sa desisyon ni GMA. Ang iba naman ay ayaw gumaya kay Sec. Mike Defensor na talagang kinakampanya na matuloy ang eleksyon sa 2007 at kalimutan na ang Charter-change bago mag-eleksyon. Talagang aawayin at sasagasaan ni Mike ang lahat ng haharang upang maging senador siya.</body>
<link>http://www.philstar.com/Article.aspx?articleId=379796&amp;publicationSubCategoryId=94</link>
</article>
<article>
<title>EDITORYAL - Nagpista rin ang mga pulitiko sa Quiapo</title>
<author></author>
<date>
<month>January</month>
<day>14</day>
<year>2007</year>
</date>
<body>NOONG Martes ipinagdiwang ang ika-400 anibersaryo ng Nazareno sa Quiapo. Ito ang itinuturing na pinakamemorableng pagdiriwang na isinagawa sapagkat dinala pa sa Quirino granstand sa Luneta ang Nazareno. Ito ay upang magkaroon nang pagkakataon ang mga deboto na makahipo sa Nazareno. Dumagsa ang maraming deboto na nanggaling pa sa kung saan-saang lugar at probinsiya. Parang langgam sa dami ang mga taong dumagsa sa Luneta at doon na natulog. Pumila sila nang pagkahaba-haba para lamang mahipo ang Nazareno. Pumila sila ng alas-diyes ng gabi at nakahipo sa Nazareno ng alas-kuwatro ng umaga kinabukasan. Ganoon kahaba ang pila sa dami ng taong gustong makahipo sa Nazareno na ayon sa mga deboto ay dinirinig ang kanilang mga kahilingan. Kung gaano karami ang mga deboto noong Lunes, mas lalo pang dumami noong Martes nang iprusisyon ang Nazareno. Walang ipinagkaiba sa mga nakaraang pista na dinudumog ang Nazareno. Sa kabila na dinala na ito sa isang malawak na lugar ay patuloy pa rin sa pagdagsa ang mga deboto. Bawat isa ay nagnanais na makahawak sa Naza-reno habang ipinuprusisyon at ang iba ay nagkakasya na lamang sa puting tuwalya na inihaplos sa Nazareno. Sapat na iyon para maipakita na naniniwala sila sa Nazareno. Subalit hindi lamang ang Nazareno ang lubusang nakinabang sa pista. Sinamantala ito nang maraming pulitiko. Isang malaking pagkakataon na nga naman para maipakilala ang sarili. Bumaha ang t-shirts, abaniko at cap na may pangalan ng kandidato. Marami ring mga kandidato na namudmod ng pagkain sa mga deboto. Ang ilan ay pera umano ang ibinibigay. Sinamantala ang pagkakataon para makapagkampanya sa araw ng Nazareno. Apat na buwan na lamang at eleksiyon na kaya nararapat nang kumi-los. Ngayoy hindi lamang ang mga naglalakihang streamers ng kandidato ang nakabandera at bumabati ng &amp;quot;Happy New Year&amp;quot; at &amp;quot;Happy Fiesta&amp;quot; kundi may mga kandidato na ring madalas makita sa telebisyon at bumabati. Isang malinaw na kaso ng electioneering. Ano ang ginagawang aksiyon ng Commssion on elections dito? Wala. Maski ang mga poste at punongkahoy ngayon ay hindi na pinatatawad ng mga kandidato. Pinarurumi na ang kapaligiran dahil sa pagsasabit ng kanilang campaign materials. Kastiguhin sila.</body>
<link>http://www.philstar.com/Article.aspx?articleId=379951&amp;publicationSubCategoryId=94</link>
</article>
<article>
<title>Sino may sala, sino wala?</title>
<author>AMBAS BRIEFS Ni Roy &amp;quot;Amba&amp;quot; Se&amp;ntilde;eres</author>
<date>
<month>January</month>
<day>14</day>
<year>2007</year>
</date>
<body>NAKAKATAWA ang sinabi ni Justice Secretary Raul Gonzalez na mas mabuti pang ilipat na lang si US Marine Corporal Daniel Smith sa halip na ipardon ito. At sino naman ang nagsabi sa kanyang pwede nang i-pardon si Smith, samantalang hindi pa naman talaga nagsimula ang kanyang sentence? Kakaiba yata ang nasa isip ni Gonzalez, hindi pa nga naparusahan si Smith, napatawad na kaagad! Mas lalo namang nakakatawa ang sinabi ni Executive Secretary Eduardo Ermita na walang sala si dating Justice Secretary Hernani Perez, dahil sa kakampi raw siya ng administration. Ganoon na lang ba talaga? Na ang isang tao ay tatanawing may sala o wala depende na lamang kung sino ang kanyang kakampi? Sinadya man o hindi, parang lumalabas ngayon na ang Palasyo ay ipinagtatanggol na lagi ang mga taong gumagawa ng masama, dahil nga sa kakampi nila ang mga taong ito. Hindi bat ang batas ay wala dapat kinikilingan at wala nga dapat palakasan? Kung ganito nga ang dapat gawin, bakit nga ba ipinagtanggol ng Palasyo sina Virgilio Garcilliano at Hernani Perez? Sayang talaga si Gonzalez. Trabaho niya dapat na ipaglaban ang hustisya sa ating bansa, ngunit parang baligtad ang nangyayari dahil parang inuunahan niya ang kanyang mga piskal sa kanyang pabigla-biglang pananalita. Ganyan din si Ermita, bakit siya nagsalita ng tapos, samantalang under sa kanyang Executive Branch ang Ombudsman na dapat humabol kay Perez. Kapansin-pansin na hindi tama ang ginagawa ng Palasyo ngayon, na kung saan hinahayaan nilang umupo bilang kalihim ang isang nominee kahit hindi pa siya na-confirm ng Commision on Appointments. Ano pa ang silbi ng confirmation process kung maari naman palang manungkulan ng matagal ang isang nominee kahit hindi pa siya confirmed? Dahil sa kamaliang ito, naging biktima tayo ng isang taong bara-bara ang pagkilos at padalus-dalos ang pagsasalita, dahil hanggang sa ngayon, hindi pa siya confirmed. &amp;nbsp; * * * Makinig sa &amp;quot;USAPANG OFW&amp;quot; sa DZRH tuwing Linggo 10 to 11 a.m. Mag-e-mail sa royseneres@yahoo.com at mag-text sa 09187903513.</body>
<link>http://www.philstar.com/Article.aspx?articleId=379973&amp;publicationSubCategoryId=94</link>
</article>
<article>
<title>Nagkakarga ng biofuel, dumarami</title>
<author>AKSYON NGAYON Ni Al G. Pedroche</author>
<date>
<month>January</month>
<day>15</day>
<year>2007</year>
</date>
<body>Dumarami daw araw-araw ang mga gumagamit ng biofuel o ng bio-ethanol at bio-diesel para sa kanilang sasakyan. Napakagandang balita nito sapagkat bukod sa madadagdagan ang milyahe ng mga sasakyang gumagamit nito, makatutulong din ang biofuel sa ating ekolohiya dahil sa wala itong ibinubugang CARBON MONOXIDE na lumalason sa ating kapaligiran.&amp;nbsp; Bukod sa pagiging matipid, sinasabing ang isa pang pakinabang dito ay ang pagkakaroon ng CLEANER AND MORE EFFICIENT ENGINE. Kayat lalong tumatagal ang buhay ng makina. &amp;nbsp;&amp;nbsp; &amp;nbsp;Tulad&amp;nbsp; halimbawa ng karanasan&amp;nbsp; itong Flying V Biofuel Center sa Philcoa, Quezon City. Ibinalita kamakailan lamang ng Flying V na sila raw ay nagulat sa biglang pagdami ng mga dyipni drayber na pumipila sa kanilang istasyon upang magkarga ng bio-diesel buhat nang itayo ang Biofuel Center nito lamang nakaraang Disyembre. Ang bio-diesel ay diesel na may lahok na isang porsyentong cocomethyl ester na langis mula sa niyog. Nakabebenta umano sila ng 5,000 hanggang 6,000 litro bawat araw. &amp;nbsp;&amp;nbsp;&amp;nbsp;&amp;nbsp; Gayon din ang magandang balita tungkol sa bio-ethanol, isang uri ng alkohol na nakukuha naman sa mga halamang gaya ng tubo o sugarcane, mais, cassava at nipa. Inihahalo ang bioethanol sa gasolina at ang resulta ay ang tinatawag na E10, na ibig sabihin ay gasolinang may halong 10 porsiyentong bioethanol. &amp;nbsp;Ito ay mabibili na rin ngayon sa lahat ng Seaoil stations sa presyong kapantay ng unleaded gasoline. Ang Pilipinas Shell ay nagbebenta rin ng E10 sa ilang pili nilang istasyon. Dahil sa nakikita nilang paglaki ng mga magsisilipat sa bio-ethanol, magtatayo pa sila ng karagdagang 50 istasyon sa Metro Manila. Ito ay nagmula lamang sa apat noong 2005. Masasabi nating kahanga-hanga ang pagtutulungan ng gobyerno at pribadong sektor sa paghahanap at pagpalaganap ng&amp;nbsp;alternatibong enerhiya. Napapanahon na rin namang kasing wakasan na ang pagkakatali natin sa &amp;nbsp;petrolyong lumalamon ng bilyun-bilyong piso taun-taon. Kaya naman isa sa pinakaabalang miyem- bro ng gabinete ni Pangulong Gloria Arroyo ngayon ay si Department of Energy Secretary Raphael Lotilla.&amp;nbsp;Kung magtutuluy-tuloy ang&amp;nbsp; magandang kooperasyong ito,&amp;nbsp; posibleng &amp;nbsp;makamit ng bansa ang plano nitong 60% SELF SUFFICIENCY IN ENERGY REQUIREMENT BY 2010.&amp;nbsp; Hindi malayong mangyari ito sapagkat mayroon nang mga pribadong mamumuhunan na nagsimula nang mag-produce ng biofuel tulad ng Chemrez Technologies. Ang Seaoil at Flying V ay nagpakita rin ng interes magtayo ng kanilang sariling pabrika ng Biofuel. Lubhang nakakaengganyo rin kasi ang tulong pinansyal at TAX INCENTIVES na offer ng gobyerno.&amp;nbsp;&amp;nbsp; Noong isang buwan lamang ay pinautang ang San Carlos Bio- energy Inc., sa Negros Occidental &amp;nbsp;ng mahigit P1.7 bilyon ng isang consortium ng mga bangko sa pangunguna ng De-velopment Bank of the Philippines. Ito ang magiging kauna-unahang distilerya ng biofuel sa bansa. Ang halaga ng pagpapatayo ng isang planta ay P1 bilyon. Kapag natapos, tinatayang makagagawa ito ng 35 to 39 milyong litro kada taon. Matagal nang uso ang paggamit ng biofuel maging sa ibang bansa, kabilang na and US na mayroon umanong 80 biofuel plants. Ang pinakasuma tutal nito ay kapag napalaganap ang Biofuels Program ng gobyerno, milyon-milyong bariles ng langis ang ating matitipid araw-araw dahil mababawasan na ang ating inaangkat na langis buhat sa ibang bansa. Ang fuel kasi ay manggagaling na sa ating mga tubo at niyog at sagana dito ang Pilipinas. Pagsapit ng 2010, tinatayang 135,000 ektarya na ang matataniman ng sugar-cane upang matugunan ang pangangailangang &amp;nbsp;8.1 milyong toneladang tubo sa bio-ethanol pa lamang. Kapag naman dumami ang mga planta ng biofuels dito, marami din sa ating mga kababayan ang mabibigyan ng trabaho. Ang limpak-limpak na pera namang matitipid ay maaari&amp;nbsp; namang ilaan para sa malalaking proyekto para sa imprais- truktura, edukasyon, kabuhayan at sa pagsugpo ng kahirapan. &amp;nbsp;</body>
<link>http://www.philstar.com/Article.aspx?articleId=380121&amp;publicationSubCategoryId=94</link>
</article>
<article>
<title>Hindi pinapasok ng sekyu kaya pumatay</title>
<author>IKAW AT ANG BATAS Ni Atty. Jose C. Sison</author>
<date>
<month>January</month>
<day>16</day>
<year>2007</year>
</date>
<body>NAKAAWAY ni Kardo ang security guard na si Caloy nang pagbawalan siya nitong pumasok sa subdivision. Sinuntok niya ang sekyu. Nang nakabulagta si Caloy ay kinuha niya ang shotgun nito at ikinasa. Subalit kaagad na nakatakbo si Caloy sa kanilang barracks samantalang nagpatuloy pumasok si Kardo sa subdivision. Sa barracks, ikinuwento ni Caloy sa kapwa niya security guard na si Nilo ang nangyari. At dahil superyor ni Nilo si Caloy ay agad niyang ibinigay dito ang kanyang shotgun. Sa utos ni Caloy, sumama sa kanya ang ilang security guard papunta kay Kardo. Pagdating sa isang sulok kung saan may pader, isang putok ang kanilang narinig. Nakita nilang unti-unting bumabagsak si Caloy at may dalawa pang putok na narinig at bumulagta itong nakatihaya. Saka nagpakita sa kanila si Kardo hawak ang isang handgun. Lumapit ito kay Caloy at isinuksok ang hawak na handgun sa bula nito at saka kinuha ang shotgun na hawak nito. Binaril niya ng dalawang beses si Caloy. Umalis si Kardo dala ang shotgun. Kinasuhan si Kardo. Isa sa naiparatang sa kanya ay robbery with homicide dahil sa pagkuha niya ng ikalawang shotgun at sa pagpatay kay Caloy. Ang isa pang naging kaso niya ay robbery sa naunang shotgun ni Caloy. Habang nililitis ang kaso, nakatakas si Kardo kaya naisagawa ang trial in absentia. At dahil napatunayan na nagkasala si Kardo sa dalawang krimen, naipataw sa kanya ang parusang kamatayan para sa kasong robbery with homicide samantalang ang pagkabilanggo ng apat na taon, dalawang buwan bilang minimum at walong taon at 20 araw naman bilang maximum sa kasong robbery. Tama ba ang mga naging hatol kay Kardo? MALI. Dapat ay murder at theft ang naihaing kaso laban kay Kardo at hindi robbery with homicide. Nararapat na murder ang naging kaso ni Kardo dahil ang pangunahing layunin niya ay patayin si Caloy matapos ang kanilang matinding pag-aaway. Patraydor o biglaan at hindi inaasahan ang pagbaril niya kay Caloy. Dalawang putok at malapitan ang pagbaril kay Caloy kaya wala na itong pagkakataong lumaban pa kay Kardo. Kaya, si Kardo ay naparusahan sa krimeng murder batay sa Article 248 ng Revised Penal Code. Samantala, theft at hindi robbery ang dapat na ikaso kay Kardo. Ang pagkuha nito sa ikalawang shotgun ay konektado at naisipan lamang gawin matapos ang pagpatay niya kay Caloy (People vs. Lara, G.R. 171449, October 23, 2006).</body>
<link>http://www.philstar.com/Article.aspx?articleId=380294&amp;publicationSubCategoryId=94</link>
</article>
<article>
<title>EDITORYAL - Ubusin na!</title>
<author></author>
<date>
<month>January</month>
<day>19</day>
<year>2007</year>
</date>
<body>SABI ng Armed Forces of the Philippines, malaki nang kawalan sa grupong Abu Sayyaf ang pagkakapatay kay Abu Solaiman. Si Solaiman diumano ang nagpaplano ng lahat ng mga aktibidad ng Sayyaf  mula sa pangingidnap, pambobomba, pagpatay, pang-eextort at iba pang masamang gawain. Para raw nabalian ng buto ang teroristang grupo sa pagkawala ni Solaiman. Napatay si Solaiman noong Martes ng umaga ng mga elite forces ng army sa Talipao, Sulu. Matindi ang labanan na umabot ng tatlong oras. Sinalakay ng mga sundalo ang kuta ng mga terorista at doon nagwakas ang pamamayagpag ni Solaiman, na umanoy isang engineer at nagtrabaho sa Saudi Arabia. Bumalik sa Pilipinas noong 90s at sumapi sa Abu Sayyaf. Nang interbyuhin si Solaiman noon kung bakit gusto niyang maminsala, iyon daw ay ganti sa pang-aapi sa mga Muslim sa buong mundo. Pilay na raw ang Abu Sayyaf sa pagkakapatay kay Solaiman. Para sa amin, hindi pa pilay sapagkat marami pa silang lider na handang ipagpatuloy ang masamang gawain. Hindi pa rin naman kumpirmado kung patay na nga ang lider na si Khadaffy Janjalani. Isang bangkay ang hinukay sa Patikul dalawang linggo na ang nakararaan at iyon daw ay kay Janjalani. Isinasailalim pa sa DNA testing ang sample sa nahukay na bangkay. Sinabi na rin noon ng military na nabawasan na ang lakas ng Abu Sayyaf nang mapatay ang spokesman na si Abu Sabaya noong 2005. Pero sa halip na humina, lalo pang lumakas ang grupo at sunud-sunod pang pambobomba at pangingidnap ang isinagawa ng grupo. Hindi rin napigil ang mga terorista kahit na ilan pang leader ang naaresto at napatay. Lalo pang naging mabangis at wala nang kinatatakutan. Kaya sa pagkapatay kay Solaiman, hindi pa rin tiyak kung hihina na nga ang grupo. Si Solaiman ang nagplano kung paano pasasabugin ang SuperFerry 14 habang naglalayag sa Corregidor Island noong March 27, 2004 na ikinamatay ng mahigit 100 katao. Siya rin ang nagplano sa Valentines Day bombing noong 2005 sa Makati City. Marami pang kasalanan sa sangkatauhan si Solaiman. Magkakaroon lamang ng lubos na katahimikan kung mauubos lahat ang miyembro ng Sayyaf.</body>
<link>http://www.philstar.com/Article.aspx?articleId=380727&amp;publicationSubCategoryId=94</link>
</article>
<article>
<title>EDITORYAL  Praning Na Praning</title>
<author></author>
<date>
<month>January</month>
<day>20</day>
<year>2007</year>
</date>
<body>NAPAKASAGWA palang makita na ang isang pulis ay minamaso ang dingding na salamin ng kapitolyo sa Iloilo City. No match ang salamin na dingding sa paghataw ng pulis. At kung nagagawa ito ng pulis sa harap ng ganoon karaming tao, mas magagawa niya sa mga karaniwang bahay na kanilang niri-raid. Parang bumabasag lamang ng karaniwang salamin ang pulis habang hintakot na nakatingin ang maraming tao. At ang mas nakatatakot ay ang pag-umang ng M-16 rifle sa mga unarmed supporters ni Iloilo City Gov. Neil Tupas Sr. Paano kung nakalabit ng mga pulis ang kanilang mga baril sa mga taong iyon? Tiyak na maraming mamamatay. Mabuti na lamang at nag-isyu ng 60-araw na temporary restraining order (TRO) ang Court of Appeals ng Iloilo City at natigil ang &amp;quot;pangha-harassed&amp;quot; ng mga pulis. Nagsimula ang kagulu- han nang i-served ng Department of Interior and Local Government (DILG) ang dismissal order laban kay Tupas at sa dalawang provincial board members. Ang dismissal kay Tupas ay may kaugnayan sa graft case na isinampa sa kanya ng Office of the Ombudsman. Naging marahas ang mga pulis sa pagpapaalis kay Tupas. Hindi maganda ang kanilang ginawa na tinutukan at pinagbabasag ang mga gamit at dingding ng kapitolyo. Nagmistulang &amp;quot;praning&amp;quot; ang mga pulis na para bang may aarestuhing kriminal sa loob ng kapitolyo. Hindi dapat ganito ang ipinakita ng mga pulis. Tinatayang nasa 200 pulis ang sumugod sa kapitolyo para paalisin si Tupas. Pero ipinagtanggol ni DILG Sec. Ronaldo Puno ang mga pulis. Tama lamang daw ang ginawa ng mga ito. Ayon kay Puno, tagumpay ang police operation. Wala naman daw serious injuries na nangyari. Wala naman daw narinig na putok. Ginampanan lamang daw ng mga pulis ang ipinagagawa sa kanila. Nang maipakita na raw sa mga pulis ang TRO, agad din namang nag-withdraw ang mga ito sa kapitolyo. Kakatakot ang ganito. Maaaring maulit pa ang pangyayari lalo pat sunud-sunod ang mga inihahaing dismissal order ng DILG. At hindi malabong magkaroon ng casualties kung ganito lagi ang pamamaraang gagawin ng mga pulis. Nakatatakot sapagkat tila &amp;quot;praning&amp;quot; sila.</body>
<link>http://www.philstar.com/Article.aspx?articleId=380898&amp;publicationSubCategoryId=94</link>
</article>
<article>
<title>Si PNP Supt. Benjie delos Santos ng CIDG</title>
<author>ORA MISMO Ni Butch M. Quejada</author>
<date>
<month>January</month>
<day>20</day>
<year>2007</year>
</date>
<body>BIBIGYAN ng tatlong award ng pamunuan ng Philippine National Police si Supt. Benjie delos Santos sa Monday, January 22, 2007 bilang Best Senior Officer of the Year for Operations, special award for Paglalansag Omega at special award for operating DIU. Si Benjie, ay dehins lamang katulisan este mali police pala kundi isa itong lawyer graduate sa San Beda College of Law. Nakilala ng mga Kuwago ng ORA MISMO, si Benjie noong nakatalaga toits sa Criminal Investigation Service. Ika nga, James Bond ang dating niya noong araw. Maraming kasong hinawakan si Benjie up to now kaya sangkatutak na criminal ang nakalaboso dahil dehins nagpaubaya este nagpabaya pala sa tungkulin ang una. Ika nga, walang tulugan sa trabaho. Si Benjie ang isa sa mga official ng PNP-CIDG na pinagkakatiwalaan ng lubos ni two Star General Jess Verzosa ang future PNP chief, he-he-he! Isa si Benjie sa dahilan para mahuli at makasuhan ang mga notorious criminals sa Pinas. Sabi nga, walang takot! Natutuwa naman ang kapatiran ng Free and Accepted Masons of the Philippines dahil nabigyan ng break si Benjie at pinagkatiwalaan ito ng kanyang mga bossing sa PNP. Mabibigyan ba ng panibagong promotion si Benjie? tanong ng kuwagong tuliro. Iyan ang hindi ko alam sagot ng kuwagong SPO-10 sa Crame. Ano ang premyo ni Benjie sa pamunuan ng PNP? tanong ng kuwagong urot. Mga plake at medalyang tanso, sagot ng kuwagong maninisip ng tahong. Basta ang importante kay Benjie may award siyang makukuha sa magandang trabahong ginawa niya para sa buwan este mali bayan pala. Magbo-blowout ba si Benjie? Iyan kamote ang itanong ninyo sa kanya.</body>
<link>http://www.philstar.com/Article.aspx?articleId=380918&amp;publicationSubCategoryId=94</link>
</article>
<article>
<title>EDITORYAL  Laging supalpal!</title>
<author></author>
<date>
<month>January</month>
<day>22</day>
<year>2007</year>
</date>
<body>LAGI nang nasusupalpal ang Department of Interior and Local Government (DILG) sa pagsisilbi ng dismissal order sa mga may kasong government official. Pawang ang mga sinilbihan nila para palayasin sa puwesto ay nakakukuha ng temporary restraining order (TRO). Kung pawang ganito ang mangyayari, nakapagdududa kung nag-iisip pa ang DILG sa pagsisilbi ng dismissal order o basta na lang kung ano ang kanilang maisipan. Unang nasupalpal ang DILG noong nakaraang taon nang isilbi ang dismissal order kay Makati City Mayor Jejomar Binay. Nagmatigas si Binay na umalis sa puwesto. Nahaharap sa kasong katiwalian si Binay. Sumugod sa Makati City Hall ang DILG at sinilbi ang order pero hindi napilit si Binay. Ipinaskel lamang ng DILG ang suspension order sa pinto ng opisina ni Binay. Magdamag na nag-vigil ang mga supporters ni Binay. Kinabukasan, lumabas ang 60-days temporary restraining order kay Binay. Naglundagan sa tuwa ang mga supporters ni Binay. Noong nakaraang Miyerkules, isa na namang dismissal order ang sinilbi ng DILG sa governor ng Iloilo City. Pero kakaiba sa nangyari sa Makati, mas kontrobersiya ang nangyari sa Iloilo sapagkat nahaluan ng &amp;quot;harassment&amp;quot;. Lumusob ang mga pulis sa kapitolyo ng Iloilo at tinutukan ng baril ang mga supporters ni Gov. Neil Tupas. Animoy may huhulihing kriminal ang mga pulis na pinagtulakan ang mga taong nasa loob ng kapitolyo. Masyadong marahas ang mga pulis sa ginawa. Hindi pa nasiyahan, binasag pa ng mga pulis ang dingding na salamin ng kapitolyo. Ganito ang paraang ginamit ng mga pulis para mapalayas ang governor ng Iloilo. Subalit makarang manutok ng baril at magbasag ng salamin ang mga pulis, biglang lumabas ang TRO para kay Tupas. Animnapung araw ang ibinigay na TRO. Naglundagan din sa tuwa ang mga supporters ni Tupas. Noong Biyernes ay lumabas din ang TRO kay Batangas Gov. Armand Sanchez. Ano ang nangyayari sa DILG at tila hindi na nag-iisip sa mga ginagawa. Pinagsabay-sabay ang mga sisibaking opisyal at lahat din naman ay nakakuha ng kakampi. Ano ba ito? Hindi na nga yata tatama ang DILG at laging nasusupalpal.</body>
<link>http://www.philstar.com/Article.aspx?articleId=381229&amp;publicationSubCategoryId=94</link>
</article>
<article>
<title>Sasakyan ng gobyerno bantay sa restaurant!</title>
<author>BAHALA SI TULFO Ni Ben Tulfo</author>
<date>
<month>January</month>
<day>22</day>
<year>2007</year>
</date>
<body>SA patuloy na pagtugis ng BITAG sa ilang pasaway na gumagamit ng mga pulang plaka. Ngayong 2007 ipinagpapatuloy ng BITAG ang aming nasimulan kampanyang pagtugis sa mga sasakyan ng gobyerno na ginagamit ng ilang tiwaling empleyado ng gobyerno sa kanilang kapritsuhan. Na nakatawag pansin sa Office of the Ombudsman at sinimulan ang kanilang sariling kampanya laban sa mga red plate users. Kaya ngayon taon, sa nalalapit na eleksyon, patuloy pa rin ang paggamit ng mga sasakyang may pulang plaka ng mga makakapal na mukha na kawani at opisyales ng pamahalaan. Ilan dito yung hinalal sa lokal na pamahalaan. Apat na sunud-sunod na gabing minanmanan ng mga grupo ng BITAG ang buong kamaynilaan. Iba ang estilong ipakikita ngayon ng BITAG, kung noon ay kinukumpronta namin harap-harapan ang mga nahu-huli namin, ngayong 2007, pagtatrabahuin namin ang tanggapan ng Ombudsman. Isusubo na lamang namin sa kanila ang mga actual surveillance namin at ipapasa sa kanila ang mga nakuhang impormasyon sa Land Transportation Office kung kani-kanino naka-issue ang mga sasakyang nahuli ng BITAG. Kaya naman magiging magaan para sa Office of the Ombudsman ang kanilang trabaho dahil kumpletos rekados at dokumentado pa mula sa LTO. Gagawin na lamang ang Ombudsman ay ipatawag at pagpaliwanagin ang mga nahulog sa surveillance camera ng BITAG. At kung mapatuyang ginamit sa kanilang personal na kapritsuhan ay masus- pinde at malapatan ng tamang parusa ng hindi pamarisan. At ngayon pa lang tinatawagan namin ng pansin si Manila Vice Mayor Danny Lacuna, ihanda mo na ang iyong palusot kung ano yung ginagawa ng sasakyang red plate sa tapat ng iyong restaurant sa Baywalk, alas dos na ng madaling-araw. Vice-mayor mukhang ang sasakyan ng gobyerno ay nagiging service para sa iyong sariling negosyo na walang kaugnayan sa gobyerno. Hindi layunin ng BITAG na manira ng kahit sinong pulitiko estilo lamang namin ilantad ang katotohanan. Dahil kapag hindi namin nadukomento hindi namin ikinukuwento!</body>
<link>http://www.philstar.com/Article.aspx?articleId=381236&amp;publicationSubCategoryId=94</link>
</article>
<article>
<title>Plataporma: Sipain si Gloria!</title>
<author>AKSYON NGAYON Ni Al G. Pedroche</author>
<date>
<month>January</month>
<day>22</day>
<year>2007</year>
</date>
<body>TSK, tsk. Believe it or not, iyan ang nag-iisang plataporma ng oposisyon na ibabandera sa darating na midterm election sa Mayo. Patalsikin si Presidente Arroyo. Iyan mismo ang pahayag ni Makati Mayor Jejomar Binay kaugnay ng isusulong na plataporma ng partidong United (?) Opposition (UNO). Balik na naman tayo sa politics of hate. Nakalulungkot. Ayaw na ito ng taumbayan. Ang dapat ay patunayan ng oposisyon na it is the better alternative sa pamamagitan ng gawa. Gumawa ng mga programang pakikinabangan ng bayan. Ang siste, dahil sa mudslinging o batuhan ng putik ng mga politiko, taumbayan ang nadudungisan. Hindi makaratsada ang mga programang mag-aangat sa taumbayan dahil sa ganyang giyera-politikal. Mukhang kapos sa mga balidong isyu ang oposisyon kaya nauuwi na sa personalan ang kanilang pakikipaglaban. Masamang ehemplo iyan sa kabataan. Bad influence. Kung ganyan nang ganyan, magiging deeply rooted na ang politics of hate sa ating kultura. Huwag naman. Mahalaga sa pag-asenso ng bansa ang political ma-turity ng mamamayan. Pero paano magiging mature kung ang mga politiko mismo ang &amp;quot;isip-bata?&amp;quot; Magiging napakababaw ng oposisyon kung ang kanilang laban ay nakaangkla lamang sa pagsipa kay Gloria. Hindi na naman kakandidato si Gloria eh! Non-issue na ang usaping oust GMA. Kung inaakala ng oposisyon na kurakot at mapagsamantala ang administrasyon, patunayan nila at kumbinsihin ang bayan na bubuti ang pamahalaan kapag sila ang naluklok sa puwesto. Hindi yung puro sipa nang sipa. Iyan ang kultura ng &amp;quot;kudeta&amp;quot; na kung magpapatuloy ay magsasadlak sa bansa sa pagiging &amp;quot;banana republic&amp;quot; na mayat mayay pinatatalsik ang nakaluklok na leader. Masamang klaseng demokrasya iyan kung matatawag mang demokrasya.</body>
<link>http://www.philstar.com/Article.aspx?articleId=381247&amp;publicationSubCategoryId=94</link>
</article>
<article>
<title>Batas sa aking kamay</title>
<author>CALVENTO FILES Ni Tony Calvento</author>
<date>
<month>January</month>
<day>22</day>
<year>2007</year>
</date>
<body>KAHIT KAILAN HINDI MAITATAMA ANG ISANG MALI SA PAGGAWA NG ISA PANG MALI! Ang artikulo ngayon ay gantihan dahil sa pagkamatay ng isang mahal sa buhay. Kung tayoy biktima ng karahasan o pang-aabuso, wala tayong karapatan ilagay ang batas sa ating mga kamay. Meron tayong mga &amp;quot;legal remedies&amp;quot; na maaring tumugon sa ginawa sa ating karahasan ng iba. Sa kasong ito, isang pulis pa man din, na dapat sanay idinaan sa legal na pamamaraan ang inaakusahan na pumatay ng isang taong pinaghihinalaan niyang may kinalaman sa pagpatay sa kanyang tiyuhin. Kung papayagan ng ating lipunan ang gantihan hindi na natin kailangan ang Department of Justice, mga Prosecutors, mga Huwes at Korte. Bilyon ang ginagastos taun-taon mula na rin sa pera nating mga taxpayers. &amp;quot;We are a society of law and not of men.&amp;quot; Kung gusto natin ng ganitong uri ng lipunan, babalik tayo sa panahon ng &amp;quot;WILD WILD WEST&amp;quot; kung saan ang pinakamalakas at may pinakamaraming guns, goons and gold ang mamamayani sa ating bayan. Nagsadya sa aming tanggapan ang mag-inang Remedios at Michael Santiago ng Nueva Ecija upang humingi ng tulong hinggil sa kasong pagpaslang sa asawa ni Remedios na si Wilfredo Santiago. Isang pulis ang inaakusahan nilang may kagagawan nito. Kilala si Wilfredo sa kanila sa larangan ng pagkakarpintero. Madalas siya ang natatawag ng ilang kapitbahay na nagpapaayos ng bahay. Kung wala namang gawa ay abala naman ito sa kanilang bukid. Natawag si Wilfredo sa bahay ng mga Eusebio dahilan na rin sa husay nito sa pagkakarpintero. Ikalawang araw na nagtatrabaho noon ang biktima sa San Vicente, Llanera, Nueva Ecija nang maganap ang insidente. Ika-28 ng Mayo 2006, maaga pa lamang ay nasa bahay na ng mga Eusebio si Wilfredo habang ang suspek naman na si PO2 Onofre Oriel, naka-assign sa Traffic Division sa Cabanatuan, ay nakikipag-inuman na rin sa mga kaibigan nito. Katapat lamang ng mga Eusebio ang bahay ng suspek. Samantala kilalang matapang, mayabang at di-umanoy involve sa illegal na gawain ang suspek ayon sa mga nagrereklamo. Ang pinsan ng biktima, si Alexander Legaspi ay isa sa mga kasa-kasama ng suspek subalit tumiwalag na rin sa grupo nito dahil sa hindi pagkakaunawaan. Labis namang ikinagalit ni PO2 Oriel ang ginawang pag-alis ni Alexander sa kanilang grupo. Bandang hapon, hiniram ni Alexander ang motorsiklo ni Wilfredo dahil naubusan ng gas ang motorsiklo nito. &amp;quot;Bumalik din daw agad si Alexander. Alas-7 naman ng gabi pauwi na rin noon ang asawa ko. Natapos na rin ang inuman sa bahay ng suspek. Pero ang hindi niya alam sa pag-uwi niya ay mapapahamak na siya,&amp;quot; sabi ni Remedios. Pinaandar ni Wilfredo ang kanyang motorsiklo habang ang suspek naman ay mabilis inilabas ng suspek ang kanyang kotse. Angkas ni Wilfredo ang isa sa mga testigo, si Roger Eusebio na noon ay ihahatid ng biktima sa bahay nito. Sa hindi kalayuan ay nakita at narinig ni Roger na sinita ng suspek ang biktima. Tinanong ng suspek si Wilfredo na Sino ka? at pagkatapos ay nagpakilala naman ang suspek. Subalit sa hindi malamang dahilan ay bigla na lamang bumunot ng baril ang suspek at itinutok sa mukha ng biktima. Ilang saglit lamang ay pinaputukan na ito. Matapos ang naganap na insidente ay mabilis na tumakas ang suspek sakay ng pag-aari nitong kotse mula sa pinangyarihan ng krimen. Agad din namang nagpunta ang pamilya ng biktima sa himpilan ng pulisya upang magsampa ng kaukulang reklamo laban kay PO2 Oriel. Mariing itinanggi ng suspek ang akusasyon laban sa kanya. Sa ngayon ay nasa Preliminary Investigation stage ang kaso sa Cabanatuan Prosecution Office. Naghintay ang pamilya sa paglabas ng resolution. Napag-alaman ng mga pamilya ng biktima na kinakailangan ng ifinorward ang kaso sa Office of the Ombudsman na noon ay OIC ng Provincial Prosecutor ng Cabanatuan, si Prosecutor Floro Florendo. Dismayado ang pamilya na mula sa kasong Murder ay na down grade sa Homicide lamang ang rekomendasyon ng piskalya sa kasong ito. Isang linggo mula nang patayin ang biktima, si Alexander naman ang pinaslang. &amp;quot;Hindi kaya may kinalaman ang pagkapaslang o kaugnayan ang patayan sa pagkamatay ni Wilfredo,&amp;quot; tanong ng pamilya ni Wilfredo. Hindi mo maiaalis na matakot ang pamilya ni Wilfredo na pati sila mapahamak at balikan at isa-isang ubusin. Malaki daw ang posibilidad na ang grupo ni PO2 Oriel sa nangyaring patayan. Bago maganap ang krimen, kinausap nito si Remedios at kanyang ipinagtapat ang tungkol sa pagkakasangkot ni Wilfredo sa pagkamatay ng kanyang tiyuhin &amp;quot;Nakaburol ang asawa ko nang kausapin ako ni Alexander. Sinabi niya na isang linggo na lang ang itatagal ng buhay niya kaya ipaglaban ang katotohanan para sa asawa ko. Nalaman ko na siya pala ang pinaghihinalaan ng suspek na pumatay sa kanyang tiyuhin,&amp;quot; pagtatapat ni Remedios. Alam kaya ni Prosecutor Florendo ang angulong ito ng gawin niya ang resolution? Naisaad ba sa mga affidavits na isinumite sa kanya na maaring maging batayan na may motibo ang pagpatay sa biktima? Pakisagot nga, Prosecutor Florendo. Para sa mga biktima ng karahasan, pang-aabuso o anumang krimen o legal problems maaari kayong tumawag sa 6387285 o di kayay sa 6373965-70. Maaari din kayong mag-text sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig. * * * E-mail address: tocal13@yahoo.com</body>
<link>http://www.philstar.com/Article.aspx?articleId=381253&amp;publicationSubCategoryId=94</link>
</article>
<article>
<title>Gaano ba sila kaligtas sa pahamak...</title>
<author>CALVENTO FILES Ni Tony Calvento</author>
<date>
<month>January</month>
<day>26</day>
<year>2007</year>
</date>
<body>MGA BAHAY KALINGA.... Lugar kung saan ipinagkakatiwala natin ang mga bata na kadalasan ay walang magulang, walang tirahan at walang gustong kumupkop. Maganda ang layunin ng mga lugar na ito. Inaasahan natin na ligtas sila sa anumang panganib at maaalagaan tulad ng pag-aalaga ng isang sariling tahanan ang mga batang sa mga lugar na ito. Maraming Non Government Organizations (NGOS) ang nagsulputan upang magbigay kalinga sa ating mga kababayan, mga bata at mga minors. Ang funding o ang perang ginagastos sa mga home shelters na ito ay kadalasan nanggagaling sa mga donations mula sa mga kababayan nating may kaya, mga business institutions at ang iba ay galing pa sa mga International organizations. Walang nakakaalam o umo-audit sa mga pumapasok na pera o paano ito ginagastos. Nasa kanilang discretion na yun. Hindi yun ang pakay ko na talakayin sa artikulo ko ngayon. My concern is the safety of the children that are entrusted in these home shelters. Who is liable aside from the real culprit is something goes wrong while these youngsters are under their care? Tulad ng kasong ito! Nagsadya sa aming tanggapan si Cerene Dichoso ng Quezon City upang humingi ng tulong hinggil sa kanyang hinaharap na suliranin. Hiwalay sa unang asawa si Cerena at nagkaroon ng isang anak. Taong 1992 naman ng makilala niya ang pangalawang asawa si, Melchor Dichoso at nagkaroon sila ng dalawang anak, sina Melody at Melvin. Naging miserable ang buhay ni Cerena sa piling ni Melchor sapagkat nalulong ito sa droga, shabu ang kanyang ginagamit. Ayon kay Cerena, kalbaryo ang sinapit niya dahil madalas siyang bugbugin ng asawa. Enero 2000 nang mamatay si Melchor nang magkasakit ito. Nagkaroon ito ng komplikasyon dahilan na rin sa paggamit nito ng droga. Nilisan ni Cerena ang dating bahay at naghanap sila ng bagong malilipatan. Hirap at sakripisyo ang naranasan nito upang matustusan ang pangangailangan nilang mag-ina hanggang sa makahanap sila ng bahay sa Payatas, Quezon City na pag-aari ni Ronald Evangelista. Barangay tanod si Ronald sa nasabing lugar. Nagpakita naman ito ng kagandahang loob kina Cerena subalit sa likod pala nito ay may masama siyang balak. Nobyembre 1 at 10, 2000 nang gahasain siya ni Ronald. Nagsampa siya ng 2 counts of Rape laban dito. Pumabor naman ang desisyon ng korte kay Cerena. Nakulong naman si Ronald at double life ang hatol dito. Sa pangyayaring ito, nagalit ang pamilya ni Ronald sa kanya. Ayon kay Cerena, walang tigil ang pagbabanta at panggigipit sa kanya ng mga ito dahilan upang lisanin na nito ang bahay na inuupahan sa Payatas. Nagpalabuy-laboy ang mag-iina hanggang sa nakarating sila sa Pembo, Makati kung saan nakiusap sila sa barangay captain na baka matulungan silang makahanap bahay na matutuluyan. &amp;quot;Inilapit naman ako sa isang konsehal ng Makati para makapasok sa Makati Youth Center pero ang mga anak ko lang ang puwede. Isang linggo lang ako nanatili doon at ako naman ay namasukan bilang katulong,&amp;quot; kuwento ni Cerena. Isang beses sa isang buwan kung dalawin ni Cerena ang mga anak. Mahirap man para sa kanya ang mawalay, tiniis niya ito para na rin sa kapakanan ng mga ito. Panatag ang kalooban niya na maayos ang kanilang kalagayan. Subalit nung ika-11 ng Mayo 2003 nakatanggap ng text message si Cerena mula sa isang caretaker ng Makati Youth Center na inilipat ang kanyang mga anak sa ibang bahay ampunan ng social worker na si Marilou Pepano. Nang tanungin naman nito kung saan, wala siyang makuhang anumang impormasyon. Hindi naman malaman ni Cerena ang kanyang gagawin sapagkat malayo siya sa mga anak. Tinawagan niya si Marilou subalit naka-leave ito nung araw na yon kayat isang nagngangalang Mela ang kanyang pinagtanungan patungkol sa paglipat sa mga anak niya sa ibang ampunan. Subalit sinabihan daw siya nito na walang karapatan ang ina na malaman kung saan ililipat ang mga anak. Kung saan-saan humingi ng tulong si Cerena matagpuan lamang ang anak. Sa kabutihang palad naman ay nasabi rin ang kinaroroonan ng mga ito. Sa Father O Brien Angels Home Foundation na matatagpuan sa 166 Baltazar St., Grace Park Caloocan City inilipat ang kanyang mga anak. Setyembre 17, 2003 nang makuha ni Cerena ang kanyang mga anak sa nabanggit na ampunan. Nagulat si Cerena nang makita ang kanyang mga anak sapagkat puro sugat ang mga katawan. Nung unay hindi siya agad nakilala ni Melvin. Nang magkasama-sama ang mag-iina ay nagkuwento na ang mga anak na pinagsamantalahan sila ni Vanjo Maglente na tauhan sa loob ng Father O Brien. Pinasuri naman niya ang mga ito at lumabas naman na positibong ginahasa ang kanyang anak batay na rin sa medico-legal. Nagsampa ng kasong Rape si Cerena laban kay Vanjo. Maging ang mga social worker ng Makati Youth Center na naglipat sa mga anak niya ay inireklamo rin niya. Hanggang ngayon ay naghihintay pa rin si Cerena sa magiging resolution ni Prosecutor Roseann Balauag kung saan ito ang may hawak ng kaso sa Department of Justice. Umaasa si Cerena na mabibigyan ng hustisya ang sinapit ng kanyang mga anak. Subalit hindi ganun ka simple ang pagreresolba ng kasong ito. Naiintindihan ko si Prosec Balauag dahil sa naisabatas ang Juvenille Justice Welfare Act 9344, ang mga taong na 17 and below ay hindi maaring kasuhan sa korte dahil mga minors. Itoy naisulat ko na nung June 12, 2006 &amp;quot;LAGING TAMA BA ANG BATAS?&amp;quot; Ito ang masaklap na dapat harapin ni Mrs. Dichoso at ng sabihin ko sa kanya itong batas na ito, naiyak siya at nasambit, &amp;quot;Ibig bang sabihin hindi mabibigyan ng katarungan ang nangyari sa aking mga anak?&amp;quot; Dapat nating pasalamatan si Senator Francis &amp;quot;Kiko&amp;quot; Pangilinan dahil sa kanyang isinabatas ang 9344. Ngayon, mas marami na ang statistics kung saan mga minors ang sangkot. Para sa mga biktima ng karahasan, pang-aabuso o anumang krimen o legal problems maaari kayong tumawag sa 6387285 o di kayay sa 6373965-70. Maaari din kayong magtext sa 09213263166 o 09198972854. Ang aming tanggapan ay sa 5th Floor City State Center Bldg., Shaw Blvd., Pasig.</body>
<link>http://www.philstar.com/Article.aspx?articleId=381869&amp;publicationSubCategoryId=94</link>
</article>
<article>
<title>Marami nang lumalayas sa oposisyon</title>
<author>HALA BIRA! Ni Danny Macabuhay</author>
<date>
<month>January</month>
<day>27</day>
<year>2007</year>
</date>
<body>LUMABAS na ang pagkakawatak-watak ng oposisyon nang pumalag si dating senador Francisco &amp;quot;Kit&amp;quot; Tatad kay dating Presidente Erap Estrada. Sa pamamagitan ng sulat, inihayag ni Tatad kay Erap ang kanyang mga hinaing at mga hindi nagugustuhan sa kanilang kampo. Sinabi ni Tatad na hindi siya sang-ayon kung pinal na pipiliin ng kanilang samahan ang ilang kakandidato sa pagka-senador sa Mayo 14, 2007 elections. Malaking pagkakamali, ayon kay Tatad kung itataguyod ng UNO ang kandidatura ni JV Ejercito na anak ni Erap, Koko Pimentel, anak ni Sen. Nene Pimentel at Rep. Alan Peter Cayetano, kapatid ni Sen. Pia Cayetano. Ipinaliwanag ni Tatad na napakasagwa para sa kanilang partido kapag nangyari ito sapagkat pami-pamilya na lamang ang magpapaandar ng senado. Ito ay maliwanag na paglabag sa &amp;quot;political dynasty&amp;quot; law at pangit tingnan ng taumbayan. Hindi lamang si Tatad ang umiiskapo sa oposisyon. Pati sina dating Senador Tessie Aquino at Tito Sotto ay balak na ring lumipat sa kampo ng administration. Masama ang loob ng dalawa sapagkat hindi sila napili ni Erap para maging opisyal na kandidato sa pagka-senador. Parami na nang parami ang gustong lumayas sa oposisyon at lumipat sa administrasyon gaya nina Oreta at Sotto. Sa isang iglap, tagilid ang bangka ng oposisyon at hindi malayong tumaob. Lumalabas na mas maganda ang patakbo ng administrasyong Arroyo kaysa sa oposisyon.. Ano naman kaya ngayon ang iniisip ng mga taga-administrasyon lalo na ang nag-uurung-sulung na gustong kumandidato sa pagka-senador. Baka ang mangyari nito ay magkapalitan ng mga kandidato ang administrasyon at oposisyon. Posible ito.</body>
<link>http://www.philstar.com/Article.aspx?articleId=382042&amp;publicationSubCategoryId=94</link>
</article>
<article>
<title>Huwag ipagwalambahala kung mayroong pigsa</title>
<author>WHATS UP DOC? Ni Dr. Tranquilino Elica&amp;ntilde;o Jr.</author>
<date>
<month>January</month>
<day>28</day>
<year>2007</year>
</date>
<body>NGAYONG nalalapit na ang tag-araw, inaasahang may magkakaroon na naman ng pigsa (boil). At kadalasang nagkakaroon ng pigsa ay ang mga taong nasa maiinit na lugar o kapaligiran katulad ng mga nasa bilangguan. Noong nakaraang taon, napabalita na maraming bilanggo sa mga city jails sa Metro Manila ang may mga pigsa. Mabilis sumalin ang pigsa sa mga preso sapagkat nagsisiksikan sila sa mainit na selda. Ngayong tag-araw na ito sana naman ay lubusang mabigyang-pansin ng mga kinauukulan ang kalagayan ng mga bilanggo lalo na ang mga nasa city jails. Ang pigsa ay skin infection sa hair follicle. Namamaga at may nana. Ang pigsa na malalim ang pagkakasibol sa balat ay tinatawag sa English na carbuncle. Sintomas ng pigsa ang namumula at masakit na bukol na bigla na lamang lumalabas. Medyo may kalakihan ang bukol. Ang pigsa ay may tinatawag na &amp;quot;mata&amp;quot; at kusa namang pumuputok makaraan ang ilang araw. Ipina-payo ko na kapag nagkaroon ng pigsa, kumunsulta sa doktor bago pa man ito pumutok. Kailangang operahin ang pigsa para alisin ang nana. Nararapat na ang doktor na magsasagawa ng operasyon ay lubusang malinis ang paligid ng pigsa lalo pa sa sandaling maalis ang nana sapagkat maaaring may tumubo muling pigsa sa paligid ng inoperahan. Kapag isinailalim sa operasyon ang pigsa mas madali itong gumaling kaysa pabayaan na kusang gumaling. Reresetahan ng antibiotic ang may pigsa para malabanan ang infection at para na rin hindi magkaroon muli ng pigsa. Ang tinatawag na staphylococcus aureus ang may kagagawan kung bakit nagkakaroon ng pigsa. Ang organismong ito ay papasok sa pinaka-puno ng balahibo at magkakaroon na ng infection. Maaari rin namang pu-masok ang organismo sa maliliit na sugat sa balat. Kadalasang ang mga taong nagkakaroon ng pigsa ay ang mga tinatawag na may lowered immunity kung saan ay madali nang dapuan ng sakit. Ang mga taong diabetic ay dapat na ma-monitor kung mada-las silang magkaroon ng pigsa. Ang aking paalala, huwag ipagwawalambahala kung kayo ay may pigsa. Ikonsulta agad ito.</body>
<link>http://www.philstar.com/Article.aspx?articleId=382216&amp;publicationSubCategoryId=94</link>
</article>
<article>
<title>Smugglers tutuldukan na ng Customs</title>
<author>AKSYON NGAYON Ni Al G. Pedroche</author>
<date>
<month>January</month>
<day>29</day>
<year>2007</year>
</date>
<body>HARINAWANG hindi ningas-cogon ang ipinakikitang gilas ngayon ng Bureau of Customs laban sa mga hinayupak na smugglers na kumukulimbat sa salaping dapat sanay pumasok sa kaban ng bayan. Kamakailan, ang pinasiglang kampanya ng adwana laban sa smuggling ay nakasabat ng P200-milyong halaga ng mga kontrabandong luxury cars at mga spare parts ng sasakyan at DVD replicating machine na dahilan ng paglipana ng mga pirated CDs sa bansa. Congrats sa Intelligence Enforcement Group sa pamumuno ni Dr. Celso Templo. Malaking achievement iyan lalu pat itoy para lamang sa buwan ng Enero. Kung natuwa si Customs Commissioner Napoleon Morales sa achievement na ito, eh di lalung abut tenga ang ngiti ni Optical Media Board Chief Edu Manzano na magmula ng maupo sa puwesto ay di na nabawasan ang sakit ng ulo dahil sa naglipanang fake DVDs and CDs. Malaking bigwas sa mga mamemeke ang pagkakasamsam ng mga replicating machines na ito. Sabi ni Templo, pag-iibayuhin ng kanyang departamento ang kampanya laban sa mga smugglers hanggang sa madurog ang bawat isa sa mga ito. Good luck to you sir. Pero ang problema sa atin, sinsero man ang isang hepe sa kanyang layunin, kapag may naupong bagong hepe ay nanlulupaypay ang diskarte. Sana magtuluy-tuloy ang ganyang kampanya dahil malaon nang problema ng bansa ang smuggling. Mantakin niyo ang trilyones na halagang napagkait sa kaban ng bayan sapul nang mauso ang smuggling maraming taon na ang nakalipas. Kaya kay Mr. Templo, nasa likod niyo kami sa lahat ng mabubuti ninyong layunin. Wika nga ng Kano: May your tribe increase.</body>
<link>http://www.philstar.com/Article.aspx?articleId=382357&amp;publicationSubCategoryId=94</link>
</article>
<article>
<title>Walang magagaling na kandidato sa 2007 election!</title>
<author>HALA BIRA! Ni Danny Macabuhay</author>
<date>
<month>January</month>
<day>30</day>
<year>2007</year>
</date>
<body>SA mga nakikita kong kakandidato sa pagka-senador sa darating na eleksyon, wala akong nakikitang kahit isa na maitutulad sa mga naging senador noon na gaya nina Recto, Laurel, Ta&amp;ntilde;ada, Diokno, Tolentino, Primicias at Sumulong. Sila yung mga senador na ang inuuna ay ang kapakanan ng mamamayan. Ngayon ang mga kandidato ay pawang payaso at ang ilan ay nambubutas lamang ng silya sa senado. Walang inaatupag kundi mamulitika at magpalipat-lipat ng partido. Mayroong ang hilig ay magpatawag ng imbestigasyon ng kani-kanilang komite &amp;quot;in aid of legislation&amp;quot; kuno. Inuubos ang kanilang oras sa walang katorya-toryang &amp;quot;privilege speeches&amp;quot; na pawang paninira sa kanilang kalaban sa pulitika na wala namang basehan. Tiyak na mga despalenghado na naman ang mga kakandidato sa mga local na posisyon at ganoon din sa pagka-senador. Nakalulungkot sapagkat walang ipinag-iba ang tipo ng mga tatakbo. Ngayon ay bastusan pa ang nangyayari. Sa Senado ay gusto na yatang punuin ng mga magkakamag-anak, mag-ina, magkapatid. Sayang na naman ang pera ng taumbayan sa darating na eleksyon. Wala rin namang naitutulong na buti para gumanda ang takbo ng bansa dahil bulok ang mga kandidato. Ang natutuwa lamang sa pagkakaroon ng eleksiyon ay ang mga kandidato sapagkat kapag nanalo at makaupo ay makapangungurakot sila. Natutuwa rin ang iba dahil panibagong termino na naman ang hahawakan nila.</body>
<link>http://www.philstar.com/Article.aspx?articleId=382538&amp;publicationSubCategoryId=94</link>
</article>
</data>