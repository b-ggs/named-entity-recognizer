<?xml version="1.0" encoding="ISO-8859-1" ?>
<data>
<article>
<title>EDITORYAL - Araw na naman ng Pag(n)gawa</title>
<author></author>
<date>
<month>May</month>
<day>01</day>
<year>2005</year>
</date>
<body>ARAW na naman ng Pagngawa ngayon. Marami na namang ingangawa ang manggagawa ngunit hindi naririnig ng kinauukulan ang kanilang nginangawa. Ganito kung Mayo 1 taun-taon. Noon pa man, naging tradisyon na kung Araw ng Paggawa saka idaraos ang pagmamartsa at pagsigaw ng manggagawa sa kalsada sa buong bansa. Papupulahin ang kalsada sa kapal ng mga streamers at banner na nagsasaad ng sentimiyento ng mga manggagawa. Kung gaano na katagal ang pag-selebreyt ng Araw ng Paggawa ganoon na rin katagal na hindi naririnig ang kanilang mga hinaing. Matagal nang walang naibibigay na kaginhawahan ang gobyerno sa mga manggagawa. Ilang taon na ang nakalilipas nang ang kapiranggot na dagdag sa minimum wage ay ipagkaloob sa mga manggagawa sa urban areas. Ngayoy hindi naman malaman kung magkakaroon ng wage increase o wala. Walang katiyakan. At kung magkaroon man ng kapiranggot na dagdag, masisiguro ba ng Department of Labor and Employment (DOLE) na susunod ang mga kompanya o pabrika sa kautusan. Marami ang lumalabag sa karapatan ng mga manggagawa at empleado. At ang mga lumalabag na ito ay hindi naman ganap na namo-monitor ng DOLE. Walang magawa ang mga manggagawa kundi tanggapin ang kapalaran. Hindi sila kayang proteksiyunan. Marami sa mga employers ang hindi nagre-remit ng SSS contributions. Patuloy ang kanilang pagkaltas sa suweldo ng kanilang manggagawa subalit hindi naman pala nire-remit. Kung magreklamo naman sa SSS ang empleado, matagal bago mabigyan ng aksiyon. Tigok na ang kabayo bago mabigyan ng damo! Maraming beses nang nagtaas ng presyo ang petroleum products at nakabuntot ang pagtaas ng mga presyo ng pangunahing bilihin, subalit ang suweldo ng mga manggagawa ay hindi naman tumataas. Wala nang mabili ang kakarampot nilang kinikita. Nasaan ang pangako na iaangat ang kalagayan ng mga mahihirap? Nasaan ang maraming trabaho? Nasaan ang pagkain sa hapag kagaya ng ipinangako sa tatlong batang taga-Payatas na nagpaanod ng bangkang papel sa Pasig River? Lahat ng mga naging Presidente ng bansang ito ay nangako ng pag-unlad subalit hanggang ngayon, nanatiling sa nakalubog sa hirap ang taumbayan. Ngayon ay Araw ng Pagngawa. Hindi magbabago ang tradisyong ito kung Mayo Uno hanggat ang namumuno ay hindi nakikita at nadarama ang kalagayan ng mahihirap. Titigil lamang sila sa pagngawa ang kung may laman na ang nagrerebolusyong tiyan, bulsa at may maayos na tirahan.</body>
<link>http://www.philstar.com/Article.aspx?articleId=276053&amp;publicationSubCategoryId=94</link>
</article>
<article>
<title>Si Pope Benedict XVI (Huling bahagi)</title>
<author>WHAT'S UP DOC? Ni Fr. Jose C. Blanco, S.J.</author>
<date>
<month>May</month>
<day>01</day>
<year>2005</year>
</date>
<body>NABANGGIT ko na sa unang bahagi nitong seryeng ito na ang mga Papa (na taguri sa pinuno ng Simbahang Katoliko, na ibig sabihin ay &amp;quot;ama&amp;quot;) ay kilala rin sa titulong &amp;quot;Lingkod ng mga Lingkod ng Diyos.&amp;quot; At ang titulong ito ay kaugnay ng pagiging lingkod-puno ng mga obispo, arsobispo at mga kardinal. At ang Papa, samakatwid, ay lingkod ng mga lingkod ng Diyos. Ito ay nababatay sa gampanin ng Papa na paglingkuran ang kanyang mga nasasakupan, tulad ng paglilingkod ni Jesus sa kanyang mga Alagad, na sinagisag ng paghuhugas Niya ng mga paa ng 12 alagad sa Huling Hapunan. Kayat ang pakiusap ni Pope Benedict XVI sa mga tao noong kanyang inagurasyon noong Abril 24 sa Roma: Ang ipagdasal siya, na isang tao na may kahinaan din  upang magampanan niya ang mabigat na tungkuling nakaatang sa kanya, ang pamumuno at pamamastol sa kawan ni Jesus; ang ipagdasal siya na lalo pa siyang mapalapit sa Panginoong Diyos at sa gayon ay mailapit din niya ang mga tao sa Diyos. Sa ganang kanya naman, wala siya ipinahayag na &amp;quot;plataporma&amp;quot; ng kanyang panunungkulan. Sa halip, sinabi niya, siya ay makikinig upang lalong maunawaan ang mga hinaing at mga inaasam o ninanais ng mga tao. Tunay na mapalad tayo na bagamat sumakabilang-buhay na ang ating dating Papa, si John Paul II, ang Simbahan ay magpapatuloy sa pamamagitan ng pamumuno ng bagong Papa, si Benedict XVI. Nararapat lamang na talagang ipanalangin, at patuloy na ipanalangin, natin siya at ang ating mga sarili na magkaroon nga ng tunay na pagkakaisa sa Simbahan. Sa gayon ay maisalarawan natin ang diwa at tunay na pagkakaisa ng Ama, Anak at Espiritu Santo dito sa mundo, at makatotohanan nating masabi: Panginoon, naghahari ka sa amin. VIVA IL PAPA! Mabuhay! Pope Benedict XVI.</body>
<link>http://www.philstar.com/Article.aspx?articleId=276074&amp;publicationSubCategoryId=94</link>
</article>
<article>
<title>EDITORYAL  Mala-pagong na hustisya</title>
<author></author>
<date>
<month>May</month>
<day>03</day>
<year>2005</year>
</date>
<body>ISANG linggo na ang nakalilipas mula nang brutal na patayin si Foreign Affairs Assistant Secretary Alicia Ramos pero blanko pa rin ang kaso. Wala pang malinaw na lead ang kaso. Nangangapa pa rin ang Philippine National Police. Ngayoy nakisawsaw na ang National Bureau of Investigation at malamang na lalo pang bumagal ang kaso. Di bat ganyan ang nangyari sa Nida Blanca murder case na hanggang ngayon ay wala pa ring nangyayari. Habang dumarami ang nag-iimbestiga ay lalo lamang walang mangyari at lalo namang nasasaktan ang mga naulila ng biktima. Patuloy na nagdudugo ang sugat sa kawalan ng hustisya. Hindi lamang ang Alicia Ramos at Nida Blanca murder case ang nananatiling pagong sa bagal kundi pati na rin ang pagpatay kay dating Pasig City Rep. Henry Lanot. Binaril si Lanot noong tanghali ng April 13, 2005 habang kumakain sa isang restawran sa Ortigas kasama ang mga kaibigan. Walang anumang lumapit kay Lanot ang gunman na nanggaling umano sa comfort room at binaril nang malapitan si Lanot. Napasubsob ang dating congressman sa mesang kinakainan samantalang pawang nasaklot ng takot ang mga kasamahan. Walang nakakilos sa pagkabigla. Walang anumang umalis ang gunman at naglaho nang parang bula. Nakapagtataka kung paano naipasok sa loob ng restawran ang baril. Ayon sa Pasig PNP, kilala na nila ang gunman at sa lalong madaling panahon ay maaaresto na. Sinabi rin ng Pasig PNP na hindi nag-iisa ang gunman sa pagpatay. Malapit na raw maaresto ang suspect. Di bat nasabi na rin nila ito? Hanggang kailan maghihintay ng hustisya ang mga naulila ni Lanot? Hindi kaya ang pagpatay sa kanya ay maging katulad din ng iba pang kaso na natabunan na at inamag na dahil hindi malutas. Hindi kaya matulad ang kaso ni Lanot sa ginawang pagpatay din sa PR man na si Bubby Dacer at driver nitong si Emmanuel Corbito may apat na taon na ang nakararaan. O matulad sa kaso ni Edgar Bentain na bigla na lamang nawala matapos mabulgar na siya ang nag-video kay Erap at Atong Ang habang naglalaro ng baccarat sa isang hotel? At paano ang mga pagpatay sa mga miyembro ng media na ang pinaka-huling biktima ay ang matapang na columnist na si Marlene Esperat. Maraming naghihintay ng hustisya sa bansang ito. Karamihan sa kanila ay kabilang sa mga maliliit at kumakapit sa patalim. Nararamdaman nila na matagal makakuha ng hustisya sa bansang ito sapagkat walang kakayahan ang mga pulis na madaliin ang pag-iimbestiga. Nakakadismaya.</body>
<link>http://www.philstar.com/Article.aspx?articleId=276171&amp;publicationSubCategoryId=94</link>
</article>
<article>
<title>Misis ng PNP officer, baby sitter ng anak ni Brooke Shields</title>
<author>BALITANG SPECIAL Ni Deo Macalma</author>
<date>
<month>May</month>
<day>03</day>
<year>2005</year>
</date>
<body>ALAM nyo bang baby sitter ngayon ng anak ng sikat na actress sa Hollywood ang misis ng isang police officer? Ayon sa aking bubuwit, belated happy birthday kay Mayor Hermie Dolor ng Bauan, Batangas; Marx Macalma, Marx Angelo Urbano, Teng Bugayong ng Metrobank; at Col. Villamor &amp;quot;Boomy&amp;quot; Bumanglag. * * * Alam nyo bang isang Pinay nurse ang baby sitter ng anak ng sikat na Hollywood actress na si Brooke Shields? Ayon sa aking bubuwit, ang nasabing nurse na misis ng nasabing police officer ang breadwinner ngayon ng kanilang pamilya habang sila ay nasa New York City. Simula kasi nang tumakas sa Pilipinas ang nasabing police officer matapos madawit sa isang kaso ay nagtago sila sa US. Sila ay nagtrabaho roon pero hindi sila kaagad nakahanap ng magandang trabaho. At upang makakuha ng magandang trabaho at makakuha ng hanapbuhay na malaki ang suweldo, ang police officer ay nag-aral sa isang nursing school. Ito ay tumatanggap ng kahit anong klaseng trabaho at isiningit ang kanyang pag-aaral. Matalino ang nasabing police officer na graduate ng Philippine Military Academy kaya nabigyan pa ito ng scholarship. Ayon sa aking bubuwit, maraming Pinoy ang naawa sa nasabing police officer sapagkat kung pumapasok sa kanilang klase ay nagbabaon pa ng kanin at ulam. Kung hindi karne norte ang baon nito ay adobo na nakapatong sa kanin na nakalagay sa tupperware. Subalit sa kabila ng ganitong sitwasyon ng nasabing police officer, kahit hindi nakakapag-aral, siya pa rin ang nag-top sa kanilang klase. Kaya lang ay pansamantalang natigil ang kanyang scholarship nang matuklasang may criminal case pala siya sa Pilipinas. Sangkot pala siya sa pagpatay kay PR man Bubby Dacer at driver na si Emmanuel Corbito. * * * Ayon sa aking bubuwit, ang Pinay nurse na misis ng police officer na baby sitter ngayon ng anak ni actress Brooke Shields ay walang iba kundi si Siya ay ang misis ni Col. Michael Ray Aquino.</body>
<link>http://www.philstar.com/Article.aspx?articleId=276191&amp;publicationSubCategoryId=94</link>
</article>
<article>
<title>Kuntil-butil na kaalaman</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>03</day>
<year>2005</year>
</date>
<body>KASABIHANG &amp;quot;laughter is the best medicine&amp;quot; pero napag-alaman na ang madalas na pagtawa ay dahilan kung bakit may narcolepsy o hirap sa pagtuog. Ayon sa ilang scientist sa Netherlands, makabubuting ngumiti na lang kaysa humalakhak. * * * Umaabot na sa 2,175 ang may AIDS sa Pilipinas. Itoy batay sa pinakahuling tala ng World Health Organization. Kaugnay nito, ibinalita na mas madaling mahawa ng AIDS ang mga lalaking hindi tule o uncircumcized. * * * Maraming kababaihan ang nagpapantasya na magkaroon nang malaking suso para mas malakas ang kanilang sex appeal. Kaya nga marami ang nagpapa-breast augmentation subalit napag-alaman na kapag ang babae ay sobrang laki ng suso ay delikado siya sa sakit na scoliosis. Dahil nga malaki ang size ng suso kaya bumibigat ito at hindi mainam sa blood circulation. Ang mga may malalaking suso ay madali ring dapuan ng arthritis, pananakit ng leeg, gayundin ng likod. * * * Ngayong tag-init, maraming lugar ang nakakaranas ng mahinang supply ng tubig kaya narito ang ilang tip para sa tipid-tubig. Ang tubig na ginagamit na ang puwedeng i-recycle gaya ng tubig sa aquarium na puwedeng ipandilig ng mga halaman. Napatunayan na ang tubig sa aquarium ay mayaman sa nitrogen at phosporous. Ang pinaghugasan ng pinggan at ipinambanlaw sa paglalaba ay puwedeng ipanlinis sa kubeta, garahe, sasakyan at iba pang kagamitan sa bahay.</body>
<link>http://www.philstar.com/Article.aspx?articleId=276199&amp;publicationSubCategoryId=94</link>
</article>
<article>
<title>Aksayang praning!</title>
<author>PANAGINIP LANG Ni Nixon T. Kua</author>
<date>
<month>May</month>
<day>03</day>
<year>2005</year>
</date>
<body>NOONG linggo ay ginunita ang Araw ng Paggawa at gaya ng dati maraming grupo ng manggagawa ang nagmartsa at nag rally sa kalye. Nagtipun-tipon sa Liwasang Bonifacio, sa Welcome Rotonda at iba pang mga lugar kung saan sila nag-ipun-ipon. Bukod pa rito ang pagtitipun-tipon din ng mga supporter ni dating Pangulong Joseph &amp;quot;Erap&amp;quot; Estrada at namatay ng Hari ng Pelikulang Pilipino na si Fernando Poe, Jr. na mga ginugunita naman ang anibersaryo ng EDSA 3 o pag-aaklas ng masa laban sa kasalukuyang administrasyon. Kahit na taun-taon na ginagawa ang mga ito ay napraning naman ang Malaca&amp;ntilde;ang at manggugulo raw ang mga rallyistang ito. Pinairal ng mga bataan ni Madam Senyora Donya Gloria ang no permit no rally policy at talagang pinagbawal ang mag-ipun-ipon ang sinuman sa Mendiola, ang daan patungong Malaca&amp;ntilde;ang at diyan sa EDSA Shrine kung saan dinaos ang unang dalawang EDSA. Binarikadahan ng mga container vans ang Palasyo sa tabi ng marumi at mabahong Ilog Pasig. Nabayaran man lang kaya ang gasolina at nabigyan kaya ng allowance o kahit pamasahe ang mga driver ng mga container vans na yon. Pinaligiran ng libu-libong pulis at sundalo ang Kamaynilaan lalo na ang dalawang nasabing lugar. Pangitang-pangita sila dahil karamihan sa mga pobreng pulis at sundalo natin ay init na init at pagod na pagod na naghihintay sa kung saan mang lilim meron gaya ng overpass at ilang pirasong mga puno diyan sa Mendiola. Marami sa mga pulis at sundalo ay dinala pa sa Metro Manila mula sa mga karatig probinsiya. Sinakay sa mga bus at mga truck ng militar. Ilang daang litrong gasolina kaya ang naaksaya? Red alert din ang kapulisan at kasundaluhan na para bang may mangyayari at hindi ka-praningan o paranoia ng mga opisyal na nagsisisipsip kay Madam Senyora Donya Gloria. Masakit nito, tiyak kukuha ng pondo ang mga opisyal nila, either galing sa kanilang intelligence fund, contingency fund o fund galing sa jueteng para ipambili kuno ng pagkain ng mga sundalo at pulis na magbababad sa init ng araw at ilalayo sa kani-kanilang pamilya kahit Linggo. Ang karamihan naman sana sa kanila ay nagbabantay sana sa mga ordinaryong mamamayan na binibiktima ng mga mapagsamantalang mga snatchers, akyat bahay, mandurukot at iba pang mga kriminal. Siyempre, pag wala ang pusa naglalaro ang daga. Ganoon din ang mga kriminal, wala lahat ng pulis at sundalo kaya samantalahin ng mga bandido at kriminal ang pagkakataon. So kakaawang mga kababayan natin na nabibiktima sa ganoong panahon dahil lang sa kapraningan ng mga kakampi ni Madam Senyora Dona Gloria na takot kasi sa sariling multo. Pero pinakamasarap nito, kumita pa sila dahil nabanggit ko nga na kumuha na sila ng pondo pero bukod sa panggasolina at pamasahe ng mga sasakyan papunta sa mga lugar kung saan ia-assign ang mga pulis at sundalo ay ni hindi man lang sila mabigyan kahit na isang bote ng tubig. Kakaawang mga sundalo at pulis, galing pa sa sariling bulsa pati pangkain nila o pambili man lang ng tubig o sorbetes. Sa ganoong pagkakataon kasi hindi naman aarbor sa mga vendors dahil sa dami nila bangkarote ang mga nagtitinda. Binilad sa init, pinag-aksaya ng panahon, pinanlaban sa mga kababayan at hayun tiyak ni wala man lang allowances. Kawawang mga pulis at sundalo. Tsk-tsk-tsk, sabagay mababa lang kasi kayo at ni wala kayo sa chain of collection kaya sorry na lang. Napakamahal na kapraningan, napakaaksayang kapraningan!!! * * * D2 sa aming bayan tabaco city d ko tlaga malman bkit npkalakas ng jueteng. May kumikita at may humihirap kc pambili n sna ng bigas tnataya muna jueteng  09193406469; tma lhat ng ktiwalian d2 s pampanga pati pekeng gamot lahat nagtitinda may ngawa ba c gloria  09228360410; Ang jueteng d2 s limay bataan ay tlamak na  09192554194; dto s afp mbai ktapatan subd banay banay cabuyao laguna 2 beses ang bola sa umaga tanghali at sa gabi  09212332411; dto s tarlac at lahat ng bayan laganap ang jueteng, magkakaroon ba ng jueteng sa alin man bayang na di sangayon mga mayors at gobernors, kapag may usok tiyak may apoy at kasangkot lagi c pidal  09206486640; D2 sa byan nmin ng cuenca btangas ay tlamak po ang weteng bkt po kya d masugpo ang weteng d2.  09278784226; d2 sa amin s bliwag bulacan 3 beses ang bola ng jueteng tapos sbi ng mga pnp jueteng free bulacan and region 3  09273759404. * * * Para sa anumang reaksyon, sumulat lang sa nixonkua @yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=276202&amp;publicationSubCategoryId=94</link>
</article>
<article>
<title>EDITORYAL  Ano ba ang totoo?</title>
<author></author>
<date>
<month>May</month>
<day>04</day>
<year>2005</year>
</date>
<body>MAGTATAAS ng suweldo sa loob ng 30 araw. Iyan ang sinabi ni President Arroyo noong May 1 (Araw ng Paggawa). Pero hindi naman alam ni Mrs. Arroyo kung magkano ang idadagdag. Bahala na raw ang regional wage board na magpasya kung magkano ang idadagdag sa P300 na minimum wage na kasalukuyang tinatanggap ng mga manggagawa. Ang sinabi ni Mrs. Arroyo ay nakapagbigay naman ng kaunting kaluwagan sa dibdib ng mga nahihirapang mamamayan. Kahit na hindi niya alam kung magkano ang idadagdag, at least sigurado nang mayroon. Hindi katulad sa mga nakaraang Labor Day na kahit singkong duling ay wala man lang nakuha ang mga manggagawa. Pero teka, bat ganito? Isang araw makaraang ianunsiyo ang pagtataas ng suweldo ay marami na ang umaangas. Isa sa mga umaangas ay ang mismong bossing ng Department of Labor and Empoyment na si Patricia Sto. Tomas. Hindi raw dapat nagpahayag ang Presidente na magkakaroon ng umento sa sahod at magaganap ito sa loob ng 30 araw. Imposible raw mapagbigyan at madesisyunan agad ng wage board ang pagkakaloob ng umento. Nagbanta raw ang mga employer na magsasara kapag tinaasan ang minimum wage. Teka bat tila naging tagapagsalita yata ang Labor Secretary ng mga kompanya at nananakot pa. Hindi bat ang Labor department ang nagpoprotekta sa mga manggagawa pero bat lumalabas na ang mga kompanya ang pumi-pressure sa DOLE. Bukod kay Sto. Tomas, ang isa pang umangal ay si Senate President Franklin Drilon. Hindi raw dapat si Mrs. Arroyo ang nagtatakda ng pagtataas ng sahod sapagkat hindi ito kasama sa kanyang kapangyarihan. Ang wage board lamang aniya ang makapagtatakda kung may pagtataas ng sahod. Sabi naman ni Sen. Aquilino Pimentel, puro pangako lang si Mrs. Arroyo. Ano ba talaga ang totoo sa dagdag na sahod? Kung walang power si Mrs. Arroyo gaya ng sabi ni Drilon, tila tama si Pimentel na puro pangako ang Presidente. Malayo sa katotohanan ang sinabi na may wage increase. Isang araw din makaraang ihayag ni Mrs. Arroyo ang dagdg sa sahod, lumabas ang balitang P30 ang kayang ibigay ng mga employers. Masyadong malayo ang halagang ito sa P78 across-the-board increase na hirit ng Trade Union Congress of the Philippines at masyadong malayo sa P125 increase na demand ng Kilusang Mayo Uno. Ang P300 bawat araw na kita ay masyadong malayo sa P663 na dapat ay kitain at mabuhay ang isang pamilyang may anim na miyembro sa Metro Manila. Kung totoong P30 lang ang kaya ng mga employer, saan aabot ang halagang ito.</body>
<link>http://www.philstar.com/Article.aspx?articleId=276283&amp;publicationSubCategoryId=94</link>
</article>
<article>
<title>Apat dati ang bola ng jueteng sa Caloocan ngayon 3 na lang</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>04</day>
<year>2005</year>
</date>
<body>NAG-AAWAY sina Caloocan City Mayor Enrico Echiverri at ang isang mataas na opisyal ng pulisya ng siyudad sa ngayon. Ang dahilan: Jueteng. Usap-usapan kasi ng mga pulis sa Western Police District (WPD) ang iringan sa panig nina Echiverri at ang opisyal ng pulis nitong nagdaang mga araw lang. Ayon sa mga pulis-WPD, halos nakopo na ng kampo ni Echiverri ang jueteng sa kanyang siyudad at maliit lang ang porsiyento ng opisyal ng kapulisan niya. Tatlong beses kasi kung magbola ang jueteng sa siyudad ni Echiverri at naiiwang hilong-talilong ang opisyal ng Caloocn City Police. Kaya ang ginawa ni loko este, opisyal ng pulis, ginawa niyang apat na bola ang jueteng at ang kinikita ay para naman sa kanya. He-he-he! Mautak talaga ang opisyal ng pulis sa Caloocan City. Ayaw pahuli sa pitsa! Ang siste lang, nabuking ni Echiverri ang raket ng opisyal ng pulis niya, anang taga-WPD. &amp;quot;Kinumpronta siya ni Sir at tinakot na papalitan kapag hindi ito sumunod sa kalakaran na gusto niya. Hayun, naging tatlo na muli ang bola ng jueteng sa siyudad ni Echiverri, na mukhang hindi takot sa kampanya ng inilunsad ni Interior Sec. Angelo Reyes. Kung totoo ang kautusan ni PNP chief Dir. Gen. Arturo Lomibao sa kapulisan natin na puksain ang jueteng, bakit laganap pa ito sa Caloocan City? Wala rin kayang lason ang laway ni Lomibao sa jueteng? Napatunayan ng away ni Mayor Echiverri at opisyal ng pulisya na hindi talaga mamamayani itong jueteng kung walang basbas ng mga pulitiko at kapulisan. Kaya kahit ano pang imbestigasyon ang gagawin ng Kongreso natin laban kina M1, M2 at JS7, naniniwala ang sambayanan na walang mangyayari rito. Kasi nga, puntahan nyo mga suki ang mga lugar ng mga pulitiko nating mag-iimbestiga sa jueteng at tiyak hitik sa jueteng. Kung may pakinabang din ang taga-Kongreso sa jueteng, ano pa ang moral ascendancy nila para mag-imbestiga? Baka biglang lumutang lang ang pangalan nila at iba pa nilang kasamahan eh di napahiya lang sila, di ba mga suki? Kung sabagay, hindi lang sa Caloocan City talamak ang jueteng kundi maging sa Maynila at iba pang lugar, anang taga-WPD na kausap ko. At lahat ng puwesto ng jueteng ay may pulis na nakalutang. Sa Taguig naman, biglang naglatag na naman ng video karera doon nitong nagdaang mga araw. At ang pangalang nakalutang ay ang kay SPO1 Delfin Macario. Buhay ka na naman ha! Sa Para&amp;ntilde;aque naman, si SPO1 Cris Galanga ang nasa likod ng mga pasugalan doon lalo na ang balikbayan na Aguila brothers sa San Dionisio. Isang Lando na malakas kay Mayor Jun Bernabe ang padrino ni Galanga. Kapag lasing pala si Galanga ay ipinamamalita niyang kasosyo niya si Supt. Ronald Estilles, ang hepe ng Para&amp;ntilde;aque City police sa Dantes KTV sa Sucat. Ano ba yan? Hayan! Sa maraming tip na naibigay ko kay NCRPO chief Dep. Dir. Gen. Avelino Razon Jr. mukhang magiging abala ang mga tauhan niya sa susunod na mga araw. Tanungin mo Gen. Razon Sir kay Sr. Supt. Leo Garra, ang hepe ng Caloocan police kung sino ang opisyal na kaaway ni Echiverri sa jueteng at baka kilala niya. Abangan!</body>
<link>http://www.philstar.com/Article.aspx?articleId=276293&amp;publicationSubCategoryId=94</link>
</article>
<article>
<title>Mag-ingat sa mga pekeng optometrists!</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>04</day>
<year>2005</year>
</date>
<body>NAGLIPANA ngayon ang mga optical clinics na walang lisensiya. Ang mga pekeng optiko ang puntirya ngayon ng Optometric Association of the Philippines (OAP) sa pakikipagtulungan ng NBI at buong kapulisan. Ang kampanya laban sa mga quack optometrists ay pinag-ibayo sa katatapos na kombensyon ng OAP na ginanap sa Maynila na dinaluhan ng libu-libong optometrists sa bansa. Ipinaliwanag ni Dr. Fe Flores-Cataquiz, isa sa mga sumusuporta sa naturang kampanya, na ilegal ang operasyon ng mga mapagsamantala at mapagkunwaring optiko. Sinabi niya na ang Republic Act 8050 na kilala bilang Optical Law of 1995 ay gumagabay sa propesyon ng optometry. Ayon sa batas, ang kurso ng doctor of optometry ay anim na taong pag-aaral sa kolehiyo at ang may karapatan lamang na magsagawa ng eye refraction ay ang mga nagtapos ng 6-year course at pasado sa pagsusulit ng Board of Optometry. Ang lalabag sa naturang batas ay may kaparusahang hindi bababa sa isang taon at hindi lalampas sa walong taong pagkabilanggo at magbabayad ng hindi bababa sa P10,000 at hindi tataas sa P40,000. Nakasaad sa RA 8050 na ang sinumang magsasagawa ng eye refraction, magpi-prescribe ng lente o eyeglasses at iba pang gawain ng isang optometrist pero walang lisensiya ay uusigin ng batas. Ipinabatid ng grupo nina Dr. Cataquiz na dapat makipagtulungan ang publiko at huwag tangkilikin ang mga pekeng optiko at kung may nalalamang anumang iregularidad ay tumawag sa 817-2397 ng OAP na nasa 9th Floor ng Golden Rock Bldg., Makati City at sa optical clinic ni Dr. Cataquiz sa telepono 832-9015.</body>
<link>http://www.philstar.com/Article.aspx?articleId=276302&amp;publicationSubCategoryId=94</link>
</article>
<article>
<title>EDITORYAL - Isang paa ang nasa hukay</title>
<author></author>
<date>
<month>May</month>
<day>05</day>
<year>2005</year>
</date>
<body>NGAYONG 2005, tatlong journalists na ang pinatay at apat ang nakaligtas sa tangkang asasinasyon. Mula 2003 hanggang sa kasalukuyan, 23 journalists na ang pinapatay. May kabuuang 66 na ang pinapatay na journalists mula nang maibalik ang demokrasya noong 1986. Pinakahuling biktima nang pag-atake sa mga journalists ay ang isang radio broadcaster sa Ilocos Sur. Pinagbabaril ang radio commentator na si Nestor Seguismundo noong Biyernes. Ang suspect umano ay ang police provincial director sa Ilocos Sur na nakilalang si Sr. Supt. Mario Subagan. Itinanggi naman ng police official ang bintang. Pawang sa tiyan ang tama ni Seguismundo. Ang mga sugat ay lumikha nang mga pangit na tahi animoy alupihang gumagapang sa kanyang tiyan. Ang tangkang pagpatay kay Seguismundo ay naganap ilang araw bago sumapit ang World Press Freedom Day noong Martes. Hindi pa natatagalan nang pagbabarilin hanggang sa mapatay si Marlene Esperat noong March 24, 2005 (Huwebes Santo). Binaril si Esperat sa loob mismo ng kanyang bahay at sa harap pa ng kanyang mga anak. Bumulagta si Esperat. Umagos ang dugo. Hanggang ngayon hindi pa nalulutas ang kaso. Si Esperat ay matapang na columnist ng Midland Review sa Sultan Kudarat. Kabilang sa mga journalists na pinatay ngayong 2005 ay sina Edgar Damalerio, Edgar Amoro at Noel Vilalarante. Katulad ni Esperat, wala pa ring makitang liwanag kung kailan malulutas ang pagpatay sa kanila. Hindi nakapagtataka kung ipahayag ng New York-based Committee to Protect Journalists (CPJ) na ang Pilipinas ang numero unong pinaka-delikadong lugar para sa mga mamamahayag. Sumusunod sa Pilipinas ang Iraq at sinundan ng Colombia, Bangladesh at Russia. Ang CPJ ay non-partisan at non-profit organization na dedicates para sa pagtatanggol ng mga journalists at kalayaan sa pamamahayag. Binatikos ng CPJ ang kawalang aksiyon ng gobyernong Arroyo sa mga pinapatay na journalists. Binatikos din ng Paris based Reporters Sans Frontieres (Reporters Without Borders) o RSF ang gobyerno dahil sa pagpapabaya sa walang patumanggang pagpatay sa mga journalists. Sinabi naman ng Malaca&amp;ntilde;ang na masyadong eksaherado ang report. Gumagawa raw ng paraan ang gobyerno para maproteksiyunan ang mga journalists. Mahirap namang paniwalaan ang sinabi ng Malaca&amp;ntilde;ang sapagkat hanggang ngayon wala pang napaparusahan dahil sa pagpatay sa mga journalists. Patuloy na gumagala ang mga suspects at naghihintay lamang marahil ng utos para may bariling journalists. Nasaan ang pangako ng gobyerno?</body>
<link>http://www.philstar.com/Article.aspx?articleId=276394&amp;publicationSubCategoryId=94</link>
</article>
<article>
<title>Rep. Suarez, 'wag patayin ang gansang nangingitlog ng ginto</title>
<author>AKSYON NGAYON Ni Al G. Pedroche</author>
<date>
<month>May</month>
<day>05</day>
<year>2005</year>
</date>
<body>MAY proposal si Quezon Province Rep. Danilo Suarez para malutas daw ang malaking problema sa pananalapi ng pamahalaan. Ibenta raw ang Philippine Amusement and Gaming Corp. (PAGCOR) na pag-aari ng pamahalaan. Anong bulok na ideya ito? Katuwiran ni Suarez, mas kikita raw ang pamahalaan kung isasapribado ang PAGCOR hindi lamang sa pinagbentahan kundi sa tax na ibabayad ng pribadong may-ari. Iyan ang panukala ni Suarez na nakapaloob sa House Bill 4136. Sorry, pero hindi ko makita ang logic. Paano kikita ng mas malaki ang PAGCOR kung nasa kamay ng pribadong sektor gayung sa ngayoy buong-buong napupunta sa gobyerno ang kita nito? Ang tax ay ga-patak lang ng kabuuang kita. Paano sasabihing kikita ng mas malaki ang gobyerno? Kahit pupil sa elementary na may common sense ay alam iyan. At pagpalagay nang ibebenta ito, Sinong investor ang may P50 bilyong kapital para bilhin ang PAGCOR? Siguro sina Bill Gates at Sultan Bolkiah ng Brunei ay may ganyan kalaking pera. Pero kakagat ba sila sa proposal na bilhin ang PAGCOR? Ang PAGCOR ay isang &amp;quot;gansang&amp;quot; nangingitlog ng ginto para sa pamahalaan. Kung ganid ka, kakatayin mo ito para makakuha pa ng mas maraming ginto sa tiyan. Pero in the long run, nawalan ka ng pangmatagalang source of income. Isang scenario lang ang nakikita ko kung maibebenta ang PAGCOR. Magkakaroon ng rambol ang mga sakim na opisyal ng gobyerno sa partihan ng kita. Alam niyo na, komisyon at katakut-takot na kickback. Sa laki ng perang involved sa bentahan, kahit kalahating porsyento lang ang mapunta sa iyoy buhay hari ka na. Kung lahat ng mambabatas ay gagawa ng ganito ka-estupidong batas, tiyak mabubura na sa mapa ang Pilipinas.</body>
<link>http://www.philstar.com/Article.aspx?articleId=276402&amp;publicationSubCategoryId=94</link>
</article>
<article>
<title>Thank you ha!</title>
<author>PANAGINIP LANG Ni Nixon T. Kua</author>
<date>
<month>May</month>
<day>05</day>
<year>2005</year>
</date>
<body>NAGTAAS muli ng presyo ng produktong petrolyo ang Petron pero kesa sabihang bakit ito nagtaas o huwag nalang kumibo ay sinangga pa ni Madam Senyora Donya Gloria at binigyan pa ng katwiran. Magaling pa nga raw ang Petron dahil ang tinaas daw ay singkwenta sentimos lang kada litro at hindi sisenta sentimos kada litro gaya ng ibang mga kompanya ng petrolyo. Wow!!! Madam Senyora Donya Gloria, may utang na loob pa pala kami. Thank you ho!!! Bait-bait talaga. Bakit hindi pa ho nyo sabitan ng medalya o di kayay bigyan nyo na lang ng exemption ang naturang kompanya sa pagbabayad ng buwis nang sa gayon ay gumaya rin ang iba. O di kayay bigyan pa ng administrasyon ninyo ng iba pang insentibo kagaya ng pagtrabahuhin ang mga empleyado nilang Pinoy na walang suweldo para kumita naman sila ng husto at ng itaas nila sa susunod na linggo at sa susunod pang mga panahon ay 50 centavos lang. Maraming pong salamat haaaay!!! * * * Hindi raw magsasampa ng demanda ang administrasyon ni Madam Senyora Donya Gloria laban sa dating defense secretary at retired Gen. Fortunato Abat kahit na hinihiling na magkaroon ng isang junta upang pumalit sa kanyang administrasyon. Hindi raw dapat patulan si Abat at pasisikatin pa ito ayon kay Justice Secretary Raul Gonzales samantalang tinawanan lang ito ni Presidential Spokesman Ignacio &amp;quot;Toting&amp;quot; Bunye at ulyanin na raw. Paalala lang po, ganyan na ganyan ang naging reaksyon ng mga tauhan ni dating Pangulong Joseph &amp;quot;Erap&amp;quot; Estrada sa exclamation point movement nila Jose &amp;quot;Linggoy&amp;quot; Alcuaz na tunay na nagsilbing mitsa laban kay Erap. Baka ho nakakalimot kayo, mas matindi itong si Abat at bagamat matanda na siya, mas matalino at magaling sa strategy ang dating defense secretary at retired na general. Tsaka baka nakakalimot kayo, si Abat at si Alcuaz ay parehong mga kasali sa EDSA 2 na nagpatalsik kay Erap, ngayon pareho na naman silang nais patalsikin si Madam Gloria. Sabagay, pagtawanan nyo nga lang. Tingnan natin kung kanino ang huling halakhak!!! * * * Kinompronta ni Se&amp;ntilde;orito Mikey Arroyo si dating Catholic Bishop Conference of the Philippines Archbishop Oscar Cruz tungkol sa mga bintang ng huli na lalong lumala ang jueteng ngayong panahon ng administrasyon ng kanyang Inang si Madam Senyora Donya Gloria. Hindi niya matanggap ang binunyag ni Archbishop Cruz na halos P13 billion kada taon ang kinikita ng mga opisyal galing sa mga jueteng lord. Pinipilit niya na tsismis daw ang pinagsasabi ni Archbishop Cruz at wala raw ebidensiyang hawak si Cruz. Hindi pa ba sapat na ebidensiya ang mga patuloy na bola ng jueteng araw-araw at pag-iikot ng mga kabo kahit saang lugar dito sa Luzon. Kahit sa loob ng munisipyo at kapitolyo ay maaaring tumaya ang kahit na sino kahit na 25 sentimos lamang. Sabagay, hindi siguro alam ito ni Se&amp;ntilde;orito Congressman Representative Mikee Arroyo dahil sa sobra ng dami ng ginagawa niya bilang anak ni Madam Senyora Donya Gloria at ni Sir Senyor Don JOSE Miguel Arroyo at pamangkin ni JOSE PIDAL. Bukod pa rito ang pagiging kababayan niya at pagiging kongresista niya sa probinsya ng Pampanga kung saan nakatira si Bong Pineda, sabagay kumpare naman ng magulang mo. Boss Se&amp;ntilde;orito Congressman Representative Mikee Arroyo kahit batang musmos ay alam kung saan tataya at alam kung ano ang resulta ng bola, ikaw ay hindi??? Tsk tsk tsk!!! Kawawa ka naman. * * * puwede bang magkaroon ng drugs at jueteng na di sangayon ang gobernador, mayor at pnp directors. Gcing gma  09277920559; bkit c estrada kinulong dhil s weting, bat may weting pa rin sa mga reg na e2, 1, 2, 3, 4 at 5. bat wlang nhuling weteng lord? - 09185626039; D2 sa amin sa las pinas 3 beses nagbola ng jueteng at sa pasig tatlong beses magbola ang anak ng jueteng at sa aming probinsiya sa bicol buhi tatlong beses rin magbola at wla ngawa ang mga alagad ng batas  09155406690; d2 sa munoz, nueva ecija 3 beses ang bola ng jueteng  09279148438. * * * Para sa anumang reaksyon, sumulat lang sa nixonkua@yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=276425&amp;publicationSubCategoryId=94</link>
</article>
<article>
<title>Mga huwes isama sa lifestyle checks</title>
<author>SAPOL Ni Jarius Bondoc</author>
<date>
<month>May</month>
<day>06</day>
<year>2005</year>
</date>
<body>EPEKTIBO ang lifestyle checks ng Presidential Anti-Graft Commission na sinimulan nung 2003. Mahigit isang dosenang presidential appointees ang nakasuhan ng hidden wealth. Kasi, labis ang kanilang gastos at kapansin-pansin ang kanilang karangyaan, na hindi naman katumbas ng kinikita sa gobyerno. Dahil sa success nito, naging permanente na ang lifestyle checks sa Dept. of Health, Dept. of Education, at Dept. of Finance na nakakasakop sa Bureau of Internal Revenue at Bureau of Customs. Hiram ng anti-corruption investigators ang ideya ng lifestyle checks sa Hong Kong. Sa islang yon, matindi rin ang kurakot nung dekada-70. Pero nagtayo sila ng anti-graft commission na inimbestigahan ang mga deklaradot sinumpaang ari-arian ng government officials. Kapag may hindi nagtugma, pinag-e-eksplika. Kung malabo ang paliwanag, kaso ang kasunod. Luminis ang burokrasya ng Hong Kong  at umunlad ang ekonomiya dahil ginanahan ang mamumuhunan. May kaibahan ang lifestyle checks sa Pilipinas at Hong Kong. Doon, lahat ng taong-gobyerno ang minatyagan ang gastos at pustura, maging sa executive, legislative o judicial branch. Dito ang lifestyle checks ay sa executive branch lang  ni hindi lahat, kundi presidential appointees lang, at lusot ang career executives. Kaya, magpakabait man ang kokonting appointees, laganap pa rin ang katiwalian dahil sa career executives na eksperto sa kurakot. At bakit nga ba nakakalimutan ng judiciary magsagawa ng sariling lifestyle checks. Tungkulin ito ng Korte Suprema, na tagapangasiwa ng lahat ng judges at justices nang mabababa at matataas na Korte, pati na rin ang mga empleyado nila. Kung ang Malaca&amp;ntilde;ang ay may anti-graft commission, maari namang magtayo ng katumbas na ahensiya ang Office of the Chief Justice. Makikita ng ahensiyang ito na dose-dosena ang judges at justices na naglalakihan ang mansions at naggagaraan ang SUVs, pero hindi maipapaliwanag kung saan nanggaling ang pinambili. Dapat din linisin ang judiciary para umunlad ang ekonomiya.</body>
<link>http://www.philstar.com/Article.aspx?articleId=276533&amp;publicationSubCategoryId=94</link>
</article>
<article>
<title>Balik na naman ang kanilang maliligayang araw</title>
<author>BAHALA SI TULFO Ni Ben Tulfo</author>
<date>
<month>May</month>
<day>06</day>
<year>2005</year>
</date>
<body>NITONG nakaraang linggo lamang ay matagumpay na nahulog sa patibong ng BITAG at CIDG-NCR ang mga sigang grupo ng Maranao na inangking teritoryo ang Baclaran. Sila yung mga batugan na walang inatupag kundi magpasasa sa kinikita ng mga pobreng bus conductors at drivers na bumibiyahe patungong Cavite. Pangalawang beses nang nahulog sa BITAG sa tulong ng CIDG-NCR ang mga masisibang grupong Maranao sa Baclaran. Ang siste, pinauuwi lamang ng kanilang mga lider pabalik ng Lanao ang mga batugang grupo ng Maranao na aming nahuhuli kaya tuloy ang kotongan sa Baclaran dahil ibang grupo naman ang pumapalit sa grupong aming nasakote noon. Nalaman din ng BITAG na sa gabi na raw nagsasagawa ng pangongotong ang grupo ng Maranao. Talagang iniiwasan ang BITAG. Nagawa na namin noon. Nagawa rin naming muli noong nakaraang Huwebes. At hindi kami mag-aatubiling balik-balikan ang Baclaran. Isa ring sindikatong nagbabalik sirkulasyon ang grupo ni Peter Guevarra na nagpapakalat ng mga pekeng gamot at minsan nang nahuli ng BITAG at NBI-NCR sa Pampanga. Tulad nang dati, naglipana na naman ang mga bogus na medical representatives ni Peter Guevarra. Sa pagkakataong ito, maging ang kapatid ni Peter at asawa niya ay sangkot na sa pagpapakalat ng mga pekeng gamot. Umaabot na raw sa probinsiya ng Quezon at Bicol ang sirkulasyon ng grupo ni Guevarra. Talagang walang kadala-dala si Peter. Nakalimutan na yatang halos sumiksik siya sa baro ng kanyang nanay nang masakote ng NBI-NCR at BITAG noong huli kaming magkita. Makinig ka Peter, may alas kaming hawak na siguradong ikabibitag mo. Umpisahan mo nang tumakbo at magtago. Dahil kahit saan ka magsuot, hinding-hindi ka makakatakas sa patibong na aming ihahanda para sa iyo. * * * BITAG hotline numbers, i-text (0918) 934-6417 tumawag sa mga numerong ito 932-8919 / 932-5310. Manood tuwing Sabado, 9:00-10:00 p.m. IBC 13, &amp;quot;BITAG&amp;quot;.</body>
<link>http://www.philstar.com/Article.aspx?articleId=276541&amp;publicationSubCategoryId=94</link>
</article>
<article>
<title>Pagsubok at pagbabago</title>
<author>ALAY-DANGAL Ni Fr. Jose C. Blanco, S.J.</author>
<date>
<month>May</month>
<day>06</day>
<year>2005</year>
</date>
<body>SA Ebanghelyo sa araw na ito (Juan 16:20-23), ginamit ni Jesus ang imahe ng isang babaing manganganak upang isalarawan ang mga paghihirap upang maisilang ang sanggol. At kapag naisilang na ang sanggol, kaligayahan at katuwaan ang nadarama ng isang ina. Ganoon din sa ating buhay-pananampalataya. May mga darating na pagsubok at paghihirap, datapwat palaging may malalapitan upang hingan ng tulong at sa gayoy magkaroon ng ibayong sigla, ibayong buhay. &amp;quot;Sinasabi ko sa inyo: Tatangis kayo at magdadalamhati, ngunit magagalak ang sanlibutan. Matitigib kayo ng kalungkutan, subalit itoy magiging kagalakan. Kapag nagdaramdam na ang isang babaing manganganak, siyay nahahapis, sapagkat dumating na ang oras ng kanyang paghihirap. Ngunit pagkapanganak, hindi na niya naaalala ang hirap; siyay nagagalak dahil sa ipinanganak na sa sanlibutan ang isang sanggol. Gayon din naman kayo: Nalulumbay kayo ngayon, ngunit muli akong makikipagkita sa inyo at mag-uumapaw sa puso ninyo ang kagalakang hindi maaagaw ninuman. &amp;quot;Hindi na kayo kailangang magtanong sa akin sa araw na iyon. Tandaan ninyo: Anumang hingin ninyo sa Ama sa aking pangalan ay ibibigay sa inyo.&amp;quot; Ang Ebanghelyo ay paghahanda ni Jesus sa kanyang mga alagad sapagkat malapit na siyang bumalik sa Ama. Nais niyang ipaunawa sa kanila na bagamat siyay malapit nang bumalik sa Ama, siyay kasa-kasama pa rin nila; at anumang hingin nila sa pangalan ni Jesus ay ibibigay ng Ama. Ito rin ay isang paghahanda sa atin na ilagay natin sa tamang perspektibo ang mga paghihirap at pagpapakasakit na ating dinaraanan. Binigyang-kasiguruhan din tayo ni Jesus. Dahil sa talos niya ang ating mga kahinaan at kamalian, sinabi niya na: &amp;quot;Anumang hingin ninyo sa Ama sa aking pangalan ay ibibigay sa inyo. Ganoon nga ang ating dapat gawin: humingi sa Ama ng mga nararapat na grasya upang malampasan ang mga pagsubok na darating, at sa gayoy makatungo sa kaligayahang inaasam.</body>
<link>http://www.philstar.com/Article.aspx?articleId=276552&amp;publicationSubCategoryId=94</link>
</article>
<article>
<title>&amp;quot;Si Katsiaryna Aleinik Cole...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>06</day>
<year>2005</year>
</date>
<body>ISANG STORYA NA TUMATALAKAY SA REKLAMO NG ISANG FOREIGNER. SIYA SI KATSIARYNA &amp;quot;KATTI&amp;quot; ALEINIK COLET. ISANG BELARUSSIAN NATIONAL NA NAGPUNTA SA ATING BANSA UPANG PAKASALAN ANG ISANG FILIPINO NA SI BALDOMERO &amp;quot;BOBBY&amp;quot; COLET. SI BOBBY COLET DIUMANO AY ISANG MEDIAMAN AT GALING SA PROMINENTENG PAMILYA. ANG MGA COLET NG PANGASINAN. Taong 2001 nang ang isang romance ay nagbunga mula sa isang palitan ng email sa Internet sa pamamagitan nina Katti at Bobby. &amp;quot;We used web cams to talk and Bobby even introduced me to his family and it was when I started falling for him. At that time, I was working as a Sales Secretary for a German firm. I agreed to go to the Philippines. With the money I had saved up, I flew to the Philippines to meet the man I thought would be the right person for me,&amp;quot; sabi ni Katti. Matapos ang isang taon, nagpunta dito sa Pilipinas itong si Katti at nagkita sila ni Bobby. Nagpropose ng kasal sa kanya itong si Bobby. &amp;quot;I went back home to talk with my family, resign from my job and soon I was back in the Philippines to marry Bobby. We got married in civil ceremonies officiated by a Pastor there is Cusina Espa&amp;ntilde;ola. Our sponsors included Gov. Chavit Singson, Roberto Lastimoso, Col. Yolanda Tanigue, Regional Director Edmund Arugay of the NBI, kwento nitong si Katti. Si Katti nung unang mga buwan ng kanilang married life, dahil sa maganda, matangkad (58&amp;quot;) ay kinuha para gumawa ng commercial. Ilan lamang dito ay ang SM, Century Tuna at Tanduay White. Nagbunga ang kanilang pagsasama ng mabuntis itong si Katti. Dito na raw nag-umpisa ang kanyang kalbaryo. &amp;quot;One time he accused me of exchanging love letters in the email. I was merely corresponding with a mutual friend and he got mad. I was in Tagaytay attending a seminar and the irony of it all, the topic was Violence Against Women. He arrived there and showed me the email and then he hit me in front of others,&amp;quot; sa patuloy ng kwento ni Katti. Pagkatapos ng siya ay saktan, itong si Bobby, ayon kay Katti ay magso-sorry at mangangako na hindi na niya uulitin ang lahat .Sa kagustuhan niyang maayos ang kanilang pagsasama bilang husband and wife, ginagawa daw niya diumano ang lahat to save the relationship. &amp;quot;The beatings got worse. He would beat me up for no apparent reason, Even if we are only discussing political issues about Russia and Afghanistan. He would hit me in several places in my body. He would point his gun at my temple and threaten to shoot me. He would boast to me that he is a Confidential Agent of the National Bureau of Investigation,&amp;quot; ayon kay Katti. Nung nanganak daw siya akala niya na dahil meron ng silang baby magbabago na itong si Bobby. Subalit nagkamali daw siya diumano. Sa isang violent confrontation, nabasag ang baso na ikinasugat ng mga kamay at daliri ni Katti. Dito na niya inisip na mamamatay siya kapag hindi siya umalis ng bahay. &amp;quot;I ran outside the house with my hands bleeding and my clothes all soiled with blood. I went to the guardhouse in our village in San Jose Subdivision in Sta. Rosa, Laguna. However, the guard told me that I should go back to my home. I was hysterical and crying. I neighbor passed by in a car and took pity of me,&amp;quot; kwento ni Katti. Sila sina Mr. and Mrs Arturo Alindada. Nang makita nila ang kalagayan nitong si Katti. Itinakbo nila ito sa ospital at ipinagamot ang kanyang mga sugat at pasa. Pagkatapos ay dinala nila itong si Katti sa &amp;quot;The Haven&amp;quot; ng DSWD sa Muntinlupa City upang bigyan ng shelter at protection. &amp;quot;They admitted me in The Haven. However, in The Haven my husband would follow me and demand that I talk to him, He would even bring his gun. The people there were scared of him also because he brags of very strong connections,&amp;quot; ayon kay Katti. For almost a year namalagi itong si Katti sa The Haven. Ginamit daw lahat ng mga koneksyon at ginawa daw ni Bobby ang lahat para madeport siya pabalik sa Belarussia. Si Katti ay binigyan ng abogado ng The Haven na si Atty. Ana Cristal Tenorio mula sa Womens Legal Bureau. Nagkaroon sila ng hearing sa Bureau of Immigration and Deportation at nakakuha ng Deportation Order laban dito kay Katti. Dito na nagsulat sa maraming tao itong si Katti upang humingi ng tulong. Nakarating ang kanyang panawagan sa programa ni Ramon Tulfo sa Channel 9, &amp;quot;Ang Isumbong mo Kay Tulfo&amp;quot; kung saan ako and Director nitong Show. Agad inaksyunan namin ang reklamo ni Katti. Nailabas itong si Katti mula sa The Haven at inilagay sa custody ni Atty. Tenorio. Dinala namin siya sa tanggapan ni Secretary Raul Gonzalez sa DOJ para humingi ng tulong. Naging agaran naman ang tulong na ibinigay nitong si Sec. Gonzalez. Tinawagan niya ang BID, kay Assistant Commissioner Robert Littaua at pati na rin ang tanggapan ni Sec. Dinky Soliman ng DSWD. Nakaharap namin sina Sec. Dinky Soliman, Assistant Secretary Alice Bala at ang head ng mga Social Workers ng DSWD na si Ms. Remy Tapispisan. Tumagal ang pakikipanayam sa kanila ng mahigit sa isat kalahating oras. Katti was given a chance to be heard. Heard she was as she poured her heart out. Sinabi niya ang kanyang pangungulila na makasama ang kanyang anak na si Alexander na wala pang isang taong gulang pa lamang. Naniniwala pa rin siya sa kagandahan ng ating bansa at ang kagustuhan niyang mamalagi dito upang dito palakihin ang kanyang anak subalit ayaw na niyang magkisama sa kanyang asawa. Naging mainit naman ang pagtanggap nitong si Sec. Soliman sa amin at nangako ito na magsasagawa siya ng isang Fact Finding team para maimbestigahan ang lahat ng mga pangyayari na bumabalot sa kasong ito. Mga kaibigan, ang kaso ni Katti ay hindi isang domestic problem lamang. Battering of wives has now become a public crime. May mga batas tayo na ipinatutupad laban sa ganitong uri ng krimen laban sa mga babae. Ito ay dapat tugunan at harapin lalung-lalo na kung ang karapatan ng isang babae ang natatapakan. SA ISANG MOTHERS DAY SPECIAL EDITION ng &amp;quot;ISUMBONG MO KAY TULFO,&amp;quot; BUKAS, alas sais hanggang alas siete ng gabi, Channel 9, abangan at panoorin ang kabuuan ng story nito Belarussian na si Katsiaryna Aleinik Colet. PARA SA ANUMANG COMMENTS O REACTIONS MAARI KAYONG MAGTEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=276557&amp;publicationSubCategoryId=94</link>
</article>
<article>
<title>Siyasatin ang Duty Free &amp;quot;scam&amp;quot;</title>
<author>AKSYON NGAYON Ni Al G. Pedroche</author>
<date>
<month>May</month>
<day>07</day>
<year>2005</year>
</date>
<body>ISANG US$2.6 mililion scam ang kinakaharap ng Duty Free Philippines (DFP). Ang problema, hindi makita ang ibang mga ebidensya tulad ng sinasabing maanomalyang kontrata na malamang iniingatan daw ng DFP General Manager na si Michael Christian Kho, anang ating impormante. Ito ay tungkol sa pagpasok ng DFP sa isang P160-milyong ($2.6-m) kontrata sa CNN-Asia at Time and Fortune Magazine para sa isang promotional blitz sa pamamagitan ng international broadcast at publication. Hindi raw nagdaan sa public bidding ang negosasyon at isinagawa ng pa-sikreto. This looks like a questionable disbursement of funds ng DFP. Isa na namang possible big plunder case in the making na dapat masusing siyasatin at tukuyin ang mga taong dapat managot. Sino man sila, ano man ang mataas na posisyon nila. Gumamit daw ng dummy company ang DFP para sa kinukuwestyong transaksyon. Ito ay ang Vision Works Inc. (VWI)na nagsilbing pinaka-agent kahit ang asset nito ay wala pang P1 milyon. Ibig sabihin, hindi kuwalipikadong pumasok sa multi-milyong transaksyon. Ang VWI ang siyang supplier ng tarpaulin canvass nung panahon ni dating Tourism Secretary Obet Pagdanganan. Ang halagang nakasulat sa summary of broadcast spot-billing noong June 14-27, 2004 ay Php 2,302,360. Pero sa disbursement voucher No. 0402858 na may petsang June 1, 2004, ang naibayad ay Php 10,748,556 lang or a difference of Php 8 million. The May 31, 2004 sales invoice No. 635 -billing was paid June 1, 2004, a record period of 1 day! Ayon sa ating impormante, sa inisyatibo ni USEC Armand Arreza, si dating Tourism Sec, Pagdanganan ay nagpalabas ng isang antedated na Tourism Administrative Order para makontrol ang kabang-yaman ng DFP. Hinihingi diumano ng mga concerned personnel ng DFP patawan ng preventive suspension si Kho para makapagsagawa ng malayang pagsisiyasat sa usaping ito. Dapat patunayan ni Mr. Kho na malinis ang kanyang kamay sa pamamagitan ng pagpapahintulot sa isang malayang imbestigasyon para lumutang ang buong katotohanan.</body>
<link>http://www.philstar.com/Article.aspx?articleId=276649&amp;publicationSubCategoryId=94</link>
</article>
<article>
<title>Pandagat na lespu nanghuhuli sa NAIA</title>
<author>ORA MISMO Ni Butch M. Quejada</author>
<date>
<month>May</month>
<day>07</day>
<year>2005</year>
</date>
<body>PANG-RIPLEYS believe it or not ang istoryang ito, basahin mo DILG Secretary Angie Reyes, Your Honor! Nanghuli sa NAIA, sa dalawang magkakahiwalay na araw ang mga asong baboy ni Mr. Silver Swan, hindi ito ang toyong nabibili sa garapon sa mga tindahan kundi kawatan este mali kumander daw ng PNP-Maritime Command, sumbong ng mga asset ng mga kuwago ng ORA MISMO. Sa palaisdaan ang assignment ni Mr. Silver Swan pero sa mga bodega sa NAIA nawiwiling mamingwit ang mga tekamots. Dalawang araw na silang nangbabangketa sa nasabing lugar. Anong meron sa airport na wala sa palaisdaan? Malalaking isda, kamote! Ang tinarget ng mga bangketa boys ay mga kargamentong bayag, este mali bayad pala ng taxes and duties sa NAIA-Customs ng mga legitimate businessmen doing business sa paliparan. PNP bossing Art Lomibao, take note! Mukhang delikado ang mga kabig ni Mr. Silver Swan sa Ombudsman kasi mukhang dito sila lalagapak kapag minalas-malas ang mga kamote. Ang mga nabingwit ni Mr. Silver Swan ay dinala sa kanilang maantot na headquarters diyan sa may palaisdaan sa Para&amp;ntilde;aque City. Kasama kaya sa TFAS, ang grupo ni Mr. Silver Swan? Noong unang hirit ng mga bataan ni Mr. Silver Swan dehins kasali ang TFAS sa kanilang pangbabangketa, pero sa ikalawang tirada hindi pa rin kasama ang TFAS dahil dinala muna ng mga hunghang ang L-300 sa kanilang malansang hideout. Alanganin ang mga bataan ni Mr. Silver Swan sa pangyayari kaya ang ginawa nila para palabasing legitimate ang kanilang trabaho, tumawag ang mga kamote sa tanggapan ng TFAS para i-report na may huli silang ebak, este mali multi-million shipment pala. He-he-he! Paging, PNP-Maritime Command bossing Reynor Gonzales, Sir. Bakit airport ang concentration ni Mr. Silver Swan? Matapos ibangketa ang shipment noong first day of operation nina Mr. Silver Swan, isang personal computer ang hiningi ni taba para sa kanyang office. Ano ang findings ng grupo ni Mr. Silver Swan sa first day of operation nila? Pitsa finding daw! May ayusan bang nangyari? Kaya nga may isyu regarding personal computer, ah! Namantikaan kaya ang mga hasang nila bukod sa inaarbor na computer? Sa ikalawang pagkakataon, gumawa ng panibagong pitsa este mali huli pala ang group ni Mr. Silver Swan, L-300 ang nakalawit nang maharang nila ito palabas ng isang warehouse sa NAIA. Ang scenario, pareho sa unang operasyon kaya lang this time multi-million worth of expensive cellphones daw ang lulan ng van sabi ng pulpol na impormante kaya hinarang ulit ang sasakyan. Paspas matapos makalawit ang vehicle papunta sa hideout pagdating para malaman ang laman ng van. Limang sako ng mga cellphone boxes na walang telepono ang bumungad kina Mr. Silver Swan. Pinagpapawisan ang singit ni Mr. Silver Swan, may resibong pinagbayaran sa NAIA BoC ang mga hinuling kahon na walang laman. Kaya coordinate agad si Mr. Silver Swan, ang direktor ng pelikulang nilangaw sa TFAS headquarters para lumusot sa gimik na ginawa nila. Kamot yag-ba ang mga tirador. Isang personal cellphone ng driver ng L-300 ang ninakaw ng grupo ni Mr. Silver Swan kaya ngumangawa ang una sa Chief Kuwago. &amp;quot;Mukhang gustong sirain ng grupo ni Mr. Silver Swan si DILG Secretary Angie Reyes,&amp;quot; sabi ng kuwagong magsasaging. &amp;quot;Malakas ang loob nila, bahala sila!&amp;quot; naiinis na sabi ng kuwagong SPO-10 sa Crame.</body>
<link>http://www.philstar.com/Article.aspx?articleId=276660&amp;publicationSubCategoryId=94</link>
</article>
<article>
<title>Baguhin ang sistema ng pag-aabogado</title>
<author>HALA BIRA! Ni Danny Macabuhay</author>
<date>
<month>May</month>
<day>07</day>
<year>2005</year>
</date>
<body>IMINUNGKAHI ni Sen. Miriam Defensor-Santiago sa Supreme Court na tanggalin na ang Bar examinations upang makapag-practice ng abogasya sa Pilipinas. Iniisip ni Santiago na maghain ng isang resolusyon sa senado upang hilingin ang kanyang kasamahang senador na suportahan ang kanyang panawagan na ibasura na ang Bar examinations sapagkat hindi ito diumano nakakatugon sa kinakailangang galing upang maging karapat-dapat na mga abogado. Gustong ipalit ni Santiago sa Bar exams ang National Law School Aptitude Test (NLSAT) at isang taong internship program bago tanggapin sa pag-aaral at pagpa-practice sa abogasya. Sa pamamagitan ng nasabing programa, mas madaling malalaman ang kakayahan sa pagsasalita, pagsusulat, pag-aanalisa at kung papaanong umiintindi sa kanyang binabasa ang isang nais maging abogado. Mahigit sa 5,000 na nagtatapos ng abogasya ang kumukuha ng bar examinations taun-taon subalit 20 hanggang 30 porsiyento lamang ang nakakapasa. Ang karamihan sa mga nakakapasa taun-taon ay nakakuha ng isa, dalawa o tatlong beses na. Ika nga, mga repeaters na. Naku, mga katoto, talagang totoo ito. Marami sa ating mga abogado ay palpak. Hindi sila makapagsalita ng tamang ingles at pawarde-warde kung sumulat na akala mo ay pasang-awa sa grade two. Siguro ay nadinig na ninyo ang istorya tungkol sa isang taong inakusahan ng pananampal. Kumuha ito ng isang abogado upang ipagtanggol siya. Sa kapalpakan ng abogado, tumagal nang maraming taon ang kaso. Sa bandang huli, ang taong nanampal ay nahatulan ng habambuhay na pagkakakulong. Matagal na sanang dapat mabago ang sistema ng pag-aaral at pagsasanay ng ating mga manananggol. Kaya nga siguro lalong gumugulo ang bansa natin. Marahil ay dahil na rin sa ang mga humahawak ng kapangyarihan na gumagawa, nagpapairal at humuhusga ng batas ay mga abogado na tagilid at kulang ang kaalaman. Sana nga ay matuloy na ang magandang panukalang ito ni Senator Miriam.</body>
<link>http://www.philstar.com/Article.aspx?articleId=276663&amp;publicationSubCategoryId=94</link>
</article>
<article>
<title>Galing galing, No. 1 na rin tayo!</title>
<author>PANAGINIP LANG Ni Nixon T. Kua</author>
<date>
<month>May</month>
<day>07</day>
<year>2005</year>
</date>
<body>Iba talaga itong administrasyon ni Madam Senyora Donya Gloria at kahit apat na taon pa lang na nakaokupa sa Palasyo ng Malakanyang ay naging numero uno na tayo sa buong mundo. Nuong umpisa ay nagpakita agad ng galing ang administrasyong ito ng biglang nalagay bilang 11th sa buong mundo bilang pinaka-corrupt na gobyerno. Kaso parang kulang at bakit no.1 lang. Hindi ba dapat numero uno kaya nagsikap silang muli. Ewan ko nga lang ho kung anong klaseng sikap dahil hindi pa tumagal ay pangalawa naman sa Indonesia bilang pinaka-corrupt na bansa sa buong Asya. Pero kulang pa rin, hindi pa rin number one sila Madam Gloria at ang pag-number one ng Indonesia ang patunay na mahina pa rin. Mukhang nadaya. Hindi yata umubra ang mga taga Comelec. Madulas pa rin ang pagiging champion hanggang sa nitong nakaraang linggo ng maungusan natin ang Iraq. Imagine ang bansang Iraq kung saan namumuno dati si Saddam Hussein. Ang bansang may napakahabang kasaysayan kung saan ang Capital ay Baghdad na pinasikat ni Ali Baba at ang 40 magnanakaw. Wow!!! Kakaiba talaga at apat na taon pa lang sa Malakanyang ay nakamit na nila Madam Senyora Donya Gloria ang kampeonato bilang pinakagrabeng lugar sa mundo para sa mga mamamahayag. Ibig sabihin champion sa dami ng newsmen na napapatay. At partida pa yan, dahil hindi tayo parang Iraq kung saan may giyera. Dito sa atin, deretso ang bala sa mga miyembro ng media na naghahayag ng katotohanan. Galing nila hindi ba? Champion na rin. Paano pa kaya kung umabot sa 2010. Dadaigin tiyak sa corruption, smuggling, drugs at iba pa ay magiging numero uno tayo. Kikilalanin ulit tayo sa buong mundo. Mabuhay ka Madam Senyora Donya Gloria!!! * * * Kulang pa ang kasipagan ng masang Pilipino at kapos pa sila sa kasipagan at paghahanap ng trabaho. Ito ang sinabi ni Executive Secretary Eduardo Ermita, ang tinuturing na Little President ni Madam Senyora Donya Gloria, bilang reaksyon sa survey ng Pulse Asia na patuloy na lumalaki ang bilang ng mga mahihirap. Sabagay tama nga naman si Sec. Ermita umpisa ngayon dapat magtipid lalo ang masa at kesa isang balot na instant noodles ang kakainin na pamilya kada araw ay dapat pagkasyahan kada dalawang araw. Kung hindi naman kada linggo na lang. Iwasan na rin ang kumain araw araw at gawin na lang kada linggo. Tandaan niyo ang matitipid ninyo ay maitutulong niyo sa mga pondo ng gobyerno na kailangangang kailangan nila Madam Senyora Donya Gloria. Pagdating naman sa pamasahe, maglakad na lang kayo. Umpisa ng 2 am para pagdating sa opisina ay eksaktong alas 8 ng umaga. Exercise pa. Kulang pa talaga ang pagtitipid at ang sinturon sa kili kili pa lang naisusuot. Hintayin natin sa leeg na ang suot nuon. O Sec. Ermita, ano pa ang kulang, huminga po ba puwede pa? * * * Sino itong alkalde ng isang bayan dito sa kaMaynilaan na mahilig talaga sa text at pati ang anak ng isang sikat at maimpluwensiyang personalidad ng Pilipinas ay pinadalhan niya ng malaswang text at indecent proposal. Buong akala kasi nitong si alkalde ay maganda siyang lalaki at papatulan siya ng lahat. Problema niya, sinave ang text message niya at plano ngayong idemanda siya ng sexual harassment. Tapos ka ngayon, balimbing ka pa naman. * * * Tatlong taon pa bago kakayanin ng kasalukuyang administrasyon na supilin ang jueteng ayon kay Ermita. Tatlo pa? Akala ba namin ay matatag na Republika at lilipulin niyo lahat ng krimen. Jueteng lang inaamin niyo ng hindi niyo kaya. Hindi kaya kaya o baka naman hindi niyo kaya ang mga nasa likod nito. Si dating Pangulong Erap Estrada ay pinabagsak dahil sa jueteng. Ngayon sasabihin niyong tatlong taon pa? Kung ganuon dapat pala binigyan rin ng tatlong taon pa si Erap. Isa lang ang pinakita dito, ayaw at hindi kaya. Masyado kasing nakikinabang sa jueteng at bilyon na nga ang kinikita rito. Mahirap tuloy hindi paniwalaan si Senadora Loi Ejercito at Senador Jinggoy Estrada na tumukoy kay M1 bilang si Sir Senyor Don JOSE Miguel Arroyo at si M2 si Sir Senyorito Mikey Arroyo at si JS 7 ay si JOSE Pidal o Kongressman Iggy Arroyo. * * * d2 sa cabanatuan, nueva ecija kahit saan sulok may jueteng, 3 beses isang araw ang bola  09202608844. d2 sa lucena 4 na beses ang bola ng jueteng sa 1 araw. 9 am, 2 pm, 6 pm, 10 pm. Yan ang oras ng bola  09214769944. d2 sa aming bayan malinao, albay sa bahay ng brgy capt c.c. at mlapit sa bhay ng mayor 3x a day rin ang bola ng jueteng  09185481850. Nananawagan kami d2 mga ofw sa buong sambayanan pilipino, pnp, afp, all mass media, church and other religious group please support OUST GLORIA MOVEMENT! Dont give her a chance, ngayon na, oust gloria now  8536147162. D2 sa plaridel bulacan 2 araw na walang bola ng jueteng. Bago daw kc ang pnp director pero bblik din daw ayon sa 1 bulgar na kobrador  09175163000. nagtatanga tangahan lang ang administrasyon ni arroyo kahit saan may jueteng, sa majayjay laguna 3x ang bola  09206028573. Napatalsik si estrada dahil sa jueteng. Umupo c gloria pero mas talamak jueteng ngayon di ba  09174068862. d2 sa novalichez at karatig 3x a day bola jueteng kahit itanong nyo pa kay councilor eric francisco  09102935690. dito man sa hagonoy bulacan walang tigil ang jueteng, perwisyo yan  09216534700. * * * Para sa anumang reaksyon, sumulat lang sa nixonkua@ yahoo.com o nixtkua@gmail.com o di kayay mag text sa 09272654341. Mapapakinggan niyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=276668&amp;publicationSubCategoryId=94</link>
</article>
<article>
<title>EDITORYAL - Mga parak-ratrat</title>
<author></author>
<date>
<month>May</month>
<day>08</day>
<year>2005</year>
</date>
<body>BALAK bumili ng Philippine National Police ng 1,000 hanggang 2,000 baril para sa kanilang 15,000 pulis. Dapat lang para may katapat ang mga holdaper at mga kriminal. Ang nakatatakot lang, baka pag dumami na ang kanilang baril hindi kaya dumami ang insidente nang pangraratrat gaya nang nangyari sa Navotas noong Miyerkules? Isang pamilyang patungo sa Laguna na nakasakay sa FX ang niratrat ng Special Weapons and Tactics ng Navotas Police sa Dagat-dagatan, Caloocan. May holdapang naganap sa isang bakery at napagkamalan ng mga SWAT-Navotas ang mga nakasakay sa FX na mga holdapers. Walang sabi-sabing niratrat ng mga SWAT ang FX. Mabuti na lang at walang namatay o nasugatan sa mga sakay. Nagkabutas-butas ang tagiliran ng FX. Sabi ng PNP hindi nila mapalalampas ang ginawa ng tatlong &amp;quot;bugok&amp;quot; na SWAT na kinabibilangan nina Police Officers 2 Rodelio Ramos, Pedro Reyes at Rigor Lyasol. Nangako rin ang PNP na tutulungan ang pamilyang niratrat. Dapat lang na ganyan ang kanilang gawin. Halos kasabay nang pangraratrat sa Navotas, inihayag naman ng PNP na kulang nga sila sa baril. Inamin ito mismo ni PNP chief Director Gen. Arturo Lomibao. Mai-imagine raw kung paano makapanghahanting ng kriminal ang mga pulis na walang baril. Nararapat lang na gawin yan. Paano makahaharap sa mga kriminal ang mga pulis kung walang baril? Delikadong humarap sa mga kriminal ang mga pulis lalo pa nga at malalakas na armas ang kargada ng mga halang ang kaluluwa. Isang halimbawa ay ang nangyaring panghoholdap at pagpatay sa mag-asawang Tsinoy sa Araneta Avenue, Quezon City noong Huwebes. Walang nakarespondeng mga pulis gayong ang lugar na pinangyarihan ng panghoholdap ay mataong lugar. Nagwithdraw ng pera sa banko ang mag-asawa at paglabas ay sinundan ng mga holdaper na naka-motorsiklo. Maaaring wala ngang baril ang mga pulis kaya hindi agad nakaresponde. Kung reresponde sila na walang baril, malamang na sila ang maratrat. Dapat lang na bumili ng baril ang PNP. Pero ang nakatatakot baka kapag dumami na ang baril ng PNP ay maging trigger happy naman ang mga pulis gaya nang nangyari sa Navotas.</body>
<link>http://www.philstar.com/Article.aspx?articleId=276790&amp;publicationSubCategoryId=94</link>
</article>
<article>
<title>Beee ! Buti nga sa mga buwitreng Blue Boys ni Bayani</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>08</day>
<year>2005</year>
</date>
<body>LUPAYPAY ang balikat ni Metro Manilia Development Authority (MMDA) Chairman Bayani Fernando matapos na magpalabas ng kautusan ang Makati Regional Trial Court na ipagbawal ang pag-implementasyon ng No Physical Contact Apprehension at Metro Manila Traffic Ticketing System sa lahat ng kanyang mga traffic enforcers, he-he-he! Ang resulta mga suki, naglaho ang mga Blue Boys ni Bayani sa lahat ng sulok ng lansangan. Eh kasi nga naman noong namamayagpag pa ang mga ito at halos oras-oras na lang maraming motorista ang nagrereklamo dahil sa sobrang bangis at kabastusan. Ito ang kanilang ipinakitang ganti sa mga motorista, he-he-he! Alam kaya ng mga Blue Boys ni Bayani na galing sa mga tax payers ang pinasasahod sa kanila? At bakit naman nila iniwanan ang kanilang mga puwesto o trabaho nang dahil lamang sa pagbawal sa kanila ng korte na manghuli at mag-isyu ng traffic violation receipt. Nasanay na kasi ang mga buwitreng Blue Boys ni Bayani sa pangongotong sa mga kawawang driver. Hinasa kasi sila ng kanilang amo na mag-isyu ng ticket sa lahat ng mga violator upang magkaroon ng porsiyento sa bawat penalty na maipapataw sa mga driver. Mabangis ang mga ito sa mga pulis kung mangotong sa mga motorista at hindi tumatanggap ng barya-barya lamang. Natatandaan ko pa nitong nagdaang mga araw lamang nang akoy magawi sa may panulukan ng MIA at Domestic Road sa Pasay City. Isang damukal na Blue Boys ni Bayani ang nakatayo sa naturang lugar na nag-aabang ng mga driver na masisila. Karamihan sa kanilang mga biktima ay yaong mga probinsiyanong sumusundo sa airport ng kanilang mga kamag-anak galing abroad. At kapag balikbayan ang kanilang masila, aba! Mga suki, katakut-takot na abala ang aabutin ng mga ito sa kamay ng mga Blue Boys ni Bayani at sa kalaunan makikita mong halos walang mapagsidlan sa tuwa ang mga buwitre pag-alis ng kanilang biktima dahil paldo ang nakasilid sa kanilang bulsa, he-he-he! At ang kawawang balikbayan ay natapyasan ang kinitang pinag-ipunan. Sa ngayon mga suki, wag kayong magtaka kung bakit hindi kumikilos ang mga Blue Boys ni Bayani sa pagmando ng trapiko sa mga lansangan sa dahilang binalian sila ng leeg ng Korte kung kayat di nila magagamit ang kanilang bangis sa pangongotong ng mga motorista. Buta nga sa inyo. He-he-he! Chairman Fernando, manduhan mo ang iyong enforcer na ipagpatuloy ang kanilang trabaho sa pagsasaayos sa daloy ng trapiko dahil kahit nakatayo lamang iyan at nagpapabaya sa kanilang serbisyo ay patuloy silang pinasasahod ng mamamayan. Huwag silang balat-sibuyas nang dahil lamang sa inalisan sila ng karapatan sa pag-isyu ng TVR ay pababayaan na lamang ang kanilang tungkulin.</body>
<link>http://www.philstar.com/Article.aspx?articleId=276793&amp;publicationSubCategoryId=94</link>
</article>
<article>
<title>Pinapawisan ka bang masyado ?</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>May</month>
<day>08</day>
<year>2005</year>
</date>
<body>SABI ng mga weather forecasters, magiging maalinsangan pa ngayong Mayo. Kung noong nakaraang buwan ay naramdaman ang alinsangan, mas lalo pa raw itong mararanasan ngayong buwang ito. Kaya inaasahan nang tatagaktak pa ang marami at masaganang pawis. Ang pagpapawis ay normal na nangyayari sa katawan. Mahalaga ito para ma-regulate ang temperature sa katawan. Pero ang labis na pagpapawis ay indikasyon na maaaring may medical problem. Ang labis na pagpapawis ay nagiging dahilan para mawala ang maraming asin sa katawan na nauuwi sa dehydration. Kapag na-dehydrate ipinapayo ang pagmi-mix ng walong kutsarita ng asukal at isang kutsatritang asin sa isang litrong tubig at inumin. Hindi malaman ng mga doktor kung bakit may mga taong sobra kung pagpawisan pero naniniwala sila na ito ay namamana. Palatandaan ng sakit ang labis na pagpapawis. Isa ito sa symptoms ng overactive thyroid gland kung saan nag-iincrease ang metabolic rate ng katawan. Ang metabolic rate ay ang bilis nang pagsunog ng pagkain at oxygen para makapagbigay ng energy. Sintomas din nang labis na pagpapawis ang mabilis na tibok ng pulso, labis na pagbaba ng timbang, pagka-iritable at ang pag-increased ng appetite. Ganoon pa man, ang mga practitioners ng natural medicine ay naniniwalang ang pagpapawis ay nakatutulong para maalis ang toxins sa katawan. Ipinapayo sa mga moderately active adults ang pag-inom ng tatlog pints ng tubig sa isang araw para mabawi ang nawalang fluid. Sa mga athletes at sobrang aktibong tao, ipinapayo na uminom nang maraming tubig sa bawat oras ng kanilang activity. Sa mga may fever, uminom nang maraming-marami at sobra-sobrang tubig.</body>
<link>http://www.philstar.com/Article.aspx?articleId=276806&amp;publicationSubCategoryId=94</link>
</article>
<article>
<title>Ang ating misyon</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>08</day>
<year>2005</year>
</date>
<body>NGAYON ay Ascension o kapistahan ng Pag-akyat ni Jesus sa Langit. Subalit bago siya bumalik sa Ama, nagbilin siya sa kanyang mga alagad (Mt. 28:16-20). Ang 11 alagad ay nagpunta sa Galilea, sa bundok na itinuro sa kanila ni Jes&amp;uacute;s. Nang makita nila si Jesus, siyay sinamba nila, bagamat may ilang nag-alinlangan. Lumapit si Jesus sa kanila, &amp;quot;Ibinigay na sa akin ang lahat ng kapangyarihan sa langit at sa lupa. Kaya, humayo kayo at gawin ninyong alagad ko ang lahat ng bansa. Bautismuhan ninyo sila sa ngalan ng Ama at ng Anak at ng Espiritu Santo, at turuang sumunod sa lahat ng ipinag-utos ko sa inyo. Tandaan ninyo: Akoy laging kasama ninyo hanggang sa katapusan ng sanlibutan.&amp;quot; Malinaw na mula sa mga Alagad, lahat ng mga tagasunod ni Jesus ay may misyon, na pormal na naiatang sa atin ng tayoy binyagan. Ang misyon, bilang pagsunod sa lahat ng ipinag-uutos niya ay: Palaganapin ang paghahari ng Diyos. At mapapalaganap natin ang paghahari ng Diyos sa pamamagitan ng unang-una, pagdakila at pagmamahal sa Diyos; at ang ikalawa, ang pagmamahal sa kapwa. Kung kayat lahat ng iniisip at iginagawi natin sa araw-araw nating pamumuhay ay nakasandig sa misyong ito. Sa maikling salita, nais ni Jesus na tayoy maging saksi, tagapagpatunay, o tagapagpatotoo sa kadakilaan at pagmamahal ng Diyos. At ito ang ginawa ng mga unang alagad. Nagpatotoo, nagbigay-saksi sila kung sino at ano ang mga ginawa ni Jesus. Tinularan nila ang mga kabutihang ginawa ni Jesus at ang pag-akit sa mga tao na makilala ang Diyos. Panginoon, sa aming pang-araw-araw na pamumuhay, naway ang kadakilaan at pagmamahal mo ang makita sa amin ng aming kapwa, at sa gayon ay mapapurihan ka! Idulot mo po na sa maging isang mabuting tagasunod mo kami sa harap ng hirap, pasakit at sa anumang tagumpay. Amen.</body>
<link>http://www.philstar.com/Article.aspx?articleId=276811&amp;publicationSubCategoryId=94</link>
</article>
<article>
<title>Mga traysikel,sanhi rin ng polusyon sa hangin (Huling Bahagi)</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>May</month>
<day>08</day>
<year>2005</year>
</date>
<body>MALAKI rin ang naidudulot na polusyon sa hangin ng mga traysikel. Ngunit kung ikukumpara ang four-stroke sa two-stroke na makina, di hamak na mas kaunti ang polusyong naidudulot nito dahil mas episyente ang paggamit ng enerhiya nito kaysa sa two-stroke. Hindi nagbubuga ng maputing usok ang four-stroke na sasakyan at mas tahimik ang andar nito. Yun nga lang, mas mahal at mas marami ang parte ng makina na dapat imentina ng four-stroke at mabagal pa itong umandar. Subalit kkung tama naman ang pangangalaga sa makina, mapapanatili itong nasa kondisyon at maiiwasan ang pagbubuga nito ng maruming usok. Maliban sa maitim na usok, ang maputing usok na ibinubuga ng two-stroke ay masama rin sa ating kalusugan. Binubuo kasi ito ng hindi lubusang nasunog na gasolina na naglalabas ng hydrocarbon sa hangin; ito ay pinaghalong hydrogen at carbon na karaniwang natatagpuan sa aromatic component ng gasolina gaya ng benzene. Ang benzene ay isang kemikal na kilalang nagdudulot ng kanser. Ang sanhi ng maputing usok ay ang pagkasunog ng labis na langis na naiipon sa loob ng muffler. Ito ay kadalasang nangyayari kapag sobrang langis ang inihalo sa gasolina. Ayon sa Clean Air Act, lahat ng maaaring pagmulan ng polusyon sa hangin tulad ng mga industriya, ang traysikel at iba pang uri ng sasakyan ay kabilang sa kategoryang mobile sources. At lahat ng pagbuga ng usok ay dapat sang-ayon sa emission standards na nakapaloob dito.</body>
<link>http://www.philstar.com/Article.aspx?articleId=276818&amp;publicationSubCategoryId=94</link>
</article>
<article>
<title>EDITORYAL - abang maraming nagugutom may govt official na naggo-golf at naglilimayon</title>
<author></author>
<date>
<month>May</month>
<day>09</day>
<year>2005</year>
</date>
<body>NOONG nakaraang linggo, lumabas ang survey na 21 percent ng mga naghihirap na Pinoy ay gusto nang magnakaw o gumawa ng masama para matugunan ang pangangailangan sa buhay. Pero sa kabila niyan mas mataas pa rin ang porsiyento ng mga taong naniniwala na gaganda pa rin ang buhay sa pamamagitan ng pag-aabroad. Ang iba ay dinadaan sa dasal ang lahat para malampasan ang krisis. Hindi pa rin natatagalan nang lumabas ang isang survey na marami na sa mga mahihirap na Pinoy ang nalilipasan ng gutom. Marami pang survey ang isinagawa na may kinalaman sa paghihirap ng buhay at hindi nagbabago ang resulta  pahirap nang pahirap ang buhay. Hindi na nakapagtataka kung may mga ama na mamulot muli ng panis na pagkain sa basurahan at ipapasalubong sa kanyang pamilya. At habang marami ang naghihirap at naghahalungkat sa basurahan para mairaos ang buhay, may mga government officials naman na walang patumangga kung mag-aksaya. Hindi nila alam ang kahulugan ng pagtitipid. Habang ang kaban ng bansa ay natutuyo at hindi malaman ng pinuno kung saan kakamot ng ipambabayad sa napakalaking pagkakautang, may mga pinuno naman ng government agency na walang taros sa paggastos. Nasaan na ang sinasabing pagtitipid ng pamahalaang Arroyo. Isa sa mga labis kung gumastos ay ang presidente ng Coconut Industry Investment Fund na si Rolando A. Golez. Ang labis niyang paggastos ay nanggaling na rin mismo sa sarili niyang bibig. Sinabi niya sa isang radio interview na totoong tumanggap siya ng bagong sport utility vehicle mula nang manungkulan sa CIIF at ginagastos niya ang company fund para sa paglalaro ng golf at pagbibiyahe sa abroad kasama ang kanyang maybahay. Pero iyon daw ay bahagi ng compensation package. Naroon na raw iyon. Ang CIIF ay nalulugi umano. Ngayong 2005 tinatayang lugi ito ng P100 million at noong nakaraang taon lugi ng P70 million. Nasaan ang sinasabing nagtitipid ang gobyerno? Habang marami ang nalilipasan ng gutom at walang makain, marami namang opisyal ng gobyerno ang walang taros gumastos. At ang masaklap, pera ng taumbayan ang inuubos. Bakit hindi pa buwagin ang CIIF.</body>
<link>http://www.philstar.com/Article.aspx?articleId=276910&amp;publicationSubCategoryId=94</link>
</article>
<article>
<title>Bagong modus ng mandurukot</title>
<author>SAPOL Ni Jarius Bondoc</author>
<date>
<month>May</month>
<day>09</day>
<year>2005</year>
</date>
<body>NAG-E-MAIL si actor-comedian Leo Martinez ukol sa bagong modus ng cellphone snatchers. Biktima ang isang misis na nadukutan ng cellphone sa handbag, kasama ang credit card, ATM card at coin purse. Hindi agad nabatid ng misis ang dagit. Bente minutos ang lumipas bago niya napansin ang mga nawawalang bagay. Itinawag niya sa mister ang sinapit. Saka lang niya nalaman na hindi lang pala cellphone at barya ang pinag-interesan. May natanggap palang text si mister: &amp;quot;Ano nga b ung PIN ntin?&amp;quot; Itinext back naman agad niya ang eksaktong numero. Tumakbo sila sa bangko. Sabi ng manager, may kawi-withdraw lang ng maximum amount sa araw na yon, P40,000, gamit ang PIN sa ATM sa ibang branch. Patay, natangayan na ng mamahaling cellphone, nasalisihan pa ng libo-libo. Buti na lang napa-cancel nila agad ang credit card; kundi, baka nagamit din ito sa kung ano pang appliance o quick loan. Paano nalaman ng mandurukot ang cell number ng mister at text language (Ingles, Tagalog, Bisaya) ng biktima? In-scroll lang ang directory at nakita ang &amp;quot;Hubby&amp;quot;, short for husband. Sinilip din ang Sent at Draft messages, at natutunan ang estilo ng pagte-text. Mabilis lang lahat. Leksiyon: Mag-ingat parati sa magnanakaw. Huwag gumamit sa contact list ng &amp;quot;Hubby&amp;quot;, &amp;quot;Sweetheart&amp;quot;, &amp;quot;Honey&amp;quot;, &amp;quot;Mom&amp;quot;, &amp;quot;Dad&amp;quot; at iba pang salitang mabilis mabatid ang relasyon. Ang &amp;quot;Home&amp;quot;, maaring gamitin sa dugo-dugo operation, kung saan tatawagan ang katulong at sasabihing naaksidente ang amo kaya kailangan tungkabin ang drawer at dalhin lahat ng alahas at cash sa ospital. At kung mag-text ang asawa, magulang o anak tungkol sa PIN, tawagan ito para beripikahin. Huwag basta magpadala, miski na ba nagpadala ng love note ang kamag-anak; baka napulot lang ito sa Outbox o Archives. Oras na manakawan, i-report agad ang nawalang cellphone sa service provider, at ang ATM at credit card sa bangko at credit company para ipa-kansela. Huwag magpabiktima nang doble. * * * E-mail: jariusbondoc@workmail.com</body>
<link>http://www.philstar.com/Article.aspx?articleId=276925&amp;publicationSubCategoryId=94</link>
</article>
<article>
<title>Panawagan sa pamunuan ng Western Police District</title>
<author>BAHALA SI TULFO Ni Ben Tulfo</author>
<date>
<month>May</month>
<day>09</day>
<year>2005</year>
</date>
<body>NALALAPIT na naman ang buwan na Hunyo kung saan magbubukas ang mga pribado at pampublikong unibersidad sa kamaynilaan. Ngayong buwan pa lamang ng Mayo, abala na ang mga estudyante sa pag-eenroll sa iba-t-ibang unibersidad. Ito rin ang panahong hinihintay ng ilang malikhaing sindikato, kabilang na ang mga holdaper na namamayagpag sa area ng University belt. Nitong nakaraang linggo lamang inulan kami ng text messages mula sa mga magulang at estudyanteng nabiktima ng mga dorobong ito Wala daw pinipiling lugar at biktima ang mga ito. Malalakas ang loob at walang takot. Sabagay, sino nga ba naman ang matatakot kung wala namang pulis na huhuli sa iyo? Kadalasan sa kanilang mga biktima yung mga pobreng estudyanteng walang kamuang-muang at bagong salta dito sa Maynila. Isa sa nakikitang problema ng mga estudyantet magulang ang kawalan ng mga pulis na naka-duty sa mga lugar kung naroon ang mga unibersidad. Naglalaro tuloy sa aming isipan na baka naman mayroong naman talagang mga pulis na naka-assign sa area ng U-belt Iyon nga lang, hindi sila nakikita dahil nasa loob sila ng mga bilyaran. Tulad ng apat na pulis na taga Station 4 na nahulog sa aming BITAG ng minsan naming ni-raid ang mga establisyimentong ito. Malaking tulong daw para sa mga estudyantet mga magulang ang pagkakaroon ng police visibility sa area ng University belt. Pinapakalampag ng mga magulang na ito ang pamunuan ng Western Police District (WPD). Huwag daw magtulog-tulugan sa kalagayan ng kanilang mga anak Hinaing pa ng ilang mga magulang, kung ngayong bakasyon pa lamang ay wala na silang makitang proteksyon para sa kanilang mga anak, ano pa kaya ang aasahan nila sa darating na pasukan * * * Hotline numbers, tumawag sa 9328919 / 9325310 o magtext sa 09189346417 / 0927-8280973. Bahala si Tulfo, Lunes-Biyernes, 9:00  10:30 a.m. sa UNTV 37, 9:00-10:00 a.m. sa DZME 1530 KhZ.</body>
<link>http://www.philstar.com/Article.aspx?articleId=276929&amp;publicationSubCategoryId=94</link>
</article>
<article>
<title>&amp;quot;Ang mga Jamolos ng Iloilo City...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>09</day>
<year>2005</year>
</date>
<body>MAY KUMAKALAT NA EMAIL TUNGKOL SA REKLAMO NG ISANG GILBERT JAMOLO, RETIRED POLICE CAPTAIN NG PHILIPPINE NATIONAL POLICE na ipinamamahagi sa mga columnists. Sino si Gilbert Jamolo. Bakit lumalabas na kinakatakutan siya sa kanilang barangay sa Brgy Bonifacio Tanza, Iloilo City? Nagsagawa ng imbestigasyon ang &amp;quot;CALVENTO FILES&amp;quot; tungkol sa taong ito mismo sa kanyang barangay sa Iloilo City. Hubaran natin kung ano ang pagkatao nito. Nung magretiro yang si Gilbert Jamolo sa PNP, tumakbo itong Barangay Captain sa Barangay Tanza, Iloilo City. Ang nakalaban niya ay mismong kamag-anak niya si Rafael Jamolo, Sr. August 2002 ginanap ang eleksyon at natalo itong si Gilbert kay Rafael Sr. sa isang maayos at patas na eleksyon. &amp;quot;Ayaw tumanggap ng pagkatalo yang taong yan. Pikon kasi yan, eh, ayaw naman sa kanya ng mga taga-barangay Bonifacio Tanza,&amp;quot; ayon sa aming source. Sept. 26, 2002, habang mainit pa ang isyu tungkol sa pagkatalo nitong si Gilbert laban kay Rafael Sr., isang pamangkin nito na si Jeffrey Jamolo ang dumaan na nakamotorsiklo. Batay sa Sinumpaang Salaysay ng mga testigo, binaril nitong si Jeffrey, pamangkin nitong si Gilbert ang anak ni Rafael Jamolo, Sr., na si Reynante o &amp;quot;Tomay&amp;quot; 22-yrs-old sa ulo. Patay agad ito. Nung mga sandaling yun ang bunsong anak ni Rafael Sr., na si Tomay ay nakikipag-usap sa isang kaibigan na si Nornid Ferrer. Binaril din nitong si Jeffrey itong si Nornid at tinamaan sa may paa. &amp;quot;Wala namang ibang motibo kaming maisip kundi ang pagkatalo nitong si Gilbert Jamolo sa eleksyon kaya binweltahan ang kanyang bunsong anak nitong si Rafael, Sr. Kawawa yung bata, sa ulo ang tama at sabog ang utak,&amp;quot; ayon sa aming kausap. Sinampahan ng kasong Murder at Frustrated Murder itong si Jeffrey Jamolo, pamangkin ni Gilbert sa RTC ng Iloilo City. Naglabas naman ng mga warrants of arrest laban sa kanya subalit magpahanggang ngayon hindi pa rin nahuhuli ang taong ito. &amp;quot;He continues to be a threat to the people of Brgy Bonifacio Tanza. Kung maayos ba naman yang si Gilbert Jamolo, dati pa naman siyang pulis at opisyal pa, dapat niyang isuko ang kanyang pamangkin. Magta-tatlong taon na yan!&amp;quot; mariing sinabi ng aming kausap. Kung sa akala ninyo na dito nagtapos ang mga karahasan na hinahasik ng mga kamag-anak nitong si Gilbert teka muna. Nung December 2002 nakita nitong si Gilbert Jamolo ang isa pang anak din nitong kanyang kalaban niya sa pagka- Barangay Captain na si Rafael Jamolo, Jr., o si &amp;quot;Pogi.&amp;quot; &amp;quot;Naglalakad nuon si Rafael, Jr. (o si Pogi) sa aming kalye ng barilin nitong si Gilbert sa dibdib ang anak ng kanyang political rival. Kahit malubha ang tama nitong si Pogi, naitakbo siya sa ospital at nailigtas ang kanyang buhay. Sinampahan siya ng Frustrated Murder at nagkaroon na ng arraignment nung April lamang nitong taong ito,&amp;quot; kwento ng aming source. Pamilya pala ng mga matatapang (?) itong sina Gilbert Jamolo. Yung isa pang pamangkin nito na si P02 Godofredo Jamolo na miyembro ng RSOG ng Region 6, na kapatid nitong killer na si Jeffrey Jamolo ay naireport diumano na nananakot ng mga testigo laban sa kanyang kapatid at tiyuhin sa kanilang mga kaso. &amp;quot;Si P02 Godofredo na taga RSOG ng region 6 ay isang malaking dahilan kung bakit hindi mahuli-huli ang kanyang kapatid na may warrant of arrests para sa kasong Murder at Frustrated Murder,&amp;quot; ayon sa aming source. Si PO2 Jamolo ay nailipat sa Camp Crame dahil na rin sa kahilingan ng pamilya ng mga biktima nila. Subalit ang taong ito ay inereport sa &amp;quot;CALVENTO FILES&amp;quot; na parati pa ring nakikita sa Iloilo City, particularly sa Brgy Bonifacio Tanza. &amp;quot;Ang alam namin dapat nasa Manila na yan. Sa Camp Crame, upang hindi na makapanakot ng mga tao dito sa aming barangay. Malakas yata yan sa pamunuan ng PNP at naibalik agad siya. Kung hindi naman siya naibalik, lumalabas na nilalabag niya at hindi sinusunod ang order mula sa kanyang mga superiors,&amp;quot; patuloy na pahayag ng aming source. Agad kong tinawagan si Deputy Director for Operations ng PNP na si Gen. Ricardo &amp;quot;Dick&amp;quot; De Leon. Maski na Linggo, itong si Kuya Dick (dahil sa kanya nanggaling yung proyekto ng PNP na &amp;quot;Kuya.&amp;quot;) ay nangako na paiimbestigahan niya ang bagay na ito.. &amp;quot;I will personally look into the status of this PO2 Godofredo Jamolo at aalamin ko kung bakit nasa Iloilo City na naman ito. First, I will check with personnel and then with Gen. Raul Bacalso, Camp Commander ng Crame to see to it that he is restricted to quarters,&amp;quot; pangako ni Kuya Dick. The family of Gilbert Jamolo according to residents of Barangay Bonifacio Tanza are notorious. Wala yatang takot itong mga ito na gamitin ang kanilang posisyon bilang mga pulis dahil bukod sa may pera itong mga ito (may impormasyon ako kung saan galing ito subalit beberipikahin ko muna) may mga baril pa sila. May permit ba ang kanilang pagdala ng mga baril? PNP Director General Arturo Lumibao, you should order the PNP Region Commander of Region 6 to monitor the alleged nefarious activities of these people to prevent further bloodshed. * * * Mga kaibigan, nais ko lamang bigyang credit ang Head ng Land Transportation Office(LTO) ng Muntinlupa na si Ms Fe Opina para sa kanyang ipinakikitang gilas sa tanggapang ito. Kung mapapasyal kayo sa Muntinlupa-LTO makikita nyo ang kaayusan ng lugar na ito bagamat dagsa ito ng tao. Assistant LTO Secretary at NCR-Director Gen Reynaldo Berroya must be very proud of this feisty lady who not only manages to maintain order in this LTO office but fights corruption in her turf. Sinibak sa Muntinlupa-LTO itong si Julio &amp;quot;Julius&amp;quot; Romero na hindi lamang nag-aayos at naglalakad ng mga papeles dyan dahil diumano tumatanggap ito ng lagay, bastos pa siya!. May nagreport sa akin na pineperahan daw nitong si Julius Romero ang isang mag-asawa para ayusin ang papeles ng isang motorsiklo. Mayabang itong taong ito dahil kamag-anak daw niya ang driver ni dating LTO-NCR Chief Nestorio Gualberto. &amp;quot;Isang langaw na nakatungtong sa pwet ng kalabaw.&amp;quot; Balita ko na umaapela pa itong langaw na si Julius Romero na makabalik sa LTO. Gen Berroya, sinuka na ninyo itong taong ito kakainin ninyo pa ulit? PARA SA ANUMANG COMMENTS O REACTIONS, MAARI KAYONG MAGTEXT SA 09213263166. MAARI DIN KAYONG TUMAWAG SA 7788442. * * * E-mail address: tocal13@yahoo.com</body>
<link>http://www.philstar.com/Article.aspx?articleId=276935&amp;publicationSubCategoryId=94</link>
</article>
<article>
<title>Away ng mayors kay BF, tigilan na</title>
<author>SAPOL Ni Jarius Bondoc</author>
<date>
<month>May</month>
<day>10</day>
<year>2005</year>
</date>
<body>ANO bang mahihita ng mayors sa pakikipag-away kay MMDA chairman Bayani Fernando? Sisikat ba silat iboboto ng street vendors na pinalalayas dahil sa pagsisikip at pagkakalat sa kalye, o ng reckless bus drivers na dinidisiplina sa pagpapasada? May maipapalit ba sila sa sidewalk-clearing teams at traffic enforcers ni BF? May mas mabisa ba silang paraan ng pagbalik ng kaayusan at kalinisan sa mga komunidad? Hindi lahat ng 17 mayors sa Metro Manila ang tumutuya sa bawat kilos ni BF. Ilan lang sila, mga apat o lima, pero nakakatulig na sa tenga ang mga angal nila. Kesyo barumbado o bobo raw lahat ng anti-vending at traffic enforcers, kesyo pasista kuno si BF at labag sa batas ang mga kilos. Pwe! Ang mga maangal, dahil inefficient, na mayors ang lumalabag sa batas kung hindi nila ayusin ang trapik, hulihin ang smoke belchers na sumisira sa kalusugan ng madla, linisin ang bangketa para madaanan ng pedestrians, at patalsikin ang squatters na nagnanakaw ng lupang pribado o pampubliko. Suriin sana ng mayors ang surveys. Kinagigiliwan ng madla si BF dahil taglay niya ang mga katangiang matagal nang hinahanap ng Metro Manilans sa kanilang pinuno. Ito ay ang pagpapatupad ng batas sa lahat, mayaman man o mahirap, bata o matanda, babae o lalaki. Hindi parating tama si BF. May mga sablay siyang eksperimento sa traffic o sanitation o anti-squatting. Natural lang sa tao magkamali. Pero ang maganda kay BF, winawasto niya kaagad ang mali. At kung may eksperimento, inaanunsiyo naman niya muna, at humihingi ng pasensiya sa perhuwisyong maaring idulot. Halimbawa sa pink fences, sinabi niya na dalawang linggo lang sana, pero humingi ng isa pang linggong extension nang mapansing sadyang sinasabotahe ng bus driverssa pamamagitan ng pagharang sa intersectionsang programang paglimita sa kanila sa yellow lanes. At dinadaan ni BF sa masayang pagpapatupad ng batas. Tulad ng wet rags, na pang-disiplina sa habitual jaywalkers. Nag-angalan agad ang mayors na kesyo bastos ito. Pero naging epektibo naman, nakakatawa pa.</body>
<link>http://www.philstar.com/Article.aspx?articleId=277019&amp;publicationSubCategoryId=94</link>
</article>
<article>
<title>Sugal tigil pero si Luding tuloy!</title>
<author>ORA MISMO Ni Butch M. Quejada</author>
<date>
<month>May</month>
<day>10</day>
<year>2005</year>
</date>
<body>NATUTUWA ang mga kuwago ng ORA MISMO, porke napatigil kahit pansamantala ng lespu ang dayaan bolahan at iba pang illegal na sugalan sa Pinas. Sabi nga, No Take Policy sila ngayon! Naku ha! Sa Sto. Ni&amp;ntilde;o, Pangasinan at Bugias-Mangkayan Benguet kasama na rin todits ang Region 5 tuloy ang saya ng mga lespu todits porke dehins tumigil si Luding sa kanyang vices. Pasabi ni Luding, dehins siya kayang pahintuin porke nakikinabang ng malaking pitsa sa kanya ang mga lespiak sa nasabing province. Sa Lucena City, nga pala tumigil ang dayaan bolahan ni Amon dahil sa tindi ng kampanya ng grupo ni Region 4-A bossing Jess &amp;quot;BIGOTE&amp;quot; Verzosa, sa tindi nang warning nito sa mga gambling lords, mga kabo, kubrador, etcetera. Yumaman nang husto si Amon sa Lucena mula nang magpa-jueteng ito doon. Ano kaya ang masasabi ni Lucena City Mayor Ramon Talaga Jr. todits? Kamusta nga pala ang drug addiction sa Lucena City at prostitution sa Tayabas, Quezon? Paki-kalampag nga, Jess! By the way, Jess, nagpapasalamat ang National Press Club sa pangunguna ni NPC Director Jerry Yap sa pagkasakote sa murder suspects ni Polly Poveda. Iba ka talaga, Jess! Kinatatakutan ng mga kriminal kasi alam nila kung saan sila pupulutin porke kapag nakaharap nila si Jess, tiyak mapapa-Hesus sila. &amp;quot;Sana maglaho na ang dayaan bolahan sa Pinas,&amp;quot; sabi ng kuwagong kubrador ng bookies sa San Lazaro. &amp;quot;Marami kasi ang lalong nag-eerap sa dayaan bolahan,&amp;quot; anang kuwagong SPO-10 sa Crame. &amp;quot;Eh paano iyong padulas para sa mga lespu?&amp;quot; tanong ng kuwagong Kotong cop. &amp;quot;Siyempre alaws na toits tabla ang laban.&amp;quot; &amp;quot;Mabalik pa kaya ang tara sa mga lespu?&amp;quot; &amp;quot;Iyan ay kung walang political will ang gobyerno.&amp;quot; &amp;quot;Ika nga, ningas cogon ang kampana, este mali, kampanya pala.&amp;quot; &amp;quot;Sige, kamote abangan natin kung sino ang unang bibigay sa jueteng payola.&amp;quot;</body>
<link>http://www.philstar.com/Article.aspx?articleId=277028&amp;publicationSubCategoryId=94</link>
</article>
<article>
<title>Panlilinlang</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>10</day>
<year>2005</year>
</date>
<body>IPINAKILALA ni Vangie sina Fely at Vicky sa kanyang kababayan na si Liza. Hinikayat nila si Liza na magbigay ng P330,000 upang magkaroon ng isang bahagi ng lupa na matatagpuan sa Baguio. Sinabi nina Vangie na ang halagang iyon ay ibabayad sa buwis ng lupa na hindi nabayaran ng may-ari hanggang ito ay namatay. Kinakailangang bayaran muna ito upang makakuha sila ng titulo. Kapag nakakuha na sila ng titulo, ang 2,500 square meters na bahagi ng lupa ay mapupunta kay Liza. At para lalong makumbinse si Liza, sinabi ni Vicky na ang kanyang anak na lalaki ay kasal sa may-ari ng lupa. Dahil kababayan ni Liza si Vangie, pumayag ito at nagbayad sa kanila ng tatlong hulog hanggang mabuo ang halagang P330,000. Si Vicky ang pumirma ng resibo bilang patunay na nagbayad si Liza ng nasabing halaga. Pagkaraan, natuklasan ni Liza na hindi binayaran ang buwis ng lupa. Hinati-hati pala nina Vangie ang halagang P330,000 sa kanilang tatlo. Siningil sila ni Liza upang mabawi ang kanyang pera, ngunit nangako lamang sila na siyay babayaran sa loob ng anim na buwan at pumirma pa sila ng &amp;quot;promissory note&amp;quot;. Lumipas ang takdang panahon at hindi nila nabayaran si Liza kayat silay sinampahan ng kasong estafa. Tinuro nila si Vicky bilang mastermind, ngunit siyay nakatakas. Sinabi naman ni Vangie at Fely na kaya nagbigay si Liza ng pera hindi dahil siyay niloko, kundi dahil makakabili siya ng lupa sa mababang halaga at ang kanyang binayad na P330,000 ay gagamitin upang makabayad ng buwis sa lupa para makakakuha ng titulo sa lupa. Kaya ayon sa kanila, ito ay hindi estafa dahil mayroon naman talagang lupa. Tama ba sina Fely at Vangie? MALI. Nilinlang nina Fely at Vangie si Liza nang kumbinsihin nila ito na magbigay ng P330,000 upang gamiting pambayad sa buwis ng lupa. Ayon sa kanila, kung itoy mababayaran na, maaari na silang kumuha ng titulo at ang sukat na 2,500 square meters ay mapupunta kay Vicky. Nagkasala sila ng estafa dahil ang halagang P330,000 ay hindi nila ginamit pambayad ng buwis. Sa halip ginamit nila ito para sa kanilang personal na adhikain lamang. Bagamat mayroon ngang lupa na masasabi, hindi naman nila ginamit ang pera para rito. Wala silang naibigay na titulo kay Liza sa kanyang parte sa lupa. Kaya sila ay nagkasala ng estafa at dapat makulong ng apat na taon at dalawang buwan hanggang 20 na taon. (Pablo et al., versus People G.R. 138090 November 1, 2004) * * * Sa mga may katanungang legal, mag-e-mail kay Atty. Jose Sison sa jcson@pldtdsl.net</body>
<link>http://www.philstar.com/Article.aspx?articleId=277034&amp;publicationSubCategoryId=94</link>
</article>
<article>
<title>Sistema ng edukasyon baguhin na</title>
<author>HALA BIRA! Ni Danny Macabuhay</author>
<date>
<month>May</month>
<day>10</day>
<year>2005</year>
</date>
<body>IPINAHAYAG kamakailan ni Department of Education (DepEd) Sec. Florencio Abad na ang edukasyon sa Pilipinas ay isa na sa pinakamababa sa buong mundo. Nagbigay siya ng estatistika na nagpapatunay kung gaano kapalpak ang pag-aaral sa Pilipinas. Kung magpapatuloy ito sa kangkungan pupulutin ang mga estudyanteng Pinoy sapagkat ang mga teachers ay mahinang klase rin. Bulok ang sistema ng edukasyon lalo na sa public schools. Kung ikukumpara ang edukasyon sa Pilipinas sa United States malaki ang pagkakaiba. Sa US ay alaga ang mga teachers sa public schools. Matataas ang suweldo at mas maraming magagandang benefits ang mga public school teachers sa kanila kaysa mga nasa private. Doon ay hi-tech ang mga ginagamit sa pagtuturo ng mga public school teachers. Patuloy na ina-upgrade ang sistema ng pagtuturo sa private and public schools. Matagal nang naririnig ang mga reklamo at sa mababang kalidad edukasyon. Inutil na sistema ang pinaiiral ng DepEd. Sana nga ay hindi na mag-atubili si Secretary Abad sa mga pagbabago na nais niyang ipatupad. Hindi na sana boka-boka na lamang. Aksyon ang kailangan ngayon upang makapag-produce tayo ng mga karapat-dapat na estudyante at mga teachers. Harinawang mabuksan din ang isipan ng mga mambabatas upang suportahan ang DepEd sa pagpapatupad ng mga magagandang programa para sa ikauunlad ng edukasyon.</body>
<link>http://www.philstar.com/Article.aspx?articleId=277039&amp;publicationSubCategoryId=94</link>
</article>
<article>
<title>PR na naman</title>
<author>PANAGINIP LANG Ni Nixon T. Kua</author>
<date>
<month>May</month>
<day>10</day>
<year>2005</year>
</date>
<body>PINAG-UTOS ni Madam Senyora Donya Gloria ang panibagong kampanya laban sa mga pinuno at mga direktor ng mga Government Owned and Controlled Corporations (GOCCs) na patuloy na tumatanggap ng suweldong pagkalaki-laki at mga benepisyong milyun- milyon. Inulit niya ang kautusan kamakailan nang siya ay nasa probinsiya at kasuhan pa raw ang mga ito ng kasong graft and corruption dahil sa pagsuway sa Administrative Order No. 103. Ano? Na naman? Akala namin pinatupad na yan at sinunod na siya ng mga taong yan. Either binabalewala na siya ng mga taong yan o di kayay nagkakaintindihan na sila na panibagong pakulo ito ng Malaca&amp;ntilde;ang. Kung hindi eh bakit wala yatang sumunod noong nakaraang ilang kampanya nila at patuloy pa rin sa pagpapaligaya ang mga taga Government Service Insurance Service o GSIS, ang National Power Corporation o NPC, ang Development Bank of the Philippines of DBP at iba pang mga GOCCs na patuloy tumatanggap ng suweldo at benepisyong umaabot sa daan-daang libong piso kada buwan at milyun-milyon kada taon habang naghihirap ang sambayanan. Isa ho riyan si Winston Garcia ng GSIS na binawasan na raw niya ang kanyang suweldo pero ang halagang kinaltas ang nilagay sa isang savings bank account na nasa pangalan niya. Galing niya ano??? Sabagay bukod sa angkan ng pulitikong pamilya si Garcia ay taga-Cebu pa kung saan nanalo nang malaki si Madam Senyora Donya Gloria. Hamon natin kay Madam Gloria, kasuhan nga si Winston o di kayay tanggalin man lang. Sige nga!!! Bukod kay Winston Garcia, tingnan nga natin kung susunod din ang mga iba? Patunayan nyo nga na hindi puro PR na naman ito. * * * Pinagawa ang mga bangketa sa loob ng Camp Aguinaldo nitong si AFP Chief of Staff Efren Abu. Umabot ang gastos sa P19 million at galit pa ang kanyang Vice Chief of Staff na si Gen. Edilberto Adan sa mga kumukuwestiyon dito dahil hindi raw dapat kuwestyunin ang &amp;quot;karunungan at katuwiran ng hepe.&amp;quot; Wow na wow talaga!!! Habang ultimo rice allowances ay wala ang mga sundalong binabala natin sa kanyon laban sa mga rebelde ay gagastos tayo ng ganoon kalaking halaga para sa beautification ng bangketa. Hindi kaya mas magandang ipambili na lang ng kahit boots na matibay ang suwelas o di kayay helmet na hindi tatablan ng bato galing sa tirador? Iba rin talaga at yun daw kasi ang prayoridad. Eh kung prayoridad sana ay mga barracks ng mga pobreng sundalo hindi ba mas maganda ito? Sabagay baka naman gusto nina Abu at Adan na gawing tourist camp ang mga kampo natin gaya ng Fort del Pilar ng Philippine Military Academy. Kung ganoon, maling prayoridad yan mga Generals Sir, ayusin nyo na nang husto pati mga kalye papunta sa mga bahay ninyo. Pakita na ho ninyo ang mga mala-Palasyong tahanan ng mga retiradong henerals at opisyal at magkaroon pa tayo ng guided tour na puwede nating tawaging package tour to the palatial homes of the rich, famous and corrupt officials of the Armed Forces of the Philippines. Tiyak dadayuhin yan gaya ng pagdayo ng mga turista sa Chinese Cemetery. He-he-he!!! Parte yan ng magiging tourism program ng Pilipinas pag no. 1 na tayo sa corruption, paghandaan nyo na at malapit na yan. * * * Kaawa-awa namang mga magsasaka ng niyog dito sa atin at kahit na mayayaman sana dahil sa laki ng halaga ng coconut levy fund ay hindi rin nila ma-eenjoy dahil hindi sila Presidential Appointee gaya ni Rolando Golez na Pangulo at Chief Executive Officer ng Coconut Industry Investment Fund (CIIF). Pagka-appoint sa kanya ni Madam Senyora Donya Gloria nuong 2003 ay agad-agad bumili ang naturang upisina ng isang Nissan Patrol na nagkakahalaga ng mga P2 milyon. Panay din ang laro niya ng golf dahil namili pa ng golf shares ang naturang opisina pati diyan sa sikat na Wack Wack kung saan naglalaro si Sir Senyor Don JOSE Miguel Arroyo at si Luciofer Co. Tapos panay pa ang biyahe niya kasama ng kanyang asawa at kaibigan kung saan-saang parte ng mundo at hindi lang business class kung hindi first class ang ticket. Wow!!! Galing niyang mag-tourist ano? Gasolina niya naman ay P25,000 kada linggo o P100,000 kada buwan o P1.2 million kada taon. Kung si Golez ganoong ang tinatanggap ang mga board of trustees kaya ng nasabing kompanya na pulos mga hinirang ni Madam Senyora Donya Gloria tig-magkakano kaya? Pero matindi nito, sinabi ni Golez na wala raw masama roon at benepisyo niya raw yun lalo na ang golf dahil doon niya raw nakikita ang mga partners at kliyente ng naturang kompanya. Sabagay baka nag-aaral na ng golf ang ating mga magsasaka ng niyog. Haay naku!!! Bagsakan sana kayo ng niyog habang naglalaro. * * * talagang hindi maiwasan na sa isang sisidlan ng mga kamatis may isang napahalong bulok. Angara, Enrile magigiting na senador payag na sa jueteng  09276085236; kung magsasalita lamang si PGMA at sabihin itigil ang jueteng tapos ang boxing  09203378518; Kawawa naman maliliit, niloloko lang malaca&amp;ntilde;ang  kya dami kriminal sa bansa dhil d patas ang batas  09275188076; kahit anong pr firm ang magpaganda kay GMA wala ng epekto, ayaw na sa kanya ng Pilipino  09266233678; dito sa amin sa oriental mindoro talamak ang lotting at jueteng sana mabigyan ng aksyon  09104342949; Sa amin sa region 2 partikulat sa bayan ng gonzaga walang tigil ang jueteng kahit pulis tumataya kubrador pumapasok sa loob ng munisipyo para magpatayan  09163196639; d2 sa pangasinan lhat ng mayor ninyo itanong 3x isang araw may xtra pa tapos sbhn nyo wlang jueteng  09184492359; D2 sa amin sa meycauayan bulacan ay talamak ang jueteng. Wl n tlagang makkpigil sa illigal na gawain n i2 sa mecauayan. Pati matatanda ay suki nila  0918454239; sa sampo kong nakausap, ibat ibang uri ng hanap buhay lalake o babae, kasali ako roon. Pagdaw si gma ang nasa television ay inililipat nila ng chanel o kaya ay pinapatay na ang tv. Bakit kaya?  09183422735; D2 sa sinait ilocos sur 3x bola jueteng sa bhay msmo ng natlong opisyal  09158003390; d2 sa bacoor cavite lantaran jueteng kahit saan sulok puwede kang tumaya  09219720225. * * * Para sa anumang reaksyon, sumulat lang sa nixonkua@yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=277046&amp;publicationSubCategoryId=94</link>
</article>
<article>
<title>EDITORYAL - Maraming 'Asyong Aksaya'</title>
<author></author>
<date>
<month>May</month>
<day>11</day>
<year>2005</year>
</date>
<body>PAGTITIPID ang isinisigaw ng Malaca&amp;ntilde;ang. Huwag mag-aksaya. Huwag maging bulagsak. Huwag magtapon. Pero sa mga nakikita ngayon, balewala ang mga sinasabi at pagbabanta. Dumaan sa kanang taynga at lumabas sa kabila. Lalong dumami ang mga &amp;quot;Asyong Aksaya&amp;quot; ng makabagong panahon. Isang magandang halimbawa ay ang ginagawang pagpapaganda ng Armed Forces of the Philippines (AFP) sa Camp Aguinaldo. Imagine, ang renovation ng sidewalk doon ay umaabot sa P19-milyon. Whew! Napakagandang daan na milyones ang halaga. Ang pagpapaganda ng sidewalk ay ideya mismo umano ni AFP chief of Staff Efren Abu. Papalitan ng mga may dekorasyong blocks ang dating sidewalk. Milyones ang halaga ng sidewalk. Pero isang malaking katanungan kung mahalaga ba ito kaysa sa pagkain ng mga sundalo. Mahalaga ba ito kaysa sa mga butas-butas na combat shoes ng mga sundalo? Mahalaga ba ang sidelwalk kaysa sa mga unipormeng kupas ng mga sundalo? Habang pinagaganda ang sidewalk, maraming sundalo ang nag-aambag-ambag ng sariling pera para pambili ng bigas at ilang pirasong sardinas. Ayon sa report, hanggang ngayon ay hindi pa natatanggap ng mga sundalo ang kanilang rice allowance. Nakagugulat namang malaman na masarap ang buhay ng mga opisyales ng Coconut Industry Investment Fund (CIIF). Habang marami ang naghihigpit ng sinturon at marami ang nalilipasan ng gutom, nananagana naman pala ang mga officials ng CIIF. May magagarang sasakyan, libre ang gasoline, gumagastos nang malaki sa pagmiyembro sa mga golf clubs at bumibiyahe sa ibang bansa na kasama pa ang mga asawa. Mismong ang nagresign na chairwoman ng Presidential Commission on Good Government (PCGG) na si Haydee Horac ay kinumpirma na milyong piso ang ginagastos ng mga officials ng CIIF. Hanggang sa aminin na nga mismo ni CIIF president and chief executive officer Rolando Golez ang totoo. Mula nang mapuwesto siya sa CIIF ay nabigyan siya ng Nissan Patrol na nagkakahalaga ng P2.2 milyon at may P25,000 bawat linggo na pang-gasolina. Ayon sa mga CIIF employees, gumastos si Golez ng humigit kumulang sa P6 milyon sa pagbibiyahe sa US at Europe habang kasama ang asawa. Bukod diyan, gumastos din siya ng P960,000 para sa pagmiyembro sa golf clubs. Pero sabi ni Golez, iyon ay bahagi sa kanyang compensation package. Nasaan ang sinasabing magtitipid?</body>
<link>http://www.philstar.com/Article.aspx?articleId=277142&amp;publicationSubCategoryId=94</link>
</article>
<article>
<title>Pinababaho ng GAB ang name ni FG Mike</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>11</day>
<year>2005</year>
</date>
<body>HINDI pa nga humuhupa ang pagkasangkot ni First Gentleman Mike Arroyo sa jueteng, hetot nagigisa na naman ang pangalan niya sa koleksiyon ng intelihensiya sa pasugalan. Ang tinutukoy ko mga suki ay ang walang pakundangang pagbanggit ng mga ahente ng Games and Amusement Board na pinamumunuan ni GAB Chairman Eric Buhain sa pangalan ni FG Arroyo sa kanilang &amp;quot;tong&amp;quot; collection activities. Ayon sa mga ahente ng GAB, may karapatan silang magtaas ng &amp;quot;tara&amp;quot; o lingguhang intelihensiya dahil nakasandal sila sa likod ni FG Arroyo nga. Dapat lang sigurong kitlin na ni FG Arroyo ang kawalanghiyaan ng GAB para hindi na madagdagan ang problema niya. Dito lang nga sa jueteng eh hilong-talilong na siya, eh kung hindi niya masawata ang masamang gawain ng GAB, tiyak lalong dadapa ang popularidad ng asawa niyang si Presidente Arroyo nga. Oh ano pa ang hinihintay mo Mr. Arroyo Sir, latiguhin mo na ang GAB bago bumahong lalo ang pangalan mo sa pasugalan. He-he-he! Tiyak magugulo na naman ang utak ni Buhain, di ba mga suki? Ang gusto kasing lingguhang intelihensiya ng GAB ni Buhain ay P10,000 kada gambling lords hindi lang sa Metro Manila kundi maging sa probinsiya, anang mga kausap ko sa Western Police District. Kayat kaliwat kanan ang isinasagawang raid sa ngayon ng GAB at ang aregluhan ay doon na sa piskalya. Pero pustahan tayo mga suki, at matapos ang ala-tigre nilang mga raid eh aamo rin ang GAB ni Buhain dahil pampataas lang ng presyo ang ginagawa nila. Ang tagaturo pala ng puwesto ng pasugalan ng GAB ay ang adik na si Abe David. Kaya galit na galit ang mga gambling lords sa ngayon kay David dahil malimit silang ipinagkanulo kahit pinapakisamahan na siya. He-he-he! Ano ba ang magagawa nila eh salapi ang Diyos ni David, di ba mga suki? O, makapal lang talaga ang mukha niya? Kaya naman hindi mapigil sa pangharibas ang taga-GAB dahil super bagyo raw sila kay FG Arroyo. Owww! Hindi lang yan. Ipinamamalita pa ng mga bataan ni Col. Saligumba, ang hepe ng GAB, na hindi sila kayang tibagin dahil maliban kay FG Arroyo may relasyon din si Buhain kay Executive Sec. Eduardo Ermita. Talaga? Aba, bagyo pala talaga si Buhain kung ang mga alipores ni Saligumba ang paniniwalaan. May katwiran din naman pala silang magyabang eh, di ba mga suki? Pero habang patuloy na nananakot at nagyayabang ang mga bata ni Saligumba, ang pangalan naman ni FG Arroyo at Sec. Ermita ang nadudungisan. At habang umaaray ang nasa kalye rito sa GAB, si GMA ang napagbuntunan ng galit ng mahihirap kaya sadsad na naman tiyak ang popularidad niya. He-he-he! Laban daw sa lahat ang GAB, tingnan natin. Habang abala si FG Arroyo para salagin ang mga akusasyon na sangkot sila nina presidential son Rep. Mikey Arroyo at kapatid na si Rep. Iggy Arroyo sa jueteng, aba hindi na niya kailangang madamay pa sa gawain nitong GAB dahil dagdag bigat lang ito para sa kanya. Kaya nga nagpalabas ng &amp;quot;no take policy&amp;quot; si GMA ay para sabihin na hindi niya kinukunsinti ang mga nakapaligid sa kanya kung jueteng ang pag-uusapan. Ang GAB kaya ni Buhain ang susunod sa &amp;quot;no take policy&amp;quot; ni GMA? Dapat ipatawag din sa Senado si Buhain bilang witness niya sa jueteng expos&amp;eacute; kina FG Arroyo. Abangan!</body>
<link>http://www.philstar.com/Article.aspx?articleId=277149&amp;publicationSubCategoryId=94</link>
</article>
<article>
<title>Mga dapat malaman tungkol sa indoor pollution</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>May</month>
<day>11</day>
<year>2005</year>
</date>
<body>ANG polusyon sa hangin ay hindi lang nagmumula sa ibat ibang klasipikasyon tulad ng: Mobile (yaong mula sa mga sasakyan), stationary tulad ng mga industriya o area tulad ng mula sa mga konstruksiyon, alikabok at iba pa. Mayroon din tayong tinatawag na indoor pollution. Ang indoor pollution ay polusyong nanggagaling sa usok ng sigarilyo at tabako o pagluluto o mga singaw ng pintura at iba pa sa loob ng bahay o gusali na walang proper ventilation o exhaust. Ang polusyong ito ay maaaring maging dahilan o magpalala sa ilang uri ng sakit gaya ng respiratory diseases tulad ng asthma at pamamaga ng baga o hypersensitivity pneumonitis. Hindi lang sa kalusugan ng tao nakakasama ang mga pollutants na mula sa mga kabahayan kundi pati na rin sa kapaligiran. Kayat marapat lang na tandaan at maging maingat sana tayo sa mga ginagamit natin sa loob ng ating mga bahay na nakakadagdag sa pagkalason sa hangin. Isang halimbawa rito ay ang motorized equipment. Kung bibili ng mga kagamitang de-motor tulad ng mga gamit sa konstruksiyon at farm, hanapin ang produktong hindi masyadong nagbubuga ng usok at dapat episyente sa pagkonsumo ng gas. Tandaan din na kung gagamit ng gas, huwag hayaang matapon ito kung ilalagay sa mga motorized equipment. Maliban dito ang mga ginagamit na mga pintura, solvents at pesticides ay ibasura nang maayos. Huwag itapon ito sa mga lababo, sa lupa o kayay sa basurahan sapagkat nagtataglay ito ng mga kemikal na maaaring magdulot ng pinsala sa kalusugan at kapaligiran. Tawagan ang pinakamalapit na environmental agency para sa tamang pag-dispose rito.</body>
<link>http://www.philstar.com/Article.aspx?articleId=277161&amp;publicationSubCategoryId=94</link>
</article>
<article>
<title>Panalangin ni Jesus</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>11</day>
<year>2005</year>
</date>
<body>NOONG nakaraang Linggo, ipinagdiwang natin ang Ascension o Pag-akyat sa langit ni Jesus na araw din ng pagtatapos ng aming unang seminar ng Alay-Dangal sa Quezon, Quezon. At sa naturang seminar, nakita ng mga kalahok na mula sa Quezon, Quezon at sa Perez, Quezon kung gaano sila kahalaga sa mata ng Diyos, sa kabila ng kanilang mga personal na karahasan at mga pagkukulang sa Diyos at sa kapwa. At sa panibagong buhay na kanilang nakamtan dahilan sa kanilang pagbabalik-loob sa Diyos, ang aming dalangin para sa kanila ay ang panalangin ni Jesus para sa kanyang mga alagad na ibinibigay sa Ebanghelyo para sa araw na ito (Jn.17:11-19). Tumingin si Jesus sa langit at nanalangin, &amp;quot;At ngayon, akoy papunta na sa iyo; aalis na ako sa sanlibutan, ngunit nasa sanlibutan pa sila. Amang banal, ingatan mo sila sa pamamagitan ng kapangyarihan ng iyong pangalan, pangalang ibinigay mo sa akin, upang silay maging isa, kung paanong tayoy iisa. Habang kasama nila ako, iningatan ko sila sa pamamagitan ng kapangyarihan ng iyong pangalang ibinigay mo sa akin. Inalagaan ko sila at ni isay walang napahamak, liban sa taong humanap ng kanyang kapahamakan, upang matupad ang Kasulatan. Ngunit ngayon, akoy papunta na sa iyo; at sinasabi ko ito habang akoy nasa sanlibutan upang mapuspos sila ng aking kagalakan. Naibigay ko na sa kanila ang iyong salita; at kinapootan sila ng sanlibutan, sapagkat hindi na sila makasanlibutan, tulad kong hindi makasanlibutan. Hindi ko idinadalanging alisin mo sila sa sanlibutan, kundi iligtas sila sa Masama! Hindi sila makasanlibutan, tulad kong hindi makasanlibutan. Italaga mo sila sa pamamagitan ng katotohanan; ang salita moy katotohanan. Kung paanong sinugo mo ako sa sanlibutan, gayon din naman, sinusugo ko sila sa sanlibutan. At alang-alang sa kanilay itinalaga ko ang aking sarili, upang maitalaga rin sila sa pamamagitan ng katotohanan.&amp;quot; Taos-puso kaming nagpapasalamat sa mga naglingkod upang maganap ang naturang seminar: Sa mga staff na sina Reniel Aquino, Sanny Tuazon, Willy Manaog, Lito Magat at Tess Ramiro; sa mga support staff na sina Margie Roldan, Jun Iglesia, Anty de Guzman at JR &amp;quot;Cooler&amp;quot; Barantes; kina Olive San Pablo at kanyang mga kasamahan sa Base Group ng Quezon, Quezon, at higit sa lahat ay kay Fr. Jing Caparros na nagpaunlak sa aming samahang AKKAPKA-CANV na magmisa at magpakumpisal sa mga kalahok ng seminar. Dalangin ko rin na patuloy na maisabuhay ng mga kapapagtapos pa lamang sa seminar ang diwa ng Alay-Dangal at magampanan nilang isulong ang pagkilos hinggil sa mga isyung pang-kapayapaan at pang-katarungan.</body>
<link>http://www.philstar.com/Article.aspx?articleId=277170&amp;publicationSubCategoryId=94</link>
</article>
<article>
<title>&amp;quot;Ang pagsibak kay Julio Romero ng LTO...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>11</day>
<year>2005</year>
</date>
<body>NAISULAT KO NUNG LUNES ANG TUNGKOL SA PAGKASIBAK NG ISANG TAUHAN NG LAND TRANSPORTATION OFFICE SA MUNTINLUPA CITY. SIYA SI JULIO &amp;quot;JULIUS&amp;quot; ROMERO. NAKATANGGAP NG TAWAG ang &amp;quot;CALVENTO FILES&amp;quot; mula sa kanyang asawa na si Malou Romero na nagsasabi na &amp;quot;hearsay&amp;quot; daw ang aking mga isinulat tungkol sa kanyang asawa at hindi ko raw pinakinggan muna ang kanyang panig. Sinabi ko rito kay Mrs. Malou na magpadala siya ng liham at aking ipapablish upang sagutin ng kanyang asawa ang mga ipinupukol sa kanyang mga akusasyon. Hanggang sa mga sandaling ito, hindi ko pa rin natatanggap ang sulat na kanyang ipinangako. HEARSAY daw ang aking isinulat. Hindi ko naging ugali ang magbigay puwang sa aking pitak sa mga isyu na hearsay lamang. Ang &amp;quot;CALVENTO FILES&amp;quot; sa abot ng aming kakayanan ay &amp;quot;investigative&amp;quot; at kadalasan hinihingan namin ng panig ang kabilang party para sa isang balanseng pamamahayag. Maraming sinabi itong si Mrs. Romero at maganda ring mabasa ang side ng kanyang asawa. Sabi niya kasi nagpadala na raw sila ng mga sulat kay LTO Secretary Anneli R. Lontoc at hanggang kay President Gloria Macapagal-Arroyo. Humingi ako ng kopya ng liham at inuulit ko ngayon, Mrs. Romero, pahingi ng kopya ng liham para madinig ang panig ng inyong asawa. Habang inaantay natin kung kelan lalabas itong sagot nila Julio Romero, tinawagan ako ni Asec and LTO-NCR Regional Director Reynaldo Berroya upang sabihin. &amp;quot;Kaya sinibak ko yang si Julius Romero na yan, ang daming reklamong tinatanggap ng aking opisina tungkol sa mga illegal na gawain nang taong yan. He also seems to feel that he is at liberty to sign memos at ilagay kung anong pwestong gusto niya, gayung casual employee lang yang taong yan,&amp;quot; pahayag ni Director Berroya. Ang sinasabi ni Dir. Berroya ay ang isang kontrobersyal na sulat na ginawa nitong si Romero kung saan pinirma niya na siya ang OIC ng Alabang LTO-OSS. Ipinadala sa akin ng assistant ni Dir. Berroya na si Lilian Ang ang memorandum mula sa hepe ng LTO-Muntinlupa City, tungkol sa liham ni Romero. OFFICE MEMORANDUM TO: JULIO ROMERO LTO One Stop Shop, Alabang LTO Renewal Center, Alabang Town Center, Muntinlupa City FROM: OFFICER-IN-CHARGE LTO Muntinlupa Office DATE: 28 February 2005 SUBJECT: EXPLANATION This refers to your letter addressed to Ms. Julia Christine L. Raymundo, Manager, JNW Drug testing Alabang Town Center dated 22 February 2005 for a replacement of one (1) air-conditioning unit and the repair/replacement of five (5) employees chairs. It was remarkable, regrettably however, the undersigned noticed that the you signed the letter as the OIC of LTO OSS (photography attached) and pretending to LTO OSS personnel and other support personnel as OIC. This unlawful act is a violation of Chapter 2 Section I Article 177 Titled USURPATION OF AUTHORITY or Official Function, of the Revised Penal Code of the Philippines. In this connection, you are directed within 24 hours upon receipt hereof why no disciplinary action can be taken against you for violation stated above. Unsatisfactory explanation will compel the undersigned to recommend/refer you to the L.T.O. Regional Office for proper investigation. For your compliance Fe S. Opina Paano naman maitatanggi si Romero, eh may kopya din ako nung sulat niya kung saan nakapirma siya at nakalagay na siya ang OIC ng LTO-OSS Alabang. Maliwanag pa yan sa sikat ng haring araw. Ang posisyon nitong taong ito ay License Evaluator at casual lamang. Kaya pala ganun na lang ang reaksyon ni Dir. Berroya sa ugali nitong taong ito. Ngayon, sabihin ninyo na hearsay ang lahat ng ito. Hindi pa yan mga kaibigan, nakatanggap tayo ng kopya ng liham ng isang mamamayan na naging &amp;quot;biktima&amp;quot; diumano nitong si Julio Romero na ipinadala mula sa tanggapan ni Dir. Berroya na ipinadala ng kanyang assistant na si Ms Lilian Ang. March 30, 2005 GEN. REYNALDO S. BERROYA Regional Director Land Transportation Office Dear Director Berroya: Allow me to report to your office my experience at the LTO Tunasan branch, Muntinlupa City when I had my drivers license renewed at the said office. I was informed rather belatedly that the LTO already requires each driver-applicant to disclose his/her Taxpayer Identification Number (TIN) for renewal of license. Those of us transacting business that day who were unable to give said information, including myself, were asked by the License Evaluator, Mr. Julio C. Romero, to shelf out Php 50.00 in order for him to &amp;quot;facilitate&amp;quot; the renewal process. In short, Php 50.00 each in exchange for his/her TIN. I personally witnessed several applicants pay Mr. Romero, not the Cashier, simply because they dont have their TIN. I did not see any applicable space or box in the LTO form meant for that particular information. As what my experience taught me, this is just being used by unscrupulous LTO employees for monetary gain. In fairness to the LTO, and let me compliment you on this, business transactions have greatly improved in terms of timely delivery of services. But what good these improvements bring if some LTO employees, themselves acting as fixers, continue to victimize the public. I hope that this matter shall merit your utmost attention. For any updates, your office may contact me through (telephone number withheld.) (sgd) Bayani Thaddeus U. Barcenas Paano ba yan Mr. Julio Romero, malinaw na nirereklamo ka ng pangongotong ng P50 pesos?. Kung akala ninyo maliit na halaga yan, ilang tao ang dumadagsa sa tanggapan ng LTO sa maghapon? Hindi na hearsay yan, Mrs. Romero. Documented yang reklamong yan. PARA SA ANUMANG COMMENTS O REACTIONS MAARI KAYONG MAGTEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=277172&amp;publicationSubCategoryId=94</link>
</article>
<article>
<title>EDITORYAL  Mag-ingat sa mga pekeng gamot</title>
<author></author>
<date>
<month>May</month>
<day>12</day>
<year>2005</year>
</date>
<body>LAHAT ay maaaring i-peke ngayon maski ang mga gamot, antibiotics at multivitamins. Nakatatakot sapagkat maaaring mamatay ang maka-inom ng mga pekeng gamot. At hindi lamang dito sa Pilipinas kumakalat ang mga pekeng gamot kundi pati na rin sa ibang bansa. Sinabi ng World Health Organization na 25 percent ng mga nako-consumed na gamot sa mga developing countries ay mga peke. At sa maniwala o hindi, pati ang mga mauunlad na bansa ay hindi rin ligtas sa mga pekeng gamot. Sa Southeast Asia, ayon pa rin sa WHO, 10 percent ng mga ipinagbibiling drugs ay mga peke. Ang pagsisiwalat ng WHO tungkol sa mga kumakalat na pekeng gamot ay minsan nang naibulgar noong nakaraang taon. At sa Pilipinas ay napabalita na rin na maraming gamot ang ibinibenta ng mga patakbuhing botika. Maski ang mga gamot sa sipon at sakit sa ulo ay pinepeke at mabibili sa mga patakbuhing botika. Ngayon ngay pati multivitamins ay mabibili na rin ng mura. Sinabi ng mga health experts na ang mga pekeng gamot ay madali lamang gawin. Arina lamang umano ang ginagawang gamot at maaaring sa kusina lamang gawin. Saglit lamang marami nang pekeng gamot at maaari nang mabili ng taumbayan. Walang ipinagkaiba sa paggawa ng shabu na ngayon ay maaaring gawin kahit sa bahay na katabi ng presinto ng pulis. Sa hirap ng buhay sa kasalukuyan, marami ang naghahanap ng murang gamot para lamang malunasan ang kanilang karamdaman. At masaklap kung ang kanilang mabibili ay mga peke pala na maaaring maging dahilan ng kanilang kamatayan. Kawawa naman ang mga mahihirap na nagnanasang madugtungan ang buhay subalit kabaligtaran ang kinahahantungan. Nararapat kumilos ang pamahalaan sa nangyayaring pagkalat ng mga pekeng gamot. Ang kamahalan ng mga gamot ang nagiging dahilan kaya naghahanap ng mura ang mga mamamayan. Wala silang masulingan sapagkat hindi abot ng kanilang pera ang gamot na inirereseta ng mga doktor. Isang magandang dapat gawin ng pamahalaan ay ang paghikayat na makalikha ng isang local pharmaceutical industry na gagarantiya sa may kalidad na gamot at mas mura. Hindi na kailangang pahirapan ang mga mamamayan sa pagbili ng gamot sapagkat matagal na silang naghihirap.</body>
<link>http://www.philstar.com/Article.aspx?articleId=277264&amp;publicationSubCategoryId=94</link>
</article>
<article>
<title>Media killings top level na</title>
<author>AKSYON NGAYON Ni Al G. Pedroche</author>
<date>
<month>May</month>
<day>12</day>
<year>2005</year>
</date>
<body>NAKASISINDAK. Top level na ang ginagawang pagpatay sa mga mamamahayag. Kahapon, isang publisher-editor ng lokal na pahayagan sa Dingalan, Aurora ang itinumba na naman. Kung noon ay mga reporters at commentators ang inuupakan, ngayon, kasama na ang mga media executives. Nagkakaideya ang mga masasamang elemento sa lipunan. Imbes na mag-alok ng mga payola at retainer sa mga mediamen para pagtakpan ang kanilang baho, ipaliligpit na lang ang mga ito para manahimik. Mas mura kaysa magmantine ng payroll para sa mga corrupt journalists. Sabi nga, may mga hired killers na sa isang boteng kuwatro-kantos ay puwedeng utusang pumatay. Ang latest victim ay si Philip Agustin ng Starline Time Recorder na tinaniman ng ilang punglo ng .45 kalibreng baril sa ulo. Patay! Nangyari ito ilang araw lang matapos itumba ang isang brodkaster ng DXAA sa Dipolog City na si Klein Cantoneros. Sa taong ito lamang, ang iba pa sa hanay ng mga napapatay na mamamahayag ay kinabibilangan nina Edgar Amoro ng Pagadian City, Arnulfo Villanueva ng Cavite at Marlene Esperat ng Sultan Kudarat. May mga opisyal ng pamahalaan na nagmumungkahing armasan ang mga mamamahayag. Bakit? Hindi ba kaya ng ating mga tagapagpatupad ng batas na pangalagaan ang seguridad ng taumbayan kabilang na ang mga media practitioners? Kasama kaming mga taga-media sa mga nagbabayad ng buwis. Kabilang sa serbisyong inaasahan namin ay ang proteksyon ng pulisya. Bakit ipapasa sa amin ang gawaing ito? At sakali mang magamit ng isang mediaman ang baril sa pagtatanggol sa kanyang sarili, ano ang garantiya na siyay hindi makakasuhan lalu pat depektibo ang proseso ng hustisya sa atin at puwede kang baligtarin? Pulis na ngay nakakasuhan pa kapag may binaril, kami pa kayang sibilyan?</body>
<link>http://www.philstar.com/Article.aspx?articleId=277272&amp;publicationSubCategoryId=94</link>
</article>
<article>
<title>Mga iligalista sa NAIA binakbakan ni Capt. Sanchez</title>
<author>ORA MISMO Ni Butch M. Quejada</author>
<date>
<month>May</month>
<day>12</day>
<year>2005</year>
</date>
<body>MATINDI nang ipinakalat na white paper versus Capt. Froilan &amp;quot;Bong&amp;quot; Sanchez, miyembro ng Airport Police Force na nakatalaga ngayon sa Airport Security Center. Dehins ito malunok ng mga taong nakabasa ng paninirang letter. Ang masama, alam ng mga kuwago ng ORA MISMO na puro kasinungalingan ang nakatitik sa letter. Ika nga, salsal lahat ang nakasulat! Ang bawat lakad ni Bong ay pinapansin ng mga kamoteng gumagawa ng illegal sa NAIA porke napakahigpit ng una, ayaw kasi nitong sumama sa operasyon kotongan sa NAIA. Sabi nga, si Bong ang sagabal sa kanila! Lahat na yata ng klaseng paninira ay ginawa ng mga kalaban ni Bong sa airport kahit ang pag-ebak nito ay tinitirya ng mga tekamotes. Ang masama lang, dehins isinama sa letter kung mabango ang ebak or not! Hindi lang si Bong ang binabakbakan ng mga iligalista sa NAIA, pati ang asawa nitong si Carol ay binira rin ng mga pipitsuging grupong galit sa mga Sanchez family. Maliit lang kasi ang sahod ni Bong bilang police officer sa airport, ayaw nitong madungisan ang kanyang name para sa kapakanan ng kanyang family. Bakit nga naman gagawa ng kagaguhan si Bong, may kaunting negosyo ito sa paliparan na illegal naman sa tingin ng mga empleado todits. May pitsa kasi sa NAIA at dehins biro ito! Sabi nga, madaling magkamal ng pitsa kung talagang gagawa ng kalokohan sa paliparan. Kapal lang ng mukha at lakas ng loob ang kailangan para kumita ng maganda sa airport. Sabi nga, kalabit-pahingi lang ang katapat! Magpahulog ng Bigas ang negosyo ni Carol, ang wife ni Bong sa airport, ito ang system ng babae para tulungan ang gakulangot na sahod ng kanyang husband. Maraming naiinggit kay Carol, akala yata ng mga kamote maganda ang magpautang ng bigas! Pero marami rin ang natutuwa dahil sa pahulugan system ni Carol nakakatulong ito sa maliliit na empleado. Alam ng mga kuwago ng ORA MISMO ang hirap ng buhay, nagmahal ang mga bilihin kaya naman natutuwa ang marami sa ginagawa ni Carol kasama siyempre ang ilang miyembro ng NAIA Press Corps Inc. porke kasama rin sila sa nasisingil ng ale. He-he-he! Ang alam lang ni Carol ay asawa niya si Bong, isang Airport police officer kaya walang gaanong nambabalasubas sa una. Sabi nga, iyong nagpapalusot! Pinalalabas sa white paper na ang pitsang galing sa pahulugan ay para sa intelihensiya ni Kapitan Sanchez at siyempre si Carol ang inaakusahang kolektor ng kanyang waswit. &amp;quot;Kagaguhan ang kuwento ng mga kamote!&amp;quot; sabi ng kuwagong kurap. &amp;quot;Sinisiraan nila ang tao porke sagabal ito sa kanilang operasyon,&amp;quot; anang kuwagong SPO-10 sa Crame. &amp;quot;Hindi lang ngayon tinira si Bong ng mga gago sa airport, pinakasuhan pa ito kaya lang dismiss lahat ang case,&amp;quot; sabi ng kuwagong Kotong cop. &amp;quot;Basta nasa tama ka Bong, nasa likod mo ang mga kuwago ng ORA MISMO at members ng NAIA Press Corps. Inc.&amp;quot;</body>
<link>http://www.philstar.com/Article.aspx?articleId=277278&amp;publicationSubCategoryId=94</link>
</article>
<article>
<title>Patay na! Nawawala na ang mga doktor at nurses</title>
<author>HINDI PA TAPOS ANG LABAN Ni Danny Macabuhay</author>
<date>
<month>May</month>
<day>12</day>
<year>2005</year>
</date>
<body>Matagal ko nang naisulat sa kolum na ito ang tungkol sa pangangailangan ng ating pamahalaan na makahanap ng magandang solusyon nang huwag mag-alisan ang ating mga nurses, mga doctor at pati na ang mga physical therapist upang mag-trabaho sa ibang bansa na ang karamihan ay US ang destinasyon. Sa tingin ko, hanggang ngayon ay wala pa akong nadidinig na anumang pagkilos na nanggagaling sa ating gobyerno o sa sinuman sa Health sector na pinag-uusapan man lamang ang problemang ito. Marahil ay hindi pa sumasagi sa isipan ng mga kinauukulan ang magiging epekto ng exodus ng mga Filipino nurses patungong ibang bansa. Darating ang panahon na kakaunti na lamang na mga nurses at mga doctor na nagiging nurses na rin ang maiiwan sa ating bansa. Ang bansa naman natin ang kukulangin sa mga mag-aalaga sa ating mga maysakit na katulad ng nangyayari ngayon sa ibang bansa. Paiba-iba ang mga nababasa naming mga balita tungkol sa gaano karami ang pangangailangan sa mga nurses sa ibat ibang parte ng mundo. Sa dalawang artikulong nabasa ko, sa taong 2010, sa US pa lamang, ay mangangailangan na dito ng hindi kukulangin sa 200,000. Susmaryahosep, saan kaya kukunin ang mga nurses na ito? Kaya lang, siyempre, ang mga makukuha ay yun lamang magagaling sapagkat mayroong exams na dapat ipasa at dapat ring makalampas sa kondisyon at requirements ng US Board of Nursing na inaasahan kong maaaring malusutan ng karamihan sa ating mga Filipino nurses kung talagang tututukan nila ang kinakailangang gawin katulad ng pag-aaral ng pagsasalita at pag-unawa ng American English. Sa paglilibot ko sa ibat ibang parte ng US, napag-alaman ko na ang mga hospitals at mga ibat ibang medical facilities sa Amerika ay kailangang-kailangan na ngayon ng 10,000 nurses na ang karamihan ay Pinoy ang gusto. May balita rin ako na libu-libo rin ang kailangang nurses sa England, Canada, Australia, Japan at iba pang bansa at ang puntirya ng mga ito ay mga Pinoy nurses. Nakakapangilabot isipan lalo na sa mga katulad kong may edad na kung ano ang mangyayari sa ating mga mamamayan sa darating na mga taon. Magtitiis na lamang tayo marahil na manggamot na lamang ng sarili o sa albularyo na lamang tayo magpagamot at magpaalaga imbes na sa mga doctor at mga nurse. Hoy gising, GMA, Sec. of Health, Phil Medical Association, Phil, Dental Association, Phil. Nurses Association at mga NGO.</body>
<link>http://www.philstar.com/Article.aspx?articleId=277290&amp;publicationSubCategoryId=94</link>
</article>
<article>
<title>Pasyal kasaysayan sa Isla Corregidor</title>
<author>SAPOL Ni Jarius Bondoc</author>
<date>
<month>May</month>
<day>13</day>
<year>2005</year>
</date>
<body>MASAYA, magaan at malaman ang tour ko kamakailan sa Corregidor. Sa takdang oras, 8 a.m., lumarga ang Sun Cruises ferry mula sa Terminal 2 sa gilid ng Cultural Center. Magalang ang crew, malamig ang air-con. Sa 75-minutong biyahe pa lang nagkukuwento na ang dalawang tour guide, sina Elaine at ang komikerong si Pol (&amp;quot;Ako si Pol, police pero walang ice.&amp;quot;) Komportable ang trambiya sa isla. Habang binabaybay ang concrete roads paakyat-baba ng gubat, inisa-isa ni Pol ang pakay ng bawat marker: Paggunita sa mga opisyal Pilipino o Amerikano ng Philippine Army o USAFFE, sa nurses na nabingit-buhay, sa mga nasawi sa pagtatanggol ng kalayaan kontra dayuhan. Kabisado ni Pol ang petsa ng pagtayo ng mahahabang barracks  200 metro mahigit, tig-dalawang palapag  ng sundalot officers. Alam niya ang range ng 10- at 12-inch cannons sa 10 gunneries. Maiisip mo tuloy ang pinsalang sinapit ng mga nakanyong eroplano, barko at bases ng Hapon sa Cavite at Bataan. Detalyado rin ang kuwento ni Pol sa pagwasak sa gunneries ng walang-humpay na pagbomba ng kalaban. Mai-imagine mo kung paano nagkalasug-lasog ang katawan ng matatapang na sundalong nagtanggol sa &amp;quot;The Rock&amp;quot;. Kasama na sa tour ang buffet lunch sa Corregidor Inn, isa sa tatlong maaring tulugan kung nais mag-overnight, bukod sa hostel at resort. Nakakagitla ang museo. Nakatabi roon ang lumang revolvers, rifles, pistols, at machineguns na ginamit ng mga Pilipino, Amerikano at Hapon. Pati mga perat barya nila noon, mga pinggan at tasa, kutsarat tinidor, larawan at laruan ay na-preserve. Highlight ng tour ang light-and-sound presentation sa loob mismo ng Malinta Tunnel kung saan may dating ospital at quarters nina President Quezon at Lt. Gen. Wainwright. Akda ni national artist Lamberto Avellana ang script, disenyo ni national artist Manuel Casal ang sculptures. Pasyal-kasaysayan ang show sa hirap na sinapit ng mga pinuno. Sa huli ng show, tinugtog ang Pambansang Awit, at nag-uumapaw sa dangal ang mga Pinoy sa tour. Maipagmamalaki nila ang tapang ng kanilang mga ninuno.</body>
<link>http://www.philstar.com/Article.aspx?articleId=277418&amp;publicationSubCategoryId=94</link>
</article>
<article>
<title>Col. Erickson Velasquez, pakinggan mo 'to!</title>
<author>BAHALA SI TULFO Ni Ben Tulfo</author>
<date>
<month>May</month>
<day>13</day>
<year>2005</year>
</date>
<body>&amp;quot;THREE strikes, youre out!&amp;quot; Ito ang mensaheng iniwan namin sa pamunuan ng Mandaluyong City Police matapos ang sunud-sunod na insidente ng kapalpakan at katiwalian nitong nakaraang taon. Animoy batang sobra ang tigas ng ulo ng ilang pulis sa istasyong ito. Makailang beses na naming pinagsabihan at sinita sa kanilang mga kalokohan, pero sige pa rin ang mga kolokoy. Kamakailan, isang biktima ang lumapit sa BITAG at isinumbong ang ilang operatiba ng Drug Enforcement Unit (DEU) ng Mandaluyong City Police. Tulad ng bulok na diskarte ng ilang bulok na pulis, hulidap ang estilo ng mga ito. Nakakatawa ang estilo ng operasyon ng grupong ito. Hindi kilala kung sino ang kanilang dadamputin. Tsambahan, ika nga. Mula raw sa halagang P40,000 na naunang &amp;quot;piyansa&amp;quot; sa kasong drug pushing, ibinaba na lamang ito sa P18,000 matapos malaman ng mga masisipag na sina SPO4 Carlos Magat at SPO1 Vic Santos na nakapagsumbong na sa BITAG ang pamilya ng biktima. Nakiusap pa raw ang mga magigiting na pulis na ito na aregluhin na lamang ang kaso ng biktima. Tutulong pa raw ang mga ito na pagaanin ang kaso kahit wala pa namang malinaw na kasong isasampa laban dito. Nagmamadaling inareglo ang kaso bago pa man namin sila mapagplanuhan at tuluyang mahulog sa patibong ng aming BITAG. Tsk-tsk-tsk! Mukhang walang kadala-dala ang mga masisibang pulis na ito. Kinakailangan pa yatang balikan ulit ng BITAG at sampolan sa kanilang bulok na diskarte. Napag-alaman din namin na retirado na raw si SPO4 Magat pero patuloy pa rin itong dumidiskarte at dumidilehensya gamit ang pangalan ng Mandaluyong City Police. Nagtataka tuloy kami kung sadyang pinapayagan ng kanilang Chief of Police ang sistemang ito o talagang nakalulusot lang ang ganitong sistema. * * * Hotline number (0918) 9346417 / (0927) 8280973 o tumawag sa mga numero 932-53-10 at 932-89-19. Makinig sa DZME 1530 Khz, Monday-Friday, 9:00-10:00 A.M. At panoorin ang programang &amp;quot;Bahala si Tulfo&amp;quot; Monday-Friday, 9:00-10:30 a.m. sa UNTV 37.</body>
<link>http://www.philstar.com/Article.aspx?articleId=277426&amp;publicationSubCategoryId=94</link>
</article>
<article>
<title>Tungkulin ng pastol</title>
<author>ALAY-DANGAL Ni Fr. Jose C. Blanco, S.J.</author>
<date>
<month>May</month>
<day>13</day>
<year>2005</year>
</date>
<body>MABABASA sa Ebanghelyo ngayon (Jn. 21:15-19) na kinakausap ni Jesus si Pedro at pinagbibilinan hinggil sa pangangalaga at pagpapakain ng kanyang mga tupa Pagkakain nila, tinanong ni Jesus si Simon Pedro, &amp;quot;Simon, anak ni Juan, iniibig mo ba ako nang higit kaysa mga ito?&amp;quot; Opo, Panginoon, nalalaman ninyong iniibig ko kayo,&amp;quot; tugon niya. Sinabi sa kanya ni Jes&amp;uacute;s, &amp;quot;Pakanin mo ang aking mga batang tupa.&amp;quot; Muli siyang tinanong ni Jesus, &amp;quot;Simon, anak ni Juan, iniibig mo ba ako?&amp;quot; Sumagot si Pedro, &amp;quot;Opo, Panginoon, nalalaman ninyong iniibig ko kayo.&amp;quot; Ani Jesus, &amp;quot;Pangalagaan mo ang aking mga tupa.&amp;quot; Pangatlong ulit na tinanong siya ni Jesus, &amp;quot;Simon, anak ni Juan, iniibig mo ba ako?&amp;quot; Nalungkot si Pedro sapagkat sa pangatlong tanong: &amp;quot;Iniibig mo ba ako?&amp;quot; At sumagot siya, &amp;quot;Panginoon, nalalaman po ninyo ang lahat ng bagay; nalalaman ninyong iniibig ko kayo.&amp;quot; Sinabi sa kanya niu Jesus, Pakanin mo ang aking mga tupa. Tandaan mo: Noong kabataan mo pa, ikaw ang nagbibihis sa iyong sarili at lumalakad ka kung saan mo ibig. Ngunit pagtanda mo, iuunat mo ang iyong kamay at iba ang magbibihis sa iyo at dadalhin ka kung saan hindi mo ibig.&amp;quot; (Sinabi niya ito upang ipakilala kung paano mamamatay si Pedro at sa gayoy maparangalan niya ang Diyos.) Pagkatapos, sinabi sa kanya ni Jesus, &amp;quot;Sumunod ka sa akin!&amp;quot; Ang tagubilinang ito ni Jesus kay Pedro ay para rin sa mga Pastol ng Simbahan  ang mga Obispo; at sa antas ng pamayanan, ito rin ay para sa mga kaparian na mga kura-paroko ng kanilang parokya o kayay mga nangangasiwa ng mga samahan ng mga laiko. At sa pagsunod ni Pedro kay Jesus, kanyang ipalalaganap kung paano siya pinatawad ni Jes&amp;uacute;s sa kanyang pagtatatwa at sa ganoon ay magbibigay-saksi sa pagmamahal ng Diyos sa sangkatuhan. Ngayon ay kapistahan din ng Mahal na Birhen ng Fatima. Ang Ina ng Diyos, si Maria, ay napakita sa tatlong bata sa Fatima, Portugal noong 1917, upang ipamalas sa tao ang pagmamahal ng Diyos at hingin sa mga tao na magbalik-loob sa Diyos sa pamamagitan ng pagsisisi sa mga kasalanan, pagdarasal at paggawa ng kabutihan sa kapwa. Ang Birhen ng Fatima ang siya ring nagbigay ng mga babala tungkol sa mga pangyayari sa mundo tulad ng World War II at mga kalamidad sa ibat ibang panig ng daigdig. Iisa ang mensahe ng Ebanghelyo at ng Birhen ng Fatima: Ang dakilang pagmamahal ng Diyos sa sangkatauhan. Sa kabila nito, alam natin na hindi lahat ay kumikilala sa pagmamahal na ito ng Diyos. Kayat upang tayoy maging marapat na tagasunod ni Jesus, kailangan nating pagsisihan ang ating mga pagkakasala o pagkakamali, mahalin ang ating kapwa at gumawa ng mga kabutihan. At pagyamanin ang mga ganitong gawain sa patuloy na pagdarasal.</body>
<link>http://www.philstar.com/Article.aspx?articleId=277435&amp;publicationSubCategoryId=94</link>
</article>
<article>
<title>EDITORYAL - Anim na journalists na ang tinitigok</title>
<author></author>
<date>
<month>May</month>
<day>14</day>
<year>2005</year>
</date>
<body>NAGKAKAROON ng katotohanan ang ipinalabas na report ng New York based Committee to Protect Journalists (CPJ) noong nakaraang linggo na ang Pilipinas ang pinaka-murderous na bansa para sa mga mamahayag. Noong Martes isa na namang mamamahayag ang itinumba. Kakain ng hapunan dakong alas-onse ng gabi ang publisher-editor ng Starline Times Recorder na si Philip Agustin, 53, nang barilin sa bahay ng kanyang anak sa Purok Mulawin, Dingalan, Aurora. Nagulat na lamang ang anak ni Agustin nang biglang makarinig ng putok at pagkaraan ay bumagsak ang kanyang ama sa sahig. Umagos ang dugo. Umanoy sa bintana nagdaan ang balang pumatay kay Agustin. Hinihinala ng pamilya ni Agustin na ang pagpatay ay may kaugnayan sa sinulat niya sa kanyang newspaper. Ang artikulo ay tungkol sa corruption sa Dingalan kung saan tinatawagan niya si Mayor Jaime Ylarde na ipaliwanag ang nawawalang pondo ng bayan. Itinanggi naman ni Ylarde na may kaugnayan siya sa krimen. Handa umano siyang sumailalim sa imbestigasyon. Si Agustin ang ika-anim na mamamahayag na pinatay ngayong 2005. Isang linggo lang ang pagitan ni Agustin at ng broadcaster na si Klein Cantoneros. Binaril at napatay si Cantoneros noong May 4. Bukod kina Agustin at Cantoneros, napatay din sina Edgar Amoro (February 2), Arnulfo Villanueva (February 28), Romeo Sanchez (March 9) at Marlene Esperat (March 24). Marami pang pinagtangkaang pataying journalists at mayroon din namang nakaligtas. Nakababahala na ang sunud-sunod na pagpatay sa mga mamamahayag na parang manok na lang na binabaril ngayon. At sa kabila na maraming pinapatay na journalists, wala pa namang nadarakip na &amp;quot;utak&amp;quot;. Blanko ang pulisya at nangangapa sa mga nangyaring pagpatay sa mga journalists. Nang barilin ang matapang na si Marlene Esperat noong Huwebes Santo sa sarili niyang bahay, sinabi ng pulisya na tututukan nila ang kaso pero hanggang ngayon ay hindi pa rin matukoy kung sino ang nagpapatay sa kanya. Ang pagpatay kay Esperat ay may kaugnayan din sa katiwalian sa gobyerno na kanyang isiniwalat sa kanyang column. Binaril si Esperat sa harap mismo ng kanyang mga anak at ang masaklap, Huwebes Santo pa ito isinagawa. Mabagal kumilos ang pulisya. Hindi kataka-taka kung marami sa mga mamamahayag ang naghahangad na magkaroon ng armas para proteksyon nila. Walang magawa ang PNP sa mga loose firearms. Ano nang nangyayari? Ang pagpatay sa mga mamamahayag ay isang malaking hamon sa hepe ng PNP.</body>
<link>http://www.philstar.com/Article.aspx?articleId=277533&amp;publicationSubCategoryId=94</link>
</article>
<article>
<title>Huwag nang bulabugin pa ang GSIS</title>
<author>AKSYON NGAYON Ni Al G. Pedroche</author>
<date>
<month>May</month>
<day>14</day>
<year>2005</year>
</date>
<body>&amp;quot;TANTANAN na sana ang intriga sa GSIS&amp;quot;. Ito ang himutok ng isang kakilala kong empleado ng pamahalaan. Kasi gusto ng isang Mambabatas na imbestigahan ang GSIS. Kesyo lugi at mismanaged daw anang Kongresista. Bulalas ng kakilala ko, anong mismanaged? &amp;quot;Bilyun-bilyong piso ang savings at remittance ng GSIS sa kabang-bayan&amp;quot; dugtong niya. Sa lahat ng mga korporasyon ng pamahalaan, lumilitaw na GSIS lang ang nakatupad sa austerity directive ni President Arroyo, aniya. OK ilantad ang mga katiwalian sa gobyerno. Pero dapat may basis sa ano mang pagtuligsa at hindi lamang udyok ng personal na galit. Silipin natin ang performance record ng ahensya base sa mga dokumentong ipinakita sakin ng aking kakilala. Nagtakda ang GSIS ng target na P737 milyon na dapat tipirin para sa taong 2004. Natapos ang 2004 at nalampasan ng GSIS ang sariling target. Mahigit P1 bilyon ang natipid. Bukod sa P1 bilyong naibigay sa gobyerno, umabot din sa P1 bilyon ang dividend na nai-credit sa mga GSIS members nung 2004 nang mag-decide ang GSIS board na itaas sa 30 percent ang share ng mga kasapi. Nakapagpalabas pa diumano ang GSIS ng P 5 bilyon para ipautang sa mga members. Kasama sa belt-tightening measure na ipinatupad sa GSIS ay ang pagbabawas ng P160,000 sa suweldo ni GSIS GM Winston Garcia. As of this period, umaabot na sa P2 milyon ang nakaltas ni Garcia sa kanyang suweldo at inilaan na sa kabang-yaman ng bansa. Kung gagayahin ng ibang namumuno sa mga government corporation, marami-raming pera din ang maidaragdag sa national coffer. Inatasan ng pangasiwaan ng GSIS ang mga department heads na magbawas ng 10 hanggang 20 porsyento ng kanilang gastos sa administrative operations kung kayat naka-realize ng malaking savings. Naniniwala din ang GSIS na bago matapos ang taon, ang lahat ng mga miyembro ng GSIS ay mayroon nang E-Cards para lalung mapabilis ang pag-utang. Isang milyong kasapi na ang may E-Cards at nakautang ng tig-P5,000. This means, may P5 bilyon na ang nailaang pautang ng GSIS sa mga E-Card holders. Tanong ng kakilala ko, bakit pursigido si Rep. Rolex Suplico na tirahin ang GSIS sa pamumuno ni Garcia? Di kaya itoy dahil bigo ang Solon sa nilalakad na re-insurance ng National Power Corporation? Dugtong ng kakilala ko, &amp;quot;siguro ang dapat imbestigahan ay si Suplico na diumanoy gumamit ng impluwensya bilang Kongresista sa pagbebenta ng lupain sa Kimberly Clark na kinasangkutan ng kanyang mga kamag-anak.&amp;quot; &amp;quot;Hindi ba bago naganap ang bentahan ay kinasuhan ni Suplico ang Kimberly Clark, tapos biglang tumahimik nang magsara ang bentahan?&amp;quot; dugtong niya.</body>
<link>http://www.philstar.com/Article.aspx?articleId=277542&amp;publicationSubCategoryId=94</link>
</article>
<article>
<title>Three stogees fixer sa NAIA</title>
<author>ORA MISMO Ni Butch M. Quejada</author>
<date>
<month>May</month>
<day>14</day>
<year>2005</year>
</date>
<body>KUNG tawagin ay three bad eggs ang tatlong fixer sa NAIA porke nagpapanggap ang mga ito na miyembro ng Presidential Anti-Organized Crime Task Force ng Palasyo, iyon pala mga epek dahil kasapi sila sa tinatawag na Paok-Ok gang. Take note, MIAA General Manager Al Cusi, Sir! Madalas masilayan ang Paok-Ok gang sa departure area ng NAIA Terminal 1 dahil dito sila dumidiskarte para mangbakal sa mga passengers na umaalis patungong Gitnang Silangan. Kawawang mga OFWs! Pero sabi ng mga asset ng mga kuwago ng ORA MISMO, bihira silang makalusot sa pangongotong kasi pumapalag ang kanilang victim pero sa mga pakaang-kaang na workers tiyak gay-bi sila ng pitsa. Nakakaladkad pa ang PAIRTF sa kanilang oplan bakal. Paging Director Rey Jaylo, Sir! The three bad eggs ay binigyan ng basbas ng isang laos na military man sa NAIA kaya iba ang dating nila sa paliparan para silang mga hayok sa tsapit. Kinilala ang isa sa tatlong itlog este mali Paok-Ok gang pala na si Joel Talisain. Madaling makilala ni Cusi si Joel Talisain kasi parang palong ng manok ang style ng color ng hok-bu nito. For your information, Al si Joel Talisain ay runner at fixer ng mga gagong taga-Immigration. Si Joel Talisain ang tinaguriang doktor dahil toits ang gumagawa ng paraan para makaalis ang isang illegal worker sa NAIA. &amp;quot;Malamang mawalan ng papel sa airport si Joel Talisain kapag nabasa ni Al ang istoryang ito,&amp;quot; anang kuwagong fixer. &amp;quot;Dapat lang pahirap iyan si Talisain imbes na tumulong sa kanyang amo,&amp;quot; sabi ng kuwagong SPO-10 sa Crame. &amp;quot;Nabubukulan kaya ni Talisain ang bossing niyang laos na military man?&amp;quot; tanong ng kuwagong Kotong cop. &amp;quot;Iyan kamote ang itanong natin sa kanila.&amp;quot; &amp;quot;Abangan!&amp;quot;</body>
<link>http://www.philstar.com/Article.aspx?articleId=277551&amp;publicationSubCategoryId=94</link>
</article>
<article>
<title>EDITORYAL  Hugas-kamay ang DILG at PNP sa media slays</title>
<author></author>
<date>
<month>May</month>
<day>15</day>
<year>2005</year>
</date>
<body>ANIM na mamamahayag na ang pinapatay ngayong 2005. Parang mga manok lamang na binabaril. At sa kabila ng mga sunud-sunod na pagpatay wala pang nalulutas ang mga alagad ng batas. Hanggang ngayon nakaharap sa blankong pader ang Department of Interior and Local Government (DILG) at ang Philippine National Police (PNP). At kakatwa pang naghuhugas ng kamay ang DILG sa nangyayaring pagpatay sa mga mamamahayag. Inililigtas ng DILG ang kanilang sarili sa responsibilidad sa mga nangyayaring madudugong pagpatay sa mga journalists. Nang magsalita si Interior Sec. Angelo Reyes sa isang meeting ng Eastern Visayas Regional Development and Peace and Order Councils sa Tacloban Ciy noong Huwebes na hindi raw dapat ituring na ang pagpatay sa mga journalists ay assault sa press freedom. Ito ay sapagkat karamihan naman daw sa mga nangyaring pagpatay ay hindi related sa propesyon. Sabi pa ni Reyes, mas binibigyan pa raw ng atensiyon ang pagpatay sa mga journalists kaysa mga pagpatay na ginagawa sa mga pulis o sundalo. At idinagdag pa ng Interior secretary na ang pagprotekta sa mga journalists ay mangangailangan nang malaking halaga ng pera at hindi rin sila gaanong mapoprotektahan ng DILG. Ganoon pa man, sinabi ni Reyes na ang DILG at ang PNP ay nagtutulong para malutas ang mga pagpatay ayon na rin sa direktiba ni President Arroyo. Seryoso raw nilang tinututukan ang mga nangyayaring sunud-sunod na pagpatay na ang pinakahuli ay ang kaso ng publisher-editor ng Starline Times Recorder na si Philip Agustin sa Dingalan, Aurora. Dalawang suspect na ang tinutugis sa pagpatay. Isinasangkot ang mayor ng Dingalan sa pagpatay kay Agustin sapagkat ibinulgar ang mga nangyayaring corruption sa nabanggit na bayan. May mga nawawalang pondo umano. Itinanggi naman ng mayor ang akusasyon Nakapagtataka naman ang mga binitawang pananalita ni Secretary Reyes na mistulang naghuhugas siya ng kamay sa mga nangyayaring pagpatay sa mga mamamahayag. Hindi magandang pakinggan sa isang mataas na pinuno na ang mga nagaganap na pagpatay ay hindi naman daw related sa propesyon. Dapat malaman ni Reyes na may mga ugat kung bakit pinatay ang anim na journalists ngayong 2005. Nagsisiwalat sila ng katiwalian at kabulukan sa gobyerno. Bakit nasabi ni Reyes na hindi ito related. Responsibilidad ng media na ipabatid sa taumbayan ang mga nangyayari sa pamahalaan lalo pa nga at maanomalya Umiiwas lang ba si Reyes sapagkat wala silang kakayahan na lutasin ang lumalalang kriminalidad sa bansa? Na walang pakinabang sa kanila?</body>
<link>http://www.philstar.com/Article.aspx?articleId=277666&amp;publicationSubCategoryId=94</link>
</article>
<article>
<title>Tagpas ang leeg ni Supt. Saligumba at mga tauhan niya</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>15</day>
<year>2005</year>
</date>
<body>SINIBAK ni Games and Amusement Board (GAB) chairman Eric Buhain si Supt. Louie Saligumba at ang mga tauhan niya bunga ng sobrang daming reklamo laban sa kanila. Nasa tamang landas si Buhain kasi nga kung hindi siya kikilos kaagad, baka mag-isip pa ang sambayanan na may basbas niya ang kabuktutang ginagawa ng mga bataan ni Saligumba. Sa ngayon, namimili pa si Buhain ng mga PNP personnel para pamalit sa grupo ni Saligumba. Sisiguruhin niyang ang makukuha niya ay susunod sa kautusan ni Presidente Arroyo na &amp;quot;no take policy&amp;quot; sa jueteng at iba pang sugal. Hinikayat din ni Buhain ang sambayanan na mag-report sa kanya kapag may nagpakilalang taga-GAB na nag-oorbit sa mga pasugalan nang sa gayon ay masibak kaagad niya, he-he-he! Maganda na sana ang panimula ng grupo ni Saligumba. Hataw dito, hataw doon at naiiwang nakatunganga ang mga financiers ng pasugalan sa kanilang dadaanan. Subalit nagkamali si Saligumba nang banggain niya si Freddie, ang financier ng &amp;quot;sakla-patay&amp;quot; at si Len Aguado, ang nasa likod ng laganap na bookies, lotteng at iba pang klaseng sugal sa Pasay City. Ayon sa ulat na nakarating sa akin, minaso ng taga-GAB ang bahay ni Len Aguado, na tumawag naman kaagad ng padrino at presto, nakarating kay Buhain ang ala-martial law na ginawang raid. Hindi rin nagustuhan ni Buhain ang balitang tinatarahan ng mga tauhan niya ng tig-P10,000 ang mga gambling lords na na-raid nila. Kaya kinausap ni Buhain si Chief Supt. Ricardo Dapat ng CIDG na itinalaga ni PNP chief Dir. Gen. Arturo Lomibao bilang anti-gambling czar at tagpas lahat ang leeg nina Saligumba at mga tauhan niya. He-he-he! Naunsiyami lahat ng pangarap ng matitigas ang ulo na grupo ni Saligumba, di ba mga suki? Ito palang mga bataan ni Buhain ay taga-CIDG lahat. At sa galit ni Dapat, aba, malalayo ang narating nila, he-he-he! Outside CIDG lang naman. At bunga sa pagbuwag ng grupo ni Saligumba, stop operations sa ngayon ang GAB. Nagpahayag din si Buhain na sa susunod, ang gusto niya ay mga &amp;quot;big fish&amp;quot; ang papatulan at hindi yaong mga sugal lupa lamang. Kaya sa tingin ko sa ngayon, nakakahinga na nang maluwag sina Freddie at Len Aguado dahil hindi na sila katataluhin ng taga-GAB. Pero kuwidaw sina Freddie at Len Aguado at darating din ang panahon na aahon ang grupo ni Saligumba at tiyak sasakmalin ang illegal na negosyo nila sa &amp;quot;Sin City&amp;quot; ni Mayor Peewee Trinidad. He-he-he! Matatapos na ang termino nitong si Trinidad pero bagsak ang pangako niyang hanguin ang Pasay City sa taguring &amp;quot;Sin City&amp;quot;, di ba mga suki? Inamin ni Buhain na may relasyon siya kay Executive Sec. Eduardo Ermita subalit pinabulaanan niya na bagyo siya kay First Gentleman Mike Arroyo. Ipinapakiusap niya na huwag na sanang idawit pa ang pagkakamali ng kanyang tauhan kay FG Arroyo dahil marami na itong hinaharap na problema. Ayon pa kay Buhain, tinanggap niya ang GAB para makatulong kahit kapiranggot lang sa problema ng bansa at wala itong halong personalan. Hindi pa masabi ni Buhain kung kailan muli sila sasabak laban sa illegal gambling pero ayon sa mga tauhan niya, malapit na. Abangan!</body>
<link>http://www.philstar.com/Article.aspx?articleId=277680&amp;publicationSubCategoryId=94</link>
</article>
<article>
<title>Dr. Ray Punongbayan tunay na SAPAT</title>
<author>AMBA'S BRIEFS Ni Roy &amp;quot;Amba&amp;quot; Se&amp;ntilde;eres</author>
<date>
<month>May</month>
<day>15</day>
<year>2005</year>
</date>
<body>ISANG malaking kawalan para sa ating bayan ang pagpanaw ni Dr. Ray Punongbayan, dahil sa isang helicopter crash. Si Ray ang dating Director ng Philippine Institute of Volcanology and Seismology (PHIVOLCS). Napamahal siya at naging popular sa mga Pilipino dahil sa kanyang tapat na serbisyo sa ating bayan pagdating ng mga sakuna katulad ng lindol at lahar. Hindi lamang siya masipag, matiyaga pa siyang mag-paliwanag sa ating lahat kung ano ba talaga ang problema, at ano nga ba ang dapat nating gawin sa mga oras ng peligro * * * Sa aking paningin, kung mayroon mang dapat bigyan natin ng &amp;quot;Service Acceptable to Public Acclaim and Trust&amp;quot; (SAPAT) award, si Ray na dapat ang nangunguna. Bilang patunay sa kanyang katapatan sa public service, minarapat pa niyang ipagpatuloy ang kanyang paglilingkod sa bayan kahit siya ay nag-retire na. Dahil sa kanyang kagalingan, minarapat pa ng Philippine National Red Cross (PNRC) na gawin siyang isang Board Director at yan naman ang dahilan kung bakit napasama si Ray doon sa helicopter crash * * * Ayon sa mga balita, lumakad daw si Ray kasama ang kanyang mga kapwa experts dahil kailangan nilang tingnan ang isang bahagi ng Luzon na may panganib na magkakaroon ng landslide. Sa kasamaang palad, tumama ang kanilang sinasakyan na helicopter sa isang bundok, na naging dahilan ng kanilang pagkasawi. Bakit tunay na nararapat sa kanya ang SAPAT award? Kung inyong matatandaan, madalas mangyari na wala tayong naririnig sa ibang mga ahensiya ng gobyerno pagdating ng mga sakuna. Di natin alam kung sila ay nagtatago di kaya mahiyain, ngunit iba si Ray, dahil lagi natin siyang nakikita at naririnig at walang tigil na nag-uulat at nagpapaliwanag sa atin * * * Hindi pa malaman kung ano talaga ang naging sanhi ng aksidente. Madaling sabihin na ang kalumaan ng Huey helicopter ang naging dahilan sapagkat Vietnam vintage pa ito, ngunit kung kalumaan ang dahilan, dapat permanently grounded na ang mga yan. Saka, hindi naman natin magagawa yan, dahil baka mawalan na tayo ng mga helicopter kung yan ang ating maging desisyon. Hindi kaya poor maintenance ang sanhi ng sakuna? Kung ganyan ang usapan, tiyak na mauuwi na naman sa kakulangan ng budget ang magiging palusot, kaya saan na tayo pupulutin nyan? Wala naman akong direktang pinapatamaan, ngunit hindi kaya nararapat lang na bigyan natin ng &amp;quot;Service Unacceptable to Public Opinion and Trust (SUPOT) award ang mga opisyal na may pananagutan sa maintenance ng nasabing helicopter Hanggang sa susunod na linggo po Para sa inyong reaksiyon, mag-email po sa royseneres@yahoo.com</body>
<link>http://www.philstar.com/Article.aspx?articleId=277695&amp;publicationSubCategoryId=94</link>
</article>
<article>
<title>Pagkabulok ng ngipin at sakit sa gilagid</title>
<author>WHAT'S UP DOC? Ni Dr. Tranquilino Elica&amp;ntilde;o Jr</author>
<date>
<month>May</month>
<day>15</day>
<year>2005</year>
</date>
<body>ALAM nyo bang bacteria ang dahilan kung bakit nabubulok ang ngipin at nagkakaroon ng sakit sa gilagid? Ang bacteriang ito ay namumuo sa ngipin at tinatawag na plaque. Ang plaque ay matigas na parang sementong nakakapit sa ngipin. Kapag ang plaque ay hindi naalis sa pamamagitan ng pagto-toothbrush, dudurugin nito ang sugar at ang starch sa pagkain at magpoproduce ng acids. Ang acids na ito ang sisira sa enamel Karamihan sa ngipin ay nasisira hindi dahil sa pagkabulok kundi sa sakit sa gilagid. Ang regular na pagtotoothbrush at flousing ay nakatutulong para hindi mamaga ang gilagid. Ang tawag sa pamamaga ng gilagid ay gingivitis. Kapag may gingivitis, mapapansin ang pamamaga o pamumula ng gilagid at may tendency na magdugo. Ibig sabihin kapag dumugo ay nagkakaroon na ng gradual buildup ng plaque. Ang pagdurugo ng gilagid ay palatandaan din ng kakulangan sa Vitamin C. Kapag hindi naagapan ang gingivitis, mauuwi ito sa periodontitis Diet helps to prevent tooth decay by providing fluoride which makes teeth resistant to decay and other nutrients essential for healthy teeth and gums. Ipinapayo ang pagkain ng mga sariwang gulay at prutas para magkaroon ng malusog na mga ngipin.</body>
<link>http://www.philstar.com/Article.aspx?articleId=277822&amp;publicationSubCategoryId=94</link>
</article>
<article>
<title>EDITORYAL - Bumibiyaheng kabaong</title>
<author></author>
<date>
<month>May</month>
<day>16</day>
<year>2005</year>
</date>
<body>HINDI pa natatagalan nang bumagsak ang helicopter na sinasakyan ni dating Phivolcs director Raymundo Punongbayan ay meron nang sumunod na trahedya. Kung &amp;quot;lumilipad na kabaong&amp;quot; ang naghatid kina Punongbayan et al sa malagim na kamatayan, &amp;quot;bumibiyaheng kabaong&amp;quot; naman ang naghatid sa 29 na pasahero ng Byron bus. Malagim ang nangyaring aksidente noong nakaraang Miyerkules sa Tuba, Benguet nang bumangga sa boulders ang Byron bus habang tumatakbo sa Marcos Highway at saka bumaligtad. Nagkayupi-yupi ang bus. Ang nangyaring aksidente ang itinuturing na malagim ngayong 2005. Galing sa Baguio City ang bus at patungong Pangasinan nang mawalan umano ng preno. Labimpitong pasahero ang isinugod sa Baguio Hospital. Dalawampung minuto pa lamang ito nakaaalis sa Baguio nang magkaroon daw ng trouble sa preno. Ayaw kumagat ang preno pero pinilit pa ring itakbo, ayon sa isang nakaligtas. Nagsasagawa na ng imbestigasyon ang Land Transportation, Franchising and Regulatory Board. Pinahihinto na ang pagbiyahe ng mga bus ng Byron. Pero ang tanong hindi kaya ningas-kugon din ang mangyaring imbestigasyon? Mainit lang sa simula pero pagkaraan ng isa o dalawang linggo ay wala nang balita tungkol dito. Hanggang sa may mangyari na namang malagim na aksidente. Pabalik-balik ang problema dahil sa pagniningas-kugon ng mga ahensiyang nangangasiwa sa tranportasyon. Marami nang ganitong aksidente ang naganap at kakatwa namang walang aksiyon ang DOTC at LTFRB para mapigilan ang mga &amp;quot;pumapasadang kabaong&amp;quot;. Patuloy ang pagbiyahe hindi lamang sa Benguet kundi pati na rin sa Metro Manila. Maraming kakarag-karag na mini-bus na patuloy na yumayaot sa EDSA, Bocaue at Sapangpalay sa Bulacan, Novaliches via Sta. Cruz, Manila at maski patungong Antipolo at iba pang bayan sa Rizal. Dalawa ang maaaring dahilan kung bakit nangyari ang malagim na aksidente sa Byron bus. Mechanical trouble o naka-shabu ang driver. Masyadong luma na ang Byron bus sapagkat animoy latang nagkayupi-yupi makaraang bumangga at bumaligtad. Isang palatandaan na dapat nang nasa junk shop ang bus subalit patuloy pa ring ibinibiyahe. Maaari rin namang naka-shabu ang drayber at nagti-trip kaya sobra ang bilis ng pagpapatakbo at halos hindi na sumayad sa kalsada ang gulong ng bus. Dumaan ba sa drug test ang driver? Sanay hindi ningas-kugon ang imbestigasyon sa Byron.</body>
<link>http://www.philstar.com/Article.aspx?articleId=277946&amp;publicationSubCategoryId=94</link>
</article>
<article>
<title>Bukas-kotse namamayagpag sa Macapagal Avenue</title>
<author>AKSYON NGAYON Ni Al G. Pedroche</author>
<date>
<month>May</month>
<day>16</day>
<year>2005</year>
</date>
<body>NAGPIPISTA na naman ang mga masasamang-loob, lalo na yung mga tinatawag na &amp;quot;bukas-kotse gang&amp;quot;. Nabiktima mismo ang ating provincial editor na si Mario Basco. Buwenas naman talaga kung sino man ang nakalimas sa mga ari-arian ni Mario. Pasalamat si Mario at hindi tinangay pati sasakyan niya. Balita koy may mga nangyari na ring carnapping incidents sa lugar na ito. Dapat sigurong siyasatin ang nababalitaan natin na may mga tiwaling pulis na pumuprotekta sa mga gagong mandurugas na ito. Kasama sa mga natangay sa kanya ay isang pares ng two-way radio, digital camera, tape recorder, palm top computer at cash na $400. Kasama rin sa mga tinangay ang mga mahahalagang ID cards ni Mario. Ipinarada lang sandali ni Mario ang kanyang sasakyan sa Blue Wave Park malapit sa Bay Spa along Macapagal Avenue nung isang gabi at nang balikan niya ang sasakyan ay sinimot na ng mga hinayupak na dorobo ang kanyang mga mahahalagang gamit. Ito ang mismong lugar na kinaroroonan ng mga kilalang fastfood chains. Dapat sana ang mga establisimiento ritoy nagtatalaga ng mga guwardiya para pangalagaan ang kanilang parokyano. Notorious daw ang lugar na ito at marami na ang nabibiktima ng mga mandurugas. Maganda pa naman ang lugar. Tuwing kakain ako sa lugar na ito kasama ang pamilya ay para bang nasa abroad ang ambiance.</body>
<link>http://www.philstar.com/Article.aspx?articleId=277959&amp;publicationSubCategoryId=94</link>
</article>
<article>
<title>Ang watershed</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>May</month>
<day>16</day>
<year>2005</year>
</date>
<body>AYON sa mga pag-aaral ng United Nations, higit sa 1.2 bilyong tao sa buong mundo ay salat sa malinis na tubig at higit sa dalawang bilyon ay kulang sa tamang sanitasyon. At ayon sa International Water Management Institute (IWMI), sa 2025, mga 2.7 bilyong tao nang inaasahang populasyon ng buong mundo ay mamumuhay sa mga rehiyon na kulang na kulang sa tubig, kung saan higit na pinakaapektado ang Asya at Sub-Saharan Africa. Hanggat walang konkretong programa upang madagdagan ang pandaigdigang supply ng fresh water, ang mahalagang yaman na ito ang pagmumulan ng global crisis sa susunod na 30 taon. Dito sa ating bansa, inalam ng National Irrigation Administration ang 136 watersheds o tubig kanlungan na sumasakop sa 4.5 milyong ektarya ng lupa ay nasa kritikal na kondisyon. Sa mga lupaing ito nakatira ang may 6.88 na Pilipino o siyam na porsiyento ng national population. Ang mga watershed ay mga geographic area kung saan lahat ng pinagmumulan ng tubig tulad ng lawa, ilog, sapa, wetlands at estuaries pati na ang groundwater ay patungo sa iisang surface body. Ito ang mga nagsusuplay ng tubig patungo sa ibat ibang irrigation systems, hydroelectric dams kabilang ang domestic at industrial water system sa bansa.</body>
<link>http://www.philstar.com/Article.aspx?articleId=277977&amp;publicationSubCategoryId=94</link>
</article>
<article>
<title>&amp;quot;Banat ni Atty. Victor I. Padilla sa radyo...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>16</day>
<year>2005</year>
</date>
<body>NAKARATING ANG BALITA SA AKIN NA BUMABANAT DAW ITONG SI ATTY. VICTOR I. PADILLA SA ISANG LOCAL RADIO STATION SA CAGAYAN LABAN SA AKIN AT SA ILANG MEDIAMEN. KARAPATAN NIYA ITO. I adhere to the principle that if you can dish out criticisms, you should be ready to take it. Grin and bear it, ika nga. Ilang ulit kong inimbitahan itong abogadong ito subalit tumanggi siya ng iparating sa kanya ng mga taong malapit sa kanya tulad ni Sylvestre Bello III, NBI-NCR Regional Director Edmund Arugay. Nakatanggap ako ng email sa mga ibat ibang tao ng ipinagtatanggol ang abogadong ito at sinasabi na ang mga lumalabas daw sa media ay isang &amp;quot;demolition job&amp;quot; na ang nasa likod ay isang Filipino Chinese Businessman na mayaman. Pinalabas diumano nitong abogadong ito na nabayaran daw kami! Lumang issue yan tungkol sa mga mediamen. Kapag nagsulat kami ang paratang, nabayaran kami. Ang tanong ko, ano ba ang galit sa iyo nitong sinasabi mo? Ganito ba kalakas ang taong ito na kaya niyang gamitin, bayaran ang dami ng media na nagsusulat ng mga reklamo laban sa yo? Ano ba Atty. Bing ang atraso mo sa kanya at nagagawa nitong magamit ang media, ang mga farmers at pati na rin si Governor Ed Lara, DOJ Justice Secretary Raul Gonzalez si Cong Rodolfo Valencia at ang 37 pang mambabatas na nakapirma sa isang House Resolution? Binayaran ba niya lahat kami? Magkano? Abogado ka at ayon sa mga nagpapadala ng email sa akin, isa kang magaling na abogado. There is no reason for me to doubt that. Being a lawyer, alam mo ang sinasabi mong &amp;quot;demolition job&amp;quot; ang lahat ng ito is nothing but an ALIBI. Mga kaibigan, ALIBI is the weakest form of defense that is not really well appreciated in a court of law. Bakit, kasi kadalasan self serving yan. Maari kang ngumawa ng ngumawa dyan sa radyo na yan subalit hindi naman stupido ang mga tao para hindi nila tanungin sa kanilang sarili kung totoo nga ba ang mga binibintang sa iyo ng mga taong nagrereklamo. Demolition Job? Ano ba ang naging sagot mo sa mga paratang sa yo ni Ms. Lerma Aguinaldo, biyuda ni Gov. Rodolfo Aguinaldo ng sabihin niya sa isang eksklusibong interview sa &amp;quot;CALVENTO FILES&amp;quot; mula mismo sa Tuguegarao, Cagayan na ang lupa na nasa iyong pangalan sa harap ng Provincial Capitol ay sa kanyang asawa. Bakit ang lakas ng loob nitong si Ms. Lerma Aguinaldo na magpahayag na sinabi ng kanyang asawa na ang ilang hektaryang lupain sa harap ng Kapitolyo ay share daw nila sa Small Town Lottery ng bigyan niya itong si Atty. Padilla ng pahintulot na magpatakbo nito sa Cagayan Province? Kung walang katotohanan ito, bakit ng beripikahin namin sa Registry of Deeds lumalabas na sa iyo nga yang lupa sa harap ng Kapitolyo. Sagutin mo ang sinabi ni Lerma. Kahit wala daw silang pinanghahawakan na dokumento, alam ng lahat na sa kanila itong lupain na ito. Konsensya mo na lang daw kung ibibigay mo yan para sa mga anak ni Agui. Hindi naman daw sila naghahabol dahil wala nga naman silang pinanghahawakang dokumento. Ever heard of the phrase &amp;quot;Word of Honor o Palabra de Honor? Sa halip na sagutin ito nitong si Atty. Padilla, nakatanggap ako ng email mula sa isang Vince Bautista na ipinagtatanggol itong si Padilla at kung anu-anong kasiraan ang mga sinabi tungkol sa byuda ni Agui. Hindi nga nagpakita si Vince Bautista, kamag-anak daw siya ni Elena Bautista ng LTFRB. Kinausap kong muli si Lerma Aguinaldo at sinabi ko ang laman ng mga paninira nitong si Vince Bautista. Ang reaksyon ni Lerma, &amp;quot;Baka si Atty. Padilla na rin yan!&amp;quot; Hindi ko na muling nakatanggap ng sagot mula kay G. Bautista matapos magtakda kami ng appointment na magkita sa opisina ng Star Group of Companies. Nasa akin pa rin ang mga emails nitong &amp;quot;miysteryosong&amp;quot; taong ito. MATAPANG lang pala sa email itong baklang ito. Gusto nyo bang mabasa ang mga paninira nito sa biyuda ni Agui? Kayong mga &amp;quot;MISTAH&amp;quot; ni Agui, gusto nyo bang mabasa ito? Kumontak naman sa akin ang mga farmers ng Brgy Maguirig, Solana, Cagayan. May mga paratang sila na itong si Atty. Padilla sa pamamagitan ng testimonya ng kanyang caretaker na si Mario Pagulayan ay inakusahan sila ng &amp;quot;Illegal Cutting of Logs.&amp;quot; Ipinakulong daw ang mag-amang Rogelio at Jessie Malana, matapos malabasan ng Warrant of Arrest. Mahigit sa isang buwan na nasa kulungan ang mga taong ito. Matapos malitis, pinawalang sala ang mag-amang Malana na ayon na rin sa kanilang Sinumpaang Salaysay kinasuhan mo daw sila dahil ayaw nilang pumirma sa mga dokumentong pilit mo raw diumano na pinapipirma sa kanila. Mga kasong Kidnapping, Illegal Detention, Grave Threats, Coercion, Incriminating Innocent Persons at meron pang iba. Anong sagot mo Atty. Padilla? Sa halip na magpadala itong si Atty. Padilla ng mga kanyang Counter-Affidavit, isang demolition job na naman daw ito na ang nasa likod ay yung Filipino-Chinese Businessman. Sino ba ang Tsinoy na sinasabi mo? Sagutin mo ang issue laban sayo instead of pointing your finger at someone else! Inuulit ko, you keep on invoking ALIBI as your defense when you have to prove and substantiate that in open court. Kung meron ka ngang katibayang pinanghahawakan? You can speak ill of us journalists for all you want, for all we care in local radio stations, gaya ng balitang ipinarating sa akin ng mga taga dyan. The bottom line remains that you still have to answer the allegations levelled against you. Are you guilty of oppressing these farmers who have been tilling the soil dyan sa Brgy Maguirig, Solana since 1970? Sa iyo ba talaga ang lupain na pinabakuran mo at pilit mong pinaaalis ang mga farmers na ilang dekada ng naninirahan dyan? Mga kaibigan, naghamon ako na lumutang ang pamilya nila Honesto Lasam, kung kanino unang nakapangalan ang mahigit sa 375 hectares na lupain dyan sa Solana, Cagayan. Maaring magbigay linaw ang pamilyang ito kung ano ang katotohanan sa likod ng malawak na lupain na ngayoy pinagtatalunan. Antabayanan sa MIYERKULES ang isang affidavit na ipinadala sa aking tanggapan mula sa matandang Lasam na aking ipapablish para mabasa ninyong lahat. Samantala, ipagpatuloy mo ang pagbanat sa akin sa radyo kaya lang mas kapani-paniwala kung kaya mong I-substantiate ang lahat ng mga alegasyon mo! PARA SA ANUMANG COMMENTS O REACTIONS MAARI KAYONG MAGTEXT SA O9213263166. MAARI DIN KAYONG TUMAWAG SA 7788442. E-mail address: tocal13@yahoo.com</body>
<link>http://www.philstar.com/Article.aspx?articleId=277978&amp;publicationSubCategoryId=94</link>
</article>
<article>
<title>FAME, pinaiiyak ng gobyerno</title>
<author>ORA MISMO Ni Butch M. Quejada</author>
<date>
<month>May</month>
<day>17</day>
<year>2005</year>
</date>
<body>MAMAMATAY ang mga license overseas employment agencies porke naghihigpit nang todo ang gobyerno sa mga inihaing batas ng Kongreso. Nakausap ng mga kuwago ng ORA MISMO si Eduardo Mahiya, Prez ng Federated Association of Manpower Exporter, Inc. (FAME) at mga kaalyado niya sa ahensiya tungkol sa pagsasabatas ng ibat ibang Congressional measures na maaaring makapigil sa kanilang business dahil matindi ang epekto nito sa mga recruitment agencies kasi dehins na dadaan sa kanila ang deployment ng mga OFWs. Sabi nga, ang gobyerno na lang ang papapel at barado ang recruitment agencies sa mapa ng deployment. Ayon kay Ed, matindi ang nilalaman ng House Bill 2367, na inihain nina Akbayan Sectoral Reps. Etta Rosales, Mario Aguja at Ana Baranquel. Siyempre kasama rin ang House Bill 346 ni Rep. Roseller Barinaga at House Bill 257 ni Rep. Rodrigo Davidas na gustong baguhin ang Section 29 at 30 ng R.A. 8042 o ang Migrant Workers and Overseas Filipino Act of 1995, na nagsasaad para palakasin ang kapangyarihan ng POEA. Sabi ni Ed, panahon pa ni Kopong-kopong pinakiusapan ng FAME ang pag-amyenda sa Section 29 at 30 ng R.A. 8042, para mabigyan ng ibon, este mali, laya pala ang mga legitimate recruitment agencies na makapagpadala ng migrant workers na naaayon sa batas. Sabi nga, masyado silang sakal sa dami at tindi ng regulatory policies ng labor laws. Ang mga alipores ng FAME ang tumutulong sa mga Noyping gustong magtrabaho sa abroad. Sila rin ang siyang nagpoproseso ng mga travel documents ng mga OFWs sa POEA, porke sila ang daan para makaalis ng Pinas ang mga lehitimong manggagawa gustong mag-aboard, este mali, abroad pala. Ang grupo ni Ed, ang naghahanap ng mga principal sa abroad para makapagtrabaho ang ating mga kababayan sa ibang bansa. &amp;quot;Matindi ba ang batas ng Migrant Workers Act?&amp;quot; anang kuwagong karpintero. &amp;quot;Siyempre, kaya nga umiiyak ang FAME regarding this,&amp;quot; sagot ng kuwagong taga-pala ng lupa sa Saudi. &amp;quot;Ano kaya ang maitutulong ng gobyerno para bigyang laya ang mga taga-FAME ng government?&amp;quot; tanong ng kuwagong haliparot sa Japan. &amp;quot;Dapat tulungan sila ng gobyerno porke nakakatulong din sila rito,&amp;quot; sagot ng kuwagong SPO-10 sa Crame. &amp;quot;Bakit gusto bang sulutin ng POEA ang pagpapadala ng tao sa abroad?&amp;quot; tanong ng kuwagong Kotong cop. &amp;quot;Siguro kaya nga umiiyak ang taga-FAME.&amp;quot; &amp;quot;Ano sa palagay mo ang dapat gawin?&amp;quot; &amp;quot;Iyan kamote sagutin mo ang tanong mo!&amp;quot;</body>
<link>http://www.philstar.com/Article.aspx?articleId=278082&amp;publicationSubCategoryId=94</link>
</article>
<article>
<title>Maling pagtanggal sa trabaho</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>17</day>
<year>2005</year>
</date>
<body>MATAPOS mailuklok sa pagiging mayor si Monte sa kanilang bayan, tinanggal niya sa serbisyo si Anita bilang budgeting aide ng Municipal Budgeting Office. Inapela ni Anita ang kanyang pagkatanggal sa serbisyo sa Civil Service Commission (CSC). Ayon sa CSC tinanggal nga siya sa puwesto ng walang dahilan at inutos na ibalik siya muli sa kanyang dating trabaho. Ngunit gumawa si Monte ng ibat ibang kaso at dahilan upang hindi siya maibalik sa kaniyang posisyon hanggang ang kaso ay umabot sa Court of Appeals (CA). Sinang-ayunan ng CA ang desisyon ng CSC at inutusan na muling ibalik si Anita sa kanyang puwesto. Ngunit hindi pa rin umayon si Monte sa desisyon ng CA at CSC at sinabihan si Anita na magpepetisyon siya muli sa CSC. At dahil hindi makuha ni Anita ang mga benepisyo at suweldo niya nang mahigit isang taon, at wala rin siyang trabaho; nagsampa na siya ng kaso sa Ombudsman laban kay Monte. Sinabi ni Anita na si Monte ay lumabag sa Section 3 (e) ng R.A. 3019 dahil sa kapabayaan sa pagtupad ng kanyang gawain o tungkulin bilang opisyal at masamang hangarin na nagdulot ng pinsala at danyos sa kanya. Ang pagtanggal sa kanya sa trabaho ay naging sanhi upang mawalan siya ng hanapbuhay. Pagkatapos imbestigahan ng Ombudsman, napatunayan na lumabag nga sa batas si Monte at siyay sinampahan ng kaso sa Sandiganbayan. Matapos magbayad ng piyansa para sa pansamantalang kalayaan, ibinalik ni Monte si Anita sa kanyang dating puwesto at binayaran siya ng suweldo at lahat ng benepisyo bilang pagmamagandang loob sa Kapaskuhan. Hiniling ni Monte sa Sandiganbayan na muling imbestigahan ang kaso dahil si Anita ay naibalik na sa kanyang puwesto at nabayaran na rin siya kaya hindi na raw ito napinsala pa. Sinabi naman ng Sandiganbayan na ang mga dahilan ni Monte ay pawang depensa sa kaso na kinakailangang dinggin. Ang pagbalik ni Monte kay Anita sa dati niyang puwesto at pagbayad ng kanyang sweldo at benepisyo ay di makaalis ng kamaliang naganap na. Kinakailangan pa rin niyang patunayan na wala siyang nagawang pinsala kay Anita. Tama ba ang Sandiganbayan? TAMA. Kahit naibalik na si Anita sa trabaho at nabayaran na rin siya, kinakailangang ma-resolba ang kaso ukol sa mga sumusunod: (a) kung si Anita ay nagtamo ng pinsala dahil sa pagmamatigas ni Monte na hindi siya ibalik sa dating pwesto; (b) kung makatarungan ba ang pagkatanggal kay Anita sa kanyang pwesto; (c) at kung dahil naibalik na si Anita sa kanyang pwesto at nabayaran na siya ng kanyang sweldo at mga benepisyo, ay mawawalang saysay na ang krimeng nagawa ni Monte. Ang mga usaping ito ay kinakailangang ma-resolba muna upang malaman ng Sandiganbayan kung dapat pa ngang litisin ang kaso (Diamante III vs. People etc. G.R. 148602 August 12, 2004). * * * Sa mga may katanungan kay Atty. Sison maaaring mag-e-mail sa josesison@edsamail.com.ph o sa jcson@pldtdsl.net</body>
<link>http://www.philstar.com/Article.aspx?articleId=278089&amp;publicationSubCategoryId=94</link>
</article>
<article>
<title>Natalong mayor ayaw isoli ang government car</title>
<author>BALITANG SPECIAL Ni Deo Macalma</author>
<date>
<month>May</month>
<day>17</day>
<year>2005</year>
</date>
<body>ALAM nyo bang ayaw isoli ng isang dating mayor ang sasakyan ng munisipyo kahit siya ay natalo na noong nakalipas na eleksiyon? Ayon sa aking bubuwit, happy birthday muna kay Engr. Ramon Panlilio, Rollie Asis ng Maalikaya; Ruperto Navarrete, Jojo Mitra at Atty. Benny Laguesma. * * * Alam nyo bang inirereklamo ngayon ang isang dating mayor dahil ayaw niyang ibalik ang sasakyan ng munisipyo kahit siya ay wala na sa posisyon? Ayon sa aking bubuwit, ilang beses nang pinakiusapan at pinadalhan ng notice ang talunang mayor upang isoli na ang kanyang service car subalit hindi pa rin ibinalik. Mabuti man lang sana kung ito ay nakapangalan sa talunang mayor, ang kaso ito ay naka-M.R. (Memorandum Receipt). Talagang inangkin na ni Mayor ang sasakyan. Hindi na siya nahiya kahit pula ang plate number. May hang-over pa yata siya sa pagiging mayor. Mahiya ka naman Mayor, isoli mo na yan! Ang kapal ng mukha mo! * * * Ayon sa aking bubuwit, ang government vehicle na inangkin na ni Mayor at ayaw na niyang ibalik sa kanilang munisipyo ay isang Mitsubishi SUV. Ito ay may plate number SFV-696, kulay pula. Ito ay binili sa Subic Bay Metropolitan Authority (SBMA). Ayon pa sa aking bubuwit, ang hepe ng pulisya sa kanilang bayan ay inatasan na rin ng kasalukuyang mayor na sabihan ang ex-mayor na ibalik ang sasakyan pero ipagpapabukas lamang siya. Sinasabi ng dating mayor na siya mismo ang magsosoli subalit nakalipas na ang ilang taon ay hindi naman ibinabalik. Naku sir, ibalik mo na yan para hindi ka makasuhan. * * * Ang mayor na ayaw magsoli ng sasakyan kahit natalo noong nakalipas na eleksiyon ay si dating mayor Dapat kasi ay mapagsabihan din ito ng kanilang gobernador. Kasi itong natalong mayor ay bata-bata pala ni Gob. Ang mayor ay dating mayor sa Cavite. Siya ay si dating Mayor Virgilio Varias ng Alfonso, Cavite.</body>
<link>http://www.philstar.com/Article.aspx?articleId=278099&amp;publicationSubCategoryId=94</link>
</article>
<article>
<title>Si Mikey at Archbishop Cruz</title>
<author>HALA BIRA! Ni Danny Macabuhay</author>
<date>
<month>May</month>
<day>17</day>
<year>2005</year>
</date>
<body>HINDI maganda ang naging reaksyon ni Presidential son at Pampanga Rep. Mikey Arroyo sa ginawang expose ni Dagupan City Archbishop Oscar Cruz tungkol sa jueteng payola. Parang ipinalalabas ni Mikey na nagsisinungaling ang Arsobispo at mali ang impormasyon na nasagap na diumano ay may mga opisyal ng gobyerno na tumatanggap ng pera mula sa mga jueteng operators. Ipinagdidiinan ni Mikey na ang basehan ng arsobispo ay sabi-sabi lamang at hindi dapat pagkatiwalaan. Gustong palabasin ni Mikey na tsismoso ang arsobispo? Ang konprontasyon nina Mikey at Cruz ay naganap sa isang hearing na ipinatawag ng House of Representatives Committee on public order and security. Binanggit ni Cruz na umaabot na sa P13 bilyon ang jueteng payola. Ibinigay ni Cruz kay Rep. Roilo Golez, chairman ng komite ang listahan ng 15 big-time jueteng operators. Nakapagtataka naman kung bakit ganoon na lamang ang reaksyon ni Mikey sa alegasyon ni Cruz. Hindi pa natatagalan ibinulgar ng isang police official na tatlong kamag-anak ng isang mataas na pinuno ng pamahalaan na may code name na M1, M2 at JS7 ang tumatanggap ng payola mula sa mga jueteng operators. Nagkaroon ng espekulasyon na si M1 ay si FG Mike Arroyo at si M2 si Mikey. Dapat ay matuwa ang mga matataas na opisyal ng ating pamahalaan sa ginagawang tulong ni Archbishop Cruz. Kung walang itinatago ang ating mga opisyal, hindi sila dapat masaktan sa mga ipinahahayag ng mga nais na magpaabot ng kanilang kritisismo. Siguro naman ay hindi guilty-conscience si Mikey kundi sensitibo lamang siya.</body>
<link>http://www.philstar.com/Article.aspx?articleId=278103&amp;publicationSubCategoryId=94</link>
</article>
<article>
<title>Summit sagot sa problema ng bayan!</title>
<author>PANAGINIP LANG Ni Nixon T. Kua</author>
<date>
<month>May</month>
<day>17</day>
<year>2005</year>
</date>
<body>Tumataas ang krimen sa buong Pilipinas at inaamin na ng Philippine National Police (PNP) na mahigit 10 porsyento ang tinaas ng bilang ng kriminalidad sa ating bansa. Kasama na riyan sa mahigit 10 porysentong pagtaas ng pagpatay, pagnakaw, rape, akyat bahay, pandurukot, panghoholdap at iba pang uri ng kriminalidad ang pagpaslang hindi lang sa mga mamamahayag kung hindi sa mga negosyante, alkalde, huwes at pati mga ordinaryong mamamayan. Kasama na ho riyan yung pagpaslang sa isang dating mataas na opisyal ng Department of Foreign Affairs, isang dating kongresista at isang alkaldeng taga Laguna na pinagbabaril sa loob mismo ng munisipyo. Hindi ho kasama riyan yung mga nadukutan pero hindi na nagsumbong sa pulis, naagawan ng cell phone pero hindi na rin nireport at iba pang mga ibat ibang uri ng krimen na hindi na pinagbigay alam sa kaPulisan dahil wala rin namang mangyayari. Pero huwag raw kayong mag-alala sa pagtaas ng bilang ng krimen. Kontrolado raw lahat ito ayon kay Department of Interior and Local Government Secretary Angelo Reyes. Si Madam Senyora Donya Gloria inutos na pag-aralan kung paano dadagdagan ang batas para masugpo ang krimen pero hanggang ngayon ay ayaw niyang ipatupad ang death penalty para sa mga kriminal kasama na ang mga drug lord, kidnappers, rapists at iba pang mga nahatulan ng heinous crime. Pero ang pinaka-solusyon sa problema ng kriminalidad ay patawag ang isang ANTI-CRIME SUMMIT sa Palasyo ng Malakanyang. Bababa kaya ang krimen sa anti-crime summit na yan? * * * Parami ng parami ang mamamahayag na napapatay. Mula nuong 1986 ay umabot na ang bilang sa mahigit 60 pero higit na marami sa administrasyon ni Madam Senyora Donya Gloria. Katunayan sa taong ito lamang ay lima na ang napapatay na mamamahayag. Hindi pa kasali riyan yung mga nabaril o nasugatan pero pinalad na mabuhay. Dahil diyan, numero uno na po tayo, inuulit ko po number one na tayo sa buong mundo sa pinaka-dangerous na lugar para sa mga mamamahayag. Isa sa mga proposal ay armasan raw ang mga miyembro ng media upang makalaban naman daw sila. Bakit di pa natin armasan lahat ng Pilipino, tutal hindi lang naman mga journalists ang mga napapatay. Sa ganuong paraan pabilisan na lang ng pagbunot ng baril at pagkalabit sa gatilyo. Yan ba ang gusto natin. Pero gaya ng anti-crime summit, gaya-gaya itong si DILG Secretary Angelo Reyes at solusyon niya ay patawag rin ng summit na tinatawag naman niyang tripartite meeting kung saan dadalo raw ang mga pulis, non-government organization at siyempre ang media. Wow!!! Magaling talaga na solusyon. Dadaanin sa daldalan at baka nga matakot ang mga kriminal sa lakas ng mga boses o di kayay mamatay sila sa kakatawa. * * * Pahirap ng pahirap ang bayan at patindi ng patindi ang mga problemang dapat hanapan ng solusyon ng ating mga political lider hindi lang mula sa administrasyon kung hindi pati sa oposisyon. Dumarami ang nagugutom at ang insidente ng malnutrition sa atin ay kinukumpara na sa North Korea, isang bansang pinamumunuan ng isang may sayad sa utak. Dahil diyan, kilos ang mga lider pulitika na nagpulong sa isang hotel diyan sa Maynila at kumain ng masarap at magpalamig sa aircon habang naghahanap ng pagkain ang karamihan at nagbibilad sa ilalim ng araw. Tagal nilang pinagsama-sama ang kanilang mga isipan at nagtalu-talo pa hanggang sa makuha nila ang tanging solusyon na siya ring ginamit ni Madam Senyora Donya Gloria at ng Defense Secretary niyang si Angelo Reyes. Nagpatawag ang mga pulitikong sina Speaker Jose de Venecia, Senators Edgardo Angara, Juan Ponce Enrile, Alfredo Lim at Mirriam Santiago at iba pang mga political leaders ng SUMMIT. Oo mga kababayan, summit uli ang solusyon at dadalo pa ang original na nakakita sa solusyong ito, si Madam Senyora Donya Gloria. Wow na wow talaga, galing-galing talaga nila. Solve na ang problema ng bayan dahil may summit na naman sila. Haaaay!!! * * * Sabagay mga kababayan, hindi na pr ang solusyon nila ngayon. Summit na kaya malay natin mabago naman, hehehe. Mga magagaling naman sila at mga aral pa sa ibang bansa kaya baka nga mawala ang krimen, corruption, poverty, kawalan ng trabaho, drugs at iba pang mga problema sa pamamagitan ng summit. Kayo mga kaibigan, ano sa palagay nyo? Text lang sa 09272654341. * * * glora mahabag ka naman sa katulad naming mahihirap. Naghahanap buhay kami pero tinaasan mo naman ang vat lahat sabay-sabay taas ang bilihin  09197289348. isa po ako sa civil deadma brigade kahit di nyo p pinapayo yn mtagal k ng dinededma ang mga kamoteng pulitiko natin kahit si GMA pagpumupunta sa hotel  09169033025. Galing naman ni Mang Raymundo!!! Next time na bumalik ang corrupt na opisyal pwede ba ung tubig sa inodoro ang ipainom sa kanila  09205801408. Para sa anumang reaksyon, sumulat lang sa nixonkua@ yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=278107&amp;publicationSubCategoryId=94</link>
</article>
<article>
<title>Namamana ang almoranas</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>18</day>
<year>2005</year>
</date>
<body>MAY almoranas si Mr. Trinidad. Ang anak niyang si Eddie ay may almoranas din. Ganoon din ang karanasan ng mag-amang Victor at Roy. Namamana ang almoranas. Maging ang laparoscopic general surgeon na si Dr. George Lim ay nagpatunay na hereditary ang almoranas. Ipinaliwanag ni Dr. Lim na ang almoranas ay nagiging sanhi ng hindi maayos na pagdumi na kadalasan ay dala ng constipation at dahil din sa pagdumi ng matigas kaya nasusugatan ang almoranas at dumudugo. Napag-alaman na ang normal na pagdumi ng tao ay isa sa bawat araw at kapag tatlo hanggang limang ulit ang vowel movement sa isang araw ay dapat nang sumangguni sa manggagamot para mabigyan ng tamang gamot. Payo ni Dr. Lim na uminom ng maraming tubig at fruit juices ang may almoranas. Mabisa rin ang pagkain ng mga sariwang gulay lalo na ang pechay, malunggay, kangkong at talbos ng kamote. Hindi rin niya ipinapayo ang pag-inom ng softdrinks at pagkain ng sili. Tanging operasyon lamang ang lunas sa almoranas, ayon kay Dr. Lim.</body>
<link>http://www.philstar.com/Article.aspx?articleId=278216&amp;publicationSubCategoryId=94</link>
</article>
<article>
<title>Ang hindi laban sa atin ay panig sa atin</title>
<author>ALAY-DANGAL Ni Fr. Jose C. Blanco, S.J.</author>
<date>
<month>May</month>
<day>18</day>
<year>2005</year>
</date>
<body>NAGING karanasan ng mga alagad na makakita ng isang taong nagpapalayas ng demonyo sa pangalan ni Jesus, subalit ang taong iyon ay hindi kasamahan ng mga alagad kaya sinabi nila kay Jesus ang pangyayari (Mk. 9:38-40). Sinabi sa kanya ni Juan, &amp;quot;Guro, nakakita po kami ng isang taong nagpapalayas ng mga demonyo sa pamamagitan ng pangalan mo, at pinagbawalan namin sapagkat hindi natin siya kasamahan.&amp;quot; Ngunit sinabi ni Jesus, &amp;quot;Huwag ninyo siyang pagbawalan, sapagkat walang taong matapos gumawa ng kababalaghan sa pangalan ko ang agad magsasalita ng masama laban sa akin. Sapagkat ang hindi laban sa atin ay panig sa atin.&amp;quot; Marahil inakala ng mga alagad na magagalit din si Jesus dahilan sa may isang taong nagpalayas ng demonyo sa pangalan niya. Para sa mga alagad, walang karapatan ang taong yaon sapagkat siyay hindi nila kasamahan. Hindi siya kabilang sa mga pinili ni Jesus. Subalit iba ang naging tugon ni Jesus: &amp;quot;Huwag ninyo siyang pagbawalan. Ang hindi laban sa atin ay panig sa atin.&amp;quot; Isang aral ito hindi lamang para sa mga alagad kundi para sa ating lahat na mga tagasunod ni Jesus. Dapat nating ipalagay na lahat ng tao ay may kabutihan. At sinumang may kabutihan at gumagawa ng kabutihan ay malapit kay Jesus, kilala man ng taong ito si Jesus o hindi; lantaran man itong sumusunod kay Jesus o hindi. Ang kapangyarihan at kabutihan ni Jesus ay hindi nalilimitahan ng mga taong inaakala nating dapat lamang na kumilala nito o hindi. Isang bagay na dapat nating mapagpakumbabang tanggapin. Si Jesus ay para sa lahat, kilala man siya o hindi ng tao kaya dapat din nating ugaliin na maging bukas sa kabutihan ng ibang tao na inaakala nating hindi natin kalahi, kauri o kapanalig.</body>
<link>http://www.philstar.com/Article.aspx?articleId=278219&amp;publicationSubCategoryId=94</link>
</article>
<article>
<title>&amp;quot;Kanino ba ang lupa sa Maguirig, Solana?&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>18</day>
<year>2005</year>
</date>
<body>ISA SA MGA REQUIREMENT NG ISANG KASO KAPAG INILALAPIT SA AMIN DITO SA &amp;quot;CALVENTO FILES&amp;quot; AY DAPAT DOCUMENTED ITO. MAY POLICE REPORTS, SINUMPAANG SALAYSAY, INVESTIGATION REPORTS AT IBA PA NA MAARING PAGBASEHAN NG AKING TANGGAPAN PARA ISULAT ITO. &amp;quot;WE DO NOT RELY ON HEARSAY&amp;quot; NA SA BANDANG HULI, MAARING SABIHIN NILA O MAG-ISSUE NG DISCLAIMER NA HINDI GANUN ANG KANILANG MGA SINABI. Sa kaso na inilapit sa akin ng mga farmers mula sa Maguirig, Solana, Cagayan, binigyan ako ng isang Sinumpaang Salaysay ng mag-amang Rogelio at Jose Malana tungkol sa mga insidente sa likod ng sigalot sa pagitan ng mga farmers sa Maguirig at itong si Atty. Victor Padilla. Malinaw na nakasaad sa kanilang salaysay ang mga pangyayari na nagresulta ng kontrobersya na ngayon ay nabalita na sa buong bansa. &amp;quot;Nung 1979 bumalik kami dahil wala na ang DENR at nagtanim ulit. Nung 1994 dahil sa aming pakiusap nagkaroon ng kasunduan ayon sa Community Based Reforestation Management (CBFM). Kami ay binigyan ng pahintulot kung saan kaming mga taga Maguirig ay nagkaroon ng karapatan na magtanim ng mga &amp;quot;fast crops&amp;quot; na mga mais, saging, pinya, balatong at mga gulay&amp;quot; &amp;quot;Nung 1998, bigla diumanong pumasok ang abogadong si Victor Padilla kasama ang kanilang mga tauhan at binakuran ang buong paligid ng Maguirig, pati na rin ang lupang sinasakop ng DENR. Sinabi sa mga taga Maguirig na kanya raw ang lupain na yun. &amp;quot;Nagulat na lang kami ng sabihin nitong si Atty. Padilla na kanila raw ang lupain na yun at pinalagyan ng barbed-wire ang buong paligid. Pilit kaming pinapipirma sa isang kasunduan kung saan kukuha siya ng porsiento sa lahat ng aming mga ani. Magtatayo daw ito ng kooperatiba,&amp;quot; ayon lahat ito kay kay Jose o Jessie Malana. Ayon na rin sa mga farmers na taga Maguirig, wala raw maipakitang ebidensya si Atty. Padilla na sa kanya talaga ang kanilang lupang sinasaka. Nanawagan ako na lumabas ang pamilya na dating may-ari ng lupa na nakasulat, ang mga LASAM ng Cagayan upang magbigay linaw sa isyung ito. Ilang araw pa lamang ang nakakaraan, nakatanggap ako ng tawag na ang matandang Saturnino Lasam ay nasa Manila upang magbigay ng kanyang affidavit tungkol sa lupaing pinagtatalunan Narito ang kopya ng affidavit na ibinigay sa aking tanggapan. Republic of the Philippines } City of Tuguegarao } S.S. AFFIDAVIT I, Saturnino A. Lasam, of legal age, married, Filipino, and with postal address at Brgy. Natapian, Solana, tuguegarao, after being sworn in accordance with the law, di hereby depose and state that: 1. I am the father of Honesto B. Lasam, and I caused his name, together with that of my trusted aide Jose Queman, to be registered in a Cadastral Proceeding as owners of a large tract of land covered by Original Certificate of Title No. 0-0320 issued in 1967, and its subsequent derivative Titles Nos. 73266, 51084, 35279, 36080, and 35281, which titles are now held in trust for me my son, Honesto B. Lasam; 2. At the time when I was working out through the Cadastral Proceedings for the titling of said land, my son Honesto was still young then studying in Manila, and I placed his name and that of Jose Queman in the title since I was already the registered owner of several parcels of land in Cagayan, and because the Cadastral Judge who heard the registration case is my half-brother, Cirilio P. Lasam; 3. Being the true and beneficial owner of the land, and not wanting the land to be idle, I granted permission and allowed some farmers in Maguirig to cultivate and till patches of land therein, until the Department of Environment and Natural Resources (DENR) entered land as it was declared a forest reserve called &amp;quot;Enrile-Solana-Amulong Forest Reserve&amp;quot;; 4. Sometime 1988, I was approached by Atty. Victor I. Padilla who told me that he wanted to buy some Three Hundred Sixty Four (364) hectares of my land, then being already held by DENR; 5. I fixed the price at Php 10,000.00 per hectare, and Atty. Padilla promised to raise the amount to buy my property. Atty. Victor I. Padilla told me later that he would use the names of Ruby Rose Manalo, Pacita Padilla, Evalyn Canapi and Lorna Danao, as his vendees/buyers on record. Later I verified from these people that they have no knowledge of being used and named as buyers of the property for Padilla; 6. To this date, out of our agreed price of Php 3M plus for some 300 plus hectares, Atty Victor I. Padilla has only given me Php 640,000.00 with a balance of Php 3,000,000.00. It is for this reason that I have not, to this date executed any deed of sale nor have instructed my son Honesto Lasam to execute any deed in favor of Padilla. To this date, no such deed is annotated in our said TCTs, which are still existent and intact neither was the same cancelled by any deed, per records of the Registry of Deeds of Cagayan. 7. Notwithstanding the fact that no actual sale was executed by me nor my son that I know of in favor of Atty Victor I. Padilla, nonetheless Atty Padilla entered and took possession of the land since 1998, dispossessing me and driving out the farmers who have been allowed by me and the DENR to cultivate and till therein. 8. I am executing this affidavit to attest to the truth of the foregoing. SATURNINO S. LASAM Affiant HINDI ko kilala itong matandang Lasam na ito. Mas lalo naman hindi ko alam kung sasabihin na naman nitong si Atty. Padilla na kasama na naman ito sa &amp;quot;demolition job&amp;quot; laban sa kanya. Ang importante dito, Atty. Victor I. Padilla ay sagutin mo ang sinabi nitong matandang Lasam na ito upang marinig ang iyong panig, &amp;quot;Manong Bing&amp;quot; gaya ng tawag sa iyo ng mga malapit mong kaibigan, at hindi yung ngawa ka ng ngawa sa radyo na lahat kami ay kasali sa &amp;quot;demolition job&amp;quot; laban sayo. PARA SA ANUMANG COMMENTS O REACTIONS, MAARI KAYONG MAGTEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=278225&amp;publicationSubCategoryId=94</link>
</article>
<article>
<title>EDITORYAL  Mauubos ang nurses</title>
<author></author>
<date>
<month>May</month>
<day>19</day>
<year>2005</year>
</date>
<body>MAGANDANG balita sa mga Pinoy nurses. Planong mag-recruit ang United States nang hanggang 25,000 nurses sa darating na July hanggang October ngayong taong ito. Nag-resume na ang pagre-recruit ng mga nurses at iba pang health workers pagkaraang itigil noong 2003. Ayon sa Department of Labor and Employment (DOLE) positibong maka-capture ng Pilipinas ang may 50,000 slots na available para sa mga nurses at iba pang medical workers. Tiwala ang DOLE na malaki ang makukuhang slots sapagkat sa mga nakaraan, malaki na talaga ang nakukuha ng Pilipinas sapagkat kilalang mahuhusay ang mga Pinoy nurses. Mas prefer daw ng mga hospital sa US ang Pinoy nurses kaysa ibang nationality kaya malaki ang expectations na mag-iincrease ang deployment ngayong taong ito. Magandang balita ito lalo pa nga ngayon na maraming nurses at health workers ang nangangailangan ng trabaho. Tiyak din naman na maraming nurses na nagsisipagtrabaho sa mga public hospitals ang makikipagsapalaran sa pag-aaplay. Baka nga naman suwertehing matanggap, kung magkakaganoon, tiyak na magkakaroon ng pagbabago ang kanilang buhay. Maliit lang ang suweldo ng mga nurses sa public hospital. Kulang na kulang. Isipin pa na sagad sila sa trabaho. Maaaring sumahod ang mga nurses sa US ng 10 times sa kanilang sinusuweldo sa Pilipinas. Wow! Sa pag-alis ng mga Pinoy nurses at iba pang health workers, tiyak nang magkakaroon na kakulangan ng mga ito sa mga pampublikong ospital. Wala nang makikitang nurses o pati doctor sa mga ospital na nasa liblib na lugar. Para ano pa e karampot naman ang suweldo. Kakatwang ngayon ay marami na ring mga doctor ang nag-aaral ng nursing sapagkat mas madali itong matanggap sa abroad particular sa US at Canada. Kaya hindi lamang nurses ang mauubos sa mga pampublikong ospital kundi pati na rin mga doctor. Kaya asahan na ang kakulangan sa mga nurses at doctors sa Pilipinas sa susunod na 10 taon. Wala nang makikita kahit isang doctor sa mga public hospital. At ito ang dapat na pagtuunan ng gobyerno ngayon pa lamang. Mauubos ang mga nurses at iba pang health workers kapag nagpatuloy sa pag-alis. Mas maganda marahil kung magkaroon ng pagbabago sa pasahod ng mga nurses. Bigyan sila nang mataas na sahod. Walang ipinagkaiba ang mga nurses sa teachers na may mababang suweldo. At nasaan din ba ang mga teachers ngayon? Marami ang DH sa Hong Kong, Italy, Saudi Arabia at Singapore. Nagpapaalila para mahango ang buhay sa karalitaan.</body>
<link>http://www.philstar.com/Article.aspx?articleId=278313&amp;publicationSubCategoryId=94</link>
</article>
<article>
<title>Lt. Mambubukol ng NAIA Terminal 2</title>
<author>ORA MISMO Ni Butch Quejada</author>
<date>
<month>May</month>
<day>19</day>
<year>2005</year>
</date>
<body>HINULI ng mga bataan ni Dr. Dave Catbagan, bossing ng Animal Quarantine sa NAIA ang hotraba ng mga galamay ni Lt. Mambubukol. Mga Kobe beef from Japan ang nadale nina Dave noong isang linggo. Binasbasan kasi ni Lt. Mambubukol ang mga Japanese trader para magpasok at ipuslit ang Kobe beef sa buong akala natutulog sa pansitan ang mga alipores ni Dr. Catbagan. Tinitiktikan ni Dave, ang mga kabig ni Lt. Mambubukol sa Terminal 2 dahil alam niyang gagawa ng milagro ito anumang oras sa arrival area ng nasabing paliparan. Inaangal ng mga kasamahan niya si Lt. Mambubukol porke malakas itong managa ng mga pasaherong dumarating sa airport. Kinikikilan ni Lt. Mambubukol ang mga taong doing business sa paliparan na madalas niyang makita. Sabi nga, nakanganga ang kanyang mga kaalyado dahil sa pambubukol ni Lt. Mambubukol. Pitsa lang kasi ang pinag-aawayan sa Terminal 2 kapag nandito si Lt. Mambubukol! Isang broker si Lt. Mambubukol sa South Harbor, negosyo nilang mag-waswit ang mambraso ng parukyano para may pangkain sila sa kanilang pamilya. Playboy si Lt. Mambubukol kinaliwa nito ang nagpapakahirap niyang matabang waswit para masabing matindi ang kanyang charisma sa bebot. May sakit kasing diabetes ang kanyang waswit kaya nawalan yata ng bog-li. Tama ba, Miss Fe? Nagbago ng relihiyon si Lt. Mambubukol para palitawing maka-Diyos ang ogag pumasok pa ito sa bopols, este mali, Couples pala para iparamdam sa kanyang esmi na dehins siya playboy kundi manyakis. Akala noong una hinete si Lt. Mambubukol dahil mahilig itong mangabayo dahil para itong kubrador sa arrival area porke paikut-ikot ito dito. Nang mabuko pitsa pala ang lakad ni Lt. Mambubukol. Ayos ba, Mr. Frankie Boy? Bago ang amoy ng mga bossing ni Lt. Mambubukol ngayon kaya stop muna pansamantala ang kanyang raket sa gabi. &amp;quot;Hindi ba malaki ang ganansiya sa pitsa ni Lt. Mambubukol kapag dumarating ang PAL flight Seoul at Inchon?&amp;quot; tanong ng kuwagong miyembro ng laglag-barya. &amp;quot;Tumpak ka diyan,&amp;quot; sagot ng kuwagong Kotong cop. &amp;quot;Malakas ba talagang mangurakot si Lt. Mambubukol?&amp;quot; tanong ng kuwagong SPO-10 sa Crame. &amp;quot;Sinabi mo pa!&amp;quot; &amp;quot;Bakit Lt. Mambubukol ang pangalan niya?&amp;quot; tanong ng kuwagong pulis na naglalanggas ng galis. &amp;quot;Ito ang tawag sa mga taong sinasarili ang kita.&amp;quot; &amp;quot;Hindi ba Manolo ang first name niya dahil mahilig magsolo?&amp;quot; &amp;quot;Tama ka dyan, kamote!&amp;quot;</body>
<link>http://www.philstar.com/Article.aspx?articleId=278333&amp;publicationSubCategoryId=94</link>
</article>
<article>
<title>Makatotohanang pagsasalaysay</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>19</day>
<year>2005</year>
</date>
<body>KADALASAN ang sinumpaang salaysay ay hindi tinatanggap sa Korte bilang ebidensya kung ang taong gumawa nito ay hindi humarap sa Korte at hindi dumaan sa matinding pagtatanong. Ngunit sa kasong ito iba ang nangyari. Nilooban nina Berto, Andy at Max ang bahay ng mag-asawang Bumbay. Si Berto lamang ang may hawak na baril. Kinuha nila ang mga alahas at pera ng mag-asawa at pagkatapos ay nagpasama sa silid ng kanilang mga katulong. Doon ay nakita nila sina Vivian at Ana. Sapilitang sinama ni Andy sa sala si Ana at si Vivian naman ay dinala ni Max sa banyo. Makatapos ang limang minuto, lumabas na sila at pumunta sa masters bedroom kung saan nakita ng amo nilang babae na ang siper ni Max ay bukas pa. Si Vivian ay tahimik lamang, ngunit si Ana ay walang tigil ng pag-iyak. Umalis sina Berto na tangay ang kanilang mga ninakaw na nagkakahalaga ng P100,000. Ipinagtapat nina Vivian at Ana sa kanilang amo na silay ginahasa. Pumunta sila sa police station at ni-report ang pangyayari. Gumawa sila ng sinumpaang salaysay na nagsasaad ng buong kaganapan. Si Max lamang ang nilitis sa krimeng pagnanakaw at panggagahasa. Si Andy ay namatay na samantalang si Berto ay nakatakas. Iprinisinta sa Korte ang babaing Indian na naglahad ukol sa pagnanakaw nina Berto, Andy at Max; at sa panggagahasa nina Andy at Max kay Vivian at Ana. Sapagkat umuwi na sa probinsya sina Vivian at Ana, ang kanilang sinumpaang salaysay ang ipinrisinta sa Korte. Batay sa ebidensya, si Max ay nahatulan ng habambuhay na pagkakulong dahil sa pagnanakaw at panggagahasa. Umapila si Max sa Korte Suprema at sinabing dapat lamang siyang mahatulan sa pagnanakaw at hindi sa panggagahasa. Sabi-sabi lamang daw ang tungkol sa panggagahasa dahil hindi naman tumestigo si Vivian sa Korte upang patunayan ito. Tama ba si Max? MALI. Bagamat wala si Vivian sa Korte upang patunayan ang kanyang sinumpaang salaysay, ito ay walang dudang pawang katotohanan lamang. Ginawa niya ang sinumpaang salaysay agad matapos ang pangyayari kung saan nailahad niya ito ng tuwid at walang bahid na pag-aalinlangan. Kahit hindi natanong o na-&amp;quot;cross examine&amp;quot; si Vivian sa kanyang sinumpaang salaysay itoy tinatanggap na ebidensiya dahil sa natural at walang dudang paglalahad ng pangyayari. Ang testimonya rin ng among babae nina Vivian at Ana sa nakita niyang bukas na siper ni Max nang silay lumabas ng banyo pagkatapos ng limang minuto ay sapat na upang patunayan na may panggagahasang naganap (People vs. Moreno 220 SCRA 292). * * * Sa mga may katanungan kay Atty. Sison maaaring mag-e-mail sa josesison@edsa mail.com.ph o sa jcson@pldtdsl.net</body>
<link>http://www.philstar.com/Article.aspx?articleId=278337&amp;publicationSubCategoryId=94</link>
</article>
<article>
<title>Metro Manila congressman masyadong suwitik</title>
<author>BALITANG SPECIAL Ni Deo Macalma</author>
<date>
<month>May</month>
<day>19</day>
<year>2005</year>
</date>
<body>ALAM nyo bang inirereklamo ang isang congressman sa Metro Manila dahil masyadong suwitik? Ayon sa aking bubuwit, happy birthday kay Jess Garcia ng DZRH; Edwin Montilla, Leo Dagamac ng Caltex; Bro. Carl Nitura at Atty. Tony Paguirigan. * * * Alam nyo bang manloloko pala at suwitik ang isang congressmang taga-Metro Manila? Ayon sa aking bubuwit, marami nang mga negosyante ang nagrereklamo laban kay Congressman dahil sila ay niloko. Ang isang modus operandi ng kongresista ay ang check rediscounting. Siya ay mangungutang ng malaking halaga at ang ipambabayad nito ay tseke. Kaya lang ang problema, ang tsekeng iniisyu sa mga pinagkakautangan niya ay biglang irereport sa banko na nawala. Hindi kaya nahihiya si Congressman sa kanyang ginagawang katarantaduhan? Ang kapal ng mukha mo, Congressman! * * * Ayon sa aking bubuwit, isang businesswoman ang inutangan ni Mr. Congressman ng P5-milyon. Dalawang post-dated check ang inisyu ni Congressman bilang kabayaran. Ito ay isang P3-milyon at isang P2-milyon ang halaga. Pagdating ng maturity date, nang ideposito na ang tseke, ang sinasabi ng banko ay inireport daw ni Congressman na nawawala ang naturang tseke. Eh di siyempre, hindi tatanggapin ng banko ang check. Kapag tinatawagan naman si Congressman, siya ay nagtatago na. Pati mga staff ni Congressman ay sinasabihan din na wala raw siya kapag tumatawag ang kanyang mga pinagkakautangan. Walanghiyang congressman ito! * * * Ayon pa sa aking bubuwit, bukod sa isang businesswoman na inutangan ni Congressman ng P5 milyon, niloko rin niya ang isang travel agency. Si Congressman ay nag-abroad kasama ang kanyang pamilya. Kumuha siya ng plane tickets para sa kanilang biyahe. At ang malungkot na parte rito, tseke na naman ang ibinayad niya. At nung idedeposito na ang tseke, nagulat din ang may-ari ng travel agency sapagkat yung ibinayad sa kanyang tseke ni Congressman ay inireport din sa banko na nawawala. Nang habulin si Congressman sa kanyang opisina, ito ay hindi rin matagpuan sapagkat pinagtataguan ang kanyang mga niloko. Hayup ka talaga congressman! Mandaraya kang talaga! Ang congressman sa Metro Manila na binansagang Cong. Lost Check dahil parating nawawala ang kanyang check book ay si Congressman Siya ay si Congressman E. as in Epifanio delos Santos Ave.</body>
<link>http://www.philstar.com/Article.aspx?articleId=278346&amp;publicationSubCategoryId=94</link>
</article>
<article>
<title>EDITORYAL  Walang binibitay kaya krime'y di-mapigilan</title>
<author></author>
<date>
<month>May</month>
<day>20</day>
<year>2005</year>
</date>
<body>TUMAAS ang criminality rate ngayong 2005 kaysa sa nakaraang taon. Laganap ang patayan na ginagawa kahit sa karamihan ng tao at kaliwanagan ng araw. Laganap ang panghoholdap at pagpatay. Patuloy ang panggagahasa na kahit ang mga batang babae ay hindi pinatatawad. Patuloy ang kidnapping. Patuloy ang pagtutulak ng droga at iba pang uri ng krimen. Dahil sa paglaganap ng krimen, marami na ang ayaw lumabas sa gabi sa takot na mabiktima ng mga halang ang kaluluwa. Wala nang takot ang mga kriminal kung sumalakay at lagi namang nasosorpresa ang mga pulis. Isa sa dahilan kung bakit umaalagwa ang mga kriminal ay sapagkat wala nang kinatatakutang lethal injection. Mahuli man sila, makukulong lamang sa kabila na mabigat ang ginawa nilang kasalanan. Kaya ang panghoholdap, panggagahasa, pangingidnap ay karaniwan na lamang. At ang masisisi sa nangyayaring ito ay si President Arroyo. Ang mga nahatulan ng kamatayan ay isinalba pa niya sa pamamagitan ng pagre-reprieve. Mula pa noong 2001, ilang beses na niyang ipinagpaliban ang execution ng mga kriminal. Hanggang sa tuluyang suspindehin. Noong Lunes, 21 death convicts na naman ang isinalba ni Mrs. Arroyo. Ang 21 bilanggo na nasa death row ay nagkasala ng pangingidnap, pagpatay, panggagahasa at pagtutulak ng droga. Ang 21 bilanggo ay nakatakda sanang bitayin bukas pero ipinagpaliban sa Agosto ng taong ito. Pero asahan nang hindi na naman matutuloy ang pagbitay sa 21 bilanggo sa Agosto at muli silang ire-reprieve. Walang katapusang pagre-reprieve. At isa ang kahahantungan ng ganyan kalambot na desisyon, pagdami ng krimen at pagkapal lamang ng mga bilanggo sa death row. Sa kasalukuyan, 1,005 bilanggo ang nasa death row. Nagsisiksikan na sila roon. Ang patuloy na pagpapaliban sa paggawad ng parusa ay masakit naman sa mga naulila ng mga biktima lalo pa ang nabiktima ng panggagahasa at pagpatay. Nasaan ang katarungan sa pagkakataong ito? Nasayang din ang pagsisikap ng mga pulis at huwes para lamang mahuli ang mga kriminal na sa dakong huli ay ipagpapaliban lamang ng Presidente ang pagpaparusa. Asahan nang dadami pa ang mga krimen dahil sa malambot na desisyon. Marami ang matatakot dahil sa paglabas ng bahay ay nakaabang ang mga holdaper, rapist, kidnapper at iba pang walang kaluluwa.</body>
<link>http://www.philstar.com/Article.aspx?articleId=278446&amp;publicationSubCategoryId=94</link>
</article>
<article>
<title>Huwag basta sasali sa kung anong frat</title>
<author>SAPOL Ni Jarius Bondoc</author>
<date>
<month>May</month>
<day>20</day>
<year>2005</year>
</date>
<body>MAY masamang naganap sa isang exclusive boys Catholic high school sa Pasay bago magtapos ang pasukan. Nag-i-snacks ang tatlong estudyante, isang 2nd year at dalawang 4th year, sa katapat na burger joint nang lapitan ng tatlong estrangherong binata. Sinabihang hinihintay sila ng pinuno ng fraternity  binanggit ang Greek letters  para ma-interview sa 4th floor ng mall. Iwanan daw nila ang bags nila at tumakbo sa taas dahil baka magalit sa kahihintay ang boss-chief. Sa takot o curiosity, sumunod ang tatlong bata. Sinamahan sila ng isa sa tatlong binata, pero hanggang 2nd floor lang. Pagdating nila sa 4th floor, wala naman naghihintay doon. Dali-dali silang bumalik sa restoran. Siyempre pa, wala na ang tatlong estranghero  at ang kanilang bags na lulan ang wallets, cellphones at libro. Leksiyon ito sa high school students. Walang principal na payag magka-frat sa high school. Puwede lang ito sa college, at sa ilan lang tulad ng U.P. o Ateneo law school atbp., at sa ilalim lang ng mahihigpit na rules. Iniiwasan kasi nilang mapahamak ang mga estudyante sa hazing, na labag sa batas, o sa rumble kung saan maari silang makapatay o mapatay. Kung may nagre-recruit sa frat sa high school, huwag sasali. Kasi ang &amp;quot;masters&amp;quot;, baka naghahanap lang ng mapapag-palipasan ng excess energy sa pagsuntok at pagsipa sa &amp;quot;neophytes&amp;quot;. Kung mag-recruit man sila ng mga babae sa sorority kuno, baka naghahanap lang din ng mapapag-parausan ng sex drive. Kung nasa kolehiyo at nire-recruit sa fraternity o sorority, alamin muna kung seryoso ang mga samahang ito o barkadahan lang. Ang mga tunay na frat at soro, ay mga mahuhusay na adhikain, tulad ng academic excellence o pagka-makabayan ng mga brods at sisses. Siyempre pa, lahat ng frat at soro ay nagpepresentang mabubuting samahan. Pero marami ay peke, at nangraraket lang ang mga pinuno. * * * E-mail: jariusbondoc@workmail.com</body>
<link>http://www.philstar.com/Article.aspx?articleId=278450&amp;publicationSubCategoryId=94</link>
</article>
<article>
<title>Kaso ng pinaslang na si Ding Cruz tinutukan ng Bitag</title>
<author>BAHALA SI TULFO Ni Ben Tulfo</author>
<date>
<month>May</month>
<day>20</day>
<year>2005</year>
</date>
<body>LUMALALA na ang insidenteng pamamaslang sa Kamaynilaan. Ilan dito ay kinabibilangan ng grupong riding in tandem na naunang naimbestigahan ng BITAG. Noong nakaraang Marso ay naging laman ng mga balita ang pagpaslang sa direktor ng isang subdibisyon sa Quezon City at dating consultant ng Philippine Sports Commission na si Ding Cruz habang nagpaparada ng kanyang sasakyan sa isang grocery outlet sa Congressional Avenue, Quezon City. Nagkainteres ang BITAG na panghimasukan ang isinasagawang imbestigasyon dahil hanggang ngayon ay wala pa ring linaw ang kaso. Nauna pang naresolba ang kaso ng dalawang negosyanteng Intsik na biktima ng grupong riding in tandem sa Araneta Avenue, Quezon City at natabunan ang kaso ni Ding Cruz. May lumilitaw na suspek sa kaso. Ang siste, hindi maumpisahan ng Scene of the Crime Operatives (SOCO) ng Central Police District (CPD) ang imbestigasyon sa kaso dahil hindi nila maipaghambing ang fingerprint na nakuha sa kotse ni Ding Cruz at ng itinuturong suspek dahil xerox copy lamang ang ibinigay ng New Bilibid Prisons (NBP). Sa pagpunta ng BITAG sa NBP kasama ang fingerprint specialist ng SOCO-CPD, nakita namin ang kabagalan sa pagkuha ng mga mahahalagang impormasyong may kinalaman sa mga suspek lalong-lalo na sa mga kasong tulad ng murder. Ito ay dahil na rin sa kakulangan ng kooperasyon ng ilang opisina ng gobyerno. Matapos ang ilang oras na pagtuturuan kung sino ang pipirma sa pag-release ng record ng suspek, nahiram din namin ang orihinal na kopya ng fingerprint ng suspek na agad na sinuri gamit ang Automated Fingerprint Identification System (AFIS) ng Crime Laboratory ng Camp Crame. Abangan ngayong Sabado ang detalye sa pagtutok ng BITAG sa kaso ng pagpaslang kay Ding Cruz. * * * BITAG hotline numbers, i-text (0918) 9346417 tumawag sa mga numero 932-8919 / 932-5310. Manood tuwing Sabado, 9:00-10:30 p.m. IBC-13, &amp;quot;BITAG&amp;quot;.</body>
<link>http://www.philstar.com/Article.aspx?articleId=278459&amp;publicationSubCategoryId=94</link>
</article>
<article>
<title>Killer ng ex-mayor ng Mabitac, Laguna bagyo kina Govs. Ynares at Maliksi</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>20</day>
<year>2005</year>
</date>
<body>POSITIBONG itinuro ng trese-anyos na si Antonio Carpio si Ladislao Sayarot na bumaril sa kanyang amang si Felix sa Pililia, Rizal noong Disyembre 11, 2004. Ang pagtuturo kay Sayarot ay ginawa ni Antonio sa nakaraang preliminary investigation ng kaso sa harap ni Rizal provincial prosecutor Maria Ronatay. Ang positive identification ni Antonio sa gunman ay malakas na ebidensiya na para makulong habambuhay o ma-death penalty si Sayarot, na kapatid pala ng nakaupong mayor ng Mabitac, Laguna. Kaya lang nagkaroon ng agam-agam ang pamilya ni Carpio bunga ng ikinilos ni Ronatay sa ginanap na hearing nga. Pinalabas ni Ronatay ang mga kasamahan natin sa hanapbuhay sa kuwarto sabay sabing &amp;quot;Sa korte na nila kokoberan ang kaso kung makakarating pa roon sa itaas ang kaso.&amp;quot; Ano kaya ang ibig ipahiwatig ni Ronatay sa tinuran niya niya? He-he-he! Masalimuot pala ang kaso sa pagpaslang sa matandang Carpio na naging mayor ng Mabitac sa 30 taon. May katwirang mag-alala ang pamilya Carpio. Ito palang kampo ni Sayarot ay bagyo kina Rizal at Cavite governors Ito Ynares at Ayong Maliksi. Aba, kung tingnan mo ang line-up ng mga backer ni Sayarot, sino ang makakatulog kung sila ang makakabangga mo? Maimpluwensiya sina Ynares at Maliksi at ang siste pa sa Rizal isinampa ang kaso. Kayo na ang mag-isip mga suki kung magkaroon pa ng parehas na laban ang pamiliya ni Carpio na uugud-ugod na ay pinatay pa. Ang nakadagdag pa sa sama ng loob ng mga Carpio ay ang nakadududang ikinilos ng National Bureau of Investigation (NBI) na nakahuli kay Sayarot. Ayon sa anak ni Carpio na si Judeo, kung ang mga sawa na nahuhuli sa kalye ay paulit-ulit na ipinalalabas sa TV o diyaryo, bakit si Sayarot na sangkot sa krimen ay hindi man lang iniharap ng NBI sa isang press conference? Itinago ng NBI si Sayarot na naaresto nila sa Subic, Zambales noong Marso 14. Magkano kaya ang dahilan? Samantalang ang puna ng marami, kahit nakatingala ka lang sa langit at nahuli ka ng NBI eh nasa media ka na kinabukasan. He-he-he! NBI Chairman Reynaldo Wycoco, sagutin mo ang mga katanungan na ito? Tandang-tanda pa ng batang Carpio na nagpapagasolina sila ng luma nilang sasakyan sa Pilillia nang paulanan ni Sayarot ng bala ang kanyang ama. Aniya, si Sayarot ay mabilis na tumakas sakay ang isang motorsiklo na minamaneho ng isang lalaki na nakasuot ng pulang jacket. Ang biktima ay nagtamo ng 18 tama ng bala sa katawan. Ang pagtuturo ni Antonio ay kinatigan ng dalawang attendants ng gasoline station. O lalong lumakas ang kaso laban kay Ladislao, di ba mga suki? Kaya ko naman nasabing masalimuot ang kaso ni Carpio kasi, siya pala ang napagbintangang nasa likod ng pagkamatay ni Bernardo Sayarot, tatlong taon na ang nakakaraan sa Teresa, Rizal. Si Bernardo ay dati ring mayor ng Mabitac. Ayon kay Judeo, nakatanggap sila ng sulat sa mga hired gunmen na nagsasabing ipinapapatay ang ama nila subalit hindi masikmura ng mga ito na gawin ang krimen dahil sa katandaan na niya. Gusto lang ng pamilya Carpio na magkaroon ng hustisya sa pagkamatay ni Felix at wala nang iba. Ayaw na nila kasing masabit pa sa mga kaso sa ngalan ng pulitika. Abangan!</body>
<link>http://www.philstar.com/Article.aspx?articleId=278466&amp;publicationSubCategoryId=94</link>
</article>
<article>
<title>Pediatric oncology</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>20</day>
<year>2005</year>
</date>
<body>IBAT IBANG klase ng kanser ang tumatama sa mga bata. Ayon sa pediatrician-oncologist na si Dr. Maria Victoria Abesamis, maging ang mga sanggol ay puwedeng magka-kanser na nagsisimula sa tumor at maliliit na butlig sa balat. May mga kapapanganak pa lang ay may bukol sa tumbong, atay, koyokot at iba pang parte ng katawan. Sinabi ni Dr. Abesamis na mula sa ulo hanggang sa sakong ng paa ay puwedeng tubuan ng bukol na pinagmumulan ng kanser ng mga sanggol o ang tinatawag na pediatric oncology. Sinabi ni Dr. Abesamis na pinakamaraming bata ang may kanser na buhat sa lymphoma o ang kanser ng mga kulane (lymph nodes). Ang kulane ay normal na laman sa katawan na lumilitaw kapag may impeksiyon. Isa pang dahilan ng pediatric oncology ay ang viral infections gaya ng Hepatitis B. Kapag ang ina ay may Hepa-B, madaling mahawa ang bata. Ipinaliwanag ni Dr. Abesamis na may mga ipinagbubuntis pa lang ay may tama na ng naturang karamdaman dahil sa ibat ibang kemikal, radiation, gasoline exhaustion, cancer-producing substances at mga bawal na gamot (prohibitive drugs). Ibayong pag-iingat ang ipinapayo ni Dr. Abesamis lalo na sa pagkain ng mga bata. Mahigpit siyang nagbabala na huwag pakakainin ang mga bata ng mga may food preservatives gaya ng salitre at salted foods tulad ng tuyo, daing at tinapa. Si Dr. Abesamis ay may klinika sa East Avenue Medical Center, Delgado Memorial Hospital, Philippine Childrens Medical Center at St. Lukes Cancer Institute.</body>
<link>http://www.philstar.com/Article.aspx?articleId=278471&amp;publicationSubCategoryId=94</link>
</article>
<article>
<title>Pinagpala ang mga bata</title>
<author>ALAY-DANGAL Ni Fr. Jose C. Blanco, S.J.</author>
<date>
<month>May</month>
<day>20</day>
<year>2005</year>
</date>
<body>NOONG nakaraang Linggo, ipinagdiwang natin ang Araw ng mga Ina. Ang mga kababaihan ay tinatawag na ina kung silay nagsilang ng mga sanggol o nag-ampon ng batang itinuring nilang anak. Sa araw na ito, pinili kong pagnilayan natin ang mga bata, batay sa Ebanghelyo ni Mark 10:13-16. May nagdala ng mga bata kay Jesus upang hilinging ipatong niya sa mga ito ang kanyang kamay; ngunit pinagsabihan sila ng mga alagad. Nagalit si Jesus nang makita ito, at sinabi sa kanila, &amp;quot;Pabayaan ninyong lumapit sa akin ang mga bata, huwag ninyo silang sawayin, sapagkat sa mga katulad nila naghahari ang Diyos. Ito ang tandaan ninyo: Ang sinumang hindi tumatanggap sa paghahari ng Diyos tulad ng isang maliit na bata ay hindi mapapabilang sa mga pinaghaharian niya.&amp;quot; At kinalong ni Jesus ang mga bata, ipinatong ang kanyang mga kamay at pinagpala sila. Para sa mga alagad, ang mga bata ay hindi gaanong importante. Subalit ipinakita sa kanila ni Jesus kung gaano kahalaga ang mga bata  mga taong kawangis din ng Diyos at larawan ng pinaghaharian ng Diyos. Ang mga bata ay bukas sa lahat, mapagtiwala at sumasalalay sa pag-aaruga ng mga nakakatanda sa kanila. Kung magkaroon man sila ng &amp;quot;kaaway,&amp;quot; ito ay panandalian lamang at agad silay nakikipagbati sa itinuturing nilang &amp;quot;kagalit.&amp;quot; Ang anumang mali na kanilang nakikita ay natutunan lamang nila sa mga matatandang hindi nagbigay ng mabuting halimbawa. Ilang libong mga bata ngayon ang napariwara dahilan sa masamang halimbawa ng mga nakatatanda sa kanila? Ilang libo ngayon ang mga nasa piitan dahilan sa kanilang pagkakamali na bunsod ng masamang kapaligiran at tulak ng karukhaan? Sa positibong antas, ilang milyong mga bata ngayon ang inspirasyon ng kanilang mga magulang upang magpunyagi sa kanilang pamumuhay para sa kinabukasan ng kanilang mga anak? Ang mga bata ay pinagpala ng Panginoon. Naway matutunan natin na tanggapin ang paghahari ng Diyos tulad ng pananalig ng isang bata.</body>
<link>http://www.philstar.com/Article.aspx?articleId=278478&amp;publicationSubCategoryId=94</link>
</article>
<article>
<title>EDITORYAL - Isang kumpas lang ang jueteng!</title>
<author></author>
<date>
<month>May</month>
<day>21</day>
<year>2005</year>
</date>
<body>PALAWAK nang palawak ang kontrobersiya sa jueteng. Sinimulan ni Dagupan-Lingayen Archbishop Oscar Cruz ang pagbubulgar at ngayoy nayayanig na naman ang bansa sa sugal na ito. Walang ipinagkaiba noong December 2000 kung saan nayugyog ang trono ni dating President Joseph Estrada na naakusahang tumatanggap ng jueteng payola. Sinabi ng archbishop na mas malala ang jueteng ngayon kaysa noong panahon ni Estrada. Maraming public officials, mula sa barangay level hanggang sa governor ang nakikinabang sa jueteng money. Ito ang dahilan kaya patuloy ang jueteng. Kasunod ng ibinulgar ng archbishop ay ang pagsulpot naman ng isang hindi nagpakilalang police official at ibinulgar ang tatlong personalidad na umanoy malapit sa mataas na pinuno ng bansa na nakikinabang ng milyong piso mula sa jueteng. May code names na M1, M2 at M7 ang tatlong personalidad. Ayon sa police official, si M1 ay tumatanggap ng P5 milyon bawat buwan sa bawat probinsiyang laganap ang jueteng operations. Si M2 ay tumatanggap naman ng P3 milyon bawat probinsiya at si M7 ay tumatanggap mula P3 milyon hanggang P5 milyon sa bawat probinsiya. Si M7 ayon sa police official ay nakabase sa south of Manila pero tumatanggap siya ng jueteng money mula sa Central at Northern Luzon. Makaraang ibulgar ng police official sina M1, M2 at M7, nagkaroon agad ng espekulasyon na ang mga ito ay sina First Gentleman Mike Arroyo bilang M1 at kanyang anak na si Pampanga Rep. Mikey Arroyo bilang M2. Si M7 ay hindi nakilala. Sabi naman ng Malaca&amp;ntilde;ang, pawang rumors ang lahat ng ito. Lumala pa ang kontrobersiya sapagkat isang dating mambabatas mula sa Metro Manila ang nagsabi na may mga kasamahan siyang mambabatas na tumatanggap ng pera mula sa jueteng. Umanoy mula P50,000 hanggang P100,000 bawat buwan ang tinatanggap ng mga kapwa niya mambabatas. Maraming mambabatas ang nagalit sa sinabi ng dating mambabatas sapagkat pati raw ang walang kasalanan ay nadadamay. Nayayanig na naman ang bansa dahil sa jueteng. Walang ipinagkaiba sa nangyari noong 2000. Ngayoy dawit ang asawa at anak ni President Arroyo. Itinuturong tumatanggap ng jueteng money. Ipinag-utos naman ni Mrs. Arroyo na imbestigahan ang asawa at anak. Tama ang aksiyon ng Presidente na imbestigahan ang kasangkot pero mas magiging epektibo kung agad niyang ipag-uutos ang pagdurog sa illegal na sugal. Isang kumpas lang naman niya at siguradong the end ang jueteng. Sa ganitong paraan lamang matatapos ang problema sa jueteng na pati pamilya niya ay nahahatak sa kontrobersiya.</body>
<link>http://www.philstar.com/Article.aspx?articleId=278565&amp;publicationSubCategoryId=94</link>
</article>
<article>
<title>Mga empleyado dumepensa sa Duty-Free chief</title>
<author>AKSYON NGAYON Ni Al G. Pedroche</author>
<date>
<month>May</month>
<day>21</day>
<year>2005</year>
</date>
<body>HUWAG na nilang siraan ang Duty Free Philippines dahil marami kaming benepisyong tinatamasa simula nang maupo si GM Michael Kho.&amp;quot; Ito ang nagkakaisang tinig ng maraming empleado ng DFP na sumulat sa atin bilang reaksyon sa nailathala natin tungkol sa diumanoy multi-milyong pisong anomalya. Ito ay tungkol sa advertising campaign ng DFP na ipinalabas sa CNN Asia at sa isang dayuhang pahayagan na sinasabing dahilan ng multi-milyon pisong pagkalugi ng kompanya. Iminatuwid ng mga kawani na noong 1997 hangggang 2000, ang kompanya ay nalugi ng P2.5 bilyon. Ngunit nang maupo si Kho bilang GM, nagkaroon ng 8 porsyentong pagtaas ang kinikita ng DFP na katumbas ng $142 million. &amp;quot;Sa panahon lamang ni GM Kho umangat ang kabuhayan ng aming tindahan&amp;quot; anang mga empleado sa kanilang nilagdaang sulat. Inilalathala natin ang panig ng mga DFP employees in the interest of fairness. Anang mga kawani, ang naturang advertising campaign ay masasabing dahilan ng pagtaas ng income ng kompanya dahil maraming dayuhang turista at balikbayan ang naakit mamili sa pangunahing duty free store sa bansa. Dahil daw sa media blitz, di kukulangin sa 2 milyong turista ang dumagsa sa bansa at tinangkilik ang mga tindahan ng duty free. &amp;quot;Desperadong paninira.&amp;quot; Ganyan nila inilarawan ang akusasyong &amp;quot;scam&amp;quot; laban sa naturang kampanya. Anila, may sektor na &amp;quot;galit&amp;quot; sa magandang estado ng DFP at pinipigilan ang pag-asenso pa nito. Dahil sa pag-asenso ng DFP, maraming benepisyo raw ang tinatamasa nila ngayon. At itoy dahil sa magandang programa ni Michael Kho. Ergo, ang pagdepensa nila sa management ng DFP ay pagtatanggol din sa kapakanan nila. Isipin nga naman na kung babagsak ang duty free dahil sa ganyang mga atake, pati silay babagsak din. Iyan ang dahilan kung bakit bigay-todo ang suporta at pagtatanggol nila sa kanilang bossing na si Michael Kho.</body>
<link>http://www.philstar.com/Article.aspx?articleId=278573&amp;publicationSubCategoryId=94</link>
</article>
<article>
<title>Gov't official iba-iba ang kotseng ginagamit sa pagpasok opisina at pag-uwi sa bahay</title>
<author>BALITANG SPECIAL Ni Deo Macalma</author>
<date>
<month>May</month>
<day>21</day>
<year>2005</year>
</date>
<body>ALAM nyo bang ibat ibang sasakyan ang ginagamit ngayon ng isang mataas na opisyal ng pamahalaan sa pagpasok sa opisina at pag-uwi sa kanyang bahay? Ayon sa aking bubuwit, congratulations sa mga bagong officers ng Free and Accepted Masons of the Philippines na sina: GM Hermogenes Ebdane Jr.; Dep. GM Romeo Yu, GSW Jimmy Gonzales at GSW Pacifico &amp;quot;Bong&amp;quot;&amp;nbsp;Aniag. * * * Alam nyo bang papalit-palit ngayon ang sasakyang ginagamit ng isang opisyal ng pamahalaan dahil sa mga pagbabanta sa kanyang buhay? Ayon sa aking bubuwit, bumili ng limang sasakyan ang naturang opisyal at ito ang halinhinan niyang ginagamit upang iligaw ang mga bumubuntot sa kanyang &amp;quot;Anghel dela guwardiya&amp;quot;. Hindi ka nag-iisa Sir sa mga may anghel na dela guwardiya. Marami na ngayon. Ito yung mga bumubuntot sa kanya upang alamin ang kanyang pinupuntahan at ruta ng kanyang daanan. Ito yung tinatawag na &amp;quot;casing&amp;quot; ng mga intelligence operatives kapag tinitiktikan ang isang tao o subject. Ayon sa aking bubuwit, kung bumili o gumagamit man ng ibat ibang sasakyan ang nasabing opisyal, ito ay hindi naman para sa kanyang luho tulad ng ibang opisyal ng gobyerno kundi para sa kanyang seguridad. Simula kasi nang ipatupad nito ang mahigpit na kampanya laban sa mga hindi nagbabayad ng tamang buwis ay palagi na siyang nag-aalmusal ng death threats. Lalo pang dumami ang kanyang death threats nang simulan nilang kasuhan ang mga hinihinalang tax evaders. Ayon sa aking bubuwit, tatlong magkakaibang kotse ang kadalasang ginagamit ni Sir sa loob lamang ng isang araw. Ito ang halinhinan niyang ginagamit upang iligaw ang mga masasamang elemento na nag-eespiya sa kanya. * * * Ayon sa aking bubuwit, minsan ay sa gasoline station nagpapalit ng kotse si Sir. Minsan naman ay sa loob ng mall para hindi masundan. Siya ay kumuha na rin ng mga bodyguard sapagkat seryoso diumano ang mga banta sa kanyang buhay dahil sa dami na ng mga malalaking taong nasagasaan niya. Sa kabila ng mga banta sa kanyang buhay, hindi natakot ang nasabing opisyal at binale-wala lamang ang mga banta. Pero, itinutuloy pa rin ang kanyang kampanya laban sa mga tinaguriang tax cheats. Ayon sa aking bubuwit, ang mataas na opisyal ng pamahalaan na madalas magpalit ng kotse dahil sa mga banta sa kanyang buhay ay si Dati siyang intelligence officer ng Bureau of Customs noong rehimen ni dating President Marcos. Siya ay walang iba kundi si BIR Comm. Guillermo Parayno. Good luck Mr. Commissioner. Huwag kang mag-alala, hindi ka pababayaan ni Lord!</body>
<link>http://www.philstar.com/Article.aspx?articleId=278582&amp;publicationSubCategoryId=94</link>
</article>
<article>
<title>Epektos ni Lt. Mambubukol na-TFAS</title>
<author>ORA MISMO Ni Butch M. Quejada</author>
<date>
<month>May</month>
<day>21</day>
<year>2005</year>
</date>
<body>SAYANG at naglahong parang bula sa arrival area ng NAIA Terminal 2 si Lt. Mambubukol at kanyang mga galamay porke ang mga palusot nilang shipments ay tinira sa labas ng Task Force Anti-Smuggling ni DILG Secretary Angie Reyes matapos dumating ang PAL flight from Inchon at Seoul, Korea. Marami ang nanghihinayang at hindi naaresto si Lt. Mambubukol dahil nakatunog toits. Ang pitsang para sa epektos ng mga Koreano ay naibulsa agad ni Lt. Mambubukol. Sabi nga, sa tsapit super speedy ang kamote! Ang mga galamay ni Lt. Mambubukol sa arrival area ng Terminal 2 ay binabantayan ng mga taga-TFAS dahil nalaman ng huli ang tindi ng kanilang operasyon sa airport. Saludo ang mga kuwago ng ORA MISMO, sa operasyon ng TFAS. Sabi nga, huwag kayong pipikit sa arrival area ng Terminal 2 porke sangrekwa ang milagro rito. Nag-iiyakan daw ang mga owner ng shipments na tinira ng TFAS porke doble-gastos ang inabot nila. Bigay pitsa na sila kay Lt. Mambubukol sabit pa ang kargamento nila. Buti nga! Ngayong matunog na ang pangalan ni Lt. Mambubukol sa TFAS, sana mga sirs ang una naman ang kalawitin ninyo. May parating pa ang galamay ni Lt. Mambubukol, iyong mga palusot nilang gamot, spare parts ng eroplano sa flight in the morning. Ang secret Kobe beef and assorted goods from Narita, Japan na ipinalulusot ng grupo ni Lt. Mambubukol ang dapat manmanan ng TFAS. Lt. Mambubukol for your information, tinitiktikan ka na ngayon, mag-iingat ka sa palusot mo. Kaya yung para sa mga kasama mo ibigay mo, huwag mong swapangin para everybody happy! &amp;quot;Pasalamat ang mga kuwago ng ORA MISMO, kay DILG Secretary Reyes at Usec. Mel Rosales sa ginawa nilang aksyon sa mga kamote,&amp;quot; anang kuwagong SPO-10 sa Crame. &amp;quot;Sana mga Sirs, huwag ninyong lubayan ang trabaho ng mga gagong galamay ni Lt. Mambubukol,&amp;quot; sabi ng kuwagong Kotong cop. &amp;quot;Abangan natin ulit ito mga lagapot.&amp;quot;</body>
<link>http://www.philstar.com/Article.aspx?articleId=278586&amp;publicationSubCategoryId=94</link>
</article>
<article>
<title>Kawawang kalagayan ng mga beteranong sundalo</title>
<author>HALA BIRA! Ni Danny Macabuhay</author>
<date>
<month>May</month>
<day>21</day>
<year>2005</year>
</date>
<body>HINDI masisisi kung magprotesta ang mga retiradong opisyal at mga sundalo. Matagal na nilang hindi natatanggap ang mga pension. Nag-alay sila ng buhay sa bayan subalit napapabayaan. Marami sa kanila ay sumakabilang-buhay na habang naghihintay ng kanilang pension. Hindi na nila iyon nagamit. Kaya natural lamang na makarinig nang matitigas na pananalita mula sa kanila sapagkat hindi na sila makatiis sa paghihintay. Dumarami na ang mga nakikiramay sa nakalulungkot na kalagayan ng mga 300,000 retirado at beteranong miyembro ng military at pulisya. Ibat ibang sektor ng lipunan ang nagpahiwatig na nais nilang makiisa sa panawagan ng civil disobedience na nais ilunsad ng isang grupo ng mga beterano at retiradong miyembro ng military. Maliban dito, pinaplano rin nila na magtanghal ng protesta sa lansangan kung patuloy na babalewalain ng Malaca&amp;ntilde;ang ang kanilang hinaing. Nagpahayag naman ang Malaca&amp;ntilde;ang na sana daw ay huwag nang ituloy ng mga nasabing grupo ang pagpoprotesta. Sinabi ni Executive Secretary Eduardo Ermita na hindi sa ganitong paraan mareresolba ang kahilingan ng nasabing grupo. Iminungkahi ni Ermita na sa halip na pagpoprotesta, mas makakabuti kung makipag-usap na lamang ang grupo sa administrasyong Arroyo upang maiayos ang problema. Puro usapan na lamang ba? Matagal nang alam ng Malaca&amp;ntilde;ang ang probema ng mga beterano at retirado. Dapat ibigay kaagad ang kanilang pension. Wala nang kuskos-balungos pa. Puwede namang hugutin nila ito sa mga budget na nakalaan sa ibat ibang hindi naman mahalaga at hindi makaka-apekto sa pangkalahatang pamamalakad ng pamahalaan. Kung gugustuhin ng Malaca&amp;ntilde;ang, magagawa nilang pondohan ang naturang pension. Period.</body>
<link>http://www.philstar.com/Article.aspx?articleId=278593&amp;publicationSubCategoryId=94</link>
</article>
<article>
<title>Walang political will</title>
<author>PANAGINIP LANG Ni Nixon T. Kua</author>
<date>
<month>May</month>
<day>21</day>
<year>2005</year>
</date>
<body>PATINDI nang patindi ang usapan tungkol sa jueteng at tuluyan nang tinukoy ng ilang mga testigo si Don Jose Miguel Arroyo at si Senorito Mikee Arroyo na tumatanggap ng pera mula sa ilegal na sugal na ito. Silang dalawa rin ang deretsong tinukoy ng ilan sa mga testigong nakuha na ilang pahayagan bilang pinuno noong Chain of Collection o pinakamalaki ang tinatanggap sa jueteng. Si Sen. Lito Lapid naman na Chair of Senate Committee of Games, Amusement and Sports ay nilinis agad ang pangalan ng kumpare niyang si Rodolfo &amp;quot;Bong&amp;quot; Pineda, sinasabing pinakamalaking kapitalista ng jueteng sa bansa. Si Sen. Lapid rin nga pala ay taga Pampanga kung saan ang kanyang anak ang Gobernador ng naturang lalawigan at kung saan ang isang bayan ay mayor ang anak ni Pineda. Ang asawa rin nga pala ni Pineda ay dating alkalde rin ng Lubao. Si Madam Senyora Donya Gloria nga pala ay taga riyan din sa Pampanga at kababayan din ni Bong Pineda samantalang ang anak niyang si Senorito Mikee Arroyo ay dating bise gobernador ng naturang lalawigan. Hindi ko rin ho matiyak kung totoong ninong ni Senorito Mikee si Bong Pineda. Nagkataon lang kaya o malalim talaga ang samahan nila riyan sa Pampanga, yan ho ang nagiging katanungan tuloy ng kagaya naming hindi naman po galing sa mga angkan ng mga may dugong Se&amp;ntilde;or, Se&amp;ntilde;ora, Se&amp;ntilde;orito at Se&amp;ntilde;orita. Anyway, hindi lang jueteng witnesses ang pinatatawag nitong si Sen. Lapid kung hindi pati na ang mga involve raw sa Masiao, isa pang uri ng sugal naman sa Visayas at Mindanao. Wala hong masama riyan pero tila ginugulo ang usapan at pinalalawak para lumabo. Kesa lumilinaw ang isyu tungkol sa patuloy na paglaganap ng jueteng ay lumalabo dahil maraming ibang isyu ang pilit na sinisingit nitong sila Sen. Lapid at mga kaalyado ni Madam Se&amp;ntilde;ora Donya Gloria. Ang tanging katanungan dito ay bakit tuloy ang jueteng at bakit hindi ito masugpo ng administrasyon ni Madam Se&amp;ntilde;ora Donya Gloria? Yun lang po ang tanging isyu, dahil alam ng lahat, kahit mga ordinaryong bata na laganap ang jueteng at hindi ito uubra at lalantad ng ganun kung walang proteksiyon sa mga matataas na opisyal, hindi lang ng kapulisan kung hindi ng mga Mayor, Gobernador at pati ilang mga tiwaling opisyal ng Malaca&amp;ntilde;ang. Sa madaling salita, kung walang protection at go signal ng matataas na tao, hindi lalaganap ng ganun ang jueteng. Political will ang kailangan at hindi political payback o political cash. * * * Pinagpaliban ni Madam Se&amp;ntilde;ora Donya Gloria ang sentensyang kamatayan sa 21 convict, kasama na po ang mga rapists, mamamatay tao, kidnappers at iba pang mga krimen. Ito ay sa kalagitnaan ng kampanya kuno ng Malaca&amp;ntilde;ang laban sa krimen na inamin ng Philippine National Police na tumaas nang mahigit 10 porsyento nitong taon. Ito rin ay kasunod ng pinatawag nilang anti crime summit doon mismo sa Palasyo ng Malaca&amp;ntilde;ang at meeting sa pagitan ng mga pulis at mga mamamahayag na pinatawag ni Sec. Angelo Reyes ng Department of Interior and Local Government. Kasunod din ito ng paghiling ni Madam Senyora Donya Gloria na pag-aralan daw kung ano pa ang karagdagang batas na kailangan upang mapababa ang krimen. Madam Se&amp;ntilde;ora Donya Gloria, ano pa pong batas kung ayaw nyo naman ipatupad ang batas na kamatayan ang hatol sa mga guilty ng karumal dumal na krimen. Bakit hanggang ngayon malambot ang puso nyo sa mga kriminal at hindi sa mga biktima ng krimen? O baka naman kulang lang talaga sa political will. * * * Kinakabahan si Tourism Secretary Ace Durano at Environment Secretary Michael Defensor na mapapabayaan daw ang Boracay dahil sa patuloy na pagkalat ng basura sa naturang isla na tiyak nating pinakamaganda sa buong mundo pagdating sa beaches. Tama ho kayong dalawa na dapat ayusin ang basura sa naturang isla pero bakit hindi nyo sapilitang ipatupad ang paggamit ng sewerage system ng naturang isla na na ilang taon na pong nakalatag diyan sa Boracay. Bakit hindi nyo ipilit sa lahat ng resort owners na gamitin ang sewerage system para yung problema man lang sa sewerage ay maayos at matugunan agad? O baka naman takot kayo sa mga maiingay na mga resort owners na ayaw kumabit sa naturang sistema dahil ayaw nilang gumastos ng dagdag samantalang nakikinabang naman sila nang husto. Political will lang po ang kailangan at nandiyan na rin po ang municipal ordinance na nilagdaan noon pa ng bayan ng Malay. Political will lang po ang kailangan pero tanong ko naman kaya kaya at meron ba kahit magalit ang mga maiingay na ito? * * * Para sa anumang reaksyon, sumulat lang sa nixonkua@yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=278595&amp;publicationSubCategoryId=94</link>
</article>
<article>
<title>EDITORYAL - Dapat maghigpit ang CHED</title>
<author></author>
<date>
<month>May</month>
<day>22</day>
<year>2005</year>
</date>
<body>MARAMING higher education institutions (HEIs) ang humihiling na magtaas ng tuition fees ayon sa Commission on Higher Education (CHED). May 205 HEIs ang humihingi ng increase at ayon sa CHED hindi nila aaprubahan ang kahilingan ng mga ito kapag nakita nilang hindi makatarungan ang pagtataas ng tuition. Nakabatay ang pagtataas ng tuition fees sa memorandum ng CHED. Ayon sa Memo No. 14, walang magtataas o kung magtataas hindi ito dapat lumampas sa kasalukuyang inflation rate. Nakasaad sa memo ang mga guidelines at procedures na dapat i-observed ng mga HEIs sa pagtataas ng tuition at iba pang school fees. Ang memo ay noon pang nakaraang school year nagkabisa sa ilalim ng pamumuno ni dating CHED chairman Fr. Rolando de la Rosa. Subalit sa kabila na may memong ipinalabas, may mga lumabag pa ring HEIs. May mga nag-increase pa rin ng tuition fees mula 11.37 percent hanggang 15 percent. Nararapat ang ginagawang paghihigpit ng CHED sa mga HEIs. Kapag nalingat sila, maaaring may makalusot na mga pribadong unibersidad o kolehiyo para makapagtaas ng tuition fees. At walang magiging kawawa rito kundi ang mga magulang ng mga estudyante. Sa hirap ng buhay sa panahong ito na ang lahat ng bilihin pati pamasahe ay nagsipagtaasan, baka hindi na mapag-aral sa kolehiyo ang kanilang mga anak kung magtataas ng tuition fees ang mga unibersidad. Dapat bantayan ang mga unibersidad at baka ura-uradang magtaas ng tuition. Mananagot ang mga HEIs na lalabag sa kautusan ng CHED. Maaaring agarang alisin o kanselahin ng CHED ang ginawang pagtataas ng HEIs. Mahaharap sila sa administrative charges at pagmumultahin. Maaaring ma-revoke ang kanilang permits, ida-down grade ang status o ma-phaseout. Ngipin pa ang kailangan ng CHED para ganap na maimplement ang batas na nagtatakda ng pagtataas ng tuition fees. Hindi rin naman dapat aprubahan ang pagtataas lalot kung ang unibersidad o kolehiyo ay masyadong mababa ang standard. Maraming unibersidad at kolehiyo ngayon na walang kalidad ang edukasyon. Halimbaway mga nursing schools at engineering schools na walang pumapasang estudyante nila sa board exam. Pera lang ang habol ng mga unibersidad at wala silang pakialam kahit na bopols ang kanilang mga estudyante. Sila ang dapat bantayan ng CHED.</body>
<link>http://www.philstar.com/Article.aspx?articleId=278687&amp;publicationSubCategoryId=94</link>
</article>
<article>
<title>Tatapusin ko ang inumpisahan sa video karera !</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>22</day>
<year>2005</year>
</date>
<body>SANGKATERBANG death threat ang tinanggap ko nitong nagdaang mga araw. Hindi maawat ang pagtunog ng cell phone ko at kadalasan ay pananakot o dili kayay iniha-hang ang kawad sa kabilang linya. Sa tingin ko, ang nasa likod ng walang tigil na death threat sa akin ay ang mga sindikato ng video karera kung saan ako ay may malawakang kampanya. Mukhang hindi sanay mawalan ng salapi sa bulsa ang mga video karera operators na tinamaan at dahil ayaw kong makipag-usap sa kanila, ang death threats ang naisip nilang paraan para hintuan ko ang pagbanat sa illegal nilang negosyo nga. Subalit naumpisahan ko na ito mga suki, kaya sorry na lang sa kanila. Kahit abot langit pa na death threat ang ibabato nila sa akin, hindi ako hihinto sa pagtuligsa sa video karera hanggang malipol sila sa buong bahagi ng bansa. Kung ang jueteng nga ay naipasara ng gobyerno natin, ito pa kayang video karera? Nasa kamay nina Interior Sec. Angelo Reyes at PNP chief Dir. Gen. Arturo Lomibao ang kasagutan, di ba mga suki? Nagsimula ang death threat sa akin nang alertuhin ako ng mga kasamahan natin sa trabaho ukol sa intelligence report mula sa Camp Crame kung saan nagsasaad na lilikidahin ako. Kumpleto rekado ang impormasyon sa nai-text sa akin kayat medyo nagtaas ang kilay natin. Pati paglalaro ko ng bilyar sa harap ng opisina namin ay alam pa ng mga loko. Hindi ako nagtataka niyan dahil maraming galamay ang mga video karera operators na maaaring utusan nila para patahimikin ang humahadlang sa kanilang illegal na negosyo. Napatunayan yan ng mga bagong mukha na nagsulputang bigla sa bilyaran nga. Di ba ang ibang patayan diyan ay dahil lamang sa impluwensiyang dulot ng video karera? Kaya tama lang ang duda ko na itong death threat ko ay galing na rin sa hanay ng pulsya na kakutsaba ng mga video karera operators, di ba mga suki? He-he-he! Hindi naman kasi kaila na maraming pulis ang nakikinabang sa video karera. Pero kung sinuman ang nasa likod ng death threats ko, nais ko siyang pasalamatan. Kasi nga sa oras na nasa gipit tayo nakita ko kung sino talaga ang aking kaibigan. Ika nga, kung may galit sa akin, marami naman ang nagbigay ng suporta kabilang na ang mga editors ko. Siyempre pa, sa oras ngayon kung saan sunud-sunod ang patayan ng mga journalist, eh medyo nag-iingat din ako. Subalit hindi ito nangangahulugan na bibitawan ko na ang kampanya laban sa video karera. Pag-iibayuhin ko pa ito para ipakita sa mga video karera operators na kaya kong tapusin ang inumpisahan. Matatakot pa ba ako eh naglabas na ang Palasyo ng P5 milyong pondo para alagaan ang kapakanan ng mga mamamahayag? Kung Palasyo na mismo ang kakampi mo, eh bat kailangan pa nating matakot dahil alam natin na aalagaan nila ang kapakanan ng pamilya ng mga slain journalists? Kung sabagay, nasa mabuting kamay na ang SIM card ko kayat maghintay na lang tayo ng ilang araw, baka magkaroon din ng linaw itong death threats ko. Kaya sa inyo mga suki, huwag mag-atubiling magpadala ng impormason sa akin ukol sa video karera sa lugar nyo. He-he-he! Tuloy ang laban at sorry na lang sa masasaktan, di ba Ginoong Randy Sy at Buboy Go, Sirs? Abangan!</body>
<link>http://www.philstar.com/Article.aspx?articleId=278697&amp;publicationSubCategoryId=94</link>
</article>
<article>
<title>Zilongin: Bagong gamot para sa cancer</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>May</month>
<day>22</day>
<year>2005</year>
</date>
<body>DALAWAMPUT WALONG taon ang ginugol ng Bedjing Cancer Hospital para matuklasan ang isang alternatibong gamot para sa cancer. Ang gamot na tinawag na Zilongjin ay isang malaking tagumpay sa larangan ng traditional Chinese medicine. Ang tabletang Zilongjin ay 100 percent herbal. Siyam na taon itong sinubukan sa lahat ng uri ng cancer na kinabibilangan ng hepatoma, kidney, lung, prostate, breast, stomach, colon, rectal at bone hanggang sa i-recognized at bigyang approval ng State Drug Administration ng China. Ang Zilongjin ay nakatutulong para maiwasan ang tumor development at upang matigil ang paglubha ng abnormal cell growth. Mas mahusay itong gamitin habang sumasailalim sa chemotheraphy at radiation theraphy ang pasyente. It modulates side effects and enhances effect effectiveness of chemotheraphy. It helps eliminate toxic side effects like damage to the kidney and liver, nausea, vomiting, constipation and hair loss. It also helps facilitate success oif chemotherapy. It enhances the patients immunity. Ang Zilongjin ay inirerekomenda sa mga cancer patients na hindi mapagaling ng operasyon at inirerekomenda rin sa mga indibidwal na may history ng cancer ang pamilya. Para sa mga pasyenteng sumasailalim sa radiation theraphy o chemotheraphy, ang dose ay 4 tablets 3 x a day. Para sa mga pasyente na under cancer remission, ang dose na recommended ay 2 tablets 3 x a day samantalang ang mga high-risk individuals ay kailangang magtake ng 2 tablets 3 x a day. Ang tablet ay dapat i-take pagkatapos kumain. Napatunayan na 298 na pasyenteng may bronchogenic carcinoma at sumasailalim sa chemotheraphy ang binigyan ng Zilongjin at lalong naging mabuti ang resulta sa kanila. Mabibili ang Zilongjin sa Mercury Drug store at nagkakahalaga ng P45 bawat tablet. Subukan ang gamot na ito at maaaring makatulong.</body>
<link>http://www.philstar.com/Article.aspx?articleId=278704&amp;publicationSubCategoryId=94</link>
</article>
<article>
<title>Banal na tatlo</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>22</day>
<year>2005</year>
</date>
<body>NGAYON ay Trinity Sunday o Linggo ng Banal na Tatlo  Linggo ng Ama, Anak at Espiritu  ang Tatlong Persona sa iisang Diyos. Ang misteryo ng Banal na Tatlo ay nagsasaad sa atin na ang Diyos ay isang komunidad: Ang Ama na tagapaglikha ng lahat; ang Anak na sinugo sa mundo upang iligtas ang sangkatauhan sa kasalanan at kamatayan; at ang Espiritu Santo na siyang nagbubuklod sa atin. Sa araw na ito, ang Ebanghelyo ay hango mula kay Juan 3:16-18, na kung saan hinalaw ang marahil ay ang pinakamahalagang talata sa Bibliya: Gayon na lamang ang pag-ibig ng Diyos sa sanlibutan, kaya ibinigay niya ang kanyang bugtong na Anak, upang ang sumampalataya sa kanya ay hindi mapahamak, kundi magkaroon ng buhay na walang hanggan. At ang mga sumunod na mga talata ay: Sapagkat sinugo ng Diyos ang kanyang Anak, hindi upang hatulang maparusahan ang sanlibutan, kundi upang iligtas ito sa pamamagitan niya. Hindi hinahatulang maparusahan ang nananampalataya sa bugtong na Anak ng Diyos; ngunit hinatulan nang parusahan ang hindi nananampalataya sa kanya. Ang ating Diyos ay Diyos ng buhay at pagmamahal, awa at katarungan, walang karahasan at hinanakit. Subalit tayo ay mahahatulan  maililigtas o makokondena  batay sa kung maisasaloob natin o hindi ang presensiya ng Diyos sa atin at sa presensiya niya sa ating kapwa. Kung kaya kung tayoy talagang nananalig sa Diyos, ang hamon sa atin ay: Mamuhay ng may pakikiisa sa Diyos at pakikipagkaisa sa ating kapwa.</body>
<link>http://www.philstar.com/Article.aspx?articleId=278708&amp;publicationSubCategoryId=94</link>
</article>
<article>
<title>Lumang atraso,may habol pa ?</title>
<author>AMBA'S BRIEFS Ni Roy &amp;quot;Amba&amp;quot; Se&amp;ntilde;eres</author>
<date>
<month>May</month>
<day>22</day>
<year>2005</year>
</date>
<body>LABINGLIMANG taon na ang nakalilipas mula nang ma-rape ng isang Norwegian consul ang isang Pilipina domestic helper na nasa ilalim ng kanyang empleyo noong siya ay naka-destino pa sa ibang lugar. Ambassador na ngayon ang naturang diplomat at ang kanyang biktima naman ay matagal nang nakauwi sa Pilipinas. Kailan lang nag-desisyon ang biktima na mag-reklamo laban sa kanyang dating employer, at naisipan niyang ilapit sa akin ang kanyang problema. May habol pa kaya siya, gayong matagal nang nakalipas ang pangyayari? Kaagad-agad naisip ko na ang batas na dapat mangibabaw sa kasong ito ay ang batas ng bansa na kung saan nangyari ang rape na ito. Sa ngayon, hindi ko pa masabi kung saan ang bansang ito, para sa proteksyon ng biktima. Ganoon pa man, naisip ko rin na dahil ang rapist ay isang diplomat, baka nga may immunity siya sa panahon na iyon, at baka nga hindi siya maaring sampahan ng kaso. Sa ngayon, tinitiyak ko pa kung kasali ba ang rape sa immunity ng isang diplomat, dahil hindi rin masyadong malinaw ang mga international conventions sa tanong na ito. Nais ko ring malaman kung maari bang sampahan ng kaso ang rapist na ito sa ilalim ng mga batas ng Norway, kahit ang rape ay hindi mismo nangyari sa bansang iyon. Kahit pa man, napatunayan ko na maari siyang sampahan ng administrative charges, dahil siya ay empleyado pa rin ng Norwegian Foreign Service. Sa ngayon pa lang, na-recall na siya sa kanyang foreign post, at may naka-schedule na mga hearing kung saan ay naimbita na rin ako. Natitiyak ko na malaki ang laban ng biktima at may habol pa siya kung administrative charges ang pag-uusapan. Kahit pa man, ang gusto kung mangyari ay habulin din siya ng legal charges dahil isa siyang halimaw kahit naturingan pa siyang diplomat, at hindi siya dapat makalusot sa ginawa niya sa ating kababayan. Kung international law at municipal (national) laws ang pag-uusapan, mayroon talagang mga prescription period at hindi na talaga maaring kasuhan pa ang isang tao kung nakalipas na ang period na ito. Yan ang masasabi ko kung legal ang pag-uusapan, ngunit magiging iba naman ang tema kung moral o di kaya ethical ang pag-uusapan. Mabuti na lang, isang totoong civilized at desenting bansa ang Norway, kaya masasabi ko kaagad na lagot sa kanila ang isang taong immoral or unethical, lalung-lalo na kung isang diplomat ang akusado. Sa tingin ko, marami pang ganitong pang-yayari ang hindi nasa-sampahan ng kaso, dahil nahihiya o natatakot ang biktima. Kung kayo ay naging biktima o may kilala kayong biktima, lumapit lang kayo sa akin, tutulungan ko kayo. Hanggang sa susunod na linggo po. * * * Para sa inyong reaksyon, mag-e-mail po sa royseneres@yahoo.com o mag-text sa 09224143582.</body>
<link>http://www.philstar.com/Article.aspx?articleId=278719&amp;publicationSubCategoryId=94</link>
</article>
<article>
<title>EDITORYAL - Kailan mapuputol ang katiwalian sa gobyerno?</title>
<author></author>
<date>
<month>May</month>
<day>23</day>
<year>2005</year>
</date>
<body>SA isang survey kamakailan, payag ang taumbayan na taasan ang buwis o maski ang value added tax provided na magagarantiyahan ng gobyerno na mawala ang talamak ng katiwalian. Handang maghigpit ng sinturon ang taumbayan kung ang kapalit naman ay ang pagkadurog ng mga kurakot sa gobyerno na dahilan ng paghihirap ng bansa. Hindi baleng magbayad o taasan ng buwis basta masiguro lamang na iyon ay sa kaban ng bansa mapupunta at hindi sa bulsa ng mga buwaya. Talamak ang katiwalian at tila walang epekto ang kampanya ng gobyerno laban sa mga kurakot. Patuloy ang pagnanakaw sa maraming ahensiya ng gobyerno at hindi naman maparusahan nang mabigat ang mga nahuhuli. Kadalasang parusa lamang ay suspensiyon ng tatlong buwan na walang suweldo. Pagkaraan ng tatlong buwan ay balik muli ang kurakot sa puwesto at magnanakaw na naman. Nang magsalita si President Arroyo sa isang business conference noong Miyerkules, inatasan niya ang lahat ng government agencies na putulin ang red tape at nang makaakit ang mga negosyante na mag-invest. I-simplify ang mga patakaran at bawasan ang mga requirements nang maging mabilis ang transaksiyon. Ang mabilis na transaksiyon ay hihikayat sa mga negosyante na magtayo ng negosyo. Walang kabusugan ang mga buwaya sa mga ahensiya ng gobyerno. Nangunguna ang Bureau of Customs sa mga tanggapan ng pamahalaan na talamak ang katiwalian. Kapag narinig ang katagang Customs, iisa ang maiisip ng makakarinig  &amp;quot;kurakot&amp;quot; o may &amp;quot;Hepa-B&amp;quot;. Naninilaw kasi sa alahas ang mga kurakot sa Customs. Katibayan ng pagiging numero uno ng BOC sa pagiging kurakot ay nang sampahan ng kaso ng Department of Finance ang dalawang magkapatid na babae na empleado roon. Nabuking ang maraming ari-arian ng dalawang magkapatid. Maraming bahay, sasakyan, speedboat, trucks at kung anu-ano pa. Ang magkapatid ay hindi naman gaanong malaki ang suweldo. Nakapagtataka kung saan nila kinuha ang ipinambili ng sangkaterbang ari-arian. Sabi ni Tony Kwok, presidential adviser on anti-corruption na ire-reduce niya ang katiwalian sa 16 na government agencies. Si Kwok ang bumasag sa mga corrupt sa Hong Kong noong aktibo pa siya sa gobyerno roon. Sana nga ay magkaroon ng katuparan ang pangako ni Kwok. Matagal nang inaasam ang taumbayan na magkaroon ng isang malinis na bansa. Walang nangungurakot at nagsasamantala. Paigtingin ng gobyerno ang paglaban sa mga corrupt at nang hinid matakot ang mga dayuhan.</body>
<link>http://www.philstar.com/Article.aspx?articleId=278818&amp;publicationSubCategoryId=94</link>
</article>
<article>
<title>Ang kaso ni Salve vs Willie</title>
<author>AKSYON NGAYON Ni Al G. Pedroche</author>
<date>
<month>May</month>
<day>23</day>
<year>2005</year>
</date>
<body>LANTAD na sa marami ang kasong pangmomolestya laban sa TV host na si Willie Revillame na iniharap ng PSN assistant editor at entertainment editor ng ating sister newspaper na Pang-Masa na si Salve Asis. Common knowledge na kaya hindi na natin ididetalye ang pangyayari na naganap tatlong taon na ang nakalilipas. Akala ng iba, isa lamang demolition job laban sa komedyante. Sabi naman ng iba &amp;quot;publicity gimmick&amp;quot; para lalong tumaas ang rating ng TV host. In fairness, isa ako sa mga unang pinagsumbungan ni Salve sa pangyayari a day after the incident. Pero ang payo ko sa kanya like an older brother, kung maaariy palampasin na lang ang nangyari. Celebrity si Willie, at baka hindi makayanan emotionally ni Salve na makaladkad sa ganyang nakahihiyang eskandalo. Nanginginig sa galit si Salve. Mangiyak-ngiyak nang mag-confide sa akin. Later dinala pa ni Salve sa office at ipinakita sa akin ang isang card mula kay Willie. Nagso-sorry sa kanyang ginawang kabulastugan. Ilang ulit nang nasuspinde si Willie sa pagsasalita ng mga objectionables sa kanyang programa pero naririyan pa rin siya. Pinalampas ni Salve ang pangyayari hanggang lumipas ang tatlong taon at nasangkot uli kamakailan sa isang katulad na eskandalo si Willie nang ireklamo siya ng isang dancer ng pangmomolestya. Dahil ditoy naging background ang pangyayari kay Salve sa isang nalathalang artikulo. Tumanggap diumano ng banta si Salve at ang sumulat ng artikulo sa ibang pahayagan kay Willie na idedemanda sila ng libelo. Kinonsulta akong muli ni Salve at ang sabiy bago siya maidemanda ay uunahan na niya sa pagrereklamo si Willie. Iyan ang dahilan kung bakit bumilang ng tatlong taon bago naghabla si Salve. Halata sa itsura ni Salve ang pagka-depressed. Karapatan niya ang maghabla but she has to suffer pains and anguish as a result. Sana, maunawaan pati ng mga humahanga kay Willie ang situwasyon niyang ito. Kilalang-kilala ko si Salve. Shes a very decent person.</body>
<link>http://www.philstar.com/Article.aspx?articleId=278820&amp;publicationSubCategoryId=94</link>
</article>
<article>
<title>Sariling enerhiya panlunas sa sakit</title>
<author>SAPOL Ni Jarius Bondoc</author>
<date>
<month>May</month>
<day>23</day>
<year>2005</year>
</date>
<body>KAGILA-GILALAS ang napanood ko sa CNN nung 1997, kaya hangga ngayoy naaalala ko pa. Kainitan noon ng anti-Chinese riots sa Jakarta. Pasugod ang ilang daang demonstrador sa police phalanx. Bigla na lang may humelera sa harap na isang dosenang di-armadong naka-uniporme. Tinutok nila ang kanilang mga kamao sa rioters na sampung metro na lang ang layo. Biglang nagsibuwal sa kalsada ang mga sumusugod, pero wala namang water cannon o tear gas o bala ng baril. Na-stun sila. Nung Oktubre 2004 ko lang nalaman ang sekreto ng Jakarta police. Yun palang pinangtumba nila sa kalaban ay enerhiya mula sa sariling katawan. Isa palang Indonesian martial art at healing art yon, tawag ay Kalimasada. Hindi nakakamatay kung ayaw ng gumagamit, pero sapat na pabagsakin ang kalaban. O kayay gumamot ng karamdaman. Nabalitaan kong may nagtuturo ng Kalimasada sa U.P.-Vanguard Bldg., Diliman, Quezon City. Pinasyalan kot pinanood. Akala ko pa nga, may sa-demonyo ang di-pangkaraniwang kaalaman. Pero hindi, sa simula ay nagdadasal muna sila sa Diyos. Saka sila nagbi-breathing exercise para marating ang alpha stateang lagay ng utak na pinaka-relaxed pero alert. Parang yoga ng India, o tai-ichi ng China. Saka sila nag-&amp;quot;jurus&amp;quot;exercises na pampatalas ng chakra, ang enerhiya sa ibat ibang bahagi ng katawan. Matapos ang 90 minutos, nag-self-healing sila at nagdasal. Saka sila nag-demonstrate ng mga kagila-gilalas na applications. May nagbalot ng self energy sa light bulb. Binagsak ito sa semento; nagpatalbug-talbog lang ang bulb imbis na mabasag. Meron ding nagbalot ng self energy sa fluorescent lamp, saka ito tinuntungan sunud-sunod ng tatlong tao; hindi rin sumabog. May apat na bumuhat sa isang kasamang nakatayo sa tatlong pahina ng diyaryo. Dalawang talampakan ang taas, hindi napunit ang papel. Ang enerhiya nila ay nagagamit sa paglunas ng sakit sa puso, baga, internal organs, ulo. Pati sa pilay, sipon o katarata. Kung nais pang matuto ng Kalimasada, panoorin mamayang 11 ng gabi ang Linawin Natin sa IBC-13. Naroon kung paano sumali.</body>
<link>http://www.philstar.com/Article.aspx?articleId=278829&amp;publicationSubCategoryId=94</link>
</article>
<article>
<title>&amp;quot;Hustisya makalipas ang isang dekada&amp;quot; (PO3 MIEL CAF&amp;Eacute; MURDER PART 2)</title>
<author>CALVENTO FILES Ni Tony Calvento</author>
<date>
<month>May</month>
<day>23</day>
<year>2005</year>
</date>
<body>NUNG BIERNES SINIMULAN KO ANG PAGBALIK TANAW SA EKSKLUSIBONG PANAYAM NA IBINIGAY SA AKIN NG PAMILYA NI P03 MIEL CAF&amp;Eacute;, PULIS NG VALENZUELA NA PINATAY DIUMANO NG KANYANG MGA KABARO, MGA KASAMANG PULIS SA KANILANG POLICE STATION SA MARULAS, VALENZUELA. Makalipas ang halos isang dekada, ang ipinaglalaban ng pamilya ni Miel na hustisya na naibigay din, bagamat meron pang mga akusado na at-large sa isang Death Penalty Sentence na ibinaba ni Judge Luis Arranz ng Branch 11 ng RTC Manila. IPAGPATULOY natin ang kwento ni Ceoncepcion, biyuda ni Miel. Para kay Concepcion ang paglipat ni Miel sa Drug Enforcement Unit ng Northern Police District Command ay isang &amp;quot;blessing&amp;quot; dahil na rin sa ganda ng record ng kanyang asawa bilang isang pulis. &amp;quot;Mag-aanim na taon pa lang siya noon sa serbisyo at maganda ang takbo ng kanyang career,&amp;quot; sabi ni Concepcion. Hindi niya akalain na ito ang magsisilbing mitsa sa pagpatay kay Miel ng kapwa din niyang mga pulis. &amp;quot;Naging mahusay na pulis ang asawa ko at hindi man lang siya na-involve sa anumang masamang kaso sa anim na taon niyang pagiging pulis. Kung hindi ba siya mabuting pulis pagbibigyan kaya siyang makapag-aral nang mag-request siya noong 1995 na kumuha ng kurso sa Crime Laboratory sa Camp Crame?&amp;quot; paliwanag ng biyuda. &amp;quot;Siyempre, dahil sa Drug Enforcement Unit siya naka-assign, madalas siyang makasama sa mga raid na isinasagawa ng kanyang unit at marami silang nahuhuling mga tao na involved sa ipinagbabawal na gamot, tulad ng shabu,&amp;quot; pagtapat ni Concepcion. January 17, 1996, biglang nalipat itong si Miel sa Valenzuela Police Station. &amp;quot;Bale sa Drug Enforcement Group din siya na-assign. Ganun din ang ginawa niya, patuloy siya sa pagsama sa mga raid at iba pang police operation ng kanyang grupo.&amp;quot; Mula nang maging pulis si Miel ay wala akong alam na gulo na kinasangkutan niya bilang pulis. Kahit na noong mag-asawa na kami. Alam kong ang ginagawa niya ay trabaho lang at walang personalan, ayon sa kanya. Aminado si Concepcion na ang pagtatalaga kay Miel sa kanyang bagong pwesto ay nakaapekto din sa kanilang relasyon. &amp;quot;Mula nga nang ma-assign siya sa DEG ay madalas na siyang umuuwi ng madaling araw at ang parati niyang dahilan ay may operation daw sila o kaya namay may raid daw silang isinagawa.&amp;quot; Lahat ng ito ay inunawa ni Concepcion at inilagay sa kanyang isipan na kasama sa trabaho ni Miel at sa pagsisikap nitong umunlad ang kanyang career at pati na rin ang kanilang pamilya. May 25 nung taon ding yun, si Miel ay nailipat sa Block 5 in Brgy. Dalandanan, Valenzuela. Ang kanyan commanding officer ay si Chief Ricardo Dela Cruz. Itong si Dela Cruz ang sinasabing naging ugat ng malaking problema nitong si Miel. &amp;quot;Nung ma-assign siya rito, lumipat kami mula Santolan, Malabon dito nga sa Valenzuela. Pero madalas siyang mag-absent at ang kanyang dahilan ay dahil sa madalas daw siyang pagbentahin ng shabu ng kanyang hepe na si Dela Cruz,&amp;quot; ibinunyag ni Concepcion. &amp;quot;Hindi ko lubos-maisip kung paano magagawa ng isang opisyal na pagbentahin ang sarili niyang tauhan ng ipinagbabawal na gamot? Kaya ang nangyari nga, dahil sa ayaw ni Miel ng ganun at para hindi siya makapagbenta, naga-absent na lang siya. Nagpapaalam din siya para mag-leave pero ayaw naman siyang payagan.&amp;quot; Dahil sa kanyang madalas na pag-absent nakatanggap si Miel ng notice mula kay Inspector Loida Bondoc ng Administration Section na humihingi ng paliwanag sa kanya kung bakit parati itong absent. &amp;quot;Ang ginawa ng asawa ko ay pumunta siya kay Tinyente Bondoc noong umaga ng Mayo 25 at pagbalik niya sa bahay ay may dala siyang order na mata-transfer siya sa Block 3,&amp;quot; ayon kay Concepcion. Matapos ang meeting ni Miel kay Inspector Bondoc, umuwi ng bahay si Miel para kumain ng tanghalian at ibalita kay Concepcion ang transfer niya. Nung nasa Block 1 na si Miel, minsan ay pinuntahan siya sa bahay nung commander-in-chief nila na si Ponciano Meraples. Bale may apat pang kasama si hepe na sakay ng isang kotse at isang owner. Puros mga nakamahabang armas ang mga ito,&amp;quot; ayon kay Concepcion. Maraming naikwento si Miel kay Concepcion at ang isa rito ay ang pagiging talamak ng bentahan ng droga sa Valenzuela. Naramdaman ni Concepcion na grabe ang sitwasyon ng sabihin sa kanya ni Miel nung Nov. 21, 1996 na umuwi na raw siya sa Bicol kasama ang kanilang anak na si .Elaine Mae. &amp;quot;Sinabi ni Miel sa akin na magbabakasyon daw muna kami. Siguro noong time na iyon ay may nararamdaman na siyang may hindi magandang mangyayari sa kanya, kasi minsan ay sinasabi niya sa akin na palagi raw na may sumusubaybay sa kanya. Ang dahilan na ibinigay sa akin ni Miel ay dahil na rin sa drugs. Kasi nung nasa Block 5 pa siya at operative siya nun sa Block 1, may natuklasan siya na tungkol sa droga dahil madalas silang nagre-raid noon, sabi ni Concepcion. &amp;quot;Minsan nga ay may raid na naganap sa may Dambana ng Fatima at may nagsabi na si Miel pa nga raw ang nanguna sa raid na iyon. Pero ang nakapagtataka ay nung araw na gawin yung raid ay nasa bahay ang asawa ko at tiyak kong hindi siya kasama sa operation nung gabing iyon. Nalagay na sa panganib ang buhay ni Miel dahil sa dami ng alam niya tungkol sa illegal na droga,&amp;quot; sabi ni Concepcion. Nung mismong araw na si Miel ay nakatakdang pumunta sa Bicol na re-assign ito sa Mobile Patrol Unit. &amp;quot;Iyon ang dahilan kung bakit nagbalik pa siya sa Valenzuela Police headquarters. Ayon sa aking biyenan nag-usap daw sila ni Miel mula10:00 ng gabi hanggang alas 2:00 ng madaling araw. Matagal ang naging pag-uusap nila at tungkol daw ito sa kanyang problema sa pagiging pulis niya. Nagtataka ako kung bakit sa kapwa niya pulis siya magkakaroon ng problema samantalang dapat sanay sila ang magakakakampi laban sa mga masasamang elemento o mga kriminal. Kung nalaman ko lang na ganun ang mangyayari sa asawa ko ay pinag-resign ko na lang siya dahil sa aanhin ko naman ang kanyang prinsipiyo kung patay na siya katulad ngayon. Naging mabuting pulis nga siya pero pinatay naman siya dahil sa kabutihan niyang ito, patuloy ni Concepcion. SA MIYERKULES, abangan ang karugtong ng kwento ng pagpatay kay P03 MIEL CAF&amp;Eacute;, EXCLUSIVE dito lamang sa &amp;quot;CALVENTO FILES&amp;quot; PARA SA ANUMANG COMMENTS O REACTIONS MAARI KAYONG MAGTEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=278840&amp;publicationSubCategoryId=94</link>
</article>
<article>
<title>EDITORYAL  'Utak' ng Oakwood nasaan na?</title>
<author></author>
<date>
<month>May</month>
<day>24</day>
<year>2005</year>
</date>
<body>PINALAYA na noong Biyernes ang 184 sundalo na naki-participate sa nabigong Oakwood mutiny. Maamong tupa na ang nakita sa kanilang mga mukha na taliwas sa nakita noong kubkubin nila ang Oakwood noong July 27, 2003. Lahat sila, kasama ang 96 na junior officer nang okupahin ang hotel ay hindi ngumingiti at tila hindi susuko. Tila mga tigre na handang ubusin sa pakikipaglaban ang napakaraming bala na dinala sa Oakwood. Tinaniman nila ng bomba ang paligid ng Oakwood para masiguro na hindi sila basta malalapitan ng mga sundalo ng gobyerno. Puwersahang nag-evacuate ang mga dayuhang guests sa Oakwood. Bakas sa kanilang mukha ang matinding pagkadismaya sa ginawa ng grupong Magdalo. Ang ibay kinabakasan ng takot. Naalala marahil ang madugong kudeta noong 1989 na pinamunuan ni Gringo Honasan kung saan sa Makati rin sila naglungga. Malaya na ang 184 sundalo pero hindi ang 96 junior officers. Patuloy ang kanilang kaso at nakaharap sa court martial dahil sa paglabag sa Articles of War. Mas mabigat ang hinaharap ng mga junior officers kaysa sa mga enlisted men na kanilang na-recruit. Ang parusa sa mga sundalong sumama sa mutiny ay isang taong pagkabilanggo, demotion ng three ranks at pagka-forfeit ng two thirds ng kanilang suweldo hanggang anim na buwan. Napagdusahan na ng mga sundalo ang parusa sapagkat magdadalawang taon na ang inabot nila sa detention sa Camp Aguinaldo. Sasailalim sila sa dalawang linggong military training at special counseling at manunumpa muli ng katapatan bago ibalik sa kanilang mother unit. Kung tutuusin, magaan pa ang parusang iginawad sa mga sundalo sapagkat mabigat ang ginawa nilang pagsama sa grupong nais pabagsakin ang gobyerno. Ang katapat na kaparusahan sa nagawa nilang kasalanan ay habambuhay na pagkabilanggo. Napalaya na nga ang mga sundalo at nililitis na ang mga junior officers at maaaring mahatulan na rin. Pero ang nakapagtataka ay walang nababanggit na civilians na kasama sa nabigong Oakwood mutiny. Nasaan na ang &amp;quot;utak&amp;quot;? Nasaan na ang nagplano para pabagsakin ang gobyerno? Nang kasagsagan ng Oakwood ay marami ang na-link na nagbigay umano ng suporta sa Magdalo. Nasaan na sila. Bakit hindi rin kasuhan? Dapat bang mga sundalo lamang ang tumanggap ng kaparusahan? Ano ang findings ng Feliciano Commission dito?</body>
<link>http://www.philstar.com/Article.aspx?articleId=278942&amp;publicationSubCategoryId=94</link>
</article>
<article>
<title>Buking ang mga anak ng jueteng!</title>
<author>PANAGINIP LANG Ni Nixon T. Kua</author>
<date>
<month>May</month>
<day>24</day>
<year>2005</year>
</date>
<body>KUMIKILOS na ang mga jueteng lords sa buong bansa at ngayon ay katulong pa ang kanilang mga galamay sa administrasyon ni Madam Senyora Donya Gloria. Ang mga pagkilos na ito ay kasama na ang mga paninira na ginagawa hindi lang laban sa mga nagbulgar sa kanilang mga operasyon kung hindi mga dati nilang kaalyado na nais ng tumestigo laban sa mga kasugapaan nila. Milyun-milyong piso rin ang pinakakawalan ng mga anak ng jueteng na mga ito kasama na ang mga dagdag sa payola ng ilang mga tiwaling miyembro ng media na kung hindi magamit sa paninira sa mga nagbulgar sa jueteng operasyon ay itikom na lang ang mga bibig at manahimik at magpasarap sa perang natanggap nila. Pero matindi nito ay lumalantad pa ang ilan sa kanilang mga kaalyado at galamay kasama na ang ilang mga matataas na opisyal ng administrasyon ni Madam Senyora Donya Gloria. Ang mga opisyal na ito, kasama na si Justice Secretary Raul Gonzales, ay nananakot pa ngayon sa mga nais tumestigo at nagbabantang ipakukulong at idedemanda pa raw ang mga nais magbulgar ng mga ilegal na gawain ng jueteng. Tinatakot niya rin ang mga miyembro ng media at sinasabing dapat ilabas ang source ng mga inpormasyon dahil destabilization plot raw itong expose ukol sa jueteng. Secretary Gonzales, kahit anong sipsip ang gawin mo sa Malaca&amp;ntilde;ang ay malabo kang lumusot dahil hindi jueteng ang dahilan bakit hindi lulusot sa Commission on Appointments kung hindi mga kalaban mo sa pulitika sa inyong probinsiya pero kaalyado mo sa administrasyon ni Madam Senyora Donya Gloria bukod pa roon sa pagiging sobrang pagkapapel sa lahat ng bagay. Para kang si Sec. Angelo Reyes na inaaway ang oposisyon at sinasabing may destabilization pero ang sumasaksak at pumipigil para lumusot sa Commission on Appointments ay kaalyado sa pulitika na nais bumalik sa Department of Interior and Local Government. Ingat Sec. Reyes at tiyak mas maraming bahay sa itong nais pumalit sa iyo. May bahay ka ba sa Mindanao, Tagaytay, Makati, Batangas, Baguio at pati United States at Australia? Alam ho namin wala kaya ingat at kailangan ang puwesto mo upang makapamili naman ng bahay sa London. Mas may pag-asa nga lang si Sec. Reyes kesa kay Gonzales dahil hindi kababayan ang kalaban ni Reyes at isang laos na talunang pulitiko bagamat super sa yaman ang gumigiba. Ano Sec. Gonzales? Gets mo na? Pero mabalik tayo sa jueteng, nahahalata ka na Sec. Gonzales sa iyong mga istilo dahil noong umpisa ang sinabi mo ay nais mong makilala ang mga testigong magbibigay ng karagdagang impormasyon laban sa jueteng dahil gusto mo silang tulungan. Sinabi mo rin po na baka ilagay sila sa witness protection program ng gobyerno na muli ay kapuri-puri at muntik na sigurong magpunta sa iyo ang mga testigong ito. Buti na lang nadulas ka at ang banta mo ngayon ay hindi lang idedemanda ang mga testigong ito kung hindi ipakukulong pa ninyo. Wow!!! Kaso saan ba nahuhuli ang isda, hindi ba sa bibig Sec. Gonzales. Paano ngayon magtitiwala sa iyo? HINDI at NEVER!!! As usual nasobrahan kasi sa boka. He-he-he!!! Bukod kay Gonzales ang iba naman ay sinisiraan na ngayon pa lang ang mga nagbulgar sa jueteng at pinalalabas pa na tumatanggap ng pera galing sa jueteng sina Archbishop Oscar Cruz at iba pang mga nagdidiin sa jueteng. Problema ninyo, sa pamumuhay ni Archbishop Cruz at yung mga naglalantad ng jueteng ay malayung-malayo kung ikukumpara sa mga nakikinabang sa jueteng at iba pang sugal na magpapatubo lang ng buhok ay pupunta pa sa States. Meron naman diyan, bonding lang nila magkakapatid ay sa ibang bansa pa ginawa. Bakit hindi na lang sa Las Vegas at tiyak naman dahil sa isa kayong kagalang-galang ay bibigyan kayo ng libreng kuwarto, este bahay pala na nagkakahalaga ng $20,000 isang araw. Puwera pa riyan yung mga nagbibitbit ng MAHIWAGANG BAG papuntang Hong Kong at kasama si Luciofer Co na biglang naging golfer. Pero isa ang tiyak, sisirain ang kredibilidad nila Archbishop Cruz at mga kakampi laban sa jueteng sa pamamagitan ng iba pang uri ng black propaganda. Calling Victor Corpus, Mary &amp;quot;Rosebud&amp;quot; Ong, Ador Mawanay and Udong Mahusay. Kailangan na po ang inyong serbisyo muli. He-he-he!!! Kaso, buking na buking na kayo, laganap talaga ang jueteng at iba pang uri ng sugal dahil pinapayagan ng mga nakapuwesto na kung totoong hindi tumatanggap ay kayang ipahinto agad-agad. * * * Para sa anumang reaksyon, sumulat lang sa nixonkua@yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=278967&amp;publicationSubCategoryId=94</link>
</article>
<article>
<title>Maraming padrinong nilapitan ang heneral para sulutin si Gen. Querol</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>25</day>
<year>2005</year>
</date>
<body>GUMAPANG ang isang heneral sa kasagsagan ng panibagong reshuffle sa PNP para makuha niya ang minimithing puwesto ng hepe ng NCRPO. Kung sinu-sinong padrino ang nilapitan ni heneral para lang isulong ang balak niyang sulutin si Dir. Vidal Querol, ang manok ng Palasyo na papalit kay NCRPO chief Dep. Dir. Gen. Avelino Razon Jr. na na-promote sa Camp Crame. Mukhang hindi kuntento si Sir sa kasalukuyan niyang puwesto kung saan wala naman siyang ginawa kundi magpalaki este magpalamig. He-he-he! Ayaw ni Sir ng konti, gusto niya ng malaki ng trabaho no, di ba mga suki? Subalit mukhang nauwi sa wala ang paggapang ni Sir dahil si Querol naman ang naiupo ni PNP chief Dir. Gen. Arturo Lomibao sa NCRPO noong Lunes. Nalungkot si Sir? Ewan ko no dahil wala naman ako ron sa Camp Bagong Diwa eh? Umpisa pala noong nakaraang linggo ay kumilos na ang heneral para masungkit niya ang NCRPO. Kung sinu-sino ang nilapitan niyang padrino kabilang na dito ang kapatid ni Presidente Arroyo na si Boboy Macapagal. Ayon sa usap-usapan sa ilalim ng mangga, binokya ni Boboy si Sir dahil alam naman na hindi trabaho ang gusto niya sa NCRPO kundi He-he-he! Censored muna baka malayo ang marating natin. Sinubukan din ni Sir ang benefactor niya na si First Gentleman Mike Arroyo pero mukhang tinalikuran din siya dahil umalis ito sa kainitan ng bagyong jueteng. Hindi makapersonal na lapit ang bida natin kay GMA dahil galit ito sa kanya bunga sa hindi magandang pamamalakad niya sa puwesto niya, anang usap-usapan sa ilalim ng mangga. Pero maraming nilapitan si Sir na nagsasabing malaki ang tsansa niyang maupo sa NCRPO kaya presto nagpa-thanksgiving pa si Heneral noong nakaraang Sabado, anang mga tauhan niya. Kayat kumalat noong Sabado na nasulot ni Sir si Querol na ikinataas ng kilay ng mga opisyales ng PNP na nakausap ko. Kalat na sa mga kampo ng pulisya sa Metro Manila na pinilit pa rin ni Sir na maging NCRPO chief hanggang Lunes ng umaga. Hanga ako sa fighting spirit ni Sir kaya lang mukhang siya na lang ang bilib sa sarili niya dahil mga kapwa niya mismo opisyales ng PNP ay ayaw na maupo siya sa NCRPO. Gusto nyong alamin kung bakit mga suki? Nang maupo si Querol, nakahinga nang maluwag ang mga opisyales ng PNP dahil sa isipan nila malaking kabalbalan ang idudulot ng pag-upo ni Sir sa NCRPO kapag sinuportahan pa ito ng Palasyo na hilung-talilong na sa jueteng issue. Kung lulugu-lugo sa ngayon si Sir, siguro naisip niya na hindi lang pala panay bola ang kailangan para ma-promote ka kundi trabaho, trabaho at trabaho, he-he-he! Hindi ko sinabing walang trabaho si Sir ha? Mayroon din kaya lang panay semplang, di ba mga suki? Natutuwa naman ako at si Querol, na isang no-nonsense officer ang naupo bilang bagong NCRPO chief. Beterano na sa giyera si Querol at katunayan nasugatan siya sa Mendiola riot ng mga supporters ni dating Pres. Erap Estrada noong Mayo 1, 2001. Kung maraming accomplishments si Razon sa NCRPO, tiyak uungusan siya ni Querol. Alam kaya ni Querol ang ginawang paggapang ng isang heneral sa puwesto niya? Gusto mo ng clue Dir. Querol Sir? Kayo rin mga suki? Ngekkk! Kapos na sa espasyo!</body>
<link>http://www.philstar.com/Article.aspx?articleId=279062&amp;publicationSubCategoryId=94</link>
</article>
<article>
<title>Bakit napipinsala ang mga watershed?</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>May</month>
<day>25</day>
<year>2005</year>
</date>
<body>ANG mga watershed ay parang palangganang geographic structure na napapaligiran ng mga bundok kung saan ang surface water ay patungo sa mga lawa, sapa, ilog at iba pang bodies of water, ay nagdadaan sa ibat ibang uri ng pagkasira. Ang pagguho ng lupa ang pangkaraniwang dahilan ng pagkasira ng mga watershed ngunit maituturing na pinakamatindi ito sa ibang lugar. Alam ba ninyo na 74 hanggang 81 milyong tonelada ng lupa ang nawawala kada taon dahil sa pagguho ng lupa? At mga 63 porsiyento hanggang 77 porsiyento ng total land area sa bansa ay apektado ng soil erosion? Sa katunayan, higit sa kalahati ng lupain ng 13 sa 74 na lalawigan sa bansa ay apektado ng banayad hanggang matinding pagkaguho ng lupa. Maliban sa soil erosion, hindi rin maitatatwa na ang laganap na pagkasira ng gubat ay isa sa marami pang dahilan ng pagkasira ng ating mga watershed. Kabilang na rito ang pangkomersiyal na gamit sa vegetation, mga pang-industriyang aktibidad tulad ng walang habas na kombersiyon ng lupa, maling gamit ng lupa at gubat at iba pa. Dito ngayon pumapasok ang Water Resource Development Project-Watershed Management Improvement Component (WRDP-WMIC) na pinapangunahan ng National Irrigation Administration. Ang WMIC ay isa sa mga limang component projects ng WRDP na ipinapatupad ng DENR. Nilalayon ng programang ito na mailagay sa ayos ang mga watershed upang tiyakin na mapapangalagaan at maisaayos ang mga kritikal watersheds na pangunahing pinagkukunan ng tubig para sa patubig at iba pang pangangailangan.</body>
<link>http://www.philstar.com/Article.aspx?articleId=279072&amp;publicationSubCategoryId=94</link>
</article>
<article>
<title>Tigas-ulo ng may-ari ng Holy Spirit Caregiving School!</title>
<author>BAHALA SI TULFO Ni Ben Tulfo</author>
<date>
<month>May</month>
<day>25</day>
<year>2005</year>
</date>
<body>TUNGKULIN ng &amp;quot;Imbestigasyon ng BAHALA SI TULFO&amp;quot; ang magbigay ng babala sa publiko upang mailayo sa mga &amp;quot;kuko ng mga manloloko&amp;quot;. Malimit ipaalala ng kolum na to, hindi nangangahulugan na ang isang kompanya o negosyo na lisensiyado o accredited sa alinmang ahensya ng pamahalaan, ligtas na sa mapanlinlang na modus. Tulad nitong inirereklamong Holy Spirit Caregiving School, accredited daw ng Technological Educational Skills and Development Authority (TESDA) ngunit nasa likod nito ay pawang panloloko at panlilinlang lamang. Ang reklamo ay nag-ugat sa pagkakabasura ng application sa pagiging caregiver sa Canada ng ilang dating nagtapos sa naturang training school. Ayon sa kanilang reklamo, nasayang ang kanilang salapi at panahon matapos bumagsak sila sa actual interview ng Canadian Embassy. Dahil lamang daw ito sa ilang standards ng embahada na hindi nasusunod ng Holy Spirit Caregiving School. Sinabi ni Leny, isa sa nagrereklamo, &amp;quot;halatang mukhang pera ang paaralang ito. Sa simula pa, alam na nilang wala sa STANDARD ng Canada ang pagbibigay ng &amp;quot;night classes&amp;quot; at &amp;quot;weekend classes&amp;quot; sa mga estudyante. Hindi nila pinaliwanag sa amin mahigpit pala itong pinagbabawal ng Canada. Ang mahalaga sa kanila tumanggap lang ng pera. &amp;quot;Ang problema, kailangan naming mag-enroll sa ibang caregiving school. Ngunit masahol nito, hindi kinikilala ng aming pinasukang ibang caregiving schools ang mga subject na dapat ay natapos na namin,&amp;quot; Ayon kay Leny. Idinagdag pa ng nagrereklamo, ang dahilan daw nito, wala sa &amp;quot;module&amp;quot; ang itinuro ng kanilang mga instructor sa Holy Spirit Caregiving School. Imposible anilang di alam ito ng mismong may-ari ng Holy Spirit na si Dr. Remegia C. Lorenzo. Dahil sa kasalukuyan, siya rin ang Dean ng College of Nursing Department ng Arellano University sa Legarda. Bukod pa raw dito, siya ang dating presidente ng Philippine Association of Caregiving Schools. Sa kasalukuyan, nagpapatuloy daw ang pagbibigay nila ng night at weekend classes sa kanilang mga estudyante. Tigas-ulo talaga nitong si Doktora! * * * Hotline number (0918) 9346417 o tumawag sa mga numero 932-53-10 at 932-89-19. Makinig sa DZME 1530 Khz, Monday-Friday, 9:00-10:00 A.M. At panoorin ang programang &amp;quot;Bahala si Tulfo&amp;quot; Monday-Friday, 9:00-10:30 a.m. sa UNTV 37.</body>
<link>http://www.philstar.com/Article.aspx?articleId=279080&amp;publicationSubCategoryId=94</link>
</article>
<article>
<title>Hustisya matapos ang isang dekada (PO3 Miel Cafe' Story... Huling bahagi)</title>
<author>CALVENTO FILES Ni Tony Calvento</author>
<date>
<month>May</month>
<day>25</day>
<year>2005</year>
</date>
<body>SA PAGPAPATULOY NG KWENTO NI PO3 MIEL CAF&amp;Eacute;, BATAY SA EKSKLUSIBONG SALAYSAY NA IBINIGAY SA AKIN NG KANYANG BIYUDA NA SI CONCEPCION. IPINAALAM NI PO3 MIEL CAF&amp;Eacute; sa kanyang mga magulang ang tungkol sa mga problemang dinaranas niya sa kanyang mga kasamang pulis sa trabaho. &amp;quot;Sinabi rin sa akin ng biyenan ko na ang pinag-usapan nila ng kanilang anak noong November 28, 1996. Nasa Bicol pa kami noon at nagbabakasyon. Ang kuwento ng biyenan ko sa akin ay sinabi raw sa kanya ni Miel nang araw na tumawag siya sa telepono at sinabing &amp;quot;nanay, mainit-na-mainit sa akin ang iba kong mga kasamahan. Kahit na ang hepe kong si Ponciano Meraples. Ang dati raw niyang hepe ay inaalok siya ng P2 million para sa drugs, pero hindi raw niya ito tinanggap,&amp;quot; sabi ni Concepcion. Sa lahat ng mga kwento ni Miel wala daw itong bukambibig kundi ang pangalan ni Ponciano Meraples. &amp;quot;Sinabi rin ni Miel na natumbok daw niya yung malalaking tao na humahawak ng droga sa Valenzuela. Wala na raw siyang katahimikan mula noon at parati daw na may sumusubaybay sa lahat ng kilos niya. Sinabi ng biyenan ko sa kanya (Miel) na lagi siyang mag-iingat and always expect the unexpected. Sumagot naman si Miel ay hindi mangyayari iyon dahil pulis Valenzuela din siya. Ayon kay Concepcion &amp;quot; Nung December 1, 1996, mga bandang alas-sais ng umaga ang tiyahin ni Concepcion ay tumawag sa kanya upang ibalita ang nangyari kay Miel &amp;quot;Ibinalita niya na patay na raw ang asawa ko!&amp;quot; Base na rin sa kwento ng kanyang tiyahin, malapit na magdilim ng &amp;quot;sinalvage&amp;quot; si Miel. &amp;quot;November 30 raw nang mangyari ang insidente. Noong bandang alas 3:00 ng hapon, may pumuntang pulis sa bahay namin. Magkatabi lang kasi ang bahay ng kasera namin at iyong sa amin. Kitang-kita raw nila sa may bintana nang sunduin si Miel ng kanyang mga kasamahang pulis, kwento ni Concepcion.&amp;quot; Ayon na rin sa mga testigo, dalawa sa mga kasamahan ni Miel colleagues, na sina PO3 Alfredo Alawig and PO2 Romeo Ventinilla ay pumasok sa kanilang bahay. &amp;quot;Mayroon pa raw tatlong pulis na naghihintay sa ibaba nung mga oras na yun. Malapit sa owner na dala nila at nakaparada doon sa garahe ng kasera namin, Sa kalsada nakaparada yung dalawa pang owner. Yung bahay namin kasi ay nasa looban kayat hindi na nila naipasok pa yung dalawang owner sa aming bakuran. Dinig-na-dinig daw ng aming kapitbahay ang pinag-uusapan ng tatlo dahil halos dingding lang ang pagitan ng bahay namin sa kanila, sabi ni Concepcion.&amp;quot; Pilit daw isinasama si Miel dahil meron daw silang operations. Sumagot naman ito na hindi na raw siya operative dahil nga nailipat na siya sa Mobile unit. Ipinaliwanag pa ni Miel na hindi siya makakasama dahil susunduin niya ang kanyang mag-ina na nasa Bicol. Nagpumilit daw yung mga pulis at sinabing na-mimiss na daw nila ang pagsama sa kanila ni Miel sa kanilang mga operations. Nagdalawang isip daw si Miel at parang kinutuban ng masama. &amp;quot;Noong araw na iyon ay kasama ni Miel ang mga kaibigan niyang sina Tammy, Mack at Baby. Pero wala siyang nagawa dahil mapilit yung mga dati niyang kasamahang pulis kayat iniwan niya yung tatlo niyang kaibigan at sumama na lang sa mga nagtawag sa kanya patuloy ni Concepcion&amp;quot; Makalipas ang treinta minutos, tumawag si Miel at si Tammy ang nakausap. &amp;quot;Ang sabi raw ng asawa ko kay Tammy ay &amp;quot;pakisabi kay Bok na siya ang tatrabahuhin namin&amp;quot; at pagkatapos noon ay ibinaba na ni Miel ang telepono.&amp;quot; Si Bok ay isa ring kaibigan nila Miel at makatapos ang sampung minuto nakatanggap muli si Tammy ng tawag mula kay Miel. &amp;quot;Iba na ang salita ng asawa ko noon. Parang takot siya at ang sabi niya ay hindi raw pala si Bok ang tatrabahuhin kundi siya. Iyon lang ang sinabi ni Miel at pagkatapos noon ay naputol na ang linya, kwento ni Concepcion.&amp;quot; Naalarma raw si Tammy sa sinabi ni Miel subalit hindi niya alam kung saan hahanapin ito o pupuntahan para tulungan. Nung gabing yun, mga bandang alas-otso, tumawag ang pinsan nila Miel na si Armiel at sinabing habang nasa Our Lady of Fatima Hospital sila at merong dinadalaw at dun lang nila nalaman na patay na raw si Miel. Ang mga attending doctors daw dun ay walang nakitang identification o documents para ma-identify si Miel at ito ang dahilan na hindi nila natawagan ang pamilya niya tungkol sa nangyari kay Miel. Ayon sa sinumpaang salaysay ni PO1 Alberto Abogado Jr., na miyembro din ng Valenzuela Police at isang imbestigador, noong Nobyembre 30, 1996, bandang alas -4:15 ng hapon, nakatanggap siya ng tawag buhat sa Police Kababayan Center Nr 1. Si SPO4 Ponciano Meraples ang nag-report kay Abogado na nagkaroon ng barilan sa loob ng kanilang block station. Ang biktima raw ay si PO3 Miel Caf&amp;eacute; at ito nga raw ay ipinadala na niya sa Fatima Hospital. Agad nagpunta si Abogado kasama si SID Chief Senior Inspector Christopher Tambungan and SPO1 Jess Sagisi sa block station. &amp;quot;Naabutan nila doon sina SPO4 Meraples, SPO2 Dabu, SPO2 Benevides, PO3 De Vera, PO3 Alfredo Alawig, PO2 Romeo Ventenilla at isang civilian. Napansin nila na nagkalat ang dugo dun at merong mga basyo ng bala mula sa armalite at mga deformed slugs, paliwanag ni Concepcion&amp;quot; Tumawag sila ng SOCO team from Camp Crame para makatulong sa imbestigasyon at sa pag-iimbestiga nila ay napagalaman nila buhat kay SPO4 Meraples na si PO3 Miel Caf&amp;eacute; raw ay nabaril ng kapwa niya pulis (P03 Alfredo Alawig at PO2 Romeo Ventenilla) dahil sa lasing-na-lasing at nagwawala raw ito sa loob ng presinto. Sinabi ni Alawig sa mga investigating policemen na sinubukan nilang awatin si PO3 Caf&amp;eacute; subalit inambahan daw sila nito ng kanyang service gun. Wala daw silang nagawa kundi bariling itong si Miel. &amp;quot;Ang sabi pa nga ng mga ito ay si Miel pa ang unang bumaril sa kanila. Pero alam ko at ng pamilya ni Miel na hindi magagawa ng asawa ko ang ganito. Walang katotohanan ang sinasabi nina PO3 Alawig at PO2 Ventenilla na nagwawala ang asawa ko sa lugar namin noon dahil may mga taong nakakita sa kanila nang hapong iyon na sinundo nila sa bahay si Miel at pinilit na isama dahil ang sabi nila ay may operation daw sila, napahagulol si Concepcion.&amp;quot; &amp;quot;Gusto ko lang na mabigyan ng katarungan ang pagkamatay ng asawa ko dahil sa alam kong sinalvage nila ito dahil sa nadiskubre ni Miel ang kanilang involvement sa droga sa bayan ng Valenzuela,&amp;quot; panawagan nung mga sandaling yun ng biyuda. MAKALIPAS ang halos isang dekada, siyam na mahabang taon nang pakikibaka para sa hustisya, nababaan din ng sentensya ang mga taong nasa likod ng pagpatay kay PO3 Miel Caf&amp;eacute;. Death Penalty Sentence ang hatol ni Judge Luis Arranz ng Branch 11 ng RTC Manila. Sa sinumang makapagbibigay ng impormasyon sa mga taong hinahanap at may kaugnayan sa kaso ni Miel, maaring makipag-ugnayan lamang kayo sa ating mga law enforcers o sa &amp;quot;CALVENTO FILES&amp;quot; para sa maaga nilang pagkadakip. PARA SA ANUMANG COMMENTS O REACTIONS MAAARI KAYONG MAGTEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=279087&amp;publicationSubCategoryId=94</link>
</article>
<article>
<title>EDITORYAL  'Malalaking isda' sa jueteng ang lambatin</title>
<author></author>
<date>
<month>May</month>
<day>26</day>
<year>2005</year>
</date>
<body>SERYOSO na raw ang Malaca&amp;ntilde;ang sa pagdurog sa jueteng. Tatlong araw makalipas ang paglulunsad ng kampanya laban sa jueteng, sinabi ng Philippine National Police (PNP) na wala nang jueteng sa tatlong regions  ang Region I, II at III. Zero na raw ang jueteng sa mga nabanggit na region. Ang Region I ay ang Ilocos; Region II ay Cagayan Valley at ang Region III ay ang Central Luzon. Bago ang paghahayag ng PNP na wala nang jueteng sa tatlong regions, ipinarada naman ang mga nadakmang kubrador ng jueteng. Nadakip sila sa ibat ibang lugar sa Luzon at saka dinala sa Camp Crame. Pawang nakasuot ng tangerine na t-shirt ang mga naarestong kubrador at parang mga criminal na ginuwardiyahan ng mga pulis. Kabilang sa mga nadakip na kubrador ay nagmula sa Pampanga, ang home province ni President Arroyo. Marami pa raw ipaparadang mga kubrador ng jueteng ang PNP bilang pagtalima sa kautusan ng Malaca&amp;ntilde;ang na paigtingin ang kampanya laban sa illegal na sugal na ito. Bukod sa pagparada sa mga jueteng kubradors, sinabi rin ng PNP na dalawang police officials na sa Camarines Norte ang sinibak dahil sa paglabag sa &amp;quot;one strike&amp;quot; policy. Ipinatupad ni PNP chief Director General Arturo Lomibao ang kautusan noong Sabado makaraang ideklara ng Malaca&amp;ntilde;ang ang pakikipaglaban sa jueteng. Wala na raw atrasan ang pagdurog sa jueteng. Tatapusin na ang laban. Masaktan na ang masasaktan. Ang isang nakapagtataka lamang ay kung bakit mga &amp;quot;malillit na isda&amp;quot; ang nadadakma ng PNP. Nakatutuwa na sana ang ginagawa ng PNP na pagsunod sa order ni Mrs. Arroyo na tapusin na ang jueteng pero nakadidismaya rin naman sapagkat pawang mga tisiko at sakiting kubrador ng jueteng ang kanilang nalambat. Sa halip na kayamutan ay kaaawaan ang kanilang nahuli na parang dinampot lamang kung saan. Nasaan na ang mga bigtime jueteng lord? Nasaan na ang mga protector na mayor, governor, konsehal, barangay chairmen na tumatanggap nang malaking halaga kaya hindi nadudurog ang jueteng. Hindi ang mga kubrador ang nais ng taumbayan na maipako sa krus kundi ang mga sukab na jueteng operator na noon pa man ay nakagawa na nang maraming pera mula sa taya ng mga sisinghap-singhap na mahihirap. Ang mga matataba at ganid na jueteng lord ang dapat dakmain at hindi ang mga gusgusing kubrador na barya-barya lang ang kinikita. Kapag nakahuli ng matabang isda ang PNP saka pa lamang maniniwala ang taumbayan na seryoso sila sa kampanya. Kung hindi jueteng-ina nyo!</body>
<link>http://www.philstar.com/Article.aspx?articleId=279184&amp;publicationSubCategoryId=94</link>
</article>
<article>
<title>Puro no. 1 inabot ni Madam Gloria</title>
<author>PANAGINIP LANG Ni Nixon T. Kua</author>
<date>
<month>May</month>
<day>26</day>
<year>2005</year>
</date>
<body>APAT na taong mahigit pa lang nakaupo sa Malaca&amp;ntilde;ang si Madam Senyora Donya Gloria at malaking-malaki na ang pagbabagong nakikita natin sa Pilipinas. Ang mga pagbabagong ito ay hindi lang sa mga nararamdaman ng sambayanang Pilipino kung hindi sa imahe pa ng bansa sa buong mundo. Mula sa isang bansang kilala sa pagkakaroon ng mga kababaihan na magaganda at mayuyumi ay numero uno na raw tayo ngayon sa prostitution at ang bilang ng mga kababayan nating napipilitang pumasok sa ganoong trabaho ay umaabot na sa higit 600,000. Nanguna na rin ho tayo sa buong mundo bilang pinakadangerous na lugar para sa mga mamamahayag. Nilampasan pa natin ang bansang Iraq kung saan may civil war at kung saan ang mga journalists ay napapatay ng ligaw na bala. Dito sa atin ang mga mamamahayag ay napapatay dahil sa pagbubunyag ng katotohanan. Numero uno rin tayo sa dami ng mga abogadong napapatay ayon naman sa International Association of Peoples Lawyers, isang grupo ng mga abogadong nakabase sa Netherlands. Itong taong ito lang pala ay ilan na ang mga napapatay na abogado. Ang United Nations naman ay nilagay na rin tayo sa number one bilang pinakamaraming batang biktima ng malnutrition. Higit na marami pa sa North Korea, isang bansang may topak ang pinuno, ang kaso ng malnutrition dito sa atin. Susunod niyan malamang ay famine na kung saan wala nang makain at hindi lang kulang sa pagkain. No. 2 naman ang Pilipinas sa larangan ng corruption at sabi nga ng ilan ay malamang nadaya lang tayo ng Indonesia. Walang tigil ang nakawan sa kabang bayan at ang sagot lang naman lagi ay marami na kaming kinakasuhan pero sino ba ang dinidemanda, mga dilis at sinarapan. Walang malaking isda dahil meron silang right to self incrimination, right to privacy at iba pang rights pero ang mga mamamayan pati right to live decently nawala na. Dahil nga sa corruption, dito rin nga pala ang pinakamahal na kalye sa buong mundo. Ito po yung Diosdado Macapagal Highway na pinagawa ng mga tauhan ni Madam Senyora Donya Gloria. Nang pumutok ang iskandalo, pinarusahan daw ang mga guilty parties pero hanggang ngayon enjoy na enjoy sila sa parusa nilang gumastos ng malaking salapi. So ayan mga kaibigan, ilan lang po yan sa mga parangal na nakuha ng Pilipinas sa pagtira ni Madam Senyora Donya Gloria sa Malaca&amp;ntilde;ang. Mahigit apat na taon pa lamang siyang nakaupo, IBA TALAGA!!! Super Galing!!! * * * Nuong Martes ay pinirmahan ang expanded value added tax law (E-VAT). Batas itong siyang magtataas ng lahat ng buwis ng 10 porsyento sa taong ito at dadagdagan pa ng dalawang porsyento sa isang taon. Tuwang-tuwa ang Malaca&amp;ntilde;ang at patuloy na nagbubunyi sila sa paglusot ng batas na ito na ayon sa kanila ay magbibigay ng magandang kinabukasan para sa sambayanang Pilipino. Ayon sa mga press releases ng Malaca&amp;ntilde;ang, magkakaroon daw ng fiscal stability ang bansa at dahil diyan ay gaganda raw ang basic services ng gobyerno para sa sambayanang Pilipino. Mukhang hirap tayong intindihin yan dahil unang-una ay hindi naman po tayo kagaya nila Madam Senyora Donya Gloria at kanyang mga alipores na aral ng ekonomiya at sa ibang bansa pa. Pangalawa ay hindi ho natin kayang intindihin paanong gaganda ang buhay kung ang kakarampot ng kinikita ng ordinaryong Pinoy ay pilit pag-aagawin ng gobyerno bilang buwis. Pangatlo ay paano mayayakag ang mga mamumuhunan na pumasok na maglagak ng pera sa atin kung ang buwis na ipapatong natin sa bawat dolyar na kanilang kinikita ay aabot ng kulang-kulang P40. Pangapat ay ano ang silbi ng gagandang serbisyo kung ng gobyerno para sa mahihirap kung patay na ang karamihan at hindi na kailangan ang mga libreng gamot at iba pang serbisyo na ibibigay. Sa madaling salita &amp;quot;aanhin pa ang damo kung patay na ang kabayo&amp;quot;. Ilan lang ho yan sa mga katanungan natin sa mga eksperto ng Malaca&amp;ntilde;ang dahil mahirap ho namin intindihin kung ano talaga ang dahilan at paraan upang makamtan ng masa ang benepisyo ng panibagong pagbubuwis na siyang kokolektahin ng mga tauhan ni Madam Senyora Donya Gloria. Kayo mga kaibigan, meron ba kayong nakikitang benepisyo ng E-VAT para sa sambayanan? Text lang ng inyong kasagutan sa 09272654341. * * * Pilit na hinaharang nitong si Sen. Lito Lapid ang imbestigasyon sa jueteng at ang pinakahuling hirit niya ay hindi na raw dapat papuntahin sa senado ang mga testigo nina Sen. Nene Pimentel at ni Sen. Ping Lacson. &amp;quot;Hindi naman dapat dalhin dito ang mga yan. Dalhin agad ang mga yan sa Korte, yan ang sinasabi ng ating Mahal na Pangulo,&amp;quot; ani Sen. Lapid. Malinaw na malinaw po yang sagot ni Sen. Lapid at kung sa Korte ihaharap ang mga witnesses ay tiyak wala namang mangyayari dahil iba siyempre ang procedure sa Korte. Dahil diyan minarapat kong kausapin si Sen. Lapid sa programa natin pero ayaw din hong sumagot sa hindi malamang dahilan. Naniniwala tayong karamihan ay gustong malaman ang punot dulo ng isyu ng jueteng, kasama na po kung totoong tumatanggap ba si Sir Senyor Don JOSE Miguel Arroyo at si Sir Senyorito Mikee Arroyo ng payola galing sa jueteng lord. Upang mapilitan na maapura ang imbestigasyon ilalathala po natin ang cell phone number ni Sen. Lapid upang makumbinsi natin siyang madaliin at imbestigasyon at huwag matakpan ang naturang iskandalo. Ang numero po ng cell phone ni Sen. Lapid ay 09205856330. Pagtulungan ho nating kumbinsihin siya na gawin ang tama. Text ho natin siya o tawagan. * * * Para sa anumang reaksyon, sumulat lang sa nixonkua@yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=279211&amp;publicationSubCategoryId=94</link>
</article>
<article>
<title>Special Education Fund kanino napunta?</title>
<author>ORA MISMO Ni Butch M. Quejada</author>
<date>
<month>May</month>
<day>26</day>
<year>2005</year>
</date>
<body>MUKHANG sinolo ng isang Metro Manila Mayor ang P130 million Special EducationFund. Kung ibinulsa niya ito, bakit eh tumataginting na P130 million lang naman ang pinag-uusapan todits? Dehins pala mapupunta ang pitsa sa mga guro, school buildings, facilities o sa maintenance and operation expenses kundi para lang pala sa picture ni Mayor na ilalagay sa mga notebooks. Malayo pa naman ang 2007 election Mayor, mukhang naniniguro ka para huwag matalo sa laban. Eh dehins ka naman artista para ikabit mo ang picture mo sa notebook! Pero Mayor blackout diyan sa isa sa mga eskuwelahan mo magpapasukan na kaya ito dapat ang asikasuhin mo. Kawawa naman ang mga batang mag-aaral sa lugar mo, mistulang mga bulag sa pag-aaral. Noon, panay ang putak ni Mayor na kapag naging city ang kanyang lugar ay magkakaroon ng karagdagang P500 million sa kanyang budget pero ngayong siyudad na toits, bakit dehins mabayaran ang P10 million utang sa kuryente sa mga public schools? Nasaan ba ang P130 million sa Special Education Fund? Sabi nga, nakangkong ba ito! Mayor, baka nagkaroon ng talangka ang utak mo, nangako kang daragdagan mo ang allowances ng teachers at bibigyan mo pa ng isang sakong bigas. Asan ang napako mong pangako! Sinasakal mo ang mga taong lumalaban sa iyo kaya inipit mo ang principal ng isang school porke pinalagan ka. Ginamit mo pang maestro at maestra ang mga anak ng iyong mga leader sa politics. May karapatan ba sila? &amp;quot;Ayaw ba ni Mayor na mag-move forward ang kanyang lugar? tanong ng kuwagong teacher sa Arithmetic. &amp;quot;Mukhang gusto ni Mayor na maging kamote ang mga students sa kanyang city,&amp;quot; sabi ng kuwagong Kotong cop. &amp;quot;Kung ako kay Mayor pitsa rin naman ang gusto niya, sana nagpa-jueteng na lang siya sa kanyang munisipyo,&amp;quot; anang kuwagong SPO-10 sa Crame. &amp;quot;Naku ha, susubaybayan natin ang mga lakad ni Mayor kupit, mga kamote.&amp;quot;</body>
<link>http://www.philstar.com/Article.aspx?articleId=279218&amp;publicationSubCategoryId=94</link>
</article>
<article>
<title>Mag-ingat sa Mini-Cute money changer na nasa Mabini St., Ermita</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>27</day>
<year>2005</year>
</date>
<body>NAGIGISA ang pangalan ni Manila Mayor Lito Atienza sa patuloy na operasyon ng Mini-Cute money changer na matatagpuan sa 1414 Mabini St., sa Ermita. Kasi nga, si Atienza ang binabanggit ng may-ari ng establisimyento na si ret. Police George David at ang asawa niyang si Aling Rosy kayat hindi masawata ang operation nila kahit sunud-sunod ang pagsalakay sa kanila ng pulisya at National Bureau of Investigation (NBI). Kung sabagay, kaya pala nabibigyan ng business permit at lisensiya itong money changer kahit pa-iba-iba ang pangalan na ginagamit nila dahil sa sobrang lakas nila kay Atienza, di ba mga suki? Hindi lang si Atienza ang bumabaho ang pangalan sa patuloy na operasyon ng Mini-Cute money changer kundi pati ang bansa natin dahil sa karamihan sa nabibiktima nila sa &amp;quot;kotong&amp;quot; ay mga foreigners. He-he-he! Kailan kaya matatauhan si Mayor Atienza at ikukumpas ang mga kamay na bakal niya laban sa &amp;quot;kotong&amp;quot; ni David? Ayon sa mga nakausap ko sa WPD, ang establisimyento ni David ay may lagusan sa katabing parlor, garahe at isang grill and restaurant. Kapag ni-raid mo ang money changer, tatakbo lang ang mga teller na sina Malou Mao at Emy Kabayo sa kabilang establisimyento at presto ligtas na sila. Kahit anong pagkatuso naman nitong sina Malou at Emy Kabayo, mga ilang ulit din silang napaglalalangan ng WPD at maging ng NBI. Ang payo ko sa mga kostumer ng money changer, huwag na kayong magpapapalit sa naturang negosyo ni David at tiyak bawas ng malaki ang pera nyo. Hindi tumitira sina Emy Kabayo at Malou nang mababa sa P5,000 sa mga biktima nila. Get mo Mayor Atienza Sir? He-he-he! Maliwanag na kotong ang lakad nitong grupo ni David. Noong nakaraang linggo lang pala, sinalakay ng NBI ang money changer ni David matapos maloko nila ang isang Hapones ng P120,000. Nagpapalit ng 2 milyon Yen ang Hapones na P10 milyon ang katumbas sa pera natin pero huli na nang matantiya niyang kulang ang iniabot sa kanyang pera. Nahuli ang dalawang alipores ni David na sina Jeff at Venus na apat na araw namang nakulong. Pero kahit na naaresto man ang mga tauhan niya, hindi na isinoli ni David ang pera ng Hapones at imbes nilabanan na lang niya sa piskalya. Kasi nga, sa pagpiyansa niya sa dalawang tauhan niya, maliwanag na kumita pa si David. Sa ngayon, balik na naman sa trabaho itong sina Jeff at Venus at nag-aantay na naman ng bagong foreigner na mabibiktima. Malakas ang negosyo ni David dahil may barker o bugaw siyang umiikot sa Sta. Monica at Mabini Sts. Sa patuloy na operasyon ni David, tiyak balang araw mawawala na ang mga turista sa Maynila, di ba mga suki? Hala, kilos na Mayor Atienza. Latiguhin mo ang negosyo ni David. Hindi lang ang negosyo ni David ang namamayagpag sa Ermita kundi marami pa. Nagkataon lang na itong Mini-Cute money changer lang ang inireklamo bunga sa masyadong garapal na ang &amp;quot;kotong&amp;quot; operation doon. Kapag mababa sa P20,000 pala ay hindi magpapalit si David sa mga parukyano niya. Kasi nga madaling mahalata ang &amp;quot;kotong&amp;quot; kapag konti ang pera. Sana ulanin ng raid ang negosyo ni David. Abangan!</body>
<link>http://www.philstar.com/Article.aspx?articleId=279343&amp;publicationSubCategoryId=94</link>
</article>
<article>
<title>Nalilimutan mo ba ang pangalan mo? Baka meron kang dementia</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>27</day>
<year>2005</year>
</date>
<body>ANG dementia ay hindi sakit kundi isang problema sa memorya. Nagiging malilimutin lalo na kapag umabot na sa 65-anyos ang tao. May mga hindi na makaalaala ng pangalan at edad. May isang ina na hindi na matandaan ang mga pangalan ng apat na anak. Tinatawag niya ang mga anak sa ibat ibang pangalan. Merong nakakalimutan ang lugar, maging ang bahay nila. May mga nakakalimot kung saan nila inilagay ang salamin sa mata gayong suot nila at ang mga alahas na hinubad ay hindi na matandaan kung saan inilagay. Ang dementia ay madalas ding iugnay sa paranoia. May mga naghihinala na silay sasaktan at papatayin ng kanilang mga kasambahay. Meron ding nagkaka-problema sa pagsasalita, kailangang subuan sa pagkain, paliguan at iba pang ginagawa sa bata. Ilan sa mga uri ng dementia ang Alzheimers, Vascular at Parkinsons disease. Para maiwasan ang dementia, dapat na magkaroon ng mga aktibidades na gagana ang utak gaya ng pag-solved ng crossword puzzles. Huwag magmumukmok. Dapat na nakikipag-socialize. Maging abala sa mga gawaing kapaki-pakinabang gaya ng pagbabasa, pagsusulat at pagpipinta.</body>
<link>http://www.philstar.com/Article.aspx?articleId=279352&amp;publicationSubCategoryId=94</link>
</article>
<article>
<title>&amp;quot;Pyramid scheme daw (?) ang Sun Cellular&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>27</day>
<year>2005</year>
</date>
<body>INAWAT KO ANG AKING SARILI NA MAKISAWSAW SA SIGALOT NG MGA CELLPHONE COMPANIES LALU NA ANG TUNGKOL SA PROMO NG SUN CELLULAR. Marami akong natatanggap na reklamo mula sa mga mambabasa ng &amp;quot;CALVENTO FILES&amp;quot; laban sa Smart, Globe at lalung-lalo na sa Sun Cellular. Isang &amp;quot;interesting&amp;quot; na liham ay galing kay JC Cunanan ng Makati City. Basahin natin ang nilalaman nito. &amp;quot;24/7 FUN NG SUN? O 24/7 FUNG-ASAR&amp;quot; Libreng tawag at text sa iyong mga kaibigan, kamag-anak, o kung kanino man. Libre ang lahat sa loob ng isang lingo o isang buwan na kapag kinompara mo sa pagkuha ng linya ng isang buwan ay hindi ka mag dadalawang isip na subukan at gamitin ang bagong pakulo na 24/7 na Sun Cellular. Para sa mga hindi nakakaalam, (imposible naman hindi niyo pa alam ito) ang 24/7 ay nag-ooffer ng libreng tawag at text sa kapwa Sun Subscribers kahit anong oras depende sa iyong binili na card. 100 para sa isang linggo, 350 para sa isang buwan, o di kaya 150 para sa trentang araw na puro text lang syempre, mga naka-SUN din. Walang mawawala pag sinubukan ko, sabi ko sa sarili nung bandang December. Akoy isang estudyante at isa sa mga text maniacs dito sa ating bansa. Nung narinig ko na pati tawag ay libre, ako ay talagang nagduda sa SUN na to pero ang habol ko talaga ay ang unlimited text. Bumili akong SIM at pinagkalat ko agad ang numero ko sa lahat na aking kakilala. Kinumbinse ko pa ang ilang mga kaibigan ko na bumili na rin para mag textan kami at mag tawagan 24/7. (Tulad ng kanilang gustong palabasin) Lumipas ang ilang araw at ako naman ay tuwang-tuwa sa serbisyong ibinibigay nitong Sun Cellular. Naiintindihan ko rin na talagang imposibleng makakontak ng madali dahil sa dami ng subscribers na sinusulit ang kanilang load at nagtatawagan hanggat ma low battery na sila. Masaya na ko sa pag tetext ng mahigit sa 80 messages per day. (Hindi po sa wala akong magawa sa aking buhay, text maniac nga lang po ako) Inaamin ko na wala akong nahanap na problema dito sa Sun Cellular sa loob ng mga linggo. Nakatulong pa nga ito dahil pagkatapos ko bawat simbang gabi ay tinatawagan ko ang aking best friend. OK naman sa pagtawag ang Sun Cel, kaso kelangan mga alas tres hanggang alas otso o alas nuebe mo ito subukan. Pagkatapos nyan eh talagang mamumuti na ang mata mo kahihintay na maka connect sa iyong tatawagan para lang malaman na madidisconnect ka din agad after 15 minutes o minsan mas mabilis pa dito. Naalala ko pa na hindi ko magamit ang SUN sa pagbati ng aking mga kaibigan ng Merry Christmas o Happy New Year dahil hanggang mga 2 am na talagang busy ang network. Di ka talaga makakasend ng text message, asa ka pang makatawag. Masyado ba kong reklamador? Do I want to have my cake and eat it too? Eh kasi naman un ang sabi nilang inooffer nila eh! 24/7 FUN UNDER THE SUN. Lumipas ang mga buwan at nag enjoy ako sa paggamit ng SUN CEL. Grabe na at nauubos na ang aking pasensya talaga. Sabi ko naman sa aking sarili, mura na nga eh reklamo pako ng reklamo! Pero talagang nakaka high-blood. Marami na ngang subscribers ang Sun at sigurado kong mga nakangiti ang mga may-ari nito at empleyado ng tengat-tenga habang nakasimangot na kaming mga kliyente nila. Napansin ko na ang &amp;quot;delay&amp;quot; ng text messages. OK lang sana na napakahirap mag send ng text. Mga ilang &amp;quot;message sending failed&amp;quot; ang makukuha mo bago mo mapadala ang iyong text. (Siguro mga 5 or more tries) Depende rin kung saang parte ka ng bahay. Sa CR, wala talagang signal. Sa kwarto o isang bar wala. Kapag makikipag-usap ako, kailangan akong lumabas ng bahay para magkarinigan talaga kami. Nung mga bandang January at February eh, nagiging madalas na ang pagkakaroon ng Network Lag ng SUN. Madami na sigurong nagreklamo sa kanila dahil dito kasi may isa oo, ISANG araw na napakaayos ng serbisyo nila. Parang birthday ko na nung nalaman ko na isang attempt lang mag send ng message eh, napapadala na. Pero may mga oras din na buong araw kang hindi maka send o maka receive ng text. Siguro kulang ang mga cell site ng SUN na to? Hindi ako expert para sabihin ito. Dito ko na naisip ang PYRAMID THEORY . Natakot ako na pagdating ng panahon eh maging tama nga ang aking hinala. Ang pinangtutustos nila sa aming mga matagal ng naka SUN eh ang binabayad ng mga bagong miyembro. Pina-iikot lamang nila ito. Paano na kung wala ng bagong subscribers? Tingin ko eh kokolapso na ang network and they cannot give service to all of us. Bakit hindi ko naman iisipin na ganun, eh umaabot na ng trenta minutos ang delay. Minsan bigla na lang dadagsa mga messages mo. Maawa naman kayo sa amin na tumangkilik sa inyo! Lumipat ako mula sa Smart, kinumbinse ko pa ang aking mga kaklase at kaibigan. Lahat kami nag Sun at ngayon sama-sama kaming nagdudusa &amp;quot;under the Sun&amp;quot; promo. Isa lang ang maari kong gawing ngayon G. Calvento, ang bigyang babala para sa mga gustong gumamit ng SUN. Kapag gusto nyo eh yung maasahan talaga, wag mong gamitin ang SUN CELLULAR! Hirap na hirap na kami ang it seems were stuck on Sun. Balak namin mga magkakaibigan na bumalik sa dating gamit namin but not until after nadinig ang aming disgusto sa nangyari. Feeling namin pinapasok lang kami tapos iniwan na lang ng ganun. Ang gusto ko lamang sabihin G. Calvento, eh sana naman yung kanilang mga advertisements eh tapat sa kanilang serbisyo. Kahit sabihin mong mura eh, nag babayad pa rin kami! Mga estudyante lang kami at mapapagalitan ng aming parents paghumingi na naman kami ng pera para bumili ulit ng ibang SIM card. Huwag nyo kaming bolahin na 24/7 kayo sa isang araw. Kasi isang malaking kasinungalingan. MGA KAIBIGAN, si JC Cunanan ay 17 year-old na incoming 2ndYear College sa isang university. Marami talagang dapat ipaliwanag ang top brass ng Sun Cellular sa kanilang subscribers. They have an obligation to their subscribers, legally and morally to live up to their promises. Bukas ang &amp;quot;CALVENTO FILES&amp;quot; kung gustong magbigay ng kanilang panig ang Sun Cellular. PARA SA ANUMANG COMMENTS O REACTIONS, MAAARI KAYONG MAGTEXT SA 09213263166. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=279356&amp;publicationSubCategoryId=94</link>
</article>
<article>
<title>Dapat i-freezer si Willie Revillame</title>
<author>AKSYON NGAYON Ni Al G. Pedroche</author>
<date>
<month>May</month>
<day>28</day>
<year>2005</year>
</date>
<body>KUNG ako ang top-honcho ng ABS-CBN, ipi-freezer ko muna si Willie Revillame. Rating should play secondary in this case. Hindi sa pagiging pre-judgmental pero masamang role model si Willie. Totoo man o hindi ang sexual harassment cases laban sa kanya, malamang pamarisan ng kanyang mga tagahangang kabataan. Ilang beses nang nasuspindi si Willie dahil sa pagbibitiw ng mga malalaswang salita sa telebisyon at pambabastos sa mga babaeng guest sa kanyang programa. Iyan ay masasabi ko na walang pasubali dahil isa ako sa maraming nakakapanood sa kanya. Tatlong second chances na ang ibinigay sa kanya. Ngayoy nahaharap siya sa dalawang kasong sexual harassment. Ang unay isinampa ng ating entertainment editor ng PM at assistant editor ng Pilipino Star NGAYON na si Salve Asis. Ang latest ay isinampa naman ng dancer na si Euanne Bautista. Tungkol sa ikalawang sexual harassment case, wala akong masasabi. Pero sa kasong iniharap ni Salve, nabanggit ko na sa nakaraang kolum na matapos maganap ito tatlong taon na ang nakararaan ay nai-confide na niya ito sakin. But it took so long to file the complaint dahil napagpayuhan ko si Salve na kung puwedey palampasin na lang ang nangyari. Baka hindi niya makayanan emotionally ang ibubungang kahihiyan nito. Nagpasya lang maghabla si Salve nang malathala na sa isang pahayagan ang diumanoy ginawa ni Willie kay Euanne. Ginawang backgrounder ang nangyari kay Salve, bagay na ikinagalit daw ni Willie na nagbantang magdedemanda ng libelo. In other words, inunahan na si Willie ng reklamo ni Salve. Maraming mga celebrities na malakas ang hatak sa masa pero wholesome ang imahe at magandang role model. The likes of Gary V. Or else, being a top network with strong influence over the masses, ABS-CBN can produce talents of this kind in lieu of banking on old personalities with star values but are lacking in decorum and are bad role models.</body>
<link>http://www.philstar.com/Article.aspx?articleId=279454&amp;publicationSubCategoryId=94</link>
</article>
<article>
<title>Congratulations sa inyo</title>
<author>ORA MISMO Ni Butch M. Quejada</author>
<date>
<month>May</month>
<day>28</day>
<year>2005</year>
</date>
<body>IPINAABOT ni Atty. Silverio R. Garing, bossing ng Registry of Deeds ng Muntinlupa City ang pagbati kina DOJ Secretary Raul Gonzalez at LRA bossing Benedicto B. Ulep, sa pagbubukas ng bagong gusali ng Registry of Deeds ng Aklan. Si Ulep pala ang nagsumikap na magkaroon ng bagong gusali ng LRA-Registry of Deeds sa nasabing province para higit na makapagbigay ng mabuti at mabilis na serbisyo sa mamamayan ng Aklan. Ang isyu, isang big occasion ang pupuntahan ng mga kuwago ng ORA MISMO today kasi ngayon ang 7th anniversary ng Seagulls Flight Foundation Inc. at kasabay nito idaraos naman ang 6th Commencement Exercises ng mga residenteng naging successful sa program at ngayon ay nakahanda nang bumalik sa mainstream society. May temang &amp;quot;Celebration of Recovery, the flight continues&amp;quot; ang nasabing okasyon na gagawin sa Club House ng Royale Estate, Tagaytay City dakong 2:30 p.m. Ang Seagulls Flight Foundation mga katoto ang nangungunang drug-rehabilitation facility sa Pinas. Mataas kasi ang success rate ng recovery ng mga dating nalulong sa illegal na droga. Namumuhay na sila ngayon ng normal at payapa kapiling ang kanilang mga mahal sa buhay. Kaya naman pinasasalamatan ng buong pamilya ng Seagulls si Tagaytay City Mayor Bambol Tolentino na walang sawang sumusuporta sa mga layunin ng Seagulls. Kabilang sa mga magtatapos sa Seagulls ay isa sa mga kapatid na kasama namin sa hanapbuhay, si NPC Director Jerry Jap ang nag-isponsor todits. Sana Mr. Yap, marami kang matulungan na mga drug dependents! Ang visitors nga pala sa graduation ng Seagulls ay sina PDEA bossing Anselmo Avenido at DDB Usec. Dionisio Santiago. Kay Mr. Ed Castillo, Prez ng Seagulls at sa mga kasamahan niya na nagsikap at nagpunyagi para iahon ang mga buhay na minsang winasak ng droga at alcohol ang aking taus-pusong pagbati. &amp;quot;Siyempre kapag ganyan ka  noble ang objective, nasa likuran ang mga kuwago ng ORA MISMO,&amp;quot; anang kuwagong dupang sa pansit. &amp;quot;Dapat tuluy-tuloy ang anti-illegal drugs campaign,&amp;quot; sabi ng kuwagong SPO-10 sa Crame. &amp;quot;Para sa magulang at kaanak ng sinumang lulong sa droga, bata o matanda, bungal o hindi, may baktol o wala, tuli o supot, mataba o payat, may kulani o wala ang Seagulls ang inyong takbuhan. &amp;quot;Tama ba mga kamote!&amp;quot;</body>
<link>http://www.philstar.com/Article.aspx?articleId=279461&amp;publicationSubCategoryId=94</link>
</article>
<article>
<title>'To see is to believe' sa jueteng</title>
<author>HALA BIRA! Ni Danny Macabuhay</author>
<date>
<month>May</month>
<day>28</day>
<year>2005</year>
</date>
<body>MARAMI ang nagtataka kay President Arroyo sa ipinakikitang sigla para masugpo ang jueteng. Susmaryosep, matagal nang isyu ito na dapat sana ay noon pa niya binigyan ng pansin. Walang kaabug-abog na pinuntirya ni GMA ang jueteng. Mayroon kayang natapakan na malapit sa Malaca&amp;ntilde;ang? O baka naman palabas lamang ito para maipakita na hindi totoo ang mga balitang kumakalat na may mga taong malalapit sa Palasyo na nakikinabang sa jueteng? Nakakatawang pagmasdan ngayon ang Philippine National Police (PNP) dahil abalang-abala sa paghahanda para maisakatuparan ang utos ni GMA sa kampanya sa jueteng. Inihayag ng PNP na mahigpit nilang ipatutupad ang one-strike policy. Matatanggal ang hepe ng pulis kapag may nahuling nagpapa-jueteng sa kani-kanilang lugar. Sana nga tunay at magtagumpay ang kampanya laban sa jueteng. Kasi naman, matagal nang tugtugin ito. Bawat administrasyon, ganito nang ganito ang nangyayari. Pabugsu-bugsong kampanya sa jueteng. Mayroon ba kayong nabalitaang malalaking tao sa likod ng jueteng na nakulong? Papaano maniniwala na totohanan na ang kampanya ng administrasyon sa jueteng? Tingnan natin. To see is to believe. Sana ay tigilan ng mga kongresista na huwag nang sumakay sa isyung jueteng. Hearing doon, hearing dito ng ibat ibang komite. Mayroon pa raw pinaplanong mga bagong panukala upang masugpo ang jueteng. Ang dapat makita ng taumbayan ay may jueteng lord na madakip at maikulong. Kapag nagawa iyan ng PNP, marami ang maniniwala. Tingnan natin pag hindi naging matino ang takbo ng bansa.</body>
<link>http://www.philstar.com/Article.aspx?articleId=279469&amp;publicationSubCategoryId=94</link>
</article>
<article>
<title>Jueteng sa Ilocos Sur patuloy pa rin</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>28</day>
<year>2005</year>
</date>
<body>ANG gambling lord pala n a si Milo Samson na nakabase sa Maynila ang pinakahuling nagtupi ng jueteng sa buong Metro Manila. Ibig sabihin niyan, si Samson ay nag-ooperate pa ng jueteng matapos magdeklara ng all-out war si President Arroyo sa naturang sugal nga. Kung sabagay, sayang din ang kinita niya sa nagdaang ilang araw, di ba mga suki? Subalit sa pagsuway niya kay GMA, pinatunayan lamang ni Samson na malakas ang kapit niya kay Mayor Lito Atienza at sa kapulisan ng Maynila dahil hindi niya pinansin ang kautusan ng una. Ayon sa kausap ko sa WPD, noong Miyerkules lang nagsara ang jueteng ni Samson na ang codename ay Masagana. Isang araw ito matapos ideklara naman ni NCRPO chief Dir. Vidal Querol na &amp;quot;jueteng free&amp;quot; na ang Metro Manila. Kung nagsarahan kaagad ang ibang jueteng lords, eh bakit hindi tumalima kaagad itong si Samson? Yan ang tanong ng taga-WPD sa amo nilang kaibigan ko na si Chief Supt. Pedro Bulaong. He-he-he! Tiyak kumikinang ang dahilan, di ba mga suki? Pero ayon pa sa kausap ko sa WPD, kung si Samson ay tuluyang nagsara, ang jueteng naman sa Ilocos Sur sa balwarte ni Gov. Luis &amp;quot;Chavit&amp;quot; Singson ay patuloy pa rin ang operation. Marami kasi sa mga kamag-anak ng mga pulis-WPD na taga-Ilocos Sur ang nagti-text sa kanila na tuloy ang ligaya ng jueteng sa probinsiya nila at sa katunayan tatlong beses pa ito kung magbola. Para patunayan na hindi nagsara ang jueteng sa Ilocos Sur, pinakiusapan ko ang mga kamag-anak ng pulis-WPD na i-text nila ang lumabas na numero kada bola para may ebidensiya ako at maiparating hindi lang kay GMA kundi maging kay PNP chief Dir. Gen. Arturo Lomibao. He-he-he! Hindi pinapansin ni Chavit sina GMA at Lomibao kung jueteng ang pinag-uusapan, di ba mga suki? Pero sino naman ang gustong sumagupa kay Chavit? Hindi puwede si GMA dahil pinagkautangan niya ito bunga sa pagiging whistlebloser niya na siyang nagpatalsik kay dating President Joseph &amp;quot;Erap&amp;quot; Estrada. Hindi rin puwede si Lomibao dahil maliwanag pa sa buwan na isa si Singson sa mga padrino niya para maging PNP chief siya. Hindi rin puwede si Chief Supt. Alfredo de Vera, ang hepe ng PRO1 na kaklase ni Lomibao. At siyempre, hindi rin puwede ang provincial director ng PNP dahil si Singson ang pumili nito. At ang lokal na CIDG chief? Siyempre, may basbas din ni Singson ang pag-upo niya doon sa Region 1 at lalo na ang Ilocos Sur PPO. Panay tando-tando ni Singson ang kapulisan sa Ilocos Sur kung jueteng ang pinag-uusapan, ayon pa sa taga-WPD. Alam naman natin na abot-langit ang pagsisigaw ni Lomibao na ipasara ang jueteng sa buong bansa pero mukhang hindi narinig ng opisyales ng PNP sa Region 1 ang boses niya. Hanggang noong Biyernes ang deadline ni Lomibao at malalaman natin kung nagsara o hindi ang jueteng sa Ilocos Sur kapag nagdatingan na ang mga text ng mga kamag-anak ng mga pulis-WPD. Kaya sa ngayon, bigyan natin ng benefit of the doubt si Gov. Singson na ayon sa Newsbreak magazine ay sobra-sobra na ang kayamanan. Si Milo Samson? Sa tingin ko namamahinga siya sa ngayon. Abangan!</body>
<link>http://www.philstar.com/Article.aspx?articleId=279473&amp;publicationSubCategoryId=94</link>
</article>
<article>
<title>Jueteng ang isyu</title>
<author>PANAGINIP LANG Ni Nixon T. Kua</author>
<date>
<month>May</month>
<day>28</day>
<year>2005</year>
</date>
<body>NAGTATAGUMPAY ang mga jueteng lord sa kanilang planong guluhin ang isyu at iligaw ang imbestigasyon palayo sa kanila at kanilang mga kumpare at kumareng protektor na nakaupo sa matataas na puwesto sa gobyerno. Isa rito ay ang ginagawa ng ilang mga miyembro ng kongreso na deretsong awayin at subuking pikunin si Sen. Aquilino &amp;quot;Nene&amp;quot; Pimentel at si Sen. Panfilo &amp;quot;Ping&amp;quot; Lacson. Halatang paraan nila ito upang ma-divert ang isyu. Isa pang paraan ay ang pagpapakalat naman ng balita na handa nang ilabas ng mga jueteng lord ang listahan ng mga mediamen na tumatanggap kuno sa kanila para magsilbing panakot sa iba pang tumutuligsa sa kanila. Meron naman diyan sa mga bataan ni Madam Senyora Donya Gloria na ibinibintang sa iba ang problema sa jueteng gaya ng kasalanan daw ng sambayanan dahil kung wala raw tumataya di walang tataya. Wow naman, kaya nga may tumataya dahil sa hirap ng buhay kaya kahit na piso ay sinusugal sa hangaring tumama at makabili ng pagkain para sa pamilya. Bagamat mali ang pagbabasakaling ito, mas mali ang gobyerno dahil hindi nito matulungan ang sambayanan na mapagaan man lang kahit konti ang kanilang buhay. Si Sen. Lito Lapid naman pinalawak ang imbestigasyon at sinama pati mga suspect sa operasyon ng masiao at iba pang uri ng sugal sa Visayas at Mindanao. Tama sana si Sen. Lapid na palawakin at isama ang ibang uri ng sugal kaso pinagmulan yan ng delay ng hearing sa senado na sa Hunyo na mag-uumpisa at napayagan tuloy maglayasan puntang abroad ang mga kilalang personalidad na involve sa operasyon ng jueteng sa bansa. Ito namang si Sir Senyor Don Jose Miguel Arroyo at si Boss Senyorito Mikee Arroyo ay nagsialis ng bansa at kailangan daw nila harapin ang mga nauna nilang commitment sa abroad. Mas importante pa ba ang commitment nila sa abroad kesa sa kuwestiyon ng sambayanang Pilipino kung totoo na sila nga ay involve at protektor ng jueteng? Si Justice Secretary Raul Gonzales naman ay matindi rin ang hirit at pakukulong niya raw at kakasuhan ang mga testigo na ilaladlad ang katotohanan. Nanakot pa pero bakit hindi hindi niya unahin ang imbestigasyon laban kay Ilocos Sur Gov. Chavit Singson na siyang original na whistle blower noong panahon ni dating Pangulong Erap. Marami pa hong mga istilo ang maglalabasan at ngayon pa lang ay magbababala na kami na iba ay magiging bayolente pa upang matigil ang imbestigasyon pero isa ho ang huwag natin kalimutan. TULUY-TULOY ANG KALIGAYAHAN SA JUETENG at hindi lang nasa katungkulan kung hindi nakapuwesto pa sa matataas na posisyon ang mga yumayaman dahil sa JUETENG!!! * * * Puro talaga press release at pagpapaganda sa harap ng kamera ang alam na paraan ni Madam Senyora Donya Gloria bilang solusyon sa suliranin ng bayan. Pinagmalaki niya sa lahat na mababa raw ang presyo ng mga school supplies sa Divisoria at dagsa naman ang mga napaniwala niyang mga kababayan natin sa naturang palengke. Laking gulat nila nang matuklasan na hindi pala totoo at malaki pa nga ang itinaas ng presyo ng mga bilihan dahil mahal din naman ang pagkabili ng mga nagtitinda sa naturang lugar. Well, siguro para sa Malaca&amp;ntilde;ang bumaba nga ang presyo pero meron na kaya silang tindang school supplies diyan sa Palasyo sa tabi ng Ilong Pasig. He-he-he!!! Sa mga Gloria stores kaya??? * * * Meron akong nakitang benepisyo ng E-VAT, pagtaas ng bilihin, pagtaas ng gasolina, pagtaas ng koryente at pagpapahirap sa Masa, yan ang benepisyo ng e-vat  09217750831; tma lang aprubahan ang evat pra marami p clang makurakot at lalu tau mga taong byan ang maghirap pra pag ganun no. 1 n tau s most corrupt d n tau mdadaya ng indonesia d po b? - 09267206248; Wla pa rin wenta ang evat, bagkus matutuwa ang mga corrupt kc dadami ang madudugas nila sa ating kaban ng cash - 09214077884; sen lapid tma cla sen lacson at sen pimentel sa senado dalhin ang testigo. Bkit guilty k sen. Lapid, meron ka bang lagay? Magkano?  85292438676; S evat sa mamamayan ang hirap sa malakanyang ang sarap  09286245334; yang evat na yan ang lalong nagpapahirap sa aming mahihirap. Mga buwaya lalong pipintog ang mga tyan  09207976956; d benepisyo ang nakikita ko kundi perwisyo sa mamamayan  09208913805; Tyak sa evat may asenso kung ikaw ay kabilang sa corrupt na government employee  09275020317; bkit kelangan ang dagdag buwis, ang kelangan dagdag sahod at hanapbuhay. Nanakawin lang nila ang makukuhang pera sa buwis. Cla ang umubos ng pera, masa ang magdurusa  09204201784; Ang evat ni gma ay isang konkretong katibayan ng kawalan ng malasakit ng rehimen sa masang pinoy. Ala ng makain, hanapbuhay, karampot na kita papatawan pa ng buwis  09275026528; Evat dagdag pasanin ng masa. Dagdag s kukurakutin nila  09174477858; palagay ko ibayong paghihirap ang idudulot nyang e vat na yan lalo n s aming mahihirap pati b nman kakarampot n kita aagawin p ng lintek n evat na yan  09102808162. * * * Para sa anumang reaksyon, sumulat lang sa nixonkua @yahoo.com o nixtkua@gmail.com o di kayay mag text sa 09272654341. Mapapakinggan nyo rin po ang inyong lingkod sa MATA NG AGILA sa DZEC 1062 mula 6:15 hanggang 8:30 ng umaga, Lunes hanggang Biyernes.</body>
<link>http://www.philstar.com/Article.aspx?articleId=279480&amp;publicationSubCategoryId=94</link>
</article>
<article>
<title>EDITORYAL - 'Lifestyle check' sa Customs paigtingin pa</title>
<author></author>
<date>
<month>May</month>
<day>29</day>
<year>2005</year>
</date>
<body>MAGANDANG malaman na seryoso ang Office of the Ombudsman sa paglambat sa mga &amp;quot;gutom na buwaya&amp;quot; na nagsisipaglungga sa mga tanggapan ng gobyerno partikular ang Bureau of Customs. Marami nang nalambat na &amp;quot;buwaya&amp;quot; ang Ombudsman sa Customs at sa nakikita, marami pa silang mabibitag. Marami pang babagsak sa lifestyle check. Ang isang nakapagtataka lamang ay kung bakit suspension lamang ang ipinapataw ng Ombudsman sa mga &amp;quot;buwayang&amp;quot; opisyal o empleado ng Customs na kanilang nahuhuli. Bakit hindi agarang sibakin sa puwesto? Kung kumpleto naman sa ebidensiya bat kailangang isuspinde pa ang &amp;quot;buwaya&amp;quot;? Kadalasay anim hanggang siyam na buwan lamang ang ipinapataw na kaparusahan sa mga opisyal o empleadong bumagsak sa lifestyle check. Katulad ng ginawad na parusa sa isang mataas na opisyal ng Customs na binigyan lamang ng siyam na buwang suspension na walang suweldo. Magaan ang parusang siyam na buwang suspensiyon. Saglit lamang ay makababalik sa puwesto ang sinuspinde at sino ang makapagsasabi, na baka lalo pa siyang tumakaw at muling magnanakaw. Sa halip na suspindehin ay bakit hindi parusahan nang naaayon sa Anti-Graft Law at Unexplained Wealth Law. Kamakalawa, dalawang empleado na naman ng Customs ang sinuspinde ng Ombudsman dahil bumagsak sa lifestyle check. Ang mga sinuspinde ng anim na buwan at hindi makatatanggap ng suweldo ay ang magkapatid na Ana Marie Concepcion Maglasang at Matilda Concepcion Millare. Si Maglasang ay Customs operation officer sa Port of Manila samantalang si Millare ay special deputy collector sa Ninoy Aquino International Airport (NAIA). Ang dalawa ay sumasahod ng P20,000 bawat buwan. Ayon sa complaint , ang maraming ari-arian ng magkapatid at estilo ng kanilang pamumuhay ay masyadong kaduda-duda at hindi proportion sa kanilang kinikita. Kaduda-duda nga ang napakaraming ari-arian ng magkapatid at nakalulula pa. Mayroon silang sasakyan na nagkakahalaga ng P1.5 million at P1.4 million. Maraming bahay sa ekslusibong subdibisyon, may agricultural lots, may bahay bakasyunan at maraming beses nakapag-aabroad. Bukod sa mga mamahaling kotse, nagmamay-ari rin sila ng speedboat, trucks at vans. Mabibili ba ang mga ito ng P20,000 suweldo bawat buwan? Hindi suspension ang katapat nang maraming yaman kundi pagkabulok sa kulungan. Kayanin kaya ng Ombudsman?</body>
<link>http://www.philstar.com/Article.aspx?articleId=279589&amp;publicationSubCategoryId=94</link>
</article>
<article>
<title>Tunay na pagkain at inumin</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>29</day>
<year>2005</year>
</date>
<body>MARAMI sa ating mga kababayan ay hirap sa pagkain at inumin. At kahit na may pagkain, kadalasay di-sapat at kulang sa sustansiya. Ganoon din sa tubig. Maraming lugar sa ating bansa ang walang tubig; kung mayroon man ay hindi naman mainom. Kung kayat lumalago ngayon ang mga negosyo ng pagbebenta ng tubig-inumin. Bagamat kailangang malunasan ang kasalatan sa pagkain at inumin sa araw-araw, mainam na pagnilayan natin ang pinag-uugatan ng mga suliraning ito. Itoy nagmumula sa kakulangan ng tao na pairalin ang katarungan, isakatuparan ang pagkamaka-kapwa. At kulang tayo sa pagpapairal ng katarungan at pagsasakatuparan ng pagkamaka-kapwa sapagkat hindi natin siniseryoso ang tagubilin sa atin ng Panginoong Jesus. Ngayon ay kapistahan ng Banal na Katawan at Dugo ni Jesus. Ang Ebanghelyo ay hinggil sa tunay na pagkain at inuming nagbibigay-buhay (Jn.6:51-58). &amp;quot;Ako ang pagkaing nagbibigay-buhay na bumaba mula sa langit. Mabubuhay magpakailanman ang sinumang kumain nito. At ang pagkaing ibibigay ko sa ikabubuhay ng sanlibutan ay ang aking laman.&amp;quot; Dahil ditoy nagtalu-talo ang mga Judio. &amp;quot;Paanong maibibigay sa atin ng taong ito ang kanyang laman upang kainin natin?&amp;quot; tanong nila. Kayat sinabi ni Jesus, &amp;quot;Tandaan ninyo: Malibang kainin ninyo ang laman ng Anak ng Tao at inumin ang kanyang dugo, hindi kayo magkakaroon ng buhay. Ang kumakain ng aking laman at umiinom ng aking dugo ay may buhay na walang hanggan, at muli ko siyang bubuhayin sa huling araw. Sapagkat ang aking laman ay tunay na pagkain, at ang aking dugo, tunay na inumin. Ang kumakain ng aking laman at umiinom ng aking dugo ay nananahan sa akin, at ako sa kanya. Buhay ang Amang nagsugo sa akin, at akoy nabubuhay dahil sa kanya. Gayon din naman, ang sinumang kumakain nitoy mabubuhay dahil sa akin. Ito ang pagkaing bumaba sa langit; ang kumakain nitoy mabubuhay magpakailanman. Hindi ito katulad ng kinain ng inyong mga magulang sa ilang; namatay sila bagamat kumain niyon.&amp;quot; Isipin natin nang maigi ang sinabi ni Jesus: Kung kinakain natin ang kanyang laman at iniinom ang kanyang dugo, tayo ay mananahan sa kanya at siya ay sumasaatin. Sa gayon, mas madali natin maisasagawa ang maging makatarungan sa kapwa at maging maka-kapwa.</body>
<link>http://www.philstar.com/Article.aspx?articleId=279603&amp;publicationSubCategoryId=94</link>
</article>
<article>
<title>Kahalagahan ng pagngiti at ano ang male menopause</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>29</day>
<year>2005</year>
</date>
<body>KASABIHAN sa Ingles na &amp;quot;When you smile, the whole world smile with you but when youre crying, you cry alone.&amp;quot; Mahalaga ang pagngiti. Hindi lang magandang tingnan kundi mas malusog at masayahin ang taong nakangiti kaysa nakasimangot o nakakunot ang noo. Napag-alaman na ang pagiging masaya ay malaking bagay para maiwasan ang atake sa puso. Ang taong masaya ay walang stress hormone na isa sa mga dahilan kung bakit nagkakaroon ng sakit sa puso. Ayon sa mga medical experts, bukod sa pagkain ng mayayaman sa calories ang depression, pagwo-worry at palaging nag-aagam-agam at pagiging malungkutin ay masama sa puso. Ang mga nabanggit ay nagiging dahilan ng heart attack. Ipinapayo ng mga eksperto na sumailalim sa physical, mental at spiritual activities ang mga madaling ma-depressed. Dapat na mag-socialize sila para makalimutan ang anumang bagabag sa kanila. * * * Kapag hindi na nireregla ang babae, siya ay menopause na. Dahil sa kawalan ng estrogen kaya itoy nagaganap sa babae. Maging ang mga lalaki ay nagme-menopause rin. Tawag ditoy andropause na dala ng kawalan ng hormone na tinatawag na &amp;quot;androgen&amp;quot;. Mula 55 hanggang 60-anyos ang mga lalaking nagkaka-andropause. Gaya ng mga babaing nagme-menopause, ang mga kalalakihang nasa ganitong kalagayan ay meron ding mga hot flashes at lagi silang nayayamot, nababagot at bigla na lamang umiinit ang ulo. Kadalasan ay bigla na lamang nagugulat ang mga kasambahay sa pag-aalburoto ng lalaking nagme-menopause. Napuna rin na ang mga nasa ganitong estado ay hindi mapalagay at parang may kung anong bagay na gumugulo sa kanilang isipan. Nagkakaroon din sila ng insomnia at kadalasan ay kung ilang oras lang ang itinutulog nila sa gabi. Apektado rin ang kanilang memorya at hindi sila gaanong nakakapag-concentrate. Nagiging makalilimutin sila. May mga pagkakataong hindi nila matandaan ang pangalan ng mga kapamilya at maging ang address ng kanilang bahay.</body>
<link>http://www.philstar.com/Article.aspx?articleId=279606&amp;publicationSubCategoryId=94</link>
</article>
<article>
<title>EDITORYAL - Pulis at sundalong lasinggero delikado!</title>
<author></author>
<date>
<month>May</month>
<day>30</day>
<year>2005</year>
</date>
<body>NAKAHAHANGA ang mga pulis o sundalo na ibinubuwis ang kanilang buhay sa pagpoprotekta sa buhay ng kapwa. Sila ang mga tunay na bayani. Sunud-sunod ang nangyaring pagkamatay ng mga pulis makaraang makipaglaban sa mga holdaper ng bus. Isang buwan na ang nakararaan, isang matapang na pulis-Mindoro ang nakipagbarilan sa apat na holdaper ng bus na kanyang sinasakyan. Patungong Batangas City ang bus nang holdapin. Binabagtas ng bus ang South Luzon Expressway nang magdeklara ng holdap ang mga holdaper. Subalit lingid sa kanila, nasa bus na iyon ang matapang na pulis. Lumaban ito at naitumba ang apat pero siya man ay tinamaan at namatay. Ilang linggo na ang nakararaan, isa na namang pulis ang nagpakita ng katapangan nang makipagbarilan sa tatlong holdaper habang bumabagtas sa North Luzon Expressway ang sinasakyang bus. Patay din ang mga holdaper. Ang matapang na pulis ay taga-Cagayan. Ang dalawang matapang na pulis ay nararapat purihin. Sila ang tunay na bayani ng bayan. Nararapat namang kamuhian ang mga pulis o sundalo na namatay dahil sa pakikipagbarilan sa kapwa nila alagad ng batas. Gaya nang nangyaring barilan sa loob ng isang videoke club sa Lipa City, Batangas, noong Huwebes dakong ala-una ng madaling araw. Sila-sila ang nag-upakan. Ang dahilan ng barilan, nasagi sa balikat ang isang pulis na papasok sa videoke. Palabas na umano sa Gimikkero videoke club ang lasing na sundalo na naka-assigned sa National Anti-Kidnapping Task Force (NAKTF) kasama ang civilian agent nang masagi ang balikat ng pulis. Nagkatinginan nang matalim ang dalawa. Nagkasagutan. At ang kasunod ay ang pagbabarilan. Nang mahawi ang usok, nakabulagta na ang tatlong katawan. Pawang naghihingalo. Nasayang ang mga balang bumistay sa kanilang katawan. Dapat sanay sa pakikipaglaban nila sa mga kriminal ginamit ang bala pero sa sarili pala uubusin. Nakapangangamba ang ganitong nangyayari na ang mga inaasahang alagad ng batas na magtatanggol at magbibigay ng proteksiyon sa taumbayan ay sila-sila ang nagpapatayan. Hindi na kataka-taka kung mawalan ng tiwala sa kanila ang taumbayan. Karamihan sa mga pulis o sundalo ay makati ang daliri sa gatilyo. Paano pa kung isang kawawang civilian ang makabungguan, tiyak na walang laban.</body>
<link>http://www.philstar.com/Article.aspx?articleId=279726&amp;publicationSubCategoryId=94</link>
</article>
<article>
<title>Paano ibubulgar ang jueteng lords</title>
<author>SAPOL Ni Jarius Bondoc</author>
<date>
<month>May</month>
<day>30</day>
<year>2005</year>
</date>
<body>KAKAIBANG ideya ang isinulong ni Peter Quintero ng Lansing, Illinois, para mailantad ang mga kubrador at operator ng jueteng sa bawat lugar. Ang mga kakaibang ideya ang nagsusulong ng mundo. At kailangan ng kakaibang ideya para masugpo na sa wakas ang isang-siglo nang sakit at salot na jueteng. Ani Quintero, mag-surprise visit ang mga senador, kasama ang media, sa public schools sa kanayunan. Doon, tanungin nila ang mga bata kung sino ang kilalang kubrador. Tiyak, hindi magbubulaan ang inosente. Papangalanan ng mga bata ang kamag-anak o kapitbahay na lumilikom ng mga piso-pisong taya, tatlong draw kada araw, para sa P400-jackpot. Ilahad sa pulis ang pangalan. Damputin ang kubrador at paaminin kung sino ang operator. Damputin ang operator at paaminin kung sino ang financier. Damputin ang financier at paaminin kung sino ang protektor. Kung ayaw umamin ang kubrador, operator at financier, ibalita sila bilang mga sanhi ng gutom at hirap sa lugar. May epekto sa karalitaan ang jueteng. Napag-alaman ni Heherson Alvarez nung senador pa siya na sa mga purok na talamak ang jueteng, konting isda at puro gulay lang ang tinda sa palengke. Kung napuksa ang ilegal na sugal, lumalago ang bentahan ng karnet isda. Sa madaling salita, inuubos ng mga magulang ang perang pangkain sa pagbili ng pangarap na jackpot. Malnutrition ang epekto nito sa sarili at sa mga anak. Ang isda ay may iodine na panghasa sa utak ng pre-schoolers; ang karne ay may protina na pampalaki at fat na pampasigla. Kung kulang sa hasa ng utak, sa laki at sa sigla ang bata, hindi ito aangat sa school. Imbis na makaahon ang pamilya sa karalitaan, lalo silang malulubog sa hirap at gutom. Hindi totoong victimless crime ang illegal gambling, na siyang pananaw nung dekada-60. Bukod sa mas malalang karalitaan, nagdudulot ito ng kultura ng katamaran, ng bahala-na attitude, at ng pagka-palaasa. * * * E-mail: jariusbondoc@workmail.com</body>
<link>http://www.philstar.com/Article.aspx?articleId=279750&amp;publicationSubCategoryId=94</link>
</article>
<article>
<title>Subscribers dumepensa sa Sun Cellular</title>
<author>CALVENTO FILES Ni Tony Calvento</author>
<date>
<month>May</month>
<day>30</day>
<year>2005</year>
</date>
<body>ANG SULAT NI JC CUNANAN NG MAKATI CITY TUNGKOL SA SUN CELLULAR &amp;quot;DREW PROTESTS&amp;quot; MULA SA MGA SUBSCRIBERS NITO. &amp;quot;Ang hirap kay Mr. Cunanan sa halip na magpasalamat na merong isang Sun Cellular company na ang inisip ang kapakanan namin na nakikinabang dahil sa murang singil nila, pilit na sinisiraan niya ito upang pabagsakin! Pakawala yata ito ng mga ibang communication corporation na naapektuhan na dahil marami na talaga ang nagiging praktikal at lumilipat sa paggamit ng Sun,&amp;quot; ayon kay Gloria Alberto, isang mambabasa ng &amp;quot;CALVENTO FILES&amp;quot; na tumawag sa akin upang ibigay ang kanyang reaksyon. &amp;quot;Typical na spoiled brat itong si Mr. Cunanan na ibinigay na ang kamay gusto pa ang buong braso. Gusto pa yata nito ang buong katawan. Natural na ma-kaclog ang airlanes at magkakaroon ng delay sa pagtawag dahil marami talagang nakikinabang sa kanilang &amp;quot;give away&amp;quot; na handog sa atin, lalu na ngayon sa panahon ng tag-hirap ng buhay dahil sa taas ng mga bilihin,&amp;quot; sabi naman ni Ina Canonigo ng Quezon City. Sinabi ko nung una pa lamang sa aking artikulo nung Biyernes na pinilit kong hindi makisawsaw sa sigalot ng mga Communication Companies na humantong na nga sa husgado dahil sa reklamo ng kanilang mga rival companies na mukhang naapektuhan sa kanilang sales dahil &amp;quot;by the millions&amp;quot; ang lumipat sa Sun para ma-enjoy nila ang kakaibang baba ng presyo para sa Short Messaging Service at tawag sa mobile phone. Maliban pa rito, magiging &amp;quot;bias&amp;quot; ako para sa Sun Cellular dahil mismo ang aking anak na si Sonny, isang incoming Freshman college student ay gumagamit ng Sun at hindi nagrereklamo. Bagkus ang buo niyang barkada ay lumipat na sa Sun mula sa dati nilang gamit. Hiningi ko ang kanyang opinion sa sulat ni Mr. Cunanan. &amp;quot;From the start, we already anticipated that there will come a point in time na magsasabay-sabay ang mga gumagamit ng Sun. Magkakaroon ng delay, mahihirapan sa signal at drop calls but the bottom line remains, it is still worth it to use Sun dahil napaka-friendly ng kanilang presyo na ibinibigay sa kanilang mga subscribers. &amp;quot;When the other companies are thinking of profit alone, Sun stands-out dahil lumalabas na hindi lamang kita para sa kanilang company ang kanilang objective,&amp;quot; ayon sa anak kong si Sonny. Sabi pa ng aking anak na habol ng mga teen-agers na katulad nila para makakuha ng &amp;quot;best offer at the lowest possible price&amp;quot; and instead of complaining, whining and wailing, magpasamalat sa Sun dahil hindi malaking portion ng kanilang allowance ay napupunta lamang sa kabibili ng mga prepaid cards. &amp;quot;I have a group ang Barkada Trese at iba pang mga schoolmates have been patronizing Sun and the benefits of their 24/7 scheme and since then, hindi na namin naririnig ang aming parents na nagrereklamo tungkol sa gastos sa pagbili ng prepaid cards,&amp;quot; mariing sinabi ni Sonny. Sonny graduated from high school ito lamang March. President siya ng kanilang class at Editor-in-Chief ng kanilang news magazine sa school. Straight from his mouth nalaman ko nung Sabado, habang nasa Baguio kami ang kanyang reaksyon ng basahin niya ang liham ni Mr. Cunanan. &amp;quot;I suspect itong si Mr. Cunanan ay wala ng ginawa kundi magbabad sa kagagamit ng Sun. It would be also fair if he weighs the good and the bad over the issue of using Sun. How long has he been using Sun at magkano na ba ang nabayad niya dito? Hindi ba ito sulit? I am sure na tulad namin malaki na ang kanyang pakinabang sa 24/7 scheme ng Sun,&amp;quot; &amp;quot;Tungkol sa isyu na Sun is resorting to a &amp;quot;Pyramid Scheme&amp;quot; nais ko rin sabihin na ang ginawa ng Sun is to break away from a monopoly ng market na nagdidikta ng price na gusto nila. Binaba nila talaga ang presyo,&amp;quot; ayon kay Sonny. Nalaman ko rin na bihira lamang (halos wala nga yata) ang mga naka-iiritang text messages mula mismo sa communication servers na gamit natin na walang ginawa kung hindi tuksuhin tayo na sumali sa kanilang mga palaro na dapat sana ay hindi nila ginagawa yun because we have our right to privacy. Kung minsan kasi, biglang mag me-message alert ang aking mobile phone na private naman ang number dahil line ito, at ang mababasa ko ay promo message na sunod-sunod mula sa kanila. Ganun din yung aking Globe line. Si Sen. Mar Roxas nga yata ay minsan ng pinuna ito subalit hindi na natin narinig pa kung ano ang kinahinatnan ng kanyang reklamo sa ganitong uri ng practice mula sa Smart at Globe. Ano na nga ba ang nangyari Mr. Palengke? Ako mismo asar na makatanggap ng messages na hindi naman galing sa isang kaibigan o kakilala. Putris, bubunutin mo pa ang iyong mobile phone, titingnan mo dahil baka importante, tapos ang lalabas lamang ay promo nila. It is a fact that millions of Filipinos own and use a mobile phone. Tayo na nga ang biggest texting country sa buong mundo. Despite being Third World country ang mga Pinoy ay patuloy na nagtetext sa kanilang mga kamag-anak, kaibigan at kakilala. We are facing hard times and people want to be practical. Ang anila ay ang &amp;quot;alternative product&amp;quot; na affordable but would still do the job just as well. &amp;quot;I am very much contented with my Sun. Kami rin ng mga barkada ko ay yung tipo na we dont mind falling in line to wait just as long we get the best priced deal. We dont have this attitude na kailangan una kami dahil kung ang hanap mo talaga ay ang isang bagay that fits your budget, you should be willing to stand in line just to get it,&amp;quot; ayon kay Sonny. True enough, napapansin natin ang mga kababayan natin at maski na sa ibang bansa na dinadagsa ang mga malls kapag may &amp;quot;sale.&amp;quot; Nakapila ang ating mga drivers sa service station kung saan may discount ang Diesel. &amp;quot;Let us not only be practical but realistic about what we truly can afford para hindi tayo mabaon sa utang. I am happy with my Sun and so are my friends,&amp;quot; says my Son, Sonny! PARA SA ANUMANG COMMENTS O REACTIONS, MAARI KAYONG MAGTEXT SA 09213263166. MAARI DIN KAYONG TUMAWAG SA 7788442. NAIS kong pasalamatan ang mga PNP officers na assigned sa Domestic Airport para sa assistance nila sa akin at sa aking dalawang anak. Sina SP04 Jerry Bandoma at si SPO2 Virgilio Alano. Mabuhay kayong dalawa. I also would like commend the great service sa Asian Spirit flight papuntang Baguio nung Friday morning. The flight crew was very professional, lovely and friendly. Salamat din kina Hermie Q. Villanueva, Station Manager ng Asian Spirit sa Baguio at kay Ms Lingling L. Rodriguez, Sales and Marketing Consultant. * * * E-mail address: tocal13@yahoo.com</body>
<link>http://www.philstar.com/Article.aspx?articleId=279755&amp;publicationSubCategoryId=94</link>
</article>
<article>
<title>Payo sa 2005 grads ni Ryan Cayabyab</title>
<author>SAPOL Ni Jarius Bondoc</author>
<date>
<month>May</month>
<day>31</day>
<year>2005</year>
</date>
<body>ANG multi-awarded na musikerong Ryan Cayabyab ang commencement speaker sa UP Class of 2005 graduation rites nung Abril 24. Anak siya ng propesora sa Conservatory of Music. Sa UP isinilang, nag-elementary at high school si Ryan. Tulad ng karaniwang bata, mahilig siyang manghuli ng tutubi sa araw at kulisap sa gabi; at maglaro ng tinatawanan niyang low-tech na patintero, tumbang preso, siyato, lastiko, gagamba, luksong tinik, step-no, habulan, taguan, teks at holen. Diyes pa lang ang Coke noon, singko ang Cosmos. Diyes lang din ang IKOT jeepney. Unang nag-college si Ryan sa Business Administration. Lumipat siya sa College of Music para mag-piano major. Lumipat siya sa Department of Composition. Sampung taon bago naka-graduate. Nagturo siya sa Conservatory, at napangasawa ang isang estudyante. Ang isang anak niya ay nag-graduate sa Music with honors. Payo ni Ryan sa 2005 grads, hindi lang ng sa UP, kundi sa lahat: &amp;quot;(1) Ang buhay ay parang IKOT jeep. Ang iyong patutunguhan ay siya ring iyong pinanggalingan. &amp;quot;(2) UP lang ang may TOKI (jeep na baliktad ng IKOT ang ruta). Sa buhay wala nito. Pero nasasa-iyo na yon kung nais mong pabaligtad ang takbo ng buhay mo. &amp;quot;(3) Sa IKOT puwede kang magkamali ng baba kahit ilang beses; sasakay ka lang uli. Sa buhay, kapag paikot-ikot ka na at laging mali pa rin ang iyong baba, may sayad ka. &amp;quot;(4) Sa UP lahat tayo magaling. Aminin nating lahat na tayoy magagaling. Ang problema dun, lahat tayo magaling! &amp;quot;(5) Kung sa UP ay sipsip ka na, siguradong paglabas mo, sipsip ka pa rin. &amp;quot;(6) Sa UP, tulad ng buhay, ang babae at ang lalaki, at lahat ng nasa gitna ay pataswalang pinagkaiba sa dunong, sa talino, sa pagmamalasakit, sa kalawakan ng isipan, sa pag-iibigan; at kahit na rin sa kabaliwan, sa kalokohan at sa katarantaduhan. &amp;quot;(7) At panghuli: Sa UP, tulad sa buhay, bawal ang overstaying.&amp;quot;</body>
<link>http://www.philstar.com/Article.aspx?articleId=279859&amp;publicationSubCategoryId=94</link>
</article>
<article>
<title>General Gualberto, mag-ingat ka!</title>
<author>ORA MISMO Ni Butch M. Quejada</author>
<date>
<month>May</month>
<day>31</day>
<year>2005</year>
</date>
<body>MALALIM ang operasyon ng Kamag-anak Incorporated sa Bureau of Customs. Sila ang grupong gumagawa ng kagaguhan sa nasabing ahensiya, kabilang dito ang talamak na smuggling operations, black propaganda at demolition job sa mga kumokontra sa katiwalian nila sa BOC. Dekada otsenta pa ay namamayagpag na ang Kamag-anak Inc. Talagang matitibay sila sa bureau porke dehins sila nawawala sa puwesto. Mga imported luxury vehicles, tiles, ukay-ukay, dressed chicken, gulay, pekeng DVD at iba pa. Sabi nga, &amp;quot;name it u got it!&amp;quot; Kaya nilang patalunin palabas sa pantalan ang anumang gusto nilang ipuslit. Sa express lane ang punta ng epektos basta sila ang humawak ng hotraba. Sabi nga, walang sita! Para silang buwitre naka-position sila sa mga strategic position sa bureau lalot pitsa ang pinag-uusapan. Ang latest news sa bureau ay nagtagumpay ang grupo ng Kamag-anak Inc. na mapatalsik ang isang tinik sa lalamunan nila sa BoC. Maganda sana ang nakapa ng isang Customs officer ang kanilang hotraba kaya lang sinira agad nila ang bebot kaya malamang masibak pa toits. Kaya General Nestorio Gualberto, Sir, ingat ka dahil ibang klase maglakad ang grupo ng Kamag-anak Incorporated baka bukas makalawa ikaw ang binabakbakan. Walang puwedeng bumangga sa grupo ng Kamag-anak Incorporated porke matindi ang kanilang organization. Ika nga, sila ang Mafia sa pier! Yumaman ng todo ang grupong ito dahil malaki ang kinita nila noong mga nakaraang taon. Sila-sila ang magpaparating sila-sila rin ang huhuli sa parating lalot hindi nakatimbre sa Kamag-anak Incorporated. Masyadong matitibay ang grupo ng Kamag-anak Incorporated pati media ay balak nilang ipapatay oras na humarang sa kanilang operasyon. Take note, PNP bossing Art Lomibao, Sir! &amp;quot;Mabagsik pala ang grupo ng Kamag-anak Incorporated sa aduana,&amp;quot; anang kuwagong tumiwalag sa mga kurap. &amp;quot;Naku ang yayaman nito,&amp;quot; sagot ng kuwagong Kotong cop. &amp;quot;Dapat sigurong i-lifestyle check ang grupo ng matitibay ang mukha sa katiwalian,&amp;quot; sabi ng kuwagong SPO-10 sa Crame. &amp;quot;Baka magka-ambusan kapag nagkataon tulad ng ginawa ng mga ito sa isang collector ng bureau na pumalag sa kanilang gawain.&amp;quot; &amp;quot;Iyan ang dapat sisirin ng mga awtoridad kamote.&amp;quot;</body>
<link>http://www.philstar.com/Article.aspx?articleId=279864&amp;publicationSubCategoryId=94</link>
</article>
<article>
<title>Manila mangoes na galing Mexico</title>
<author>HALA BIRA! Ni Danny Macabuhay</author>
<date>
<month>May</month>
<day>31</day>
<year>2005</year>
</date>
<body>NALUNGKOT ako nang pumasok sa ilang supermarket sa Texas, Chicago at California. Nakita ko roon ang Manila mangoes. Kaya lang, hindi ito galing sa Pilipinas kundi sa Mexico. Akalain nyo, nakalagay sa karatula &amp;quot;mangoes from Manila&amp;quot; pero hindi pala sa Pilipinas nagmula. Nagtanong-tanong ako kung bakit nagkaganito. Yun pala,ang orihinal na punla ng manggang ito ay talagang galing sa Pilipinas noon pang mga unang panahon ng Manila-Acapulco galleon trade. Kaya ayun, tinawag nila itong Manila mangoes. Sa ngayon, mabiling-mabili ang klase ng manggang ito sa lahat halos ng Estados Unidos dahil sa tamis at sarap ng prutas na ito na dapat sana ay Pilipinas ang nakikinabang dito. Sa ngayon, pinapayagan nang magpasok sa Amerika ng Philippine mangoes na pinangalanang &amp;quot;Philippine super mangoes&amp;quot;. Kaya ang nangyayari, kalaban ng Pilipinas sa US market ang Manila mangoes mula sa Mexico na parehung-pareho ang kalidad at uri sa Philippine mangoes. Ang malungkot nga lamang ay mas kilala at mabili ang Manila mangoes kaysa sa Philippine mangoes. Nabalitaan ko rin na ipinasa na ng Department of Agriculture (DA) sa Department of Trade and Industry (DTI) ang paghahabol sa Mexico upang makuha ng Pilipinas ang karapatang gumamit ng pangalang &amp;quot;Manila mangoes&amp;quot;. Bakit ngayon lamang nila ito ginagawa? Bakit hinintay pang maging sikat bago kumilos ang mga opisyal? Malaking kabobohan ito! Dapat kumilos ang DA at DTI at lahat ng mga kinauukulang ahensiya ng pamahalaan hindi lamang ang pag-iimport ng mga mangga kundi ang iba pang prutas sa ibang bansa. Nasisiguro ko na kung aatupagin lamang ng mga opisyal ang pag-iimport ng iba pang prutas, titiba ng milyong dolyar ang Pilipinas. Mga opisyales ng DA, DTI at mga opisyales ng mga ibat ibang konsulado ng Pilipinas sa ibang bansa, magtrabaho naman kayo.</body>
<link>http://www.philstar.com/Article.aspx?articleId=279874&amp;publicationSubCategoryId=94</link>
</article>
</data>