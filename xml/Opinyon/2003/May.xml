<?xml version="1.0" encoding="ISO-8859-1" ?>
<data>
<article>
<title>Editoryal  Araw ng Pag(n)gawa</title>
<author></author>
<date>
<month>May</month>
<day>01</day>
<year>2003</year>
</date>
<body>NGAYOY hindi Araw ng Paggawa kundi pagngawa. Ganito kung Mayo Uno taun-taon. Noon pa man, naging tradisyon na kung Araw ng Paggawa saka idadaos ang pagmamartsa at pagsigaw ng manggagawa sa kalsada sa buong bansa. Papupulahin ang kalsada sa kapal ng mga streamers at banner na nagsasaad ng sentimiyento ng mga manggagawa. Kung gaano na katagal ang pagselebreyt ng Araw ng Paggawa ganoon na rin katagal na hindi naririnig ang kanilang sigaw at daing. Ang kanilang sigaw ay hindi marinig o kung marinig man nagbibingi-bingihan ang kinauukulan. Walang makitang malasakit sa kapakanan. Matagal nang walang naibibigay na kaginhawahan ang gobyerno sa mga manggagawa. Ilang taon na nang ang kapiranggot na dagdag sa minimum wage ay ipagkaloob sa mga manggagawa sa urban areas at walang balak ang kasalukuyang pamahalaan tungkol sa pagtaas ng sahod. Mas matindi sapagkat marami pa ring kompanya o mga pabrika ang hindi sinusunod ang kautusan ng Department of Labor and Employment (DOLE) sa pagdadagdag sa minimum na suweldo. Marami ang lumalabag sa karapatan ng mga manggagawa at empleado. At ang mga lumalabag na ito ay hindi naman ganap na namo-monitor ng DOLE. Walang magawa ang mga manggagawa kundi tanggapin ang kapalaran. Marami sa mga employers ang hindi nagre-remit ng SSS contributions. Patuloy ang kanilang pagkaltas sa suweldo ng kanilang manggagawa subalit hindi naman pala nire-remit. Kung magreklamo naman sa SSS ang empleado, matagal pa bago mabigyan ng aksiyon. Patay na ang kabayo bago mabigyan ng damo! Kung ilang ulit nang nagtaas ng presyo ang gasolina. Kasunod ay ang pagtaas ng mga presyo ng pangunahing bilihin, subalit ang suweldo ng mga manggagawa ay nanatili at nakapako. Naiwanan at halos wala nang mabili ang kakarampot nilang kinikita, na sandamakmak din naman ang binabawas na kung anu-anong buwis. Nasaan ang pangako na iaangat ang kalagayan ng mga mahihirap. Ang mga pangako ay nakapaloob sa State of the Nation Address (SONA). Lahat ng mga naging Presidente mula kay Aquino, Ramos, Estrada at ngayon kay Arroyo, ay nangako ng pag-unlad subalit hanggang ngayon, nanatili lamang sa pangarap. Patuloy pang nakalubog sa hirap ang taumbayan. Ngayon ay araw ng pagngawa at hindi ng paggawa. Hindi magbabago ang tradisyong ito kung Mayo Uno hanggat ang namumuno ay hindi nakikita ang kalagayan ng mahihirap. Titigil sa pagngawa ang manggagawa kung may sapat nang laman ang kanilang bituka at hindi nagsasalat ang bulsa.</body>
<link>http://www.philstar.com/Article.aspx?articleId=204483&amp;publicationSubCategoryId=94</link>
</article>
<article>
<title>Paging DTI</title>
<author>AKSYON NGAYON! ni Al G. Pedroche</author>
<date>
<month>May</month>
<day>01</day>
<year>2003</year>
</date>
<body>BINABAHA na naman ang merkado ng mga substandard o mahinang klaseng bakal. Di lang kulang sa sukat at timbang kundi inferior quality. Iyan ang reklamo sa atin ng dalawang kontratista na dumulog sa tin kamakailan. Nakikiusap na tawagan natin ng pansin si Trade Secretary Mar Roxas kaugnay ng problema. Peligroso iyan sa konstruksyon. Diyan nagmumula ang mga gumuguhong mga gusali at iba pang imprastruktura. Pero bakit nakalulusot ang mga hinayupak na producers na ito na walang inalintana kundi kumita ng malaki sa kapahamakan ng taumbayan? Unfair competition pa ang dulot ng mga tagagawang ito. Siyempre, komo substandard, mas naibebenta nila ng mura ang kanilang produkto. Marami nang mga honest manufacturers ang nagsara diumano dahil di kayang tapatan ang mas mababang presyo ng mga hunghang na ito. Sec. Roxas, aksyon naman! Anang mga nagreklamo sa atin, marami nang naisampang kaso sa DTI laban sa mga hardware at manufacturers na gumagawa at nagbebenta ng mga palpak na produktong ito. Panahon na para ipasara ang mga kompanyang ito. Hindi lang ipasara kundi ang mga may-ari ay lapatan ng mabigat na parusa. Balita ko rin ay may dalawang kompanya sa Cavite at Bulacan na gumagawa ng mga substandard steel bars. Sabi ng aking impormante, ang dalawang kompanyang itoy may nakabinbin na kaso sa DTI. Nasaan ang aksyon? Tinatawagan din natin ng pansin ang mga mamimili. Kung minsan ay nahihikayat tayong bumili ng mga substandard materials dahil nakakamura tayo. Isipin natin unang-una ang ating sariling kaligtasan. Baka ang ipatatayo nating bahay ay gumuho at tayo mismo at ang ating pamilya ang napisak. Tiyakin na ang bibilhin ay may tamang timbang at logo ng kumpanyang gumagawa nito.</body>
<link>http://www.philstar.com/Article.aspx?articleId=204490&amp;publicationSubCategoryId=94</link>
</article>
<article>
<title>Pagpaparami ng tinapay</title>
<author>ALAY DANGAL ni Fr. Jose C. Blanco, S.J.</author>
<date>
<month>May</month>
<day>02</day>
<year>2003</year>
</date>
<body>ANG pagmamalasakit ni Jesus sa mga mahihirap ay upang mabigyan sila ng pagkaing kanilang kinakailangan. Subalit paano pakakanin ninuman ang limang libo katao? Naghimala si Jesus. Pinarami niya ang tinapay at isda na makakasapat sa bawat isang kakain. Pakinggan natin ang salaysay ni Juan (Jn. 6:1-15). &amp;quot;Pagkatapos nito, tumawid si Jesus sa ibayo ng Lawa ng Galilea, na tinatawag ding Lawa ng Tiberias. Sinundan siya ng napakaraming tao sapagkat nakita nila ang mga kababalaghang ginawa niya sa pagpapagaling sa mga maysakit. Umahon si Jesus sa burol kasama ang kanyang mga alagad at naupo roon. (Malapit na noon ang Pista ng Paskuwa ng mga Judio.) Tumanaw si Jesus, at nakita niyang dumarating ang napakaraming tao. Tinanong niya si Felipe, Saan tayo bibili ng tinapay upang makakain ang mga taong ito? (Sinabi niya ito para subukin si Felipe, sapagkat alam ni Jesus ang kanyang gagawin.) Sumagot si Felipe, Kahit na po halagang 200 denaryong tinapay ang bilhin ay di-sasapat para makakain nang tig-kakaunti ang mga tao. Sinabi ng isa sa kanyang mga alagad, si Andres na kapatid ni Simon Pedro, Mayroon po ritong isang batang lalaki na may dalang limang tinapay na sebada at dalawang isda. Ngunit gaano na ito sa ganyang karaming tao? Paupuin ninyo sila, wika ni Jesus. Madamo sa lugar na iyon. Umupo ang lahat humigit-kumulang sa limang libo ang mga lalaki. Kinuha ni Jesus ang tinapay at matapos magpasalamat sa Diyos ay ipinamahagi sa mga tao; gayon din ang ginawa niya sa isda. Binigyan ang lahat hanggat gusto nila. At nang makakain na sila, sinabi niya sa mga alagad, Tipunin ninyo ang lumabis para hindi masayang. Gayon nga ang ginawa nila, at nakapuno sila ng labindalawang bakol. &amp;quot;Nang makita ng mga tao ang kababalaghang ginawa ni Jesus, sinabi nila, Tunay na ito ang Propetang paririto sa sanlibutan! Nahalata ni Jesus na lalapit ang mga tao at pilit siyang kukunin upang gawing hari, kaya muli siyang umalis na mag-isa patungo sa kaburulan.&amp;quot; Pinaupo ni Jesus ang mga tao sa damuhan. Pagkatapos, siyay may ginawang mahalagang bagay: Kinuha niya ang ilang pirasong tinapay, binasbasan iyon, at inatasan ang kanyang mga alagad na ipamigay ang mga iyon sa mga tao. Nabusog ang lahat ng taong naroroon. Nang matapos silang kumain, pinagsama-sama nila ang mga natira. Nakaipon pa sila ng labindalawang bakol. Anong aral ang matututunan natin dito? Dapat nating ibahagi sa mga mahihirap o mga nagdarahop ang anumang mayroon tayo. Kahit na tayoy mahirap, dapat tayong magbahagi nang anumang kakaunting mayroon tayo. Kapag ganito ang ating ginawa, pararamihin ng Diyos ang mga bagay-bagay na makakatulong sa ating pangangailangan.</body>
<link>http://www.philstar.com/Article.aspx?articleId=204617&amp;publicationSubCategoryId=94</link>
</article>
<article>
<title>'Disenteng manyakis' ng PR/Advertising man ng PAGCOR</title>
<author>BAHALA SI TULFO ni Ben Tulfo</author>
<date>
<month>May</month>
<day>02</day>
<year>2003</year>
</date>
<body>KAAKIBAT namin ang ilan sa mga Government Owned and Controlled Corporation (GOCC) tulad ng Philippine Amusement and Gaming Corporation (PAGCOR) at ng Philippine Charity Sweepstakes Office (PCSO) sa aming pagtulong sa mga kababayan nating nangangailangan. Malaki ang naitutulong ng dalawang nabanggit sa aming mga gawain araw-araw partikular sa aming action center. Binubuo ito ng mga dalubhasang staff ng aming radio, TV at print division, &amp;quot;Imbestigasyon ng BAHALA SI TULFO&amp;quot; at ng BITAG. Makakatiyak kayo na &amp;quot;de-kalidad&amp;quot; ang aming serbisyo sa publiko . Makabuluhan, masustansiya ang nilalaman ng aming mga production. . Tatak na sa amin at hindi mawawala ang matapang na paglalantad ng katotohanan. Taas noo kong haharapin ang sinuman at ipamumukha kaninuman kapag silay wala na sa katuwiran. Tahasan kong sasabihin sa kolum na to na may paninindigan at prinsipyo kaming sinusunod sa BST TRI-MEDIA CONCEPT UNLIMITED, producer ng BITAG at ng &amp;quot;Imbestigasyon ng BAHALA SI TULFO&amp;quot;. Hindi kami &amp;quot;nabibili&amp;quot; at &amp;quot;ipinagbibili kung paninindigan at prinsipyo na namin ang nakataya. Malungkot sabihin, ang aming prinsipyo na pinaglalaban ay paminsan-minsan naglalagay sa amin sa alanganin. Sa salitang ingles, &amp;quot;this is the price that we have pay for our principle. We have to face the consequence. &amp;quot; * * * WALA sa aking prinsipyo at hindi ko estilo gamitin ang kolum kong ito sa pansariling kapakanan. Ngunit hindi ako magiging tapat sa aking sarili kapag hindi ko inilantad ang isang taong hindi karapat-dapat sa kanyang kasalukuyang posisyon diyan sa Philippine Amusement and Gaming Corporation o (PAGCOR). Alam ko na ang taong ito na namumuno sa advertising and PR department ng PAGCOR ay nailuklok sa kaniyang posisyon dahil sa lakas ng kanyang kapit sa pagiging kasapi ng BIGKIS-PINOY. Sa aming unang pagkikita pa lamang bilang kurtisiya sa kaniyang bagong posisyon nung mga panahong yun, nabastusan agad ako sa taong ito. Alam ko magkakaproblema ang institusyon na kanyang pinaglilingkuran. Hindi ko siya pinalagpas, ipinaabot ko agad ang kanyang &amp;quot;kamanyakan&amp;quot; sa kay Chairman Efraim Genuino. Mismo si chairman na ang humingi ng dispensa nang huwag ng lumaki ang isyu. Diretso ako sa aking pananalita. Wala akong itinago kay chairman. Naniwala ako sa sinabi ni chairman na ang bawat tao ay dapat bigyan ng pagkakataong magbago. Tama si chairman. Ngunit ang isang taoy handang magbago lamang kapag inamin niya ang kaniyang pagkakamali. Sa salitang ingles, &amp;quot;until he realized his mistakes, he is bound to commit the same mistake over again.&amp;quot; Sa harapan ko mismo at ng aking staff, narinig ko ang sinabi nitong manyakis na magpapa-interview lamang sa host ng programang &amp;quot;mala-fairy godmother&amp;quot;. Wish daw nitong manyakis na hunghang na maghubot-hubad muna sa harapan niya ang magandang host bago siya magpa-interview. May kausap siya sa telepono nung mga oras ding yun nung sinabi niya, &amp;quot;kapag nakahubad na siya di maghuhubad na rin ako pareho na kaming hubot hubad ngayon.&amp;quot; Sinabayan niya ito ng malakas na halakhak. Makinig ka Dodie, bago mo ilagay sa malaking kahihiyan ang PAGCOR, natatandaan mo ba ang iyong pagkakamali? Kung inaamin mo puwes dapat lang humingi ka ng dispensa sa taong iyong binastos at iyong pinagnasaan.</body>
<link>http://www.philstar.com/Article.aspx?articleId=204623&amp;publicationSubCategoryId=94</link>
</article>
<article>
<title>Supreme Court galit kay Lacson</title>
<author>AKSYON NGAYON! ni Al G. Pedroche</author>
<date>
<month>May</month>
<day>03</day>
<year>2003</year>
</date>
<body>PRESIDENTIAL aspirant si Senador Ping Lacson at siya na ang hinirang na standard bearer ng United Opposition. Pero marami siyang problema. Galit sa kanya ang Korte Suprema. Mantakin nyong akusahan ng Senador ang isang Mahistrado na nagpagamit sa mga politiko nang magpalabas ng desisyon laban sa kanya. Ang tinutukoy natin ay ang kaso ng Kuratong Baleleng massacre na kinasasangkutan niya. Ibinasura ng Korte ang apela ni Lacson laban sa muling pagbubukas ng naturang kaso. Kasabay nitoy kinastigo ng Korte si Lacson sa akusasyon niya kay Justice Ramon Callejo Sr. na ginamit ng politiko para magpalabas ng desisyon laban sa kanya. Tinamaan ng ngitngit ng Korte si Lacson. Nagpalabas ang Hukuman ng resolusyon na kumokondina kay Lacson. Tinawag siyang &amp;quot;iresponsable&amp;quot; sa kanyang akusasyon. Hindi kaya alam ni Lacson na ang Korte Suprema ay isang collegial body at ang akusasyon mo sa isa ay sumasakop sa lahat ng bumubuo nito? Kaya kung aakusahan mong instrumento ng pulitika ang isang mahistrado, tinutuligsa mo ang buong Korte Suprema. Buti pay nagpakumbaba na lamang siya sa kanyang apela sa Korte sa halip na isabit ang isang iginagalang na Mahistrado. Baka sakaling pinagbigyan siya, di ba? Delikadong maging Erap II si Lacson kapag nanatiling bukas ang Baleleng case na iyan. Baka sa kulungan siya damputin bago pa man siya maluklok sa pinakamataas na puwesto sa gobyerno. Hindi katakatakang gumawa ng media at advertising blitz si Lacson dahil sa problema niyang ito. Kailangang linisin niya ang kanyang pangalan. Ngunit ang pangalan ay hindi nalilinis sa pamamagitan ng tinatawag na &amp;quot;para-paganda&amp;quot;. Patunayan na lang niya sa hukuman na siyay inosente sa halip na manghikayat siya ng suporta ng masa sa pamamagitan ng publisidad. Hindi na kasi naniniwala ang taumbayan sa publisidad. Maski papaano, umangat na rin ang talino ng Pinoy sa pulitika.</body>
<link>http://www.philstar.com/Article.aspx?articleId=204728&amp;publicationSubCategoryId=94</link>
</article>
<article>
<title>Pulis na umabuso sa tungkulin</title>
<author>IKAW AT ANG BATAS ni Atty.Jose C. Sison</author>
<date>
<month>May</month>
<day>03</day>
<year>2003</year>
</date>
<body>ITINALAGA ng munisipyo ang pulis na si Al at kasama nito sa isang junior-senior prom ng barangay. Tungkulin niyang pangalagaan ang kaayusan at kapayapaan ng nasabing sayawan. Alas-nuwebe ng gabi, nai-report sa kanya at sa prinsipal ng eskwelahan ang panggugulong nangyayari sa likod ng paaralan. Sa utos ng prinsipal, pinuntahan nila ang lugar dala ang kanilang mga baril. Pagdating sa lugar, nakita nila si Art, 20 anyos na estudyante ng nasabing paaralan, lasing at sinisira ang bakod na kawayan. Nang biglang hawakan ni Art ang bakod kawayan at mabiyak ito, biglang pinaputok ni Al ang kanyang armalite. Ayon sa prinsipal, ilang segundo nilang narinig ang tunog na rat-tat-tat. Nakita na lamang nila si Art na nakahandusay, may sugat sa ulo at dibdib at patay na. Wala na rin ang dalawang pulis. Kinasuhan si Al ng murder. Ayon sa kanyang depensa, tinugunan lamang daw niya ang hininging tulong ng prinsipal at ang ginawa niyang pagbaril ay isang pagtupad sa kanyang tungkulin, kaya hindi siya dapat managot sa pagkamatay ni Art. Tama ba si Al? MALI. Dalawang elemento ang kailangan upang masabi na ang pulis ay tumutugon sa kanyang tungkulin. Una ay ang pagtugon sa tungkulin ayon sa batas; at ikalawa, ang pinsalang nagawa ay kinakailangan upang matupad ang nasabing tungkulin. Sa kasong ito, tumupad si Al sa kanyang tungkulin na pangalagaan ang kaayusan at kapayapaan ng nasabing sayawan. Subalit ang pagpatay niya kay Art ay hindi kinakailangang gawin para matupad ito. Bagkus ay inabuso niya ang tungkulin nang hindi man lang niya binigyan ng babala si Art. Nahatulan lamang si Al ng homicide dahil hindi napatunayan na pataksil niyang pinatay si Art. At dahil hindi niya natugunan ang ikalawang elemento, nasentensyahan lamang siya ng walong taon na minimum hanggang 14 na taon bilang maximum (Pp. Vs. Pat. Belbes G.R. No. 124670, June 21, 2000).</body>
<link>http://www.philstar.com/Article.aspx?articleId=204735&amp;publicationSubCategoryId=94</link>
</article>
<article>
<title>EDITORYAL - Pagkamulat na naidulot ng SARS</title>
<author></author>
<date>
<month>May</month>
<day>04</day>
<year>2003</year>
</date>
<body>BAGAMAT pumatay na nang mahigit sa 400 katao sa buong mundo ang Severe Acute Respiratory Sydnrome (SARS) ang pananalasa naman nito ang nagbukas sa isipan ng maraming pinuno para magsagawa ng mga pagbabago. Lumitaw ang mga bagong ideya na dati unang-una na ang may kaugnayan sa kalinisan na dapat panatilihin ng bawat isa. Sa pinaka-latest na balita, hinihinalang ang SARS ay nanggaling sa maruming kapaligiran. Umanoy nanggaling sa ipis at daga at may nagsabing galing daw ito sa mga ligaw na hayop. Sa lahat nang ito ang karumihan ng kapaligiran ang lumilitaw na dahilan sa pagkalat ng misteryosong killer pneumonia. Ang China at Canada ang nangungunang bansa na grabeng tinamaan ng SARS. Ang Pilipinas ay hindi na SARS-free gaya ng unang inihayag ng Department of Health (DOH) Hinawahan ng nursing assistant na si Adela Catalon ang kanyang ama. Si Catalon, taga-Bgy. Vacante, Alcala Pangasinan ay namatay noong April 14. Ang DOH ang masasabing namulat sa pananalasa ng SARS sa bansa. Ipinag-utos ang puwersahang pag-quarantine sa mga darating na pasahero. Ang paalala sa taumbayan na dapat ay maging malakas ang katawan at maging maingat para hindi mahawahan ng SARS. Kinailangang makipagtulungan ang taumbayan para maiwasan ang killer pneumonia. Namulat din ang iba pang pinuno ng mga departamento at nagkaroon ng mga pagkilos at pagbabago. Noong isang araw, ipinag-utos na ni Metro Manila Development Authority (MMDA) chairman Bayani Fernando na bawal nang dumura ang sinuman. Ang sinumang mahuling dumura ay parurusahan. Ayon kay Fernando dapat nang matuto ang taumbayan na huwag dumura lalo pa at laganap ngayon ang kinatatakutang SARS. Ang pagdura ay magdudulot ng lalo pang pagkalat ng SARS sapagkat matatapakan ito at kakalat na nang kakalat. Sabi ni Fernando, lunukin na lamang ng mga mahilig dumura ang kanilang laway. Mas ligtas aniya ito kaysa idura sa kalye. Ang pagdura ay isa sa masama at nakadidiring ugali ng karamihan sa mga Pinoy. Walang pinipiling lugar. Dapat ay noon pa ipinagbawal ang ganitong karuming ugali. Posible na kumalat pa ang SARS kung hindi mapipigil ang mga mahilig dumura. Marami ang namulat sa pananalasa ng SARS. At sana ang pagkamulat ay pangmatagalan na at hindi ngayon lamang na nanalasa ang SARS. Hindi dapat ningas-kugon na kung kailan lamang may epidemya saka maghihigpit.</body>
<link>http://www.philstar.com/Article.aspx?articleId=204849&amp;publicationSubCategoryId=94</link>
</article>
<article>
<title>Tinanggihan ng ospital ang pasyente</title>
<author>SERGIOSOHAN Ni Sergio A.F. Apostol</author>
<date>
<month>May</month>
<day>04</day>
<year>2003</year>
</date>
<body>Nag-iinuman kami sa ilalim ng punongkahoy na nasa aking bakuran habang ang kapitbahay kong si Chris ay natutulog sa kanyang bahay na malapit sa aming puwesto. Dahil sa lakas ng aming pagkukuwentuhan at pagtatawanan ay nagising si Chris at galit na galit siyang lumusob sa amin at pinagsabihan na sa ibang lugar na kami mag-inuman dahil nakaka-istorbo kami sa kanyang pagkakatulog. Nag-init din ang ulo ko kaya nagkasagutan kami. Hindi nagtagal at nagkasubukan pa kami. Sinuntok ko siya at sa lakas ng suntok, natumba siya at tumama sa bato ang kanyang ulo. Nang makita kong nadurugo ang ulo ni Chris agad namin syang isinugod sa isang pribadong ospital. Pagdating namin sa emergency room ay hinihingan ako ng deposit para sa pagpapagamot ngunit wala akong dalang pera. Dahil dito, ayaw tanggapin ng ospital si Chris at sinabi pang lumipat na lang kami sa pampublikong ospital. Maaari bang tanggihan ng isang pribado o pampublikong ospital ang isang pasyenteng nangangailangan ng emergency treatment? ROBERT RODRIGUEZ, Quezon City Hindi. Mahigpit na ipinagbabawal sa ilalim ng R.A. 8344 ang hindi pagbibigay ng medical attention sa isang pasyenteng nangangailangan nito kung ito ay walang deposito. Kahit walang sapat na kagamitan ang ospital para i- treat ang pasyente, wala ring karapatan ang ospital na tanggihan ang pasyente. Kailangan munang bigyan ng paunang lunas ng ospital na unang pinagdalhan bago ito ilipat sa ibang ospital na may kakayahan ng gamutin ang pasyente. Kung hindi naman malubha ang pasyente, maaari ipaliwanag ng ospital sa pasyente na mas makakabuti na sa ibang ospital ito dalhin dahil sa walang sapat na kagamitan o doctor upang gamutin ang karamdaman nito. Hindi kayo dapat tinanggihan ng ospital na pinuntahan ninyo. Ang parusang maaaring ipataw kapag tinanggihan ng ospital ang pasyente ay pagkakabilanggo na hindi kukulang sa anim na buwan at isang araw pero hindi hihigit sa dalawang taon at apat na buwan, o pagbabayad ng multang hindi kukulang sa P20,000 pero hindi hihigit sa P100,000, o pareho, depende sa discretion ng Korte.</body>
<link>http://www.philstar.com/Article.aspx?articleId=204863&amp;publicationSubCategoryId=94</link>
</article>
<article>
<title>Nagpakita sa 12 apostol</title>
<author>ALAY-DANGAL Ni Fr. Jose C. Blanco, S.J.</author>
<date>
<month>May</month>
<day>04</day>
<year>2003</year>
</date>
<body>NGAYON ay Ikatlong Linggo ng Pasko ng Pagkabuhay. Para sa Ebanghelyo, isang pagpapakita muli ni Jesus ang ibinigay. May mga mahahalagang katangian ang ibinigay tungkol dito (Lk. 24:35-49). &amp;quot;At isinalaysay naman ng dalawa ang nangyari sa daan, at kung paano nila siya nakilala nang pagpira-pirasuhin niya ang tinapay. &amp;quot;Samantalang pinag-uusapan nila ito, si Jesus ay tumayo sa gitna nila. Sumainyo ang kapayapaan! sabi niya sa kanila. Ngunit nagulat sila at natakot sapagkat ang akala nilay multo ang nasa kanilang harap. Kaya sinabi ni Jesus sa kanila, &amp;quot;Anot kayoy nagugulumihanan? Bakit nag-aalinlangan pa kayo? Tingnan ninyo ang aking kamay at paa, ako nga ito. Hipuin ninyo ako at pagmasdan. Ang multoy walang laman at buto, ngunit akoy mayroon, tulad nang nakikita ninyo. Pagkasabi nito, ipinakita niya sa kanila ang kanyang mga kamay at paa. Nang hindi pa rin sila makapaniwala dahil sa malaking galak at pagkamangha, tinanong sila ni Jesus, May makakain ba riyan? Siyay binigyan nila ng kaputol na isdang inihaw; kinuha niya ito at kinain sa harapan nila. &amp;quot;Pagkatapos sinabi sa mga alagad, Ito ang tinutukoy ko nang sabihin ko sa inyo noong kasa-kasama pa ninyo ako: Dapat matupad ang lahat ng nasusulat tungkol sa akin sa Kautusan ni Moises, sa mga aklat ng mga propeta, sa aklat ng mga awit. At binuksan niya ang kanilang pag-iisip upang maunawaan nila ang mga kasulatan. Sinabi niya sa kanila, Ganito ang nasusulat: Kinakailangang magbata ng hirap at mamatay ang Mesias at muling mabuhay sa ikatlong araw. Sa kanyang pangalan, ang pagsisisi at kapatawaran ng mga kasalanan ay dapat ipangaral sa lahat ng bansa, magmula sa Jerusalem. Kayo ang mga saksi sa bagay na ito. &amp;quot;Tandaan ninyo: Susuguin ko sa inyo ang ipinangako ng aking Ama, kayat huwag kayong aalis sa lunsod hanggat hindi kayo napagkakalooban ng kapangyarihan mula sa itaas.&amp;quot; Inakala ng mga alagad na ang nakikita nila ay isang multo. Subalit si Jesus ay hindi isang multo. Hinikayat niya silang tingnan nila ang kanyang mga kamay at paa. Hindi lamang tingnan kundi hipuin din. Pagkatapos, humingi siya ng pagkain. Binigyan nila siya ng lutong isda. Bakit ginagawa ni Jesus ang mga ganoon? Nais niyang makasiguro na alam nilang siya, na namatay sa krus, ay ngayoy buhay. Siyay nabuhay na muli. Para sa ating mga Kristiyano, ito ang pinakamagandang balita. Si Jesus ay nabuhay na muli at may panibagong buhay. Tayo rin ay mabubuhay na muli pagkatapos nating mamatay. Ito ang ating pag-asa. Hindi tayo dapat maging sobrang abala na wala na tayong panahon upang pagnilayan ang mga nakakapagpalubag-loob na balitang ito. Pakinggang taimtim ang homiliya kapag dumadalo sa Misa. Sa ganitong paraan, nananamnam natin ang salita ng Diyos.</body>
<link>http://www.philstar.com/Article.aspx?articleId=204869&amp;publicationSubCategoryId=94</link>
</article>
<article>
<title>Alcoholism: Sakit na namamana</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>May</month>
<day>04</day>
<year>2003</year>
</date>
<body>MAY pagkakaiba ang tinatawag na heavy drinkers kaysa sa alcoholics. Hindi porket heavy drinker ay maaari nang tawaging alcoholic. Ang heavy drinker, bagamat parang walang pagkaubos ang alak, mayroon pa rin siyang kontrol dito. Ang alcoholic ay iyong walang patlang ang pag-inom na para bang nauuhaw at masidhi ang pagkatakaw sa alak. Hindi mapakali hanggat hindi nasasayaran ng alak ang kanyang labi. Sinasabi sa pag-aaral na ang pagiging alcoholic ay namamana. Nasa ugat na niya dumadaloy ang pagiging alcoholic kung wala nang kontrol. Bagamat may pagkakaiba ang malalakas uminom ng alak kaysa alcoholic, ang epekto ng alcohol sa kanilang kalusugan ay hindi naman nagkakaiba. Nagkakatulad ang masamang epekto sa katawan. Consuming excessive alcholol decreases the brains sensitivity to its effect, so intake is increased as more and more is needed to achieve temporary lift. Ang matagal na pagkagumon sa alak ay nakasisira sa personalidad. Marami ang nababago sa kilos. Ang alcoholism ay sakit. Alam nyo bang karamihan sa mga alcoholic ay nagdaranas ng malnutrition. Lahat ng kanilang calories ay nagmumula lamang sa kanilang iniinom at lubusan na nilang napapabayaan ang kanilang sarili sapagkat iyon mismo ang itinuturo ng kanilang isipang sinisira ng alak. Sinisira ng alkohol ang katawan. Ang levels ng vitamin B12 at thiamine at ibang micronutrients ay naaapektuhan. Sinsira ng alcohol ang nerve, apektado ang memory, sira ang disorientation. Isa sa pinaka-grabeng pinipinsala ng alcohol ay ang atay. Nagkakaroon ng liver cirrhosis at iba pang malubhang karamdaman na nagdudulot para mamatay ang isang sugapa sa alak.</body>
<link>http://www.philstar.com/Article.aspx?articleId=204875&amp;publicationSubCategoryId=94</link>
</article>
<article>
<title>EDITORYAL  Maynilad Water naman pagkatapos ng Meralco</title>
<author></author>
<date>
<month>May</month>
<day>05</day>
<year>2003</year>
</date>
<body>&amp;quot;JUSTICE will be done.&amp;quot; Iyan ang sinabi ni Pesident Gloria Macapagal-Arroyo nang magsalita sa selebrasyon ng Labor Day sa World Trade Center noong Huwebes. Sinabi ito ni Mrs. Arroyo makaraang ipahayag ng Meralco na susunod na sila sa refund order ng Supreme Court. Binigyan ng ultimatum ng Supreme Court ang Meralco na i-refund ang P28 billion na sobrang siningil sa consumers mula pa noong 1994. Kasabay sa pagsunod ng Meralco, nangako rin naman si Mrs. Arroyo na matatapyasan ang binabayaran ng consumers sa Meralco sa July. Magandang balita ito sa mga consumers. Sa wakas ang hinihintay na refund ay mapapasakamay din. Kapag nangyari ang refund, nararapat din namang atasan ang Maynilad Water Services, Inc. (MWSI) na ibalik ang sobrang siningil din sa kanilang consumers. Kailan kikilos si Mrs. Arroyo tungkol dito? Ayon sa Metropolitan Waterworks and Sewerage System (MWSS) may 5.3 bilyon na ang sobrang nasisingil ng Maynilad sa may pitong milyon nilang consumers. Ayon sa report, may P4.21 per cubic meter na accelerated extraordinary price adjustment (AEPA) at P4.07 per cubic meter na foreign currency deferential adjustment (FCDA). May kabuuang P8.28 per cubic meter ang sobra nilang nasingil. Ito ay mahigit sa kalahati ng P15.46 per cubic meter na karaniwang singil sa mga customers sa residential. Ang hindi awtorisadong paniningil ng Maynila sa kanilang customers ay unang lumabas dito sa Pilipino Star NGAYON makaraang ibulgar ng kolumnistang si Jarius Bondoc sa kanyang column na Sapol noong April 1. Pinayagan lamang umano ng MWSS ang Maynilad na magtaas ng AEPA noong January 1 hanggang December 31, 2002 para mabawi ang mga lugi noong taong 1998 hanggang 2000. Pero ngayong 2003 ay patuloy pa rin silang naniningil. Umaabot na sa P326 milyon ang nakakabig ng Maynilad sa mga customers. Dapat nang mabusisi ang nabulgar na sobrang singil ng Maynilad na nagpapatuloy pa rin hanggang sa kasalukuyan. Kaawa-awa naman ang taumbayang nakukuba na sa maraming binabayaran. Hindi makatarungan na singilin nang sobra, lalo na kung wala namang lumalabas na tubig sa kanilang gripo. Hindi rin makatwiran na ang mga natatapong tubig mula sa mga sirang tubo sa kalye ay babawiin sa bulsa ng mga consumers. Bakit ang pagkalugi ay karaniwang ginagawang dahilan para mapagtakpan ang kulang na serbisyo. Kung ang Meralco ay nautusan ng Korte, maaari rin ang Maynilad.</body>
<link>http://www.philstar.com/Article.aspx?articleId=204991&amp;publicationSubCategoryId=94</link>
</article>
<article>
<title>SARS: Bio-weapon ng bansang China?</title>
<author>AKSYON NGAYON ni Al G. Pedroche</author>
<date>
<month>May</month>
<day>05</day>
<year>2003</year>
</date>
<body>SARS pa rin ang mainit na paksang kinatatakutan ngunit madalas pinapaksa sa mga huntahan at sa mga komentaryo sa media. Nagtataka raw ang mga siyentista kung bakit ang virus ng SARS ay parang may isip. Paiba-iba umano ng anyo kaya nahihirapan ang medisina sa pagtuklas ng gamot laban dito. Mistula raw isang kriminal na nagbabago ng fingerprints para hindi mahuli. May artikulo akong nabasa. Ang virus daw ng SARS ay posibleng nanggaling sa isang &amp;quot;singaw&amp;quot; mula sa itinatagong bio-weapon ng China. Iyan ang sinisilip na anggulo ngayon ng mga alagad ng medisina sa Canada at United States. Ayon sa kanila, mahigit lang sa kalahati ng mga dinapuan ng SARS ang nagtataglay ng corona virus samantalang ang iba ay wala nito. At bagamat may mga taong nagtataglay ng corona infection, hindi naman nangangahulugan na silay may SARS. Iyan ang palaisipang gumugulo sa isip ng mga doktor na ito. Kaya dahil sa kakaibang karakter ng virus na ito na magpabagu-bago ng anyo, ang konklusyon nila ay posibleng itoy likha ng tao sa mga eksperimento sa laboratoryo. At komo nagsimula ang sakit sa Tsina, ipinapalagay na itoy aksidenteng sumingaw sa isang bio-chemical lab. Natural lang na pabubulaanan ito ng Tsina. Kaya nga ang Presidente mismo ng Peoples Republic of China na si Hu Jintao ay personal na bumisita sa mga bio-chemical facilities ng naturang bansa upang patunayang walang nangyayaring ganyang &amp;quot;pagsingaw.&amp;quot; Kung totoo ito, parang kakatwa ang ginagawang paghahanap ng biological weapons ng United States sa Iraq. Hanggang ngayon na tapos na ang digmaan ay wala pang natatagpuang lugar na pinagtataguan ng mga sandatang ito. Yun palay maling bansa ang tinutugis nila, kung totoong nasa China ang biological weapons na ito.</body>
<link>http://www.philstar.com/Article.aspx?articleId=204998&amp;publicationSubCategoryId=94</link>
</article>
<article>
<title>&amp;quot;Sa'yo ang Cavite, sa akin ang ibang bayan, BlackJack!</title>
<author>CALVENTO FILES ni Tony Calvento</author>
<date>
<month>May</month>
<day>05</day>
<year>2003</year>
</date>
<body>GUSTO LAMANG ULITIN NA ang pitak natin sa PSNgayon ay tuwing Lunes, Miyerkules at Biyernes. Marami tayong natanggap na tanong kung bakit wala tayo nung Huwebes at Sabado. Tuwing Martes, Huwebes at Sabado, nagsusulat ang inyong lingkod para sa PM (Pang Masa) isa ring miyembro ng Philippine Star Group of Companies. Sana malinaw na ito. Nung Biyernes, kinongratulate natin si Sec. Lina tungkol sa kanyang pahayag na ang buong Cavite ay JUETENG FREE. SABI ni Sec. Joey ang Cavite daw, ay jueteng free. Anong ibig sabihin nito? Wala raw jueteng sa Cavite. Ito ay sinertipikahan ng mga city, municipal mayor, hepe ng kapulisan, barangay at religious sectors at ilang non-governmental organizations (NGOs) na tuluyan nang nawala ang jueteng sa mga nabanggit na lugar. Subalit hindi pa natatapos ang kahaponan ng Biyernes, napakaraming nag-text sa atin at tumawag sa telepono na sa papel lang daw JUETENG FREE ang Cavite. Ha, ano kamo? Nakuryente lang kaya si Sec. Joey? Mahigit sa 150 msgs ang paulit-ulit na nagsasabi na beripikahin at imbestigahan daw ni Sec. Lina ang mga bayan ng Dasmari&amp;ntilde;as, Naic, Cavite City, Indang, Imus, Rosario, Silang, Noveleta pati GMA. Ang pinakamarami ay text messages na sinusuka ang jueteng sa Dasmari&amp;ntilde;as, Cavite. Mga Kabitenyo raw sila at hindi sila boto sa jueteng sa lugar nila. Subalit ito raw ay protektado at pinatatakbo ng mga prominenteng tao sa kanilang bayan. Isa ring babala, ang impormasyon na ito ay galing DAW, sa mga taga-Cavite. Ikaw Secretary Lina ang makakapagberipika nito. Paano magiging mali si Sec. Lina kung itong balitang ito ay sinertipikahan pati ng mga NGOS at religious groups? Aba, ewan ko. Patuloy pa rin ang report na itong si BLACKJACK ang isang tagakoleta at tagapamahagi ng mga jueteng money sa ibat ibang miyembro ng Philippine National Police. Ano na ba ang nangyari sa yo Mr. Blackjack? Mr. A----------R? Akala ko ba magti-text ka upang ibigay ang iyong side. Nawalan ka ba ng bayag? Hindi ba maatim ng budhi mo na itanggi ang mga akusasyon na milyun-milyon ang tinanggap mo at pinamahagi mo sa ngalan ng jueteng? Cmon, are you a man or a mouse. Squeak up! Meron ding nagsabi na magpapalit lamang ng bangka sa Cavite at ang papalit daw ngayon ay isang kilalang (ret.) General na nagserbisyo rin sa ibang opisina ng gobyerno na konektado rin sa kapulisan. Ito raw si R.P., ay malapit na raw itong magbangka. May basbas daw ito sa isang nagngangalang Bandong. O, kayong mga taga-Cavite, kilala nyo na ba? SABI NGA NG ISANG TEXTER, KAY LINA ANG CAVITE, KAY BLACKJACK ANG BUONG PILIPINAS! Secretary Jose D. Lina, kilala mo naman itong taong tinutukoy ko. In all probability, isa sa mga dahilan kaya nawala ito Sa DILG ay nakarating sa yo ang kanyang mga illegal na gawain. Kayang-kaya mo itong patigilin. Kaya mo yan Sec. Joey. Kung yun ang kailangan para ikaw ang kauna-unahang DILG secretary na nakasugpo ng jueteng. Nawala nga siya sa DILG subalit nandun pa rin ang network nitong si BLACKJACK at ito ay humahakot ng milyun-milyong piso. Alam mo ang dapat gawin. Para sa ating mga kababayan, tulungan din natin si Sec. Joey. Kung walang tataya, walang magbabangka. Kung titigilan natin ang pagtatangkilik sa jueteng, kusang mawawala ito. Parang isang masamang bisyo. Ang kailangan o ang solusyon ay putulin ito. Ihinto agad. Makikita nyo, mag-iiba ng negosyo ang mga gambling lords na ito. Nandyan kasi kayo na sumusuporta kaya lalo naman silang yumayaman. Utang na loob, karamihan sa mga binobolang numero na lumalabas ay inayos na nila. Kapag malaki ang mga tumaya sa isang kombinasyon, siguradong hindi lalabas ito. HUWAG KA NANG TUMAYA. IBILI MO NA LANG NG IBA MONG PANGANGAILANGAN SAPAGKAT MAY DAYA SA LARONG YAN. Hindi parehas ang laban. Hindi papayag na tumaob ang bangka. Yung bagong bangka sa maraming pwesto raw sa Cavite, 500 thousand pesos daw kada kinsenas ang bigay sa isang mataas na opisyal ng probinsyang ito. Mag-isip kayo. Bakit niya kayang magbigay ng ganung halaga? Sapagkat mas malaki pa ang makukuha niya sa inyong mga Kabitenyo! Para sa anumang comments o suggestions, maaari nyong i-text sa 09179904918. Maaari rin kayong tumawag sa CALVENTO FILES 7788442.</body>
<link>http://www.philstar.com/Article.aspx?articleId=205014&amp;publicationSubCategoryId=94</link>
</article>
<article>
<title>EDITORYAL  Smuggling ng sasakyan talamak na naman</title>
<author></author>
<date>
<month>May</month>
<day>06</day>
<year>2003</year>
</date>
<body>ILANG buwan na ang nakararaan, sinabi ng isang grupo ng mga dayuhang negosyante na ang Pilipinas ay &amp;quot;paraiso ng mga smuggler&amp;quot;. May katotohanan ito. Matagal nang &amp;quot;paraiso ng mga smuggler&amp;quot; ang Pilipinas. Lahat ng klaseng produkto ay iniismagel dito. Hindi lamang mga pangunahing produkto na tulad ng bigas, asukal, sibuyas, semento kundi pati illegal drugs ay &amp;quot;ibinabagsak&amp;quot; dito. Ngayon, pati mga sasakyan ay maluwag pa ring iniismagel sa bansang ito. Walang kahirap-hirap ang mga smugglers sa pagdadala ng kanilang kontrabando sapagkat pera lamang ang katapat sa mga &amp;quot;buwayang&amp;quot; nasa Bureau of Customs. Matagal nang panahon ang pamamayagpag ng mga smuggler ng sasakyan. Noong panahon ni dating President Estrada, sandamukal ang mga smuggled na sasakyan. Talamak ang smuggling sa panahon ni dating Customs Commissioner Nelson Tan. Binatikos ng media at naglutangan ang mga luxury vehicles, Expedition, BMW, Jaguar at marami pang iba. Sa yamot ni Estrada, sinibak si Tan at ang mga sasakyan ay ipinarada at sa Malaca&amp;ntilde;ang muna iginarahe. Nagmistulang tindahan ng sasakyan ang Malaca&amp;ntilde;ang. Ilang linggo ang nakaraan, ang mga smuggled na sasakyan ay napabalitang inisyu sa mga Cabinet member. May mga Cabinet member na may delikadesa at hindi tinanggap ang luxury vehicles na inisyu sa kanila. Isa si dating Education Sec. Bro. Andrew Gonzales na tumanggap umano ng Expedition mula kay Estrada. Noong nakaraang linggo, nagsagawa ng imbestigasyon ang Senate ways and means committee at ibinulgar nilang may 8,500 luxury vehicles ang ipinasok sa Manila port noong nakaraang taon. Ang nakagigimbal dito, undervalued ang halaga ng mga mamahaling sasakyan na kinabibilangan ng BMW Z3 Roadster, Volkswagen model 2002, Jaguar, Land Cruiser, Pajero at marami pang iba. Nagkakahalaga lamang ang BMW ng P74,000; Volkswagen, P27,237; Jaguar, P500,000; Land Cruiser, P297,000; at Pajero P191,000. Maiimpluwensiyang tao ang nasa likod ng talamak ng smuggling. Malakas na tao na matindi ang kapit sa pulitiko na may kontak naman sa Malaca&amp;ntilde;ang at Bureau of Customs. Kawing-kawing ang kanilang koneksiyon. Nagsimula na ang Senado sa kanilang imbestigasyon, at ngayon pa lamang maitatanong na kung saan ito aabot. Ito ba ay katulad din nga ng mga nakaraan na wala rin namang naabot at walang naparusahan sa Customs. Aksyon ang kailangan at hindi pampapogi lamang.</body>
<link>http://www.philstar.com/Article.aspx?articleId=205098&amp;publicationSubCategoryId=94</link>
</article>
<article>
<title>Ibinibigay ni Jesus ang tinapay ng buhay</title>
<author>ALAY DANGAL ni Fr.Jose C. Blanco,S.J.</author>
<date>
<month>May</month>
<day>07</day>
<year>2003</year>
</date>
<body>SA Lumang Tipan pinakain ng Diyos ng manna ang mga Israelita. Ngayon sa Bagong Tipan, si Jesus ang nagbigay ng tinapay na ito. Si Jesus ang Tinapay ng Buhay, Subalit tinanggihan ng mga Judio na paniwalaan si Jesus (Jn.6:35-40). &amp;quot;Ako ang pagkaing nagbibigay-buhay, sabi ni Jesus. Ang lumalapit sa akin ay hindi magugutom, at ang nananalig sa akin ay hindi mauuhaw kailanman. &amp;quot;Ngunit sinabi ko na sa inyo: Nakita na ninyo ako, gayunmay hindi kayo nananalig sa akin. Lalapit sa akin ang lahat ng ibinibigay sa akin ng Ama. At hindi ko itataboy ang sinumang lumalapit sa akin. Sapagkat akoy bumaba mula sa langit, hindi upang gawin ang kalooban ko, kundi ang kalooban ng nagsugo sa akin. At ito ang kanyang kalooban: Huwag kong pabayaang mawala kahit isa sa mga ibinigay niya sa akin, kundi muling buhayin sila sa huling araw. Sapagkat ito ang kalooban ng aking Ama: Ang lahat ng makakita at manalig sa Anak ay magkaroon ng buhay na walang hanggan. At silay muli kong bubuhayin sa huling araw.&amp;quot; Ang mga Judio, sa Lumang Tipan, ay kumain ng tinapay na ibinigay ni Yahweh. Ito ay nangyari sa pamamagitan ng panalangin ni Moises. Ngayon, inihahandog ni Jesus ang tinapay na ibinigay ng Ama. Ang lahat ng mga pangyayaring ito ay sumasagisag at nagsasaad kung ano ang gagawin ng Diyos para sa mga Israelita. Ang handog na ito ay ang katawan at dugo ni Jesus. Sa bandang huli, itatatag ni Jesus ang Eukaristiya. Ang Eukaristiya ay naibigay na sa Simbahan. Sa pamamagitan ng mga apostoles, ang mga obispo, kaparian at mga deakono ay pinakakain ng katawan at dugo ni Jesus. Si Papa Pio X ay nagrekomenda na mangumunyon araw-araw ang mga tao ayon sa makakayanan at pagnanais nila . Subalit ito ay nangangahulugan na ang mga tao ay dapat nasa tamang disposisyon. Hindi sila dapat nasa estado ng pagkakaroon ng malaking kasalanan o kasalanang mortal. Ngayon, lalot higit kung Linggo, napakaraming tao ang tumatanggap ng Tinapay ng Buhay. Ang Tinapay ng Buhay na ito, gaya nang sinabi ni Jesus, ay nagbibigay ng walang-hanggang buhay.</body>
<link>http://www.philstar.com/Article.aspx?articleId=205247&amp;publicationSubCategoryId=94</link>
</article>
<article>
<title>Travel special: Maynila</title>
<author>BANTAY KAPWA ni Cielito &amp;quot;Mahal&amp;quot; Del Mundo (Una sa serye)</author>
<date>
<month>May</month>
<day>07</day>
<year>2003</year>
</date>
<body>DAHIL sa SARS scare sa payo ng BANTAY KAPWA na dito na lang sa Pilipinas gawin ang pagbabakasyon. Bukod sa hindi kasing expensive kaysa sa abroad, maraming magagandang tourist spots sa Pilipinas see the Philippines first. Umaabot sa 7,107 islands meron tayo. Baligtarin man ang mundo tayo ang may pinakamagandang sunset. Marami tayong bundok, bulkan, karagatan at natatanging koleksiyon ng flora at fauna. Marami tayong cultural landmarks mula Aparri hanggang Jolo. Maganda ang ating mga awit at katutubong sayaw. At ang pinakamahalagang yaman natin ay ang mga mamamayang Pilipino na mabait, magalang, mapagmahal at very hospitable. Ang BANTAY KAPWA ay magbibigay-puwang sa serye ng mga lugar sa bansa na dapat na puntahan. Hangad ng BANTAY KAPWA na ang seryeng ito ay maging dagdag kaalaman lalo na sa mga kabataan at layunin ding ipromote ang turismo ng bansa. Unahin natin ang Lungsod ng Maynila na capital ng Pilipinas. Sa Maynila matatagpuan ang Walled City of Intramuros na itinayo noong 1521 ni Mexican Conquistador Miguel Lopez de Legaspi na ang labi ay nakahimlay sa simbahan ng San Agustin na isa ring popular landmark gaya ng katabi nitong Manila Cathedral. Paboritong pasyalan ang Luneta na ang ibig sabihin sa Kastila ay munting buwan. Dito binaril si Dr. Jose Rizal kaya mas kilala ngayon ang Luneta bilang Rizal Park. Maraming mahahalagang gusali ang itinayo sa Escolta, Ermita at Malate. Ang Manila City Hall na itinayo noong 1939 ay bantog sa tore nito na may apat na higanteng orasan. Ang basilika ng Se&amp;ntilde;or Jesus Nazareno sa Quiapo ay nasa harapan ng makasaysayang Plaza Miranda. Nasa Maynila rin ang Malaca&amp;ntilde;ang, ang opisyal na residensya ng Presidente ng Pilipinas. Malapit sa Palasyo ang simbahan ng San Sebastian na sinasabing the only pre-fabricated steel church in the world. Ang University of Santo Tomas ang kauna-unahang unibersidad sa Asya at 25 years older than Harvard University sa Amerika. Maraming mga restawran at mga disco bars at clubs sa Maynila na dinarayo ng mga foreigners. (Itutuloy</body>
<link>http://www.philstar.com/Article.aspx?articleId=205252&amp;publicationSubCategoryId=94</link>
</article>
<article>
<title>EDITORYAL  Salot na droga sa PBA</title>
<author></author>
<date>
<month>May</month>
<day>08</day>
<year>2003</year>
</date>
<body>PANAHON na para tuluyang linisin sa paggamit ng ipinagbabawal na gamot ang ilang manlalaro sa Philippine Basketball Association (PBA). Ngayong nabatikan na ang liga, hindi dapat tumigil ang pamunuan ng PBA para madiskubre pa ang mga manlalarong gumagamit ng methampethamine hydrochloride (shabu) at Ecstasy. Malaking kasiraan para sa prestihiyosong asosasyon ng basketbol na halos lahat ng Pinoy ay nakatutok lalo na ang mga kabataan. Nagsimula ang PBA noong dekada 70 at napanatili ang magandang reputasyon pero sa isang iglap ay nasa kontrobersiya ngayon dahil sa ipinagbabawal na gamot. Sa loob lamang ng 10 araw ay nayanig ang PBA dahil sa sunud-sunod na pagkakatuklas na may mga manlalarong gumagamit ng shabu at Ecstacy. Unang pumunit sa makinang na PBA ang pangalan ni Jimwell Torion ng Batang Red Bull na napatunayang positibo sa paggamit ng shabu. Ikalawang player na nagsabog ng kontrobersiya ay si Alex Crisano ng Barangay Ginebra na napatunayang gumagamit din ng shabu. Kamakalawa, ang player naman ng Talk N Text na si Norman Gonzales ang natuklasang positibo rin sa droga. Nakapagtataka namang ngayon lamang lubusang napagtuunan ng pansin ang random drug testing sa mga PBA players. Dapat ay noon pa. Hindi bat nagkaroon na rin ng kontrobersiya nang mahuling nagma-marijuana si Talk N Text player Asi Taulava at si San Miguel player Dorian Pe&amp;ntilde;a. Makaraang mapatunayang positibo ang dalawang player ay wala namang ginawa ang pamunuan ng PBA na magsagawa pa ng tuluy-tuloy na pag-iimbestiga. Kung noon pa nagkaroon ng mahigpit na drug testing, maaaring malinis na ang PBA sa droga. Modelo ng kabataan ang mga player ng PBA. Kalabisang sabihin na ginagawang &amp;quot;Diyos&amp;quot; na ng kabataan ang mga manlalaro at halos sambahin na. Nakikita sa TV ang mukha ng mga players at madalas ay maraming mga produkto na kanilang inia-advertise. Karamihan sa mga produktong iniindorso ng mga players ay inuming pampalakas, vitamins, pagkain at marami pang iba. Magiging epektibo pa ba ang kanilang pag-iindorso kung malalagay sa kontrobersiya ang kanilang pangalan dahil sa ipinagbabawal na shabu at Ecstacy. Malaking kasiraan ito. Pag-ibayuhin pa ni PBA Commissioner Noli Eala ang paglilinis sa kanyang nasasakupan laban sa bawal na droga. Nasimulan na ito at hindi na dapat itigil. Kapag hindi pa nalinis nang lubusan sa droga ang PBA, maglalaho ang kinang nito at tapos na ang basketball sa Pilipinas. Ganyan kung sumira ang droga.</body>
<link>http://www.philstar.com/Article.aspx?articleId=205341&amp;publicationSubCategoryId=94</link>
</article>
<article>
<title>Spice Boys noon, Juicy Fruit Boys na ngayon</title>
<author>BALITANG SPECIAL ni Deo Macalma</author>
<date>
<month>May</month>
<day>08</day>
<year>2003</year>
</date>
<body>ALAM nyo bang iba na ngayon ang tawag sa mga congressmang tinaguriang Spice Boys? Ayon sa aking bubuwit, happy birthday muna kay Rep. Miguel Zubiri, Fernando Dan ng Sarimanok; Nelson Espinosa, Georgit Oki Moto, Mae Fajardo, Vince Christiansen Ramirez, Delfin Doria, Bros. Ed Granada, Tony Mendoza, Jimmy Gonzales, Raul Urgello at Bro. Col. Ting de Maala. * * * Alam nyo bang iba na ngayon ang bansag sa mga Spice Boys ng Kongreso? Ayon sa aking bubuwit, ang nagbansag sa mga Spice Boys ng bagong pangalan ay ang mga beteranong kongresista. Dahil nawalan na diumano ng anghang ang mga Spice Boys, ang tawag sa kanila ngayon ay Juicy Fruit Boys. Alam nyo ba kung bakit ito ang bansag ngayon sa kanila? Dahil ang mga hawak nilang mga committee ngayon ay pawang mga juicy. May halong tampo at inggit ngayon ang nararamdaman ng mga beteranong kongresista sapagkat dinadaig pa sila ngayon ng mga bagitong Spice Boys. At ang malungkot pa rito, mukhang nawala na ang idealism ng mga batang kongresista. Kinain na rin sila ng bulok na sistemang gusto nilang baguhin kuno. * * * Ayon sa aking bubuwit, ang mga Spice Boys ay magaling umano sa &amp;quot;insertion&amp;quot; ng budget upang malaki ang makuha nilang pondo sa kanilang distrito. Totoo kayang nakapag-singit ng budget na P30 million ang isang Spice Boy sa kanyang pork barrel fund? At ito ay ipinagpagawa diumano ng private air strip para maka-landing ang kanilang eroplano doon sa probinsiya nila. Hanep! Sabi nga ng ating matandang bubuwit na kongresista, masisiba umano ngayon ang mga Spice Boys. &amp;quot;So young and yet so corrupt.&amp;quot; Naku, ang sama naman yatang example ngayon itong mga Spice Boys, Manong Speaker Joe. * * * Ayon sa aking bubuwit, ang mga Spice Boys na chairman ngayon ng mga juicy committees ay sina Rep. Rolando Andaya Jr. ng Camarines Sur; Chairman ng Committee on Appropriations; Rep. Miguel Zubiri ng Bukidnon, Chairman ng Committee on Franchise; Rep. Ace Barbers ng Surigao del Norte, Chairman ng Committee on Accounts; at Rep. Ricky Sandoval ng Navotas-Malabon, Chairman ng Committee on Ways &amp;amp; Means. Very juicy nga ba ang komiteng hawak ng mga Juicy Fruit Boys?</body>
<link>http://www.philstar.com/Article.aspx?articleId=205355&amp;publicationSubCategoryId=94</link>
</article>
<article>
<title>Ipa-rehistro agad ang loose guns</title>
<author>SAPOL ni Jarius Bondoc</author>
<date>
<month>May</month>
<day>09</day>
<year>2003</year>
</date>
<body>BAKA di na maulit ang pagkakataong ito. Lumabas na ang implementing rules sa amnesty ni President Arroyo sa loose firearms. Napakadaling ipa-rehistro ang mga matagal nang tinatagong bakal, pati paltik. Dalawa lang ang alituntunin para magpa-amnesty. Kailangan ay Filipino citizen na 21 years old o mas matanda. Buong 2003 lang puwedeng mag-apply ng amnesty. Puwedeng ipa-rehistro ang kahit anong di-lisensiyadong baril na wala nang tanung-tanong pa kung saan galing. Sa mga interesado, tumungo lang sa Civil Security Group (CSG) sa Camp Crame o sa PNP regional headquarters para humingi ng permit to transport firearm. Valid ito nang tatlong araw. Sa loob ng takdang petsa, dalhin ang baril sa Firearms and Explosives Division (FED) o sa crime lab ng regional HQ. Wala nang gun safety seminar o drug test; ballistics test lang. Papuputukin ng administering officer ang baril para makakuha ng sample ng marka nito sa bala. Tapos, bayaran sa pinaka-malapit na Land Bank branch ang registration fee: P2,000 sa low-powered guns na 22- o 38-caliber o 9-mm pistol; P3,000 sa high-powered na 40- o 45-caliber, armalite, shotgun o machine pistol. At P150 para sa plastic ID card. Ayon kay Sr. Supt. Geary Barias, hepe ng FED, matatapos ang pag-rehistro sa loob ng isang oras. Hindi na iiwanan ang baril, para walang mawalang piyesa. Mag-i-isyu sila ng temporary license, saka ihahabol ang ID card na valid for, at renewable every two years. Pangako ni Barias na kapag lisensiyado na ang baril, hindi na ito makukumpiska  maliban lang kung gamitin sa krimen o kayay mapag-alamang nakaw pala sa armory ng AFP o PNP. Parang titulo ito sa lupa. Bakit pinadali ang pag-rehistro? Nais lang ng PNP na mailista lahat ng baril sa kamay ng sibilyan, para mapuksa ang krimen. Nais din nitong mag-raise ng P12 milyon para isa-computer ang ballistics files. * * * Abangan: Sapol ni Jarius Bondoc, Sabado, 8 a.m., sa DWIZ (882-AM).</body>
<link>http://www.philstar.com/Article.aspx?articleId=205476&amp;publicationSubCategoryId=94</link>
</article>
<article>
<title>Gen. Ebdane imbestigahan mo kung sino ang nasa likod ng shabu lab</title>
<author>BANAT NI BATUIGAS ni Bening Batuigas</author>
<date>
<month>May</month>
<day>09</day>
<year>2003</year>
</date>
<body>NASA tamang timing ang pulisya sa pamumuno ni Philippine National Police (PNP) chief Dir. Gen. Hermogenes Ebdane Jr. sa pagsalakay sa isang shabu laboratory sa Para&amp;ntilde;aque City noong Miyerkules kung saan nasamsam ang P27.7 milyong halaga ng shabu at raw materials. Sa tingin ko dapat ding imbestigahan ni Ebdane kung sinu-sinong malalaking tao ang nasa likod ng shabu laboratory bunga sa maaring may koneksiyon sila sa nalalapit na May 2004 elections. Kung sabagay hindi mag-ooperate ang mga drug syndicates na yan kapag walang blessings&amp;quot; ang grupo nila ng mga corrupt nating mga opisyales, di ba mga suki? Pero bago ang lahat nais din nating bigyang pugay si Supt. Miguel Laurel, ang hepe ng intelligence division ng National Capital Regional Police Office (NCRPO) at ang kanyang may tauhan na nagtrabaho para ma-neutralize itong shabu lab na matatapuan sa 79 Multinational Ave., Multinational Village sa Barangay Moonwalk. Kung hindi sa pagpursigi ng mga tauhan ni Laurel na tawagin nating Ninja Warriors aba sigurado akong tuloy pa ang operasyon ng sindikato at saku-sakong shabu ang ikakalat nila sa kalye bago mag-election, he-he-he! Parang naaamoy ko na ang promotions ni Laurel at kanyang mga tauhan, di ba mga suki? Isa kasi tayo sa maraming bilang ng journalists na rumesponde sa shabu lab na matatagpuan sa isang kalye na malalaki ang mga bahay. Ika nga ay hindi mo naman mapapansin ang kilos ng mga tao doon dahil ang lahat ay abala sa kanilang pang-araw-araw na trabaho o gawain. Ang bahay na pag-aari ni Janette Chen ay natuklasan nating ibinebenta na. Pero habang itong si Chen ay nasa abroad, itong bahay ay inuupahan ni Jimmy Ngo, na hinahabol ngayon ng pulisya sa pamumuno ni Dep. Dir. Gen. Reynaldo Velasco, hepe ng NCRPO. Aba mula ng maupo itong si Velasco, maraming shabu lab na at warehouses ang nasalakay sa Metro Manila at malaking accomplishments ito para mabawasan ang drug problem ng bansa natin, di ba mga suki? Kung tutuusin, bilyun-bilyon ang kinikita ng mga drug syndicates kayat kaya nilang maipanalo ang mga manok nilang pulitiko. Ayon pa sa mga report na nakarating kay Velasco, sobrang mahal na sa ngayon ang bentahan ng shabu kayat nasabi kong timely ang pagsalakay ng shabu lab sa Para&amp;ntilde;aque para lalong mapababa ang supply nga sa kalye. Kung susumahin, itong pagkumpiska ng mga bataan ni Velasco ng mga droga at raw materials, aba kung nasa kalye ang mga ito, eh di maraming kapwa nating Pinoy ang nalulong sa droga at paano na lang ang lipunan natin. Hindi pa natin alam kung ano na ang resulta ng tactical interrogation dito sa suspek na si Chen Jian Ting. Naaresto kasi si Chen ng mga Ninja Warriors sa isang buy-bust operation sa isang gasolinahan noong Martes sa Ninoy Aquino Ave., kung saan nakumpiskahan siya ng isang kilo ng shabu. Pinosasan si Chen matapos niya tanggapin ang P800,000 marked money. Ayon kay Laurel, si Chen ay naaresto matapos ang isang linggong surveillance operation. May posibilidad kaya na may mga sangay pa sa ibat ibang bahagi ng bansa itong drug syndicate na kinasasankutan ni Chen? Yan ang inaalam sa ngayon ng mga bataan ni Gen. Velasco.</body>
<link>http://www.philstar.com/Article.aspx?articleId=205482&amp;publicationSubCategoryId=94</link>
</article>
<article>
<title>Ang revelation ni Gracia Burnham</title>
<author>AKSYON NGAYON! ni Al G. Pedroche</author>
<date>
<month>May</month>
<day>10</day>
<year>2003</year>
</date>
<body>KUNG maaalala ninyo, panahon pa ni dating Presidente Estrada ay may naisulat na ako sa kolum na ito tungkol sa partihan ng mga taong-gobyerno at Abu Sayyaf sa milyong dolyar na ransom money na nahahakot ng bandidong grupo. Ayon sa mapananaligang impormante natin noon, mismong mga opisyal pa ng gobyerno ang taga-deliver ng ransom sa kuta ng mga bandido para mapalaya ang mga binihag nilang dayuhan o Pilipino. Naidawit ko pa nga noon si Presidential Assistant Robert Aventajado na kagyat tumawag sa akin upang magpabulaan. Pati kasi si President Erap noon ay sinasabing naaambunan ng ransom. Anyway, may kasabihan na walang usok kung walang apoy. Kaya ang naisulat ni Gracia Burnham sa kanyang aklat na &amp;quot;In the presence of my enemies&amp;quot; ay kumpirmasyon ng atin nang nailahad. Dangan nga lamang, yung ating naisulat ay walang basehan maliban sa ating source. Ang isiniwalat ni Gracia ay first hand info dahil siya at ang kanyang napatay na asawang si Martin ay saksi sa mga pag-uusap ng mga bandido at mga kagawad ng pamahalaan. Gayunman, sinabi ni Gracia sa huli niyang pahayag na ang isinulat niyay batay lang sa sinabi sa kanya ni Abu Sabaya at wala siyang direktang nalalaman. Sabi ni Gracia, isang heneral ng militar at iba pang may mas mababang ranggo ang pumaparte ng hanggang 50 porsyento sa ransom na nahahakot ng mga terorista. Hindi mag-iimbento ng alegasyon si Gracia. Siyay isang Christian missionary na naninindigan sa Salita ng Diyos at hindi siya maglulubid ng buhangin. Tama ang tugon ni Presidente Arroyo sa alegasyon. Inatasan na niya ang Department of Justice na gumawa ng kaukulang pagsisiyasat hinggil sa akusasyong ito na nakasisira sa imahe ng buong pamahalaan sa mata ng buong daigdig. Sinasabi naman ng mga namumuno sa ating militar na posibleng si Gracia ay nasubuan lang ng maling impormasyon. Tumigil na sana kayo sa pagdedepensa sa militar. Sa halip, gumawa ng karampatang aksyon dahil sa ayaw ninyot sa gusto, ang mga makababasa sa isinulat ni Gracia ay maniniwala sa may-akda.</body>
<link>http://www.philstar.com/Article.aspx?articleId=205582&amp;publicationSubCategoryId=94</link>
</article>
<article>
<title>Nahulihan ng marijuana</title>
<author>IKAW AT ANG BATAS ni Atty.Jose C. Sison</author>
<date>
<month>May</month>
<day>10</day>
<year>2003</year>
</date>
<body>NAGSIMULA ang kaso nang makatanggap ng isang tip ang mga pulis tungkol sa isang babae at lalaki na nagbabalot ng marijuana sa isang bahay. Nagmamadaling nagpunta ang mga pulis sa bahay at iginarahe na lang ang kotse sa layong 300 metro. Nang makarating na sila sa bahay, sumilip sila sa isang maliit na bintana at nakita nila ang isang babae at lalaki na nagbabalot ng ilang bagay na wari nilay marijuana. Pinasok nila ang bahay, nagpakilalang mga pulis at kinumpiska ang mga balot at ibang gamit. Inaresto nila ang dalawa na nakilalang Nilda at Isko. Sa NBI Forensic Chemist, nakumpirmang marijuana ang binabalot nina Nilda at Isko. Kinasuhan sina Nilda at Isko ng paglabag sa Dangerous Drugs Act. Itinanggi ito ng dalawang akusado. Subalit nahatulan pa rin sila ng Korte at nasentensiyahan ng reclusion perpetua at multang P500,000. Tama ba ang hatol ng korte? MALI. Ang paraan ng pag-aresto kina Nilda at Isko ay ilegal. Una, ang mga pulis na umaresto ay walang personal na kaalaman na sa oras ng kanilang pag-aresto, ginagawa ng dalawa ang krimen, o gagawin pa lang o kayay nagawa na ito. Ikalawa, wala silang personal na kaalaman na ginawa nga nila Nilda at Isko ang krimen. Ikatlo, hindi naman mga takas na bilanggo sina Nilda at Isko para arestuhin ng walang warrant. Sa kabilang banda, malinaw din na ang mga pulis ay nagkulang sa pagmamatyag. Dahil tukoy naman ang lugar at ang mga taong aarestuhin, dapat sana ay kumuha sila ng isang search and seizure warrant bago naisagawa ang pag-aresto. Ang pag-aresto ay ilegal kaya ang mga nakumpiskang gamit ay hindi rin magagamit para makasuhan sina Nilda at Isko. Kaya ang dalawa ay napawalang-sala (People of the Philippines vs. Bolasa et. al. G.R. No. 125754 December 22, 1999).</body>
<link>http://www.philstar.com/Article.aspx?articleId=205595&amp;publicationSubCategoryId=94</link>
</article>
<article>
<title>Pugutan ng ulo ang mga pulis na nagpatakas sa kriminal na si Glicerio Pitulan!</title>
<author>BANAT NI BATUIGAS ni Bening Batuigas</author>
<date>
<month>May</month>
<day>11</day>
<year>2003</year>
</date>
<body>DAPAT lang na paimbestigahan ni Dep. Dir. Gen. Reynaldo Velasco, hepe ng National Capital Regional Police Office (NCRPO) ang misteryosong pagtakas ng kriminal na si Glicerio Pitulan, 25 ng Antipolo City sa kanyang hospital bed noong Huwebes. Nagbuwis kasi ng buhay ang pulisya natin sa katauhan ni PO1 Andy Monteroso para lang mabuwag ang grupo ni Glicerio at hindi magandang tingnan na dahil sa laxity ng mga kabaro niya eh lalong madagdagan ng pighati ng pamilya ng biktima. Kung sino man ang may kasalanan dapat pugutan siya ng ulo ni Velasco, di ba mga suki? Nagulat na lamang ang mga operatiba ng Central Police District (CPD) ng hindi na nila mabungaran si Glicerio sa East Avenue Medical Center kung saan siya nagpapagamot sa tinamo niyang sugat sa balikat. Ito kasing grupo ni Glicerio ay nakipagbarilan sa mga pulis sa Barangay Toro sa Quezon City noong Abril 20 na ikinamatay nga ng lima niyang kasamahan. Sa panig naman ng pulisya, si Monteroso ang napuruhan at nasugatan naman si PO2 Benito de Vera. Ang mga namatay naman sa panig ni Glicerio ay ang mga kapatid niyang sina Eufemio, Eduardo, Felomino at Serge at pinsan na si Augusto Torres. Matatandaan na habang ginagamot siya sa ospital aba buong tapang pang inakusahan nitong si Glicerio ang pulisya na isinalvage ang kanyang kasamahan. Eh paano mangyayari yon dahil namatayan nga ang pulisya natin at nandiyan pa si De Vera na magpapatunay na may nangyaring labanan. Sa report na natanggap natin, may apat na tauhan ng pulisya ang kasalukuyang iniimbestigahan. Ito kasing si Glicerio ay dapat guwardiyahan sa loob ng 24-oras subalit kung ano ang dahilan hindi nakapag-report ang naatang na guwardiya sa araw na tumakas siya. May daan-daang libo kayang dahilan? Posible di ba mga suki? Sa pag-imbestiga ng pulisya, ito palang grupo ni Glicerio ang may kagagawan ng sunud-sunod na nakawan dito sa Metro Manila. Ang pinakahuling biktima nga ng grupo ay itong professor sa University of the Philippines (UP) kung saan nilooban nila at nilimas ang buong kabahayan. Napatunayan ng pulisya na ang asawa pala ng isa sa mga namatay ay dating tagapag-alaga ng anak ng UP professor kayat alam nila ang pasikut-sikot ng bahay. Nakasuhan na ng pulisya ang asawa na ito. Sa pagbura naman ng grupo ni Glicerio nabawasan ang masasamang elemento na umiikot sa kalyehon ng Metro Manila. At napatunayan na naman nitong kaso ni Glicerio na wala talagang ibubungang maganda ang kasamaan. Sa murang edad kasi eh tigok na sila. Kung tutuusin, maaring namuhay sila at ang kani-kanilang pamilya sa karangyaan noong nasa kainitan pa ang ilegal na gawain nila. Pero bigla ring naputol at kung may naipon man sila tiyak mauubos din at ang maiiwang kawawa ay ang mga pamilya nila. Sino pa ba ang tatanggap sa maiiwan nila sa trabaho eh may masamang marka na sila. At pati kapitbahay nila iiwasan sila. Kaya kayong mga masasamang-loob dyan magbago na kayo. Huwag nyo ng antayin pa na sapitin nyo itong nalasap ng pamilya Glicerio. Maaring kapag talamak na kayo ay mahuli rin kayo tulad ni Glicerio at tumakas nga, he-he-he! Eh paano kung magaling ang scriptwriter nyo tiyak hindi na kayo magkikita ng pamilya nyo, di ba mga suki?</body>
<link>http://www.philstar.com/Article.aspx?articleId=205726&amp;publicationSubCategoryId=94</link>
</article>
<article>
<title>Travel special: Ilocandia (Ikalawa sa serye)</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>May</month>
<day>11</day>
<year>2003</year>
</date>
<body>Ang Ilocos region ay nasa pagitan ng China Sea at ng kabundukan ng Cordillera at hinahati sa dalawa-Ilocos Sur at Ilocos Norte. Vigan ang capital ng Ilocos Sur at Laoag ang Ilocos Norte. Tinaguriang Intramuros ng Ilocos ang Vigan dahil sa mga lumang simbahan at mga bahay-Kastila sa Vigan na itinayo ni Juan de Salcedo noong 1572. Sa Vigan inilunsad ang Archdiocese of Nueva Segovia na tinaguriang Ciudad Fernandina sa karangalan ni Haring Fernando ng Espanya. Ang Vigan ay natala sa World Heritage List. Tulad ng Vigan, marami din ang mga kalesa sa mga kalsada ng Laoag na kumbinasyon ng luma at bagong kabihasnan. Ang kabisera ng lalawigan ay nasa Ermita Hill na mas kilala bilang Raquiza Garden. Isa pang tourist destination ay ang William Cathedral na itinayo ng mga Agustinian noong 1612. Kilala ang Ilocos sa mga lumang simbahan at dalawa rito ay nasa World Heritage List - Ang simbahan ng Santa Maria sa Ilocos Sur at simbahan ng Paoay sa Ilocos Norte. Nasa Paoay din ang Malaca&amp;ntilde;ang of the North ni dating President Marcos. Sa Paoay kinunan ang dalawang higanteng Hollywood movie  Ang Mad Max ni Mel Gibson at Born on the Fourth of July na ang bida ay si Tom Cruise.</body>
<link>http://www.philstar.com/Article.aspx?articleId=205746&amp;publicationSubCategoryId=94</link>
</article>
<article>
<title>EDITORYAL  Hubaran ang gov't officials na sangkot sa Piatco deal</title>
<author></author>
<date>
<month>May</month>
<day>12</day>
<year>2003</year>
</date>
<body>TANGGALAN ng balat ang mga buwayang officials na sangkot sa maanomalyang bidding para sa construction ng Ninoy Aquino International Airport Terminal 3. Ang Philippine International Air Terminals Co. (Piatco) ang nakakuha ng award. Hindi na dapat maging malambot ang pamahalaan sa pagpaparusa sa mga buwayang opisyal na sangkot sa anomalya sapagkat magbibigay lamang ito ng pagkakataon sa iba pang government official na gumawa ng katiwalian. Panahon na para mabalatan ang mga buwaya. Nagdesisyon na ang Korte Suprema at pinawalang-bisa ang limang kontratang iniaward sa Piatco. Sinabi ng Korte Suprema na ang kontrata sa Piatco ay batbat ng paglabag sa batas, patakarang pampubliko at higit sa lahat sa Saligang Batas. Kasunod ng pagpapawalang bisa sa Piatco contracts, pinawalang bisa rin ng Korte ang joint venture agreement ng Public Estates Authority (PEA) at Amari Coastal Bay Development Corporation. Ang kontrobersiya sa Piatco case ay malaking tagumpay sapagkat magbibigay ng magandang imahe sa pamahalaan sa uri ng pamamalakad nito. Malaking balita na matagal na rin namang tinututukan mula pa noong 2001 hanggang sa sumabog ang kontrobersiya tungkol sa napakalaking pera na sangkot sa kontrata. Ang PEA-Amari deal ay nagsabog ng baho ng anomalya at sangkot dito ang ilang public officials. Katulad ng Piatco, batbat din ng kontrobersiya ang PEA-Amari at ito ang naging dahilan para sabihin noon ni dating senator Ernesto Maceda na &amp;quot;mother of all scams&amp;quot;. Ang pagpapawalang bisa sa mga nabanggit na kontrata ay binabatikos ng maraming negosyante. Masamang senyales daw ito sapagkat baka mag-backout ang mga dayuhang investors. Paano pa raw magtitiwala sa bansa kung sa dakong huli ay magdedesisyon ang Korte na ipawalang bisa. Subalit mababaw ang katwirang iyan at hindi katanggap-tanggap lalo pat ang bansang ito batbat ng corruption. Kung hindi nagdesisyon ang Korte Suprema, magpapatuloy ang mga panloloko sa kontrata hanggang sa hindi na mapigil sa pagpapakasawa sa pera ng mga corrupt. Ang pagkunsinti sa mga kahina-hinalang deal sa pagitan ng mga opisyales ng gobyerno at dayuhang kontratista ay magluluwal lamang nang napakaraming katiwalian. Ang pasya ng Korte sa maanomalyang kontrata ay magbibigay-sigla sa mga dayuhang investors na maglagak ng kanilang pera sa bansa sapagkat nakikita nila na mayroong nagbabantay sa mga tiwali. Nagpapakita rin na may magandang tinutungo ang pamumuno sa bansa para madurog ang mga kawatan.</body>
<link>http://www.philstar.com/Article.aspx?articleId=205840&amp;publicationSubCategoryId=94</link>
</article>
<article>
<title>Sagot ng PNP lalong malabo</title>
<author>SAPOL ni Jarius Bondoc</author>
<date>
<month>May</month>
<day>12</day>
<year>2003</year>
</date>
<body>KATAKA-TAKA na yung kalabang diyaryo ang nagbabandera ng sagot ng PNP sa expos&amp;eacute; ko. Ayoko mag-isip ng masama. Pero kung ganyan ang asal nilang labag sa journalism ethics, maghihinala akong nagkabayaran. Sinulat ko na hindi ni-remit ng PNP ang milyon-milyong piso na kinaltas nung Disyembre sa suweldo ng mga pulis  pambayad sana sa utang nila sa Armed Forces &amp;amp; Police Savings and Loan Association. Ang naputukan ay ang libu-libong kawawang kinaltasan. Para maka-utang muli, kailangan abonohan nila ang dati nang kinaltas sa kanila, at may multa pang pinataw ang AFPSLAI. Banat ni PNP comptroller Chief Supt. Oscar Calderon sa kalabang diyaryo, hindi raw nila sinasadya ang pangyayari. Kinapos daw kasi ang pera ng PNP. Matapos daw nilang bayaran ang BIR, Pag-IBIG, Philhealth at iba pang financial institutions, wala nang natira para sa AFPSLAI. Mababaw na palusot yan. Ang pinambayad nila sa BIR at iba pa ay kinaltas din mula sa suweldo ng pulis, tulad ng pambayad-utang sa AFPSLAI. Hindi ito pera ng PNP kundi ng mga pulis. Hinawakan lang nila ito para organisadong i-remit sa AFPSLAI o ano pa mang ahensiya. Kaya, papano sasabihin na kinapos ang pera ng PNP? Sumulat sa akin si retired PNP Dir. Rufino G. Ibay Jr., president ng AFPSLAI, para magpasalamat. Ayon sa kanya, ni-remit naman daw ng PNP ang kinaltas sa suweldo ng mga pulis nung Enero, Febrero at Marso. Teka, ibig sabihin pala yun lang deductions nung buwan ng Pasko ang inipit? Naku, baka totoo ang ugong-ugong sa Camp Crame na pinag-interesan ng kung sinong opisyal ang pera ng mga pulis. At malaking interes yon. Baka raw nilagay sa money market ang mahigit P628 milyon na kinaltas, para ibulsa ang interes. Abay sa 2% per quarter lang  apat na buwan na ngang late ang pag-remit  P12.56 milyon na ang interes sa P628 milyon. Tama nga ako: pati kapwa-pulis kinokotongan. * * * Abangan: Linawin Natin, Lunes, 11 p.m., sa IBC-13.</body>
<link>http://www.philstar.com/Article.aspx?articleId=205856&amp;publicationSubCategoryId=94</link>
</article>
<article>
<title>Mga de-botelyang produktong may dumi sa loob</title>
<author>BAHALA SI TULFO ni Ben Tulfo</author>
<date>
<month>May</month>
<day>12</day>
<year>2003</year>
</date>
<body>NAISULAT at nailathala ko na ito sa aking kolum noong ika-3 ng Enero, taong kasalukuyan. Pero dumadami pa rin ang mga tumatawag at nagtetext. Huwag nyo kaming gamiting &amp;quot;kasangkapan&amp;quot; sa inyong mga itinatagong motibong &amp;quot;KASAKIMAN&amp;quot; sa mga de-botelyang produktong may dumi na hindi nyo pa nabubuksan. Nakahanda kaming tumulong sa tuwid at tamang proseso lamang. Wala kayong maaasahan sa amin kung ang gusto nyo ay &amp;quot;areglo&amp;quot;, sa pamamagitan ng salapi na ibabayad ng inyong inirereklamong kompanya. Marami na ang mga sumubok, ilan sa kanilay napahiya. Ipinipresinta sa amin ang mga bote ng softdrink, beer at mga alak na naglalaman ng dumi o &amp;quot;foreign matters&amp;quot; sa loob ng bote na hindi pa nabubuksan dahil itoy kanilang pinapangalagaan. Kung sa inyong pag-aakalay mayroon kayong pinanghahawakang mapagka-kuwartahan dahil sa pag-uudyok ng ilan na kikita kayo sa ganitong paraan, nagkakamali kayo! Huwag nyong isakatuparan ang ganitong uring &amp;quot;blackmail&amp;quot;. Hindi &amp;quot;ebidensya&amp;quot; o magiging malaking kasiraan sa nasabing kompanya ang inyong pinanghahawakan. Ilan pa sa inyo, may pinangangalandakang medical certificate sa tulong ng inyong doktor. Nagpapatunay pa na nasira ang inyong mga tiyan matapos mainom ang produktong may dumi. Tsktsktsk. May paniwala pa ang mga ito na malaki ang maitutulong ng kanilang &amp;quot;krusada&amp;quot; upang huwag nang maulit ang &amp;quot;kapabayaang&amp;quot; ito ng kanilang inirereklamong kompanya. Pero ang nasa likod ng lahat ay pera-pera lang. Umaasa ang mga ito na makikipag-areglo ang kanilang inirereklamo kapag inilapit na nila ito sa media. Ilan sa mga to ay bihasa na at ginagawang hanapbuhay, sa tulong ng ilang mga &amp;quot;malikhaing&amp;quot; media natin. Para sa kaalaman ng lahat, nandiyan ang Department of Trade and Industry (DTI) Consumer Complaints and Action Center. Sila ang dapat lapitan. Sa kanila dapat ipasok ang reklamong ito. Itoy upang mabantayan nila kung malimit na nangyayari sa inirereklamong kompanya.Dito dapat magkaroon ng listahan ang DTI upang mabigyan ng tamang aksiyon o parusang kinakailangan ang mga kompanyang pabaya o nagpabaya. Mababantayan ang quality assurance o quality control ng nasabing produkto kapag itoy ipinadaan sa DTI.Dito makikita kong ang kapabayaang ito ay may &amp;quot;pattern&amp;quot; na o nagiging malimit ng nagaganap. Ilan lang ito sa mga hakbang na sinusunod namin. Mayroon din kaming sariling batayan. Pero kapag nakikinita namin na hindi na ito &amp;quot;isolated case,&amp;quot; dito agad namin panghihimasukan. * * * Para sa mga tips, reklamot sumbong, tumawag o magtext sa mga numerong ito: (0918)9346417 at telepono 9325310/9328919.</body>
<link>http://www.philstar.com/Article.aspx?articleId=205862&amp;publicationSubCategoryId=94</link>
</article>
<article>
<title>'Reaksyon sa sulat ni Jee Ann Bonilla!'</title>
<author>CALVENTO FILES ni Tony Calvento</author>
<date>
<month>May</month>
<day>12</day>
<year>2003</year>
</date>
<body>NUNG BIYERNES, INILATHALA natin ang liham galing kay Ms. Jee Ann Bolina. Pinabayaan natin siyang magbigay ng kanyang malayang komentaryo. Hindi ko rin ma-accommodate ang lahat ng nag-text sa atin ng kanilang reaksyon dahil sa kakulangan ng espasyo. ANG MABABASA NINYO AY REAKSYON NG MAMBABASA NG CALVENTO FILES. Bihira akong tumawag sa isang tao ng SIR. Pag SIR ang tawag ko, ibig sabihin non, iginagalang ko ang taong yon! Hindi ko mase-sir c Joey Lina! Kasi, INUTIL! Puro PORMA! Hindi tunay na Makabayan! Nakamaskara lamang sa tingin ko. MAY EBIDENSYA AKO.  09167482731. Pra ky Ms Jee Ann: Iha, wag kng magmarunong, wala k png alam, pkisabi n lng sa idolo mo, pkibilisan naman ang pgsugpo sa ilegal na gawain pra wag cyang btikosin.  09197490542 Sa plgay ko dapat na cyang magresign dahil sa word na binitawan  09198188420 Nabasa ko ang kolum nyo at kaisa ako sa sinabi ni Ms. Bolina. Maaring ang hinihintay na sangkap na solusyon sa jueteng ay ating kontribusyon  09179089292 Knya Knya tayo ng pananaw sa buhay gustohin ko man tgalin bilang DILG wala akong mggawa konsensya n lng dili kaya palaber de honor.  09164440984 Tma c Ms. Bolino lalo n ng banggitin nya ang 2tim 105 mrming tao ngcbi Kristiano cla pro puro klyawan s ktwan ttgil jueteng pag tao bumalik cway ng diyos.  09164896803 May alagad ba ng diyos n sinungaling?  09174563977 Hindi dapat magresign he is sincere and true.  09165586842 Wag na natin idamay ang Diyos at ang mga salita nito pra protektahan ang mga POLITIKO.  09205425460 Wag nyong tngalin c J. Lina spgkat npkgaling nya isip ng mga tao magaling yan. pag tatakbo yan sa senado isa ako sa boboto sa kanya.  09185397949 (TEDDY ENOC) Gud am sir! Alagad pla n Lord si sec. Lina? Cno kyang Lord? c &amp;quot;JUETENG LORD&amp;quot;.  09198965585 (Alexis of Bacoor) Kung ang batayan sa Bible ay Roma 13 alagad sya ng Diyos ngunit ang nagtatala sa kanya ay hindi itinalaga ng Diyos, 1 timoteo 2:12  09185109351 Tama po si Ms. Bolina ang daming binabatikos kay Sec. Lina pero ala naman clang naikocontribute pra mabawasan ang jueteng. Sana mg2lungan nlng tau para mbwasan n ang jueteng d2 sa ating bansa.  09204216998 Jee Ann Bolina shoudnt b ucing Gods name 4 d sake of Lina (10 commandments). D letter was funny, c Lina ay alagad ng Diyos? ows? OK. keep telling that to yourself.  09169680729 Gud am. Mr. Calvento, kata2pos klng bshin column mo my punto s Ms. Bolina, mlki mga2wa mnunulat ntulad nyo pero mbgyan mral sport sec. Lina dman mptgil jueteng atleast m print.  09162412130 Dapat tangalin c Lina kc wla sya plabra d honor. Paano sya su2ndin ng mga tauhan nya kung sya mismo e wla disiplna sa sarili nya.  09204215731 Amen po! Panahon na para tayo ay magbago suportahan natin ang pinuno na may takot sa Diyos.  09165031625 OK sakin na magresign cya kae d nman ni na tupad sabi niya eh.  0918188420 Gud am po Mr. TC! sa aking pananaw ay maaaring hindi 2parn ni Sec. Lina ang kanyang pangako kac po ang magpangako ay mahirap nang gawin, ang 2mupad pa kaya?  09192605185 Minsan pumayag c nanay na d2 sa amin ibola ang jueteng. Let me b one of ur asset para khit konti may matanggap ako na cash from u kahit pang tuition lng.  09192319161 Bangka ng jueteng doon at kung sino at anong uri ng sasakyan ang humahakot ng pera dun lingo-lingo, Ms. Bolina.  09192071702 Maaring d spat ang kaalaman ni Ms. Bolina ang talamak ng Jueteng sa bansa at ang maraming cnlsirang pamilya dahil s illegal na sugal na ito na ang karamihan pay mahihirap na kabababayan natin ang nagugutom sa sugal na ito, Kung may dignidad kang tao lalo na ikaw ay may mataas na katungkulan ang binitiwan mong salita ay panindigan mo.  09197072527 OK lang ang opinion ng sumulat, pero para sa akin magresign na c Sec. Lina, 4DELECADEZA, kasalanan nya, nangako kasi cya. Fr. Nanding of BAMBANG, N. VIZCAYA.  09195608466 Masabi klng k Ms. Bolina wag nyang 2 2rng santo si DILG Sec. J. Lina malay b natin front lng nya ang pagiging maka dyos nya.  09183408450 Ms. Bolina is indeed vry young base n rin sa npkbbaw nyang kaalaman s isyu much more abt Sec. Lina. Im just glad she seemed 2 b adept abt d Holy Bible. What she failed 2 c is ths- tht Mr. Lina is a modern Pilate? Bkit? Dig deeper or read PSN more. FR of Tanauan, Batangas  09196908323 Gud pm sir! Sang-ayon ako s cnbi no Ms. Bolina. Kc tma naman n kelangan mag-tulungan pr mtpos ang problema. D ka2lad ng iba, banat ng banat wala naman tigas.  markado  09197958871 Dapat sna hindi na nagsalita pa itong c Sec. Lina na kaya nyang sgpuin in 100 days itong salot at itong c Ms. Bolina ay ginamit pa nya ang banal na kasulatan pabor kay Sec. Lina, hndi alagan ng Diyos s. Sec kundi alagad ni Gloria.  09207165530 I think tama lang si Ms. Bolina condemn tayo ng condemn pero wala naman tayong nai22long. For me, must retain. Rod Belaryo of Quezon Province.  09164502944 Sa akin pananaw dapat tangalin c Joey Lina dhl inutil cyang pinuno sapagkat c blackjack n tauhan di nya mahuli JUETENG GAMBLING LORD PA KYA. Dto po smi kalookan 127 ABES COMPOUND GEN. SAN MIGUEL ST. Sangandaan tapat ng Calokanpolyte Teknik  09186986880 Kamag-anak ba ni Sec. Joey Lina si Ms. Bolina kaya nya nasabing alagad ito ng Diyos? Baka alagad ng Jueteng? Dapat tanggalin yan.  09179560130 Ung cnabi ni Ms Bolina bulas yan kc dapat kn ano cnabi ni Lina dapat 2parn nya wag cyang cnungaling db.  09178944595. MULING HUMIHINGI TAYO ng paumanhin sa mga comments na hindi natin nailathala. Nagpapasalamat po ako na patuloy nyong tinatangkilik ang pitak na ito at ugaliin nating basahin ang PSNGAYON at PM (Pang Masa sa Hapon). Para sa anumang comments o suggestions, maaari nyo akong i-text sa 09179904918. Maaari rin kayong tumawag sa CALVENTO FILES 7788442.</body>
<link>http://www.philstar.com/Article.aspx?articleId=205867&amp;publicationSubCategoryId=94</link>
</article>
<article>
<title>EDITORYAL  Durugin ang Sayyaf para mawala ang hinala</title>
<author></author>
<date>
<month>May</month>
<day>13</day>
<year>2003</year>
</date>
<body>ISANG pinakamabuting paraan na magagawa ng Armed Forces of the Philippines (AFP) para makudkod ang putik na nakakapit sa kanilang uniporme ay ang pagpupursiging madurog ang mga teroristang Abu Sayyaf. Kapag nadurog nila ang mga terorista, mawawala ang alinlangan ng taumbayan sa kanila na may kutsabahang nangyayari. Malaking kasiraan sa AFP ang inilahad ni Gracia Burnham sa kanyang librong &amp;quot;In the Presence of My Enemies&amp;quot; kung saan ay sinusuplayan umano ng military ang mga terorista ng pagkain. Bukod doon nagde-demand pa ng 50 percent cut sa ransom money ang isang general. Ang cut sa ransom ayon pa sa paghahayag ni Gracia ay inayos ng isang local radio station. Matindi ang akusasyong ito na kung hindi agad mabibigyan ng tamang kasagutan ay maaaring maiwan na sa isipan ng taumbayan. Ang hinala ay maaaring matuloy sa paniwala na may sabwatan ang military at Abu kung kaya hindi madakip ang mga matataas na lider. Maraming beses nang sinabi ng military na wala nang isang libo ang mga miyembro ng Abu Sayyaf at nagkakawatak-watak na ito. Bakit hindi nila madurog kung kakaunti na pala? Bakit may nakatatakas na miyembro kahit na nakasalikop na ang puwersa ng military. Nararapat ipaliwanag ang mga pangyayari na nagpapaikot sa ulo ng mapaghinalang taumbayan. Sa paghahayag ni Gracia tungkol sa umanoy sabwatan, nabuhay naman ang unang ipinahayag ni Fr. Cirilo Nacorda, na binayaran ng mga terorista ang military para makatakas sa Torres Memorial Hospital na kanilang kinubkob noong 2001. Sinalakay ng mga terorista ang Lamitan, at maraming hinostage roon kabilang si Fr. Nacorda. Nang imbestigahan ng Senado ang akusasyon ni Nacorda, walang malinaw na resulta. Hanggang ngayon nasa serbisyo pa ang mga matataas na military officials. Ang mga akusasyon ay tinanggi naman ng military. Wala anilang katotohanan ang inihayag ni Gracia sa kanyang libro. Gusto lamang umano nito na maging mabenta ang libro. Marami umanong sundalo ang namatay bago na-rescue ang mag-asawang Burnham at pagkatapos ay masakit pa ang akusasyon sa kanila. Bakit daw hindi sinabi ni Gracia ang pangalan ng general? Ang kasiraan ay nangyari na. Nakakapit na ang putik. Kuskusin man ito ay mag-iiwan ng pangit na dumi. Ang tanging magagawa ng AFP ay pagsikapang madurog ang mga terorista. Iligtas ang dalawa pang babaing bihag. Kapag nagawa nila iyan, mawawala ang paghihinala. Ipakita na hindi sila ang inilalarawan ni Gracia sa kanyang libro.</body>
<link>http://www.philstar.com/Article.aspx?articleId=205962&amp;publicationSubCategoryId=94</link>
</article>
<article>
<title>Mga arogante at tiwaling opisyales ng Dela Kristine Professional Skills Development Inc.</title>
<author>BAHALA SI TULFO ni Ben Tulfo</author>
<date>
<month>May</month>
<day>09</day>
<year>2003</year>
</date>
<body>MAGIGING sirang plaka na ako sa aking paulit-ulit na sinasabi. Wala kaming pinipili at hindi kami namimili. Kapag wala sa katwiran, ipamumukha namin sa inyo ang inyong kamalian. Kayong mga opisyales ng Dela Kristine Professional Skills Development Inc., hanggat may pagkakataon, iwasan nyo kung maaari na masilipan pa namin kayo at makalkal ang mga kabantutan na inyong itinatago. Di kami magsusulat o magsasalita kung wala kaming pinanghahawakang dokumentong nagpapatunay ng iyong kabuktutan. Ang aming basehan, kapag walang nagsasalita, walang makakaalam, kapag walang magrereklamo, walang mabibisto. Inirereklamo kayo ng inyong mga estudyante na inyong sinasanay na maging care giver sa ibang bansa. Binibigyan na nga kayo ng pagkakataon na magpaliwanag at maisaayos ang dapat niyong baguhin, partikular ang asal ng inyong mga arogantet tiwaling empleyado, humihirit pa kayo! Nagmamalaki pa kayo na para bang mayroon kayong sinasandalang pader na kung sinumang mga hestas, hudas at barabas sa kapangyarihan. * * * Sa ngalan ng patas na pamamahayag, kinapanayam namin nang live kahapon ng umaga sa aking radio program, ang Imbestigasyon ng BAHALA SI TULFO sa DZME ang presidente ng Dela Kristine Professional Skills Development Inc. na si Marissa Batiforra. Ngunit, sa halip na solusyon sa problema ang ibinigay ng &amp;quot;mokang&amp;quot; na ito, pawang pagpapalusot at pagdadahilan ang kanyang ginawa. Simple lang naman ang kahilingan ng mga estudyante ng nasabing training center, ang maibalik sa kanila ang malaking halaga na kanilang ibinayad sa paaralan bilang &amp;quot;specialization o employment fee&amp;quot;. Kanilang natuklasan na walang job order ang ka-tie-up na recruitment agency ng kanilang pinag-aaralan at walang kasiguraduhan ang kanilang pag-aapply bilang caregiver sa ibang bansa. Ngunit itinanggi ng pamunuan ng training center na nagbayad ang kanilang mga estudyante ng naturang fee. Aba, bakit hindi nyo alam ang bayarang ito gayong naganap mismo ito sa loob ng inyong training center? Bandang huli, humirit na ang presidente na iimbestigahan daw nila ang kasong ito. Huwag na kayong humirit pa! Kuwidaw na kayo! Tuwirin nyo na ang inyong mga kamalian bago pa namin makalkal lahat ng kabantutan nyo sa inyong balwarte! * * * Para sa mga tips, reklamot sumbong, tumawag o mag-text sa mga numerong ito: (0918)9346417 at telepono 9325310/9328919.</body>
<link>http://www.philstar.com/Article.aspx?articleId=205469&amp;publicationSubCategoryId=94</link>
</article>
<article>
<title>Puwede bang makautang ng pang-tuition sa Pag-IBIG?</title>
<author>HINDI PA TAPOS ANG LABAN ni Sec. Mike Defensor</author>
<date>
<month>May</month>
<day>11</day>
<year>2003</year>
</date>
<body>Dear Sec. Mike Defensor, Ako ay empleyado sa pribadong kompanya at may tatlong anak na nag-aaral. Malapit na naman ang pasukan at kapos ako sa aking pondo sa pagbayad ng kanilang tuition fees. Ang pagkakaalam ko ay maari akong makahiram sa Pag-IBIG ng pangmatrikula. Maari ba ninyo akong tulungan sa aking pangangailangan sa pamamagitan ng impormasyon tungkol dito?  Manuel ng Pasig City Sa pamamagitan ng Multi-Purpose Loan Program ng Pag-IBIG, maaaring makahiram ang isang miyembrong nakapaghulog na ng 24 monthly contributions sa Pag-IBIG at kasalukuyang aktibong naghuhulog ng kanyang buwanang kontribusyon. Ang Multi-Purpose Loan benefit ay nagbibigay ng financial assistance sa ating mga miyembro na makahiram sa ating ahensiya sa mga sumusunod na mga pangangailangan: Edukasyunal, medikal, pagbili ng appliance o kagamitan sa bahay, pagtatayo ng negosyo at iba pang importanteng pangangailangan. Ang halaga ng maaring mahiram ay batay sa halaga ng 60 porsiyento ng Total Accumulated Value (TAV) ng inyong kontribusyon. Ang interes nito ay nagkakahalaga ng 10.75 porsiyento bawat taon. Babayaran ito sa loob ng dalawang taon.</body>
<link>http://www.philstar.com/Article.aspx?articleId=205734&amp;publicationSubCategoryId=94</link>
</article>
<article>
<title>Gobyerno muntik magoyo ng P145-M sa PIATCO deal</title>
<author>AKSYON NGAYON ni Al G. Pedroche</author>
<date>
<month>May</month>
<day>12</day>
<year>2003</year>
</date>
<body>BUTI na lang at napawalang bisa ng Korte Suprema ang kontrobersal na PIATCO contract. Mantakin nyong umaabot sa $29 milyon o P145 milyon ang balak ipabalikat sa publiko ng Philippine International Air Transport Co. (PIATCO). Iyan daw ang ginastos sa konstruksyon ng terminal 3 ng NAIA. At kapag operational na ang terminal, babawiin ang dambuhalang halagang iyan sa mga pasahero sa pamamagitan ng pagsingil ng sobra-sobrang terminal fee. Sa ilalim ng anomalous contract, obligado ang gobyerno na ibalik ang ginugol ng PIATCO sa pagpapatayo ng naturang terminal. Iyan ang nadiskubre ng Senate Blue Ribbon Committee sa naunang imbestigasyon nito. Ayon kay Sen. Joker Arroyo, kabuuang $5.5 milyon o P27 milyon ang kontrata ni Alfonso Leongson sa PIATCO bilang PR consultant. Bukod diyan, pinaglaanan din ng PIATCO si Leongson ng P187.5 milyong consultancy fee sa susunod na 25 taon. Katumbas iyan ng dumadagundong na P75 milyon kada taon! Sandamakmak na milyones talaga ang involved sa anomalyang ito. Bukod kay Leongson, babayaran din ng PIATCO ang Philippine Air and Ground Services Terminal (PTI) ng halagang $23 milyon. Iyan daw ang halaga sa operasyon ng terminal at hinirang ng PIATCO ang PTI na mangasiwa sa Terminal 3 noong taong 2000. Tama si Joker sa pagkuwestyon sa planong pagbabayad ng PIATCO sa PTI. Bakit nga naman babayaran eh wala namang pinangasiwaang terminal ito!? Isa lang ang kahulugan niyan. Handa ang PIATCO na magtapon ng malaking pera para makakuha lang ng juicy contract na pabor dito.</body>
<link>http://www.philstar.com/Article.aspx?articleId=205850&amp;publicationSubCategoryId=94</link>
</article>
<article>
<title>Cha-cha: Nakatataranta!</title>
<author>HALA BIRA! ni Danny Macabuhay</author>
<date>
<month>May</month>
<day>13</day>
<year>2003</year>
</date>
<body>MARAMI ang natataranta ngayon sa naririnig nila tungkol sa Charter change (Cha-cha). Hindi nila malaman kung ano na ang katotohanan sa mga ibat ibang balita na may kinalaman sa pag-aamiyenda ng Konstitusyon. May mga pabor, may bumabatikos at may mga dedma na lamang. Si Speaker Jose de Venecia at ang mga congressmen ang nangunguna sa pagsusulong ng Cha-cha sa pamamagitan ng Constituent Assembly. Subalit, may mga kumokontra sa Constituent Assembly. Payag sila kung ang mga magiging miyembro ng Constituent Assembly ay ihahalal ng mamamayan at hindi awtomatikong mga kasapi ng Kongreso. May mga nag-eendorso rin ng Cha-cha ngunit sinasalungat nila ang planong isabay ito sa eleksyon ng 2004. Sang-ayon sila na maamiyendahan ang ilang probisyon ng ating Konstitusyon subalit ito ay isagawa matapos ng eleksyon ng 2004. Dapat sana ay maliwanagan ang mamamayan kung ano talaga ang katayuan ng Presidente at iba pang mga pinuno. Malaking katanungan ang bagay na ito lalo nat ang isyu ay palalawigin ang termino ng Presidente, bise presidente, mga senador, congressmen, gobernador, bise-govbernador, mayor at iba pang mga opisyal sa pamahalaan. Ano ba talaga?</body>
<link>http://www.philstar.com/Article.aspx?articleId=205983&amp;publicationSubCategoryId=94</link>
</article>
<article>
<title>Malatubang rakpadudel sa Manila City Hall</title>
<author>ORA MISMO ni Butch M. Quejada</author>
<date>
<month>May</month>
<day>13</day>
<year>2003</year>
</date>
<body>BIYERNES ng gabi, habang nakasakay sa pampasaherong jeep, hinoldap ang dalawa naming lady reporters kasama ang iba pang pasahero. Kinuha ang kanilang mga cellphones, handbags, complete set na palm top at iba pang importanteng dokumento. Parang mga tipaklong ang apat na gagong holdaper sa may Old Senate Building, ilang metro ang layo sa Manila City Hall Police detachment. Nataranta ang mga hinoldap kaya humingi sila ng tulong sa mga kamoteng rakpa diyan sa City Hall. Sa awa ng Diyos, walang aksyon ang mga gagong ito. Pinaikot lang ng mga rakpadudel ang mga pobreng naholdap pero wala silang ginawa. Naglalakihan kasi ang mga tiyan nito at halos hindi makatakbo sa bigat at laki ng mga alahas sa katawan? Saan kaya sila kumukuha ng pambili ng mga mamahaling alahas? Take note, DILG Secretary Joey Lina, Your Honor. Ang masama pa, walang naka-uniform sa mga ito kaya duda kang magtanong kung rakpadudel nga sila kasi mas mukha silang hoodlum? Kung umaksyon o hinabol agad ng mga malatubang rakpadudel ang mga holdaper tiyak ng mga kuwago ng ORA MISMO, kahit isa sa apat ay malalambat nila. Dahil may mga scooter silang pupugak-pugak na nakaparada sa kanilang istasyon. Sumbong sa akin ng aming reporters, sabi ng ilang malatubang rakpadudel noong Huwebes ng gabi ay may naholdap din at ganoon din ang modus operandi. Kaya alam nilang matindi ang street crimes dito! Humingi ng tulong ang aming reporters sa malatubang rakpa sa City Hall pero itinuturo sila na pumunta sa Station 5 porke ito raw ang nakakasakop sa lugar ng pinangyarihan. Alam nyo ba kung ilang metro lamang ang layo ng City Hall detachment ng magtalunan ang mga holdaper matapos nilang kunin ang mga dala-dalahan ng mga pasahero ng dyip? Wala pang 200 metro! Sandamakmak ang mga nahoholdap diyan sa may Lawton hanggang sa may Old Senate building vice versa pero imbes na aksyunan ang mga ito ay parang mga bingi ang mga rakpadudel. Siguro si Mayor Atienza lang ang binibigyan ng seguridad ng mga rakpadudel kaya ayaw umalis ng detachment nila? tanong ng kuwagong pulis na naglalanggas ng sariling galis. Eh, paano ang mga taong dumadaan dito hahayaan na lang ba ng mga rakpadudel na mabiktima ng mga kriminal? anang kuwagong hitad. Baka alaga ng mga rakpadudel ang mga holdaper kaya ayaw nilang kumilos? sabi ng kuwagong CO2-10 sa Aguinaldo. Siguro nga! anang kuwagong SPO-10 sa Crame. Kaya tuloy sinusuka, takot at walang tiwala ang public sa rakpa dahil wala naman ginagawa. WPD bossing Bulaong ano ba ito? PNP Chief Jun Ebdane, Sir, dalhin mo muna sila sa Mindanao para mapraktis at mabatak ang mga kinakalawang nilang tuhod? Masyado na raw silang bundat sa pakinabang sa mga holdaper? Kaya siguro ayaw nilang kumilos!</body>
<link>http://www.philstar.com/Article.aspx?articleId=205989&amp;publicationSubCategoryId=94</link>
</article>
<article>
<title>'Pakapalan ng apog, patibayan ng sikmura'  CON-ASS</title>
<author>BAHALA SI TULFO ni Ben Tulfo</author>
<date>
<month>May</month>
<day>14</day>
<year>2003</year>
</date>
<body>SINSERO kami sa aming pagtulong sa lahat ng mga lumalapit na nangangailangan. Ang lahat ng itoy LIBRE at walang anumang kapalit. Nagdagdag kami ng aming mga staff para sa aming ACTION CENTER dahil araw-araw dumadami ang mga lumalapit. Malaki rin ang naitutulong ng mga estudyanteng interns ng Mass Communication o Communication Arts mula sa ibat ibang kolehiyo. Dito, sinasanay na namin sila sa larangan ng serbisyo publiko. Sa lahat ng mga natulungan namin, sapat na ang inyong pasasalamat. HUWAG na kayong mag-abalang bumalik at magdala ng ibat-ibang klase ng pagkain kapalit ng aming tulong. Noon pa man, naging malinaw na ako sa aking kolum sa mga pahayagang aking pinanggalingan. Inuulit ko lamang ang aking panawagan. Huwag kayong maghinanakit sa aming pagtanggi. Doon sa mga mapipilit at ayaw talagang makinig, mayroon din kaming solusyon para dito. Hihilingin namin sa inyo, sa harap ng aming video camera, dalhin ang mga nasabing pagkain o regalo sa mga orphanage o di kaya, home for the aged. Malaki ang inyong maitutulong at ang mga itoy mas kakailanganin ng mga nabanggit namin na dapat din tulungan. * * *. Pakapalan na lang ng apog, patibayan ng sikmura. Ito ang katangian ng mga tradisyunal na trapong pulitiko. Walang kadala-dala, kahit na ilang ulit nang tinanggihan ng ibat-ibang sektor ng ating lipunan, kabilang na ang mga maiimpluwensyang simbahan. Habang tinatanggihan, lalong lumalakas at tumitibay ang kanilang pagsulong sa charter change o chacha sa pamamagitan ng constitutional assembly o con-ass. Buti na lang nandiyan pa ang ating senado na marunong makinig at marunong manimbang. Hindi sila basta-bastang napapaikot ni de Venecia, di tulad ng kaniyang kongreso. Ang titigas ng mga ulo na parang mga bato, alam ng publiko ang dahilan ng kanilang pagka-desperado. Ang con-ass, para maisakatuparan ang parliamentary form of government ay ang tanging paraan doon sa mga nag-aasam-asam na maging prime minister tulad ni de Venecia. Magaling si de Venecia pagdating sa estratehiya. Kaya niyang kilitiin yung mga politikong last termers. Tulad niya, tumutulo rin ang mga laway dahil maaaring sa con-ass, silay mabibigyan ng extension, ayon sa mga pangako, alok, at pang-akit ng mga tropa ni de Venecia. * * * Para sa mga tips, reklamot sumbong, tumawag o magtext sa mga numerong ito: (0918)9346417 at telepono 9325310/9328919. Magbasa ng diyaryong Pang-Masa(PM) tuwing Martes, Huwebes, at Sabado. Makinig sa DZME 1530 kHZ, Lunes hanggang Biyernes, 9:00-10:00 ng umaga. Panoorin ang BITAG tuwing Sabado, 5:00-5:30 ng hapon, ABC-5. E-mail us: bahalasitulfo@hotmail.com</body>
<link>http://www.philstar.com/Article.aspx?articleId=206111&amp;publicationSubCategoryId=94</link>
</article>
<article>
<title>Nasa Internet na ang impormasyon tungkol sa Pag-IBIG Overseas Program</title>
<author>HINDI PA TAPOS ANG LABAN ni Sec. Mike Defensor</author>
<date>
<month>May</month>
<day>14</day>
<year>2003</year>
</date>
<body>Isang magandang balita sa ating mga masugid na tagasubaybay nating mga kababayan sa ibang bansa. Sa pamamagitan ng internet, maaari na ninyong malaman ang mga impormasyon tungkol sa Pag-IBIG Overseas Program (POP). Ang website po natin ay http:/www.pagibigoverseas.com. Ang website na ito, maaari na kayong mag-request ng Pag-IBIG Overseas Program Forms at sa pamamagitan nito, maaari rin kayong magparehistro bilang bagong miyembro ng Pag-IBIG. Maaari rin kayong mag-apply ng mga benepisyong programa na inihahatid sa inyo ng Pag-IBIG kagaya ng housing loan. Ang inyong mga katanungan ay maaari din masagot dito. Kung nais naman ninyong malaman ang kabuuang halaga ng inyong kontribusyon, multi-purpose account at housing loan ninyo, maaari kayong mag-log-in dito. Sa mga nagnanais na mag-housing loan, at gustong malaman kung magkano ang inyong magiging kontribusyon sa nais ninyong halaga, malalaman ninyo ang inyong monthly contribution sa monthly amortization calculator. Malaking ginhawa din sa ating mga kababayan na malayo sa Pag-IBIG centers, maaari na kayong magbayad ng inyong remittance payment sa pamamagitan ng Forexworld.com. Upang alalayan din kayo sa inyong pagpili ng bahay at lugar na bibilhing bahay, tutulungan po kayo ng ating Home Matching Program. Sa susunod, tatalakayin po natin ang Home Matching Program ng POP.</body>
<link>http://www.philstar.com/Article.aspx?articleId=206124&amp;publicationSubCategoryId=94</link>
</article>
<article>
<title>Travel Special: Baguio</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>May</month>
<day>14</day>
<year>2003</year>
</date>
<body>Ang Baguio City na summer capital of the Philippines ay nasa Mt. Province. Ang City of Pines ay likha ng American city planner na si Daniel Burnham na nasa pinakasentro ng lungsod. Ang Mansion House na official summer residence ng mga presidente ng Pilipinas ay malapit sa Wright Park kung saan magandang pasyalan ito lalo na sa mga nangangabayo. Sa Mines View Park ay matatanaw ang panoramic view ng minahan ng Benguet. Sa itaas ng Upper Session Road ay ang Baguio Cathedral gayundin ang isa pang city landmark na grotto ng Lourdes na nasa tuktok ng Dominicah Hill. Nasa Baguio rin ang Philippine Military Academy. Ang matulaing Banaue Rice Terraces na sinasabing ikawalo sa &amp;quot;wonder of the world&amp;quot; ay isang 20,000-hectare-engineering marvel na ginawa ng tribung Ifugao. Nasa World Heritage List ang Banaue Rice Terraces. Marami ang nasisiyahang magtampisaw at magluto sa Mainit Hot Springs na nasa Bontoc. Paboritong puntahan ng mga mountain climbers at mga turista ang Sagada na animoy Shangri-la ng Pilipinas. Ang Sagada ay 1,480 meters above the ocean. Napakalamig sa Sagada kaya dapat na makapal na pangginaw ang suot ng mga aakyat dito.</body>
<link>http://www.philstar.com/Article.aspx?articleId=206129&amp;publicationSubCategoryId=94</link>
</article>
<article>
<title>Talamak na holdapan sa Maynila</title>
<author>AKSYON NGAYON! ni Al G. Pedroche</author>
<date>
<month>May</month>
<day>15</day>
<year>2003</year>
</date>
<body>UNA sa lahat, paumanhin po sa aking error sa nakaraang kolum na may pamagat na &amp;quot;Gobyerno muntik nagoyo ng P145-M ng PIATCO&amp;quot;. Dapat ay P1.450-B ang naisulat kong figure kung ang iko-convert natin sa peso ay US$29 milyon. Dahil sa time pressure, hindi ko na narepaso ang pinagbatayan kong press release na mali pala ang ginawang conversion. Pati yung ibang figures sa dolyar ay may discrepancy din sa conversion kaya mea culpa. Hindi ko bibigyan ng excuse ang sarili ko. Ang mali ay mali and Im sorry dear readers. Noong Biyernes, dalawang reporters natin ang naholdap sa jeepney. Natangayan ng pera, cellphone at palm pilot malapit sa Finance building sa Luneta. Katatapos lang ng aming staff meeting sa PSN office, Mag-aalas-nueve, lulan ng jeep patungong Fairview ang mga reporters nating sina Malou at Jhay nang magdeklara ng holdap ang apat na lalaking kasabay nila. May dalang improvised na patalim, nilimas ng mga demonyo ang salapi at mahalagang gamit ng mga pasahero. Tapos, umibis at naglakad patungong Kalaw Ave. Nakow... kung walang guwardya si Rizal, pati siya malamang holdapin ng mga kampon ni satanas na ito. Bakit ba walang ka-ilaw-ilaw ang lugar na iyan? Mayor Tolits, ang garbu-garbo ng Roxas Blvd. sa makukulay na ilaw bakit hindi rin natin tanglawan ang mga lugar na pinamumugaran ng mga masasamang loob? Nang magsumbong sa mga pulis ang ating mga reporters, nagtuturuan sila kung sino ang dapat mag-duty sa naturang lugar. Sabi pa ng mga hunghang, bakit sila ang takbuhan ng mga nahoholdap gayung ang tungkulin nilay magmando ng trapik. Ayon sa isang MMDA enforcer, araw-araw, gabi-gabi ay may nangyayaring ganyang holdapan. Anang mga pulis sa City Hall Detachment, hindi raw nila sakop ang naturang madilim na lugar Luneta. Anoh! Okay, siguro mga pulis ng Station 5 ang may sakop diyan. Pero wala ba kayong koordinasyong mga pulis? Hindi ba kayo ubrang makipagtulungan sa ibang istasyon sa ganitong mga sitwasyon, ha? Ang isa sa mga cellphone na nakulimbat sa ating reporter ay may numero 0919 2143774. Subukan mong tawagan at sasagutin ka pa ng bagong may-ari kahit alam niyang ang cellphone ay nakaw. Sabi pa ng nasa dulo ng linya, taga-Crame raw siya.</body>
<link>http://www.philstar.com/Article.aspx?articleId=206241&amp;publicationSubCategoryId=94</link>
</article>
<article>
<title>Board member naging drug addict dahil sa gf na GRO</title>
<author>BALITANG SPECIAL ni Deo Macalma</author>
<date>
<month>May</month>
<day>15</day>
<year>2003</year>
</date>
<body>ALAM nyo bang naging adik-adik na ang isang board member ng isang probinsiya dahil sa kanyang siyotang addict din? Ayon sa aking bubuwit, happy birthday kay Juan Elizalde ng Manila Broadcasting Company, Engr. Sonny Mondejar, Louie Sapia at Edwin Montilla. * * * Alam nyo bang naging drug addict na ngayon ang isang board member dahil sa kanyang addict na girlfriend? Ayon sa aking bubuwit, hindi na maintindihan ngayon ang nasabing board member dahil nagsasalitang mag-isa at bagsak na ang kanyang katawan. Ang board member na ito ay nagkaroon kasi ng siyotang GRO. Upang maganda umano ang kanilang &amp;quot;bonding&amp;quot; bago sila mag-loving-loving ay tumitira sila ng droga. Noong una ay marijuana lamang ang hinihitit nila. Nang hindi na makuntento sa marijuana, lumipat naman sila sa shabu. Naging sugapa na sa shabu si board member at nang wala nang pambili, siya na mismo ang lihim na nagbebenta ng drugs. Ang malungkot dito, idinamay pa niya ang isang matandang janitress sa munisipyo. Ito ang ginagawa niyang taga-deliver ng shabu sa kanyang mga customer. Hindi makapalag ang nasabing matanda kapag inutusan sapagkat siya ay tinatakot namang tatanggalin sa trabaho kapag hindi sumunod. Nadakip ang matanda ng mga NBI agents. Kawawang matandang janitress! * * * Ayon sa aking bubuwit, dahil naging adik na talaga ang board member, siya ay ipina-rehab ng kanyang mga kapatid sa Metro Manila. Dinala siya sa isang malaking hospital sa Makati City. Ayon sa aking bubuwit, ang board member ng isang probinsiya na naging drug addict dahil sa siyotang GRO ay walang iba kundi si... Magandang lalaki pa naman siya. Siya ay miyembro ng Sangguniang Panlalawigan sa Central Luzon. Siya ay si Board Member P. as in Pangasinan.</body>
<link>http://www.philstar.com/Article.aspx?articleId=206247&amp;publicationSubCategoryId=94</link>
</article>
<article>
<title>Peace talk inutil na</title>
<author>HALA BIRA! ni Danny Macabuhay</author>
<date>
<month>May</month>
<day>15</day>
<year>2003</year>
</date>
<body>SA kabila na may mga ebidensiya at malinaw na palatandaan na ang Moro Islamic Liberation Front (MILF) ang may kagagawan sa karumal-dumal na pambobomba ang ating pamahalaan ay dedma lamang na para bang binabale-wala ang kawalanghiyaang ginagawa ng mga Muslim extremist. Ang MILF ang itinuturong may kagagawan ng pambobomba sa Koronadal City na marami ang namatay at nasugatan. Ang mga MILF ang nasa likod ng pag-atake sa Siocon, Zamboanga del Norte. May 34 na tao ang namatay at 24 ang mga nasugatan sa pinakabagong pambobomba ng MILF. Hindi na kailangan pang magsagawa ng isang malawakang imbestigasyon sa kakila-kilabot na massacre sa Siocon at Koronadal. Suportado ng ebidensiya ang pahayag at testimonya ng mga sibilyang nakasaksi. Alam ng military na may katotohanan ang inilahad ng mga taong nasa mga lugar ng pinangyarihan na MILF na nga ang mga may kagagawan ng karahasan. Ano ba namang katibayan pa ang hinahanap ng mga matataas na opisyal ng pamahalaan? Ang hina naman ng kanilang intelligence network! Hindi ba nila nahahalata na ginogoyo lamang sila ng MILF. Iba ang sinasabi ng mga ito sa ginagawa nila. Maliwanag na iniisahan lamang ang ating mga pinuno. Pa-peace talk-peace talk pa raw, binobomba naman tayo. At hindi lamang patago, kundi harapan na. Kaya, Madam President, kung ayaw makipag-ayos ng MILF, Abu Sayyaf at iba pang mga rebeldeng grupo, hindi na marahil sa paraan ng diplomasya dapat daanin ang pakikitungo sa mga ito. Mukhang inutil ang peace talks sa mga ito. Panahon na upang magising ang ating gobyerno upang gumamit na ng ibang epektibong pamamaraan laban sa mga rebelde.</body>
<link>http://www.philstar.com/Article.aspx?articleId=206253&amp;publicationSubCategoryId=94</link>
</article>
<article>
<title>Singil na $550-M ng Piatco, abuso</title>
<author>SAPOL ni Jarius Bondoc</author>
<date>
<month>May</month>
<day>16</day>
<year>2003</year>
</date>
<body>GARAPAL talaga itong paksiyon ng Chengs sa Piatco (na minumura at pinagbabantaan ako sa e-mail tuwing sumusulat ako tungkol sa kanila). Nang sabihin ng Malaca&amp;ntilde;ang na babayaran ng gobyerno ang lehitimong ginasta sa pagtatayo ng NAIA Terminal-3, hirit agad ng spokesman ng Chengs na bigyan sila ng $550 milyon. Ano siya, hilo? Tumaas nang $550 milyon ang nagasta ng Piatco sa NAIA-3 dahil sa pangungurakot ng Chengs. Lumantad ito sa inquiry ng Senado. Dapat ay $350 milyon lang ang construction. Naging mas mahal nang $200 milyon dahil sa overpricing ng supplies at iba pang anomalya. Halimbawa, bumili ang Chengs ng generator na underpowered at second-hand. Labag na nga sa specifications, mahal pa. Nang i-test run ang generator, sumabog. Kinuripot din ng Chengs ang suppliers ng air-conditioning at fire sprinkler. Imbis na anim na giant air-cons, isa lang ang kinuha, pero sa mas mataas na halaga. Kung masira ito, iinit parang pugon sa buong NAIA-3. Isang sprinkler system din ang ikinabit, imbes na marami sa bawat section ng malaking complex. Kung nagkasunog sa isang sulong, buong airport ay uulanin ng tubig. Pinakilos ng Chengs ang isang Manny Cuevas, manugang umano ng isang congresswoman, para taga-kolekta ng komisyon. Kinikilan nito nang tig-P10 milyon ang supplier ng floor tiles at mga nais magtayo ng duty-free shops sa NAIA-3. Binayaran din nang $2 milyon ang pinsan ng Chengs na si Alfredo Liongson para manuhol ng government officials. Niloko ng Chengs ang kasosyong Aleman na Fraport AG. Umabot sa $380 milyon ang pinasok ng Fraport miski 30% lang ito sa Piatco; $16.4 milyon lang ang galing sa Chengs na 60% sa Piatco. Niloko rin ang taumbayan. Imbes na gumawa ang Chengs ng underground tunnel para pagdugtungin ang NAIA-2 at -3, gobyerno ang pinagawa ng surface road sa halagang daang-milyong piso. Pinagiba pa ang Nayong Pilipino na ginastahan din ng gobyerno. Nawalan pa ng trabaho ang daan-daang empleyado. Tapos, hihingi ng $550 milyon?</body>
<link>http://www.philstar.com/Article.aspx?articleId=206379&amp;publicationSubCategoryId=94</link>
</article>
<article>
<title>Depektibo ang sewerage system ng nabiling house and lot</title>
<author>HINDI PA TAPOS ANG LABAN ni Sec.Mike Defensor</author>
<date>
<month>May</month>
<day>16</day>
<year>2003</year>
</date>
<body>Dear Sec. Mike Defensor, Gusto kong humingi ng tulong tungkol sa house and lot na aming binili noong 2000. Sa aming paglipat, nadiskubre namin ang mga depekto sa sewerage system at iba pang problema. Ipinagbigay-alam namin ito sa developer na aming binilhan. Ilang beses na kaming pabalik-balik ngunit hindi inaayos ang mga nasabing problema. Nabayaran na namin ang house and lot ngunit hanggang ngayon ay wala pang aksyon dito. Ano ang aming gagawin?  MYRNA ng Cavite Maaari kang mag-file ng tatlong kopya ng verified complaint sa Regional Office ng Housing and Land Use Regulatory Board. Sa ilalim ng amended Presidential Decree 957 (Regulating the Sale of Subdivision Lots and Condominiums, Providing penalties for violations thereof), ang real estate owners, developers, operators, and/or sellers ay may responsibilidad na magbigay at panatilihin ang subdivision roads, drainage, sewerage system, lighting system at iba pang pangangailangan upang mapanatili ang kalusugan ng mga bumili ng lupa o lupat bahay. Kalakip ng inyong verified complaint ay ang mga supporting documents at bayad sa inyong filing fees. Kalakip din ng inyong verified complaint ay Certification for Non-Forum Shopping. Pagkatapos nito, ang HLURB ay magpapadala ng summons sa Respondent upang sagutin ang mga paratang laban sa kanya sa loob ng 20 araw lamang. Ang presensya ng tagapagtanggol ay opsyonal lamang.</body>
<link>http://www.philstar.com/Article.aspx?articleId=206392&amp;publicationSubCategoryId=94</link>
</article>
<article>
<title>Travel special: Bicolandia (Ika-4 sa serye)</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>16</day>
<year>2003</year>
</date>
<body>KUNG magtutungo sa Bicolandia galing sa Maynila, ang Camarines Norte ang unang lalawigan na daraanan sa Bicol region. Daet ang kapital ng dating Ambos Camarines. Ang mga bayan ng Manbulao na ngayon ay Jose Panganiban bilang parangal sa bayaning binansagan na &amp;quot;defender of Pilipino honor&amp;quot; at kontemporaryo ni Jose Rizal sa Madrid at Barcelona, at ang bayan ng Paracale ay dating mga mining towns. Ang Bagasbas beach na patungong Mercedes ay paborito ng mga scuba divers at surfers. Ang Nuestra Se&amp;ntilde;ora de Pe&amp;ntilde;afrancia na patron ng Naga City ay dinarayo ng maraming deboto tuwing kapistahan nito sa Setyembre. Maraming matatandang simbahan, unibersidad at kolehiyo ang nasa Naga City, Camarines Sur. Ang world-famous Mayon Volcano ay nasa Legaspi City, Albay. The most perfect volcanic cone in the world. Maraming beses na pumutok ang bulkang Mayon. Ang pinakagrabeng eruption ay naitala noong 1814. Marami ang nasawi at maraming bayan ang lumubog sa lava. Ang kampanaryo ng simbahan ng Cagsawa ang patunay nito. Ang Bulusan Volcano na nasa Irosin, Sorsogon ay paboritong tourist destination gayundin ang mga matulaing bayan ng Donsol at Bolan. Diving at surfing paradise naman ang mga karagatan ng Virac at iba pang lugar sa Catanduanes, ang lalawigan na laging pinupuntirya ng bagyo.</body>
<link>http://www.philstar.com/Article.aspx?articleId=206398&amp;publicationSubCategoryId=94</link>
</article>
<article>
<title>'Sige, ituloy n'yo lang ang inyong paninira!</title>
<author>BAHALA SI TULFO ni Ben Tulfo</author>
<date>
<month>May</month>
<day>16</day>
<year>2003</year>
</date>
<body>ANG isang tao, kapag unti-unti nang nakikilala, unti-unti na siyang pinupuna sa kanyang mga kilos at galaw. Habang sumisikat, hindi maiiwasan ang mga naiinggit at naiinis. Pilit siyang hinihila paibaba. Dahil ang mga ito, unti-unti nang nakakaramdam na silay napag-iiwanan o di kayay unti-unti nang natatabunan. May kasabihan tayong &amp;quot;kapag ang puno ay hitik na sa bunga, itoy pinupukol&amp;quot;. Sa larangan ng pulitika, showbiz, media at iba pa, nangyayari ito, kahit na mismo sa loob ng isang pamilya, o di naman kayay pamilya sa pamilya. Tahasan kong sasabihing nararanasan ito ng grupo namin sa BITAG. At bilang isang pinuno, ako mismo, nararanasan ko na ang mga paninira sa akin. Nakakaabot na lang sa akin ang mga kumakalat na balita sa mga taong aking nirerespeto sa propesyong ito. Sila pa yung nagmamalasakit upang direktamenteng ipaabot sa akin ang mga kumakalat na &amp;quot;katarantaduhang balita&amp;quot; laban sa akin. Nagpapasalamat ako sa mga naninira sa akin at sa aming grupo. Ang inyong pagpuna ay gagamitin naming panukat upang makita ng lahat ang kaibhan. Hindi sa nais naming maiba, kundi makikita ang kaibhan kung antas ng pamantayan (standard) ang pag-uusapan, sa prinsipyo at paninindigan na aming ipinaglalaban. Sige, ituloy nyo lang ang inyong paninira at pamumuna. Abalang-abala kayo sa inyong katarantaduhan na mahila ako at ang aking grupo paibaba. Mensahe namin sa inyo, huwag kayong pahuhulog sa BITAG ng inis o di naman kayay inggit. Ito ang &amp;quot;kakain&amp;quot; sa inyong mga sarili. Dito, mahuhulog kayo sa BITAG ng karma! * * * Para sa mga tips, reklamot sumbong, tumawag o mag-text sa mga numerong ito: (0918)9346417 at telepono 9325310/9328919. Magbasa ng diyaryong Pang-Masa(PM) tuwing Martes, Huwebes, at Sabado. Makinig sa DZME 1530 kHZ, Lunes hanggang Biyernes, 9:00-10:00 ng umaga. Panoorin ang &amp;quot;BITAG&amp;quot; tuwing Sabado, 5:00-5:30 ng hapon, ABC-5. E-mail us: bahalasitulfo@hotmail.com</body>
<link>http://www.philstar.com/Article.aspx?articleId=206404&amp;publicationSubCategoryId=94</link>
</article>
<article>
<title>EDITORYAL  Urong sulong sa taguring 'terorista'</title>
<author></author>
<date>
<month>May</month>
<day>17</day>
<year>2003</year>
</date>
<body>ANO ba ang terorista? Sila yung mga sumasalakay at walang awang pumapatay sa mga inosenteng sibilyan. Sumisira sa mga ari-arian. Malaki ang pagkakaiba ng rebelde kaysa sa mga terorista. Ang mga rebelde ay may ipinaglalabang simulain samantalang ang mga terorista ay wala. Ang isipan ng mga terorista ay nakatuon para pumatay at makapaminsala. Matagal nang sumasalakay at pumapatay ang Moro Islamic Liberation Front (MILF) sa maraming panig ng Mindanao. Kahit na ilang ulit nang akuin ng mga teroristang Abu Sayyaf ang pambobomba, ang MILF pa rin ang itinuturong nasa likod ng mga karumal-dumal na pagpatay. Pinaka-latest na pagpatay na isinagawa ng MILF ay nang bombahin ang isang palengke sa Koronadal, South Cotabato noong Sabado dakong alas tres ng hapon kung saan may 14 na tao ang napatay at may 23 ang grabeng nasugatan. Kabilang sa mga napatay ay mga inosenteng bata at mga mamamalengke ng oras na iyon. Araw ng palengke kaya maraming tao sa lugar na iyon. Sa lakas ng pagsabog, nagkagutay-gutay ang mga katawan ng biktima. Sila ay mga terorista. Walang ipinaglalaban at ang tanging nasa isipan ay makapatay ng kapwa. Walang ipinagkaiba ang MILF sa mga teroristang sumalakay sa US noong Sept. 11, 2001 kung saan ibinangga ang mga eroplano sa Twin Tower at libo ang namatay. Ngayon, hindi pa matapus-tapos ang isyu kung tatawagin nga bang terorista ang MILF. Noon pa dapat tinawag na terorista sa dami ng kanilang ginawang kasalanan sa taumbayan. Gaano na ba karaming buhay ang kanilang pininsala? Mula pa noong Pebrero ng taong ito, sunud-sunod na ang pananalakay ng MILF. Sumalakay sila sa Siocon, Zamboanga del Norte at sinunog ang mga bahay, munisipyo at walang habas na nagpaputok ng baril na ikinamatay ng mga sibilyan. Sila rin ang itinuturong may kagagawan sa pambobomba sa Davao International Airport at sa Sasa wharf na marami rin ang namatay at karamihan ay mga bata. Ano pa ang ipinag-uurung-sulong para hindi sila tawaging terorista. Kitang-kita sa kanilang ginagawa. Bagay na bagay at akmang-akma.</body>
<link>http://www.philstar.com/Article.aspx?articleId=206508&amp;publicationSubCategoryId=94</link>
</article>
<article>
<title>MILF, a terrorist organization</title>
<author>ORA MISMO ni Butch M. Quejada</author>
<date>
<month>May</month>
<day>17</day>
<year>2003</year>
</date>
<body>SIMULA noong Enero hanggang Mayo 2003, may 20 insidente ng pambobomba ang nangyari at kagagawan daw ng MILF rebels. Marami ang nadamay sa mala-teroristang pag-atake ng MILF pati mga civilian ay hindi pinatawad, pinatay din ang mga ito at hindi birong ari-arian ang sinira. Bukod sa pambobombang gawa ng MILF, nandyan ang arson, harassment, hostage-taking, liquidation, massacre at pananabotahe na kalimitan ang mga biktima ay mga mahihirap na mamamayan sa ilang bahagi ng Kamindanawan. Ginagawa ng MILF ang lahat ng klase ng terrorism laban sa Noypi na para sa mga kuwago ng ORA MISMO ay para silang hindi Pinoy, basta ang importante sa kanila ay pumatay ng mga taong tutol sa kanilang gawain. Ang MILF ang itinuturing na isa sa greatest violators ng human rights. Ginagamit ng MILF sa kanilang pag-atake ang mga minors, edad 15 hanggang 16, ito ang ginagamit nilang frontliners laban sa mga sundalo. Kamakailan lang, may 11 patay na kabataan ang iniwan ng MILF rebels matapos silang bumotak pagkatapos makipag-ratratan sa mga militar. Pero ang mga anak daw ng mga MILF leaders ay nagpapasasa sa ibang bansa porke ang iba sa mga ito ay doon nag-aaral at ang ilan naman ay sa mga exclusive schools sa metro cities gamit ang MILF resources. Hindi lamang taga-Mindanao ang apektado ng ganitong problema kundi lahat ng Noypi sa Pinas kasi dausdos ang ating ekonomiya sa kaguluhang ito. Takot ang mga foreign investors na mamuhunan dito pati mga turista ay ayaw pumunta sa Pinas kasi nga magulo. Walang gustong magtrabaho dahil takot maipit sa gitna, karamihan sa mga negosyo rito ay nagsara. Pero binibigyan pa rin ng gobyerno ng pagkakataon ang MILF na magpaliwanag na hindi sila isang terrorist group. Soft kasi ang gobyerno kapag matindi ang kalaban? &amp;quot;Ilang buhay pa ba ang gustong isakripisyo ng MILF rebels bago sila makipag-ayos?&amp;quot; tanong ng kuwagong Kotong cop. &amp;quot;Kawawa tuloy ang mga inosente, nadadamay,&amp;quot; anang kuwagong CO2-10 sa Aguinaldo. &amp;quot;Alam mo bang ang Afghanistan, Indonesia, Malaysia, East Timor, Libya at Iraq have already been liberated from these agents of terror,&amp;quot; sabi ng kuwagong SPO-10 sa Crame. &amp;quot;Kaya dapat tigasan ng gobyerno ang kanilang desisyon kung ituturing na terrorist group ang MILF.&amp;quot; &amp;quot;Para umpisahan na ang pukpukang umaatikabo, he-he-he!&amp;quot;</body>
<link>http://www.philstar.com/Article.aspx?articleId=206531&amp;publicationSubCategoryId=94</link>
</article>
<article>
<title>EDITORYAL  Pinagre-refund na pero tuloy ang singil</title>
<author></author>
<date>
<month>May</month>
<day>18</day>
<year>2003</year>
</date>
<body>BAGO dumating ang June 6, kailangan nang mag-refund ang Manila Electric Company sa kanilang consumers. Iyan ang direktiba ng Energy Regulatory Commission (ERC). Sa wakas, nagsalita rin ang ERC pagkaraan nang matagal na pananahimik. Pero maging sa kanilang direktiba ay may nakikita pa ring butas na mas pumapabor pa rin sa Meralco. Nakapagdududa at maaaring isipin na mas pinuprotektahan ng ERC ang Meralco kaysa sa mga consumers na nilinlang at siningilan ng sobra mula pa noong 1994. Nakapagbigay ng direktiba ang ERC matapos nilang aprubahan ang kahilingan ng Meralco tungkol sa paraan ng pagre-refund sa consumers. Ipatutupad na anila ang Phase 1 sa refund. Sa tala ng Meralco, ang mga customers na nakagamit ng 50 kwh at mababa rito ay tatanggap ng P354 refund. Ang mga gumagamit ng 51 kwh at 60 kwh ay makakukuha ng P866; 61-70 kwh, P1,120; 71-80 kwh, P1,176; 81-90 kwh, P1,331; 91-100 kwh, P1,487. May kabuuang P30.5 billion ang tinatayang dapat isauli ng Meralco sa may 3.9 milyon nilang customers. Marami pang sinabing dahilan ang Meralco bago tuluyang nilatigo ng Supreme Court na dapat nang ibalik ang sobrang siningil. Noong nakaraang taon, sinabi ng Supreme Court na dapat nang ibalik ng Meralco ang sobrang singil subalit nag-file ng motion for reconsideration ang Meralco. Noong Pebrero ng kasalukuyang taon, muling nag-utos ang SC subalit ang hirit ng Meralco, malulugi sila at sinabi pang maaaring magkaroon ng power outage kung pipilitin sila. Nabanas na ang SC at pinal na nagdesisyon noong nakaraang buwan na i-refund sa lalong madaling panahon ang kanilang singil. Saka pa lamang natauhan ang Meralco. Pero sa kabila na pinagre-refund, kataka-taka namang patuloy pa rin ang paniningil ng 16.7 centavos per kwh in excess charge. Ito pa rin ang charge na siningil nila mula pa noong 1994. Ibig sabihin, lumalampas na sa P30 bilyon ang kanilang nasisingil sapagkat hindi nila inihihinto ang ipinag-utos ng SC. Dapat na maisaksak ng ERC sa Meralco, na itigil na ang paniningil upang hindi na lumobo ang ire-refund na wala pa ring kasiguruhan kung maibibigay na nga ba sa kawawang consumer. Kung talagang bukal sa kalooban ang pagre-refund dapat na nilang itigil na ang paniningil ng 16.7 centavos.</body>
<link>http://www.philstar.com/Article.aspx?articleId=206630&amp;publicationSubCategoryId=94</link>
</article>
<article>
<title>Lahat sana ng PNP official ay tulad ni Col. Rosales ng Cavite</title>
<author>BANAT NI BATUIGAS ni Bening Batuigas</author>
<date>
<month>May</month>
<day>18</day>
<year>2003</year>
</date>
<body>ISANG ambisyosong proyekto itong sinimulan ni Senior Supt. Roberto Rosales, director ng pulisya sa Cavite, ang computerization nga ng lahat ng sangay ng PNP sa probinsiya. Hindi naman lingid sa ating kaalaman mga suki na ang ating kapulisan ay kapos sa kagamitan tulad ng communication equipment at iba pa, kayat kadalasan mabagal ang responde nila. Pero kapag nailatag na ang computerization program ni Rosales, tinitiyak niyang mababago na ang takbo ng pulisya sa Cavite. Kayat kayong mga kriminal diyan, lumayas na kayo sa Cavite dahil bilang na ang mga araw nyo. Kung marami tayong opisyales ng pulisya na tulad ni Rosales, hindi nalalayo na mababawasan na ang problema ni PNP chief Dir. Gen. Hermogenes Ebdane Jr. Imbes kasi na alalayan pa ni Ebdane itong mga bataan niya, lalo na yaong naka-assign sa malalayong probinsiya, eh kung may sariling sikap sila wala ng alalahanin pa ang hepe nila, di ba mga suki? Nagsimula na ang fund-raising ni Rosales at nagpa-golf tournament siya noong Mayo 9 kung saan mismong si First Gentleman Mike Arroyo ang panauhing pandangal. Kasama rin sa mga dumalo si Cavite Governor Ayong Maliksi at Metro Manila police chief Dep. Dir. Gen. Reynaldo Velasco. At parang hulog ng langit ang dating ni FG Arroyo dahil nagbigay siya ng P400,000 dahil alam niya maganda itong proyekto ni Rosales. Nag-pledge rin ng tulong si Gov. Maliksi. O hayan mga suki, napatunayan na naman na kapag nagtulungan tayo eh magkaroon ng solusyon ang mga problema natin, di ba? Pero noong hepe pa siya ng Quezon PNP eh isinagawa na rin ni Rosales ang ganitong proyekto kayat sobrang buwenas ang pumalit sa kanya. Talagang malaking tulong itong computerization sa pulisya kayat naisipan ni Rosales na gayahin ito sa Cavite. Puwede kayang i-assign itong si Rosales sa lahat ng probinsiya ng Pilipinas para ma-computerize na rin ang mga station ng pulisya natin? He-he-he! Ilan pa kayang opisyal ng PNP natin ang tulad nitong si Rosales. Kapakanan ng sambayanan muna bago bulsa. Pero may munting problema tayong nais maiparating kay Col. Rosales. Yon nga ay ang naglilipanang video karera machines diyan sa bayan ng Dasmari&amp;ntilde;as. Nagsulputang parang kabute raw ang video karera sa naturang bayan mula nang maupo bilang hepe ng pulisya doon itong si Supt. Rodel Sermonia, ang dating intelligence officer ng Cavite PNP. Isang decorated policeman pa naman itong si Sermonia at sayang kung dahil sa video karera lang ay madungisan ang record niya. Baka naman malaki ang hatag ng VK financiers ha Supt. Sermonia Sir kayat isinusugal mo ang future mo? * * * Paki: Ipagdiriwang ang taunang kapistahan ng Sto. Cristo de Longos ngayong araw (Linggo) kayat inaanyayahan ang lahat na makibahagi sa misa na gaganapin sa San Lorenzo Ruiz Basilica (Binondo Church) sa alas-8 ng umaga. Magkaroon din ng procession sa alas-4 ng hapon.</body>
<link>http://www.philstar.com/Article.aspx?articleId=206640&amp;publicationSubCategoryId=94</link>
</article>
<article>
<title>Travel Special: Palawan</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>May</month>
<day>18</day>
<year>2003</year>
</date>
<body>Ang Palawan ang pinakamalaking lalawigan sa Pilipinas. Meron itong 1,768 islands and islets na hitik sa mga coral shelf, rich marin life and virgin forests. Para itong paraiso sapagkat santuwaryo ng ibat ibang halaman at hayop na napabantog sa buong mundo. Sa mahihilig sa adventure, ang Palawan ang sagot sa mithi na tuklasin ang kalaliman ng dagat at mga kagubatan. Puerto Princesa ang capital ng Palawan at binansagan ito na pinakamalinis na lungsod sa bansa. Ang El Nido ang sinasabing pinakamagandang lugar sa Palawan. Makikita rin sa Palawan ang maraming kuweba gaya ng Cathedral Cave at Disco Cave na taglay ang natural beauty. Itinuturing na most popular tourist attraction ay ang St. Paul National Park which covers 5,349 hectares of lush forest, dark mountains, caves and white beaches. Dito rin tumatagos ang under ground river na sinasabing the longest river in the world at sa park ding ito ang Monkey Trail, isang serye ng lagusang-kahoy na humahantong sa kagubatan na pinamumugaran ng mga unggoy, bayawak, ahas, mga ibon at iba pang endangered species. Ang St. Paul National Park ay nasa World Heritage List na rin. Nasa Palawan din ang Tabon Caves, the oldest known habitation site in Southeast Asia. Merong 200 kuweba rito. Tinaguriang the countrys largest marine habitat ang Tubbataba Reefs National Marine Park na nasa World Heritage List na rin. Mga higanteng pawikan, pating at iba pang klaseng lamang-dagat ang makikita sa Palawan.</body>
<link>http://www.philstar.com/Article.aspx?articleId=206659&amp;publicationSubCategoryId=94</link>
</article>
<article>
<title>EDITORYAL  Solon na coddler ng drug traffickers, pangalanan</title>
<author></author>
<date>
<month>May</month>
<day>19</day>
<year>2003</year>
</date>
<body>NAGDEKLARA ng pakikipaglaban sa drug traffickers si President Gloria Macapagal-Arroyo. Aniya, ang mga drug traffickers ay kasingsama rin ng mga terorista. Walang nirerespetong lahi, relihiyon at paniniwala. Gaano na karami ang nasayang na buhay dahil sa droga, tanong pa ni Mrs. Arroyo, at kung siya aniya ay nakapaglagay ng P1 bilyong pondo para sa Severe Acute Respiratory Syndrome (SARS) at P1 bilyong para sa mga OFWs sa Middle East, bakit hindi ng P1 bilyon din para sa paglaban sa mga sindikato ng droga. Sinabi pa ng Presidente na ang P1 bilyong pondo para sa paglaban sa illegal drugs ay kukunin sa lotto earmings ng Philippine Charity Sweepstakes Office (PCSO). Kasing-bagsik ng mga terorista ang drug traffickers. Sila ang mga &amp;quot;salot ng lipunan&amp;quot; na dapat madurog sa bansang ito. Ang mga malalagim na krimen, pangre-rape, pagnanakaw ay itinuturong dahil sa impluwensiya ng illegal drugs. Ngayon ay hindi lamang sa Metro Manila nakakalat ang bawal na gamot kundi maging sa mga liblib na barangay. Marami nang kabataan ang nagiging praning at lumalaking halimaw dahil sa illegal drugs. Ang shabu at Ecstacy ang karaniwang kinahuhumalingan ngayon. Nakagigimbal naman ang sinabi ni PDEA Executive Director Anselmo Avenido, nang interbyuhin siya sa isang TV station tungkol sa isyu ng drugs. Sinabi ni Avenido na may mga mambabatas na kumukupkop sa mga drug traffickers. Isang senador ang umanoy drug coddler. Ganoon man, hindi pinangalanan ni Avenido ang mga mambabatas at ang umanoy senador na sangkot sa droga. Dapat na ngang magdeklara ng pakikipaglaban sa drug traffickers ang gobyerno. Ngayong pati mambabatas ay naaakusahang coddlers ng drug traffickers, hindi malayong matulad sa Colombia ang Pilipinas na ang nagpapagalaw ay ang sindikato. Nakatatakot. Kung tutuusin, dapat pang dagdagan ang pondo upang tuluyang madurog ang mga drug traffickers. Nararapat namang pangalanan ng PDEA ang mga mambabatas na kumakalong sa mga drug traffickers. Kung may matibay silang ebidensiya, ano pa ang dapat nilang ikatakot. Ibulgar na ang mga mambabatas at ang senador na coddler. Hubaran na ang mga &amp;quot;salot&amp;quot; upang mailigtas ang bansa sa lalo pang pagkakalugmok dahil sa illegal drugs. Pati mga pulis na sangkot sa droga ay tanggalan na rin ng balat. Sa ganitong paraan lamang makatitiyak na ligtas sa droga ang bansa.</body>
<link>http://www.philstar.com/Article.aspx?articleId=206787&amp;publicationSubCategoryId=94</link>
</article>
<article>
<title>Officials sa PIATCO fiasco dikdikin din!</title>
<author>AKSYON NGAYON ni Al G. Pedroche</author>
<date>
<month>May</month>
<day>19</day>
<year>2003</year>
</date>
<body>SABAGAY, napawalang bisa na ang maanomalyang kontrata ng PIATCO pero dapat ding dikdikin ang sino mang opisyal ng Department of Transportation and Communication noon na nagpalusot sa kontrata. Alam ng DOTC na walang kakayahang pinansyal at teknikal ang PIATCO para itayo at patakbuhin ang Terminal 3 ng NAIA. Sa kabila nito, nakalusot ang kontrata.Sa magkanong dahilan!? Iyan ang malinaw na nakasaad sa dokumentong iniharap bilang ebidensya sa Korte Suprema na nagbasura sa kontrobersyal na kontrata. Lumilitaw na &amp;quot;inayos&amp;quot; ng Pre-qualification Bids and Awards Committee ang implementing rules and regulations para umangkop sa PIATCO. Nabigo ang PIATCO na magpalabas ng kailangang halaga kaya paulit-ulit na naantala ang pagtatayo ng terminal na inabot ng apat na taon. Bigo rin ang PIATCO na tapusin ang Terminal 3 sa takdang deadline noong Disyembre 16, 2002. PIATCO mismo ang umamin na walang kakayahang teknikal ang Philippine Airport and Ground Services, Inc. (PAGS) na pag-aari ng isang Vic Cheng na siyang itinutulak na mag-operate sa terminal. Kaya hinimok ng PIATCO ang DOTC na ipalit sa PAGS ang isang kompanyang pag-aari din ni Cheng at ang Fraport para siyang magpatakbo ng Terminal 3. Kasama sa nag-aproba sa pagpapalit ng operator ng terminal ang noon ay miyembro ng PBAC at dating DOTC Secretary Pantaleon Alvarez na noon pa man ay inupakan na natin sa kolum na ito dahil sa maanomalyang proyektong ito. Ang masaklap, nasilip ng mga eksperto na may structural defect ang terminal na ginawa ng PIATCO. Ayon sa Japan Airports Consultants Inc. hindi sinunod ng mga nagtayo ng terminal ang orihinal na disenyo nito. Ayon sa naturang kompanya, marami sa mga pasilidad nito ang substandard tulad ng isang power generator na pinalitan ng tatak upang palitawing magandang klase. Tamang ibasura ng Korte ang kontrata. Kaya lang, magbibigay ito ng maling senyales sa ibang well meaning na investors na gustong makipag-partnership sa gobyerno. Matatakot silang makipag-joint venture dahil baka sapitin nila ang dinanas ng PIATCO. Dapat ay maipaunawa sa mga investors na kung ang pinasok nilang kontrata ay malinis, wala silang dapat ipangamba. Hanggat may mga kurakot na opisyal sa pamahalaan na handang pumasok sa mga maanomalyang kontrata kapalit ng sanlaksang yaman, hindi matatapos ang ating problema! Dapat sa mga ganyang opisyal ay pugutan ng ulo!</body>
<link>http://www.philstar.com/Article.aspx?articleId=206797&amp;publicationSubCategoryId=94</link>
</article>
<article>
<title>Abogado, papel ay manggulo</title>
<author>SAPOL ni Jarius Bondoc</author>
<date>
<month>May</month>
<day>19</day>
<year>2003</year>
</date>
<body>BASTA pumasok na ang abogado, gulo tiyak. Kita ito sa pagdakip ng US marshals kay Rod Strunk. Tumili agad ang abogado niya sa Maynila na unfair daw ang pagkulong dahil hindi naman nagtatago si Strunk, na suspect sa pagpatay kay Nida Blanca. Halatang nais lang ng abogado na makakuha ng simpatya para sa kliyente. Alisin natin ang palabok. Hinuli si Strunk kasi wanted sa Pilipinas, na ka-extradition treaty ng US. May warrant of arrest nga sa kanya galing sa Pasig court. Kung hindi nagtatago si Strunk, e bakit ayaw niyang harapin ang kaso sa Pilipinas, rason ng pag-isyu ng warrant? At kung unfair ang paghuli, bat hindi sa US magtitili ang abogado imbis na sa local media? Sa kaso ng nagtatagong PNP Col. Raffy Carde&amp;ntilde;o, ginugulo rin ng abogado. Kesyo wala siyang contact sa kliyenteng suspek sa pagbaril kay Baron Cervantes. Kung wala silang contact, pano siya kinuhang lawyer? Pinaka-magulo sa lahat ang lawyers ni Joseph Estrada. Tuwing nagkakasabit-sabit sa hearings sa Sandiganbayan, tumatakbo sa media para igiit ang bersiyon nila sa pangyayari sa loob ng Korte. Dala na ang madla sa mga abogado. Ang tatalo lang sa kanila sa panggugulo ay mga politiko. Kaya siguro tuwing may Congress inquiry, bawal magsalita ang mga abogado ng witnesses. Dati nang ganyan ang mga abogado. Pati si Abraham Lincoln, isa sa pinaka-mahusay ng Presidente ng US, magulo rin sa Korte nung bata pang lawyer. Isang umaga, masigasig siyang nagtalumpati para sa isang kliyente sa Korte, at sa hapon kabaligtaran naman ang kasing-sigasig na talumpati niya para sa ibang kliyente sa harap ng parehong judge. Nang pinansin ito ng judge, walang-kurap siyang sumagot, &amp;quot;Kaninang umaga, your honor, alam kong tama ako, pero ngayong hapon tiyak akong mas tama ako.&amp;quot; Mga abogado na mismo ang madalas magsabi na nung una ay tahimik ang mundo nang nilikha ng Diyos ang magsasaka, mangingisda at mangangaso. Tapos, nilikha Niya ang abogado. Naiba na ang takbo.</body>
<link>http://www.philstar.com/Article.aspx?articleId=206803&amp;publicationSubCategoryId=94</link>
</article>
<article>
<title>&amp;quot;Sino nga ba? Si Ping o Si Danding?&amp;quot;</title>
<author>CALVENTO FILES ni Tony Calvento</author>
<date>
<month>May</month>
<day>19</day>
<year>2003</year>
</date>
<body>NAUNA NANG NAGPAHAYAG NG kanyang kandidatura si Senator Panfilo &amp;quot;Ping&amp;quot; Lacson bilang &amp;quot;standard bearer&amp;quot; ng United Opposition Front Party. Isang partido na naglalayon na isulong ang kanyang pagka-presidente sa 2004 elections. Wala namang masama at kwalipikado naman yung tao. Pera teka muna, bigla naman dating nitong si Eduardo &amp;quot;Danding&amp;quot; Cojuangco na mukhang may endorso ni Sen. Edgardo &amp;quot;Edong&amp;quot; Angara. Hmm, very interesting. Tengat-tenga ang ngiti ni Sen. Raul Roco niyan. Maaga pa, maraming pang &amp;quot;adjustments at realignments&amp;quot; ang maaaring maganap. Isa lang ang sigurado mga kaibigan. Sa Politika, walang sigurado dyan! Nagbitiw si Sen. Lacson na kung hindi rin pagka-presidente, hindi siya interesadong tumakbo para sa anumang posisyon. Ibig sabihin ba nyan Mr. Lito Banayo, hindi tatakbo ang bata mo bilang bise-presidente? Bata pa si Sen. Lacson. Maganda ang kanyang kalusugan. Pwede pang magbigay daan para sa ibang magpe-president. Kaya bang mag-antay ng anim na taon pa si Sen. Ping? Ang tagal nun. Hindi na siguro dahil nakakasa na ang makinarya nung mama. At mainipin yung taong yun. Si Sen. Lacson ang pinakamalakas na &amp;quot;selling point&amp;quot; ay PEACE AND ORDER. Mahihinto (kaya?) o mababawasan ang krimen sa ating bayan. &amp;quot;He seems to be what we need these days of living dangerously. With terrorism, hooliganism&amp;quot; at ano pang mga sindikato, si Sen. Ping ang maaaring gamot na nireseta ng mga doktor (laban ba sa SARS?). Si Eduardo &amp;quot;Danding&amp;quot; Cojuangco ay kilalang isang matagumpay na negosyante. Isang business tycoon. Na patuloy na umuunlad ang kanyang mga kompanya, lalo na ang San Miguel Corporation. (Sino ba ang tumawag dito sa ginoong ito ng kantyaw na pacman?) Maski na sa buong Asia, kilala ang San Miguel Corporation. Maski na yata sa buong mundo. Siya ba ang reseta ng doktor para sa ekonomiya ng Pinoy na maka-ahon-ahon sa pagkalugmok sa kahirapan? Ang kahirapan ba natin ay sanhi ng kakulangan natin sa natural resources? Di kaya dahil na rin sa laganap na &amp;quot;corruption?&amp;quot; Global Recession ang tumatama sa buong mundo. Natural na maapektuhan ang isang bansa tulad natin na kasama sa &amp;quot;third world.&amp;quot; Gawin nating payak ang pagkukumpara dito sa dalawang ginoo. Parang isang Security Guard (si Sen. Ping) na magbabantay ng ating kapaligiran at kapakanan ng ating pamilya at bayan? O dun ba tayo sa isang tindero sa palengke ( si Danding) o mangangalakal na kayang i-manage ang mga tag-tuyong negosyo sa ating bayan. Kay Ping ka ba o kay Danding? Minsan din tayong nagtanong sa inyo mga mambabasa ng CALVENTO FILES kung kanino ba tayo. Nagbago na ba ang opinyon nyo? Dalawang mala-higanteng pangalan na walang tulak kabigin. Matanong nga si dating presidente Joseph Ejercito Estrada. Sir Erap, sino ba sa dalawa ang bibigyan mo ng basbas, ha Kumander Alibasbas? Ha, Asiong Salonga? Mga pangalan na nanggaling na rin sa iyong bibig, kulang na lang ang iyong matalik na kaibigan na si Fernando Poe, Jr., si Da King. Minsan nung nakaraan, si Presidente Estrada ay pumayag na maging bise-presidente ni Danding Cojuangco. Nanalo siya ika nga by a landslide, subalit ang naging presidente noon ay si Fidel Ramos. Hindi kaya sa bandang huli, sa anumang kadahilanan, magbigay daan si Sen. Lacson? Hindi naman kaya si Eduardo &amp;quot;Danding&amp;quot; Cojuangco ang magparaan kay Sen. Lacson? Sa mga sandaling ito, mahaba pa ang karera. Di pa Makita ang finish line. Sigurado na ba tayong magkakaroon ng eleksyon para sa presidente sa 2004? Hindi nyo ba nakikitang nagkukumahog ang mga (kangkongresmen) Congressmen pala, na isulong ang Charter Change? Maaaring mag-iba ang ihip ng hangin kung makakuha ng tamang numero o suporta itong Chacha. Iba ring mag-isip itong si Speaker Jose de Venecia. Sinusungkit ba nito ang pagiging Prime Minister? Ano naman ang mga &amp;quot;future plans&amp;quot; ni Madame Gloria Macapagal Arroyo? Ngayon na hindi na yata sumasayad ang kanyang paa sa lupa dahil sa Presidential Dinner na hinahandog sa kanya ni US President George W. Bush bilang isa sa mga naglahad ng suporta sa mga hakbang ng US kontra Iraq, Saddam Hussein. Di ba binomba na ang Saudi Arabia? Tapos na ba ang gera sa mga Iraqis? Hindi pa. Hanggang meron pang natitirang loyal follower itong si Saddam, ang Al Qaeda ni Osama Bin Laden, dadanak pa ang maraming dugo. Hindi kaya magbago ang isip ni PGMA at maudyukan itong bawiin ang kanyang sinabi na hindi na siya tatakbo at lalaban pa rin sa 2004. Saan ba nanggaling ang balitang, tatakbo raw si Da King o FPJ kapag binawi ni PGMA ang kanyang pangako? Malalim na masyado yan. Dito lang po muna tayo sa tanong ko? Sino sa dalawang pangalan ang napipisil nyo? Si Senator Panfilo &amp;quot;Ping&amp;quot; Lacson o si Eduardo &amp;quot;Danding&amp;quot; Cojuangco? Pakinggan po natin ang tinig ng ating mga mababasa ng pitak na ito. Paki-text lang ang inyong opinyon sa 09179904918. Maaari rin kayong tumawag sa CALVENTO FILES 7788442.</body>
<link>http://www.philstar.com/Article.aspx?articleId=206815&amp;publicationSubCategoryId=94</link>
</article>
<article>
<title>Lilipulin daw ni Lina ang video karera! Lilipulin daw o!</title>
<author>ALAY DANGAL ni Fr. Joe C. Blanco,S.J.</author>
<date>
<month>May</month>
<day>21</day>
<year>2003</year>
</date>
<body>PANAY ngawa at walang gawa si Interior Secretary Joey Lina. Nangako na naman kasi si Lina na lilipulin niya ang video karera sa bansa at siyempre ang naiiwang tulala ay ang sambayanan na hindi pa makalimutan ang sumemplang na kampanya niya sa jueteng nga. Dapat tama na ang dada at panay aksiyon na lang ang gawin ni Lina dahil sawa na ang taumbayan sa mga patutsada niya. Kung minsan maging seryoso naman sana si Lina para maibalik niya ang tiwala ng sambayanan sa kanya. Sa kanyang programa sa radio station DZMM noong Sabado, may tumawag at nagtanong kay Lina ukol sa parang kabuteng makina ang video karera nina Buboy Go, Randy Sy, Romy Gutierrez, Sacho sa Maynila at Benny A. sa Quezon City. Aba, ang isinagot ni Secretary Lina ay lilipulin niya ang mga makina at ikinatawa naman ng mga pulis na nakikinig sa kanya. Alam ng mga pulis na nambobola lang si Lina. Kasi nga gustong palabasin ni Lina na umaaksiyon siya sa problema pero pagkatapos ng programa niya nakakalimutan na niya ang reklamo ukol sa video karera nga. Ang tanong ngayon, paano pa maniniwala ang sambayanan sa yo Secretary Lina Sir eh alam nila panay bola ka lang, Hehe-he! Dapat daw mag-iba ka na ng trabaho. Puwede kang singer, anila. Presko pa kasi sa isipan ng sambayanan ang pangako rin noon ni Lina na ipapasara niya ang jueteng sa bansa. Eh lumampas na ang May 6 deadline ni Lina at tingnan nyo mga suki at namamayagpag pa rin ang jueteng sa mga probinsiya at ang magpapatunay niyan ay itong maraming huli ng Task Force Jericho sa pamumuno naman ni Chief Supt. Manuel Cabigon. Ni walang respeto si Lina sa sambayanan dahil hindi siya nag-sumite ng report card kung ano ang kinalabasan ng jueteng campaign niya. Kung noon paulit-ulit niyang ipinangalandakan na ipapaputol niya ang kanyang leeg kapag hindi niya napasara ang jueteng sa ngayon naman panay iwas ni Lina sa isyu. Hanggang kailan ka maging pipi sa isyu ng jueteng ha Secretary Lina, Sir? Para mapatunayan mong may kakayahan ka para habulin itong video karera dapat ang unang gawin mo Secretary Lina Sir ay magpadala ng tao doon sa three-storey residential building ni Buboy Go sa Nolasco St., Moriones, Tondo at maaaktuhan mo ang operation niya. Unahin mo si Buboy Go Sir para magtiklupan na rin ang iba pang maliliit na video karera operators. Noon kasi, hindi naman nakapaglatag ng makina si Buboy Go sa siyudad ni Manila Mayor Lito Atienza. Pero nang ma-promote si Chief Supt. Pedro Bulaong, ang hepe ng Western Police District (WPD) eh nagbago ang takbo ng hangin at nakapaglatag nga si Buboy Go. At ang masama pa niyan ayaw itaas nina Atienza at Bulaong ang kanilang mga kamay na bakal laban kay Buboy Go. Sa magkano kayang dahilan? He-he-he! Kayo na ang maghusga niyan mga suki. Kung masabi nating bolero si Lina eh ganoon na rin ang tingin ng mga magulang ng mga kabataan dito kay Mayor Atienza. Panay bulsa at kinabukasan nila sa pulitika ang inuuna samantalang ang mga sigaw nila o reklamo ukol sa naglilipanang video karera ni Buboy Go ay isinasangtabi nila. Tinitiyak naman ng mga magulang na dahil mahilig mambola sina Lina at Atienza, eh bobolahin rin nila sila sa darating na halalan. Weather-weather lang, anila.</body>
<link>http://www.philstar.com/Article.aspx?articleId=207049&amp;publicationSubCategoryId=94</link>
</article>
<article>
<title>EDITORYAL - Kaya lumalaki ang ulo ng MILF</title>
<author></author>
<date>
<month>May</month>
<day>22</day>
<year>2003</year>
</date>
<body>ISA sa mga maituturong dahilan kung bakit &amp;quot;lumalaki ang ulo&amp;quot; ng Moro Islamic Liberation Front (MILF) ay ang pagsalungat ng mga mambabatas sa mga balak ng gobyerno. Nagkakaroon tuloy ng kakampi ang MILF kahit na ang ginagawa nila ay masahol pa sa gawain ng mga terorista, sumasalakay at walang awang pumapatay ng mga inosenteng sibilyan. Ipinakikita ng mga mambabatas ang pagkampi kahit na lantaran na ang pagsalanta sa buhay at ari-arian. Ipinag-utos ni President Gloria Macapagal-Arroyo sa Armed Forces of the Philippines ang pagbomba sa MILF bago siya tumulak patungong United States. Inatasan ni Mrs. Arroyo ang AFP na bombahin ang &amp;quot;embedded terrorists cells&amp;quot; sa Mindanao. Sa unang bugso ng pagbomba, sinabi ng AFP na 80 MILF terrorists ang napatay. Unang nakatikim ng ngitngit sa military ang mga terorista sa Zamboanga, Lanao del Norte at North Cotabato. Nagpakita na ng tigas ang pamahalaan sa mga terorista makaraan ang ginawang pananalakay sa mga inosenteng sibilyan sa maraming lugar sa Mindanao na nagsimula pa noong Pebrero. Nagtanim sila ng bomba sa Davao International Airport at sa Sasa Wharf kung saan pati ang mga walang malay na bata ay nadamay. Ilang linggo na ang nakararaan, isang palengke sa Koronadal, South Cotabato ang kanilang binomba at marami ang napatay. Napundi na ang pamahalaan sa walang tigil na pagsalakay sa kabila na isinusubo na sa mga terorista ang pakikipag-usap para sa kapayapaan. Nagtakda ang gobyerno para sa pag-uusap na gaganapin sana sa Malaysia subalit sumalakay na naman ang mga terorista at nagkasunud-sunod pa ang pambobomba. Ang pag-uutos naman ni Mrs. Arroyo ay agad na kinontra ng ilang mambabatas at sinabing ang direktiba ay magdudulot lamang ng panibagong pag-agos ng dugo. Marahas daw ang ginawa ni Mrs. Arroyo. Hindi raw dapat iniutos ang pambobomba. Isa si Sen. Aquilino Pimentel Jr. sa nagsabing &amp;quot;aagos ang dugo&amp;quot; dahil sa pag-uutos na iyon ni Mrs. Arroyo. Pinababawi ni Pimentel ang kautusan upang maiwasan ang pagdanak ng dugo. Bukod kay Pimentel, tutol din si Vice President Teofisto Guingona sa direktiba ng Presidente. Ano ang gagawin? Hayaan na lamang ang mga terorista na gawin ang kanilang gusto? Salakayin at pagpapatayin ang mga sibilyan, sunugin ang kanilang tahanan at magtanim nang magtanim ng bomba. Kung ayaw ipabomba, ano ang dapat gawin? Kaya marami ang nanggugulo sa bansang ito dahil sa baluktot na katwiran ng ilang mambabatas. Kumakampi sa mga lumalabag sa batas para lamang makakuha ng atensiyon sa publiko.</body>
<link>http://www.philstar.com/Article.aspx?articleId=207146&amp;publicationSubCategoryId=94</link>
</article>
<article>
<title>PIATCO napikon sa hataw natin!</title>
<author>AKSYON NGAYON Ni Al G. Pedroche</author>
<date>
<month>May</month>
<day>22</day>
<year>2003</year>
</date>
<body>GALIT NA GALIT ang PIATCO sa upak natin. Pinabulaanang wala itong kakayahang pinansyal sa pagtatayo ng NAIA Terminal 3. Kay Ronnie M. Halos ini-address ang sulat. Takot marahil na hindi ito mailalathala kung sa akin idinirekta. Kahit sa opinion editor ipadala ang sulat, kung bias ako bilang editor-in-chief hindi mailalathala iyan. Pero hindi ako ganyan. Welcome ang lahat ng nagre-react sa akin kahit galit. Hindi ko man mailathala nang buo ang sulat sa kakulangan ng space, bibigyang daan natin ang paliwanag. Sa diway walang labis, walang kulang. Madali raw akong &amp;quot;nagoyo&amp;quot; ng mga kritiko ng PIATCO ani Mr.Segismundo Diaz, spokesman ng kompanya. Hindi tayo nag-imbento ng akusasyon. Sabi koy iyan ang ebidensyang pinagbasehan ng Korte Suprema sa pagbasura sa kontrata ng PIATCO sa pamahalaan. Ang sulat ni Mr. Spokesman ay mas mabuting ipinadala sa Korte. Pinabulaanan niya ang alegasyon na may gastusing ipinababalikat ang PIATCO sa pamahalaan kahit hindi legitimate expenses sa pagtatayo ng proyekto. Nakuwestyon nating bakit hindi buksan ng PIATCO ang libro nito para pabulaanan ang akusasyon? Ani Mr. Spokesman &amp;quot;martial law&amp;quot; na ba at pati mga pribadong kompanyay obligadong maglantad ng libro de kuwenta sa pamahalaan? Ang punto ko, kung walang itinatago ang PIATCO, hindi ito mangingiming magbukas ng libro. Ngunit ang mataray na sagot ni Mr. Spokesman &amp;quot;Kung magkakaroon man ng sumahan at titingnan ang libro ng PIATCO, itoy kapag handa na ang pamahalaan na bayaran ang buong halaga ng proyekto na pilit nitong inagaw sa pama- magitan ng paggamit ng state powers.&amp;quot; Kasinungalingan daw ang naisulat nating P2 milyon na lang ang natitira sa dapat ibayad na concession fee ng PIATCO sa pamahalaan dahil nawaldas sa mga hindi lehitimong gastusin. Ang totoo raw, &amp;quot;sinalo ng PIATCO ang obligasyon ng gobyerno&amp;quot; sa paglilinis ng lugar na pinagtayuan ng terminal na ibabawas ng PIATCO sa dapat ibayad sa pamahalaan. Nilinaw pa niya na naantala ang pagkumpleto sa terminal porke si Presidente Arroyo ang nag-atas na itigil ang proyekto noong Nobyembre 2002. Pero di sinagot ni Mr. Spokesman ang tungkol sa findings ng Japan Airports Consultant Inc. na hindi nasunod ang orihinal na disenyo ng proyekto at maraming pasilidad dito ang substandard katulad ng isang power generator na madaling bumigay. Isyung pambayan ang tinatalakay natin. Pati taumbayan na nagbabayad ng buwis ay may interes sa usapin. Walang personalan ito at hindi ako magpapagoyo kanino man gaya ng paratang mo Mr. Spokesman, Kung may ibinibintang na anomalya, magpaliwanag nang maayos. Ang pikon, talo!</body>
<link>http://www.philstar.com/Article.aspx?articleId=207156&amp;publicationSubCategoryId=94</link>
</article>
<article>
<title>Bakbakang umaatikabo sa ilang bahagi ng Mindanao</title>
<author>ORA MISMO Ni Butch M. Quejada</author>
<date>
<month>May</month>
<day>22</day>
<year>2003</year>
</date>
<body>MATINDI ang upakan sa Mindanao sa pagitan ng AFP at MILF. Hindi nilulubayan ng AFP ang teroristang MILF. Walang atrasan, ika nga! Parang mga dagang naghahanap ng kanilang bagong lungga ang MILF dahil alam nilang hindi sila lulubayan ng pusa na kakain sa kanila nang buhay. Dahil sa sunud-sunod na pag-atake ng militar sa teroristang grupo, hindi na ito makaugaga sa kabobotak. Ika nga, matira ang may resistensiya! Sa tindi ng inabot ng MILF, sa bagsik ng militar, kanya-kanya ito sa paghahanap ng lungga para makaligtas sa karit ni Kamatayan. Isang maliit na grupo na lamang ang mga muklo nagkaloko-loko na sila sa kabobotak kaya hayun nagkahiwa-hiwalay na sila ng landas. Run for your life! Tama ang desisyon ni Prez Gloria na pulbusin at durugin ang mga terorista, marami na itong pinerwisyo pati mga civilian ay hindi nila pinatawad kaya hayun, 6 feet below the ground ang ilan sa kanila. Sila ang may kasalanan inubos nila ang pasensya ni Prez kaya magdusa sila. Siguro guerilla type na ang operasyon ng militar sa ilang lugar diyan sa Mindanao. Ika nga, tao, tao na lang! Talagang magaling ang Philippine Army! Mabuhay ka! General Gregorio Camiling at ang mga tauhan mo sana ipagpatuloy ninyo ang maganda ninyong gawain laban sa mga terorista. Nasa likod ninyo ang sambayanan! Sa mga pulitikong pulpol, huwag na kayong pumapel, hayaan ninyong madurog ang terorista para matapos na ito. Baka sa pamilya ninyo pa ito mangyari, sana huwag naman. Ok si Congressman Butch Pichay sa kanyang mga pahayag na lambatin ang mga terorista. Mabuhay ka, Butch! Alam kasi ni Pichay ang mga sinasabi niya kasi laging Mindanao ito nakita niya ang mga kagaguhang ginagawa ng tarantado doon kahit noong bata pa siya. &amp;quot;Kung babalewalain ng gobyerno ang kagaguhan ng mga muklo baka maubos ang tao sa Mindanao,&amp;quot; sagot ng kuwagong Kotong cop. &amp;quot;Ano ba sa palagay mo ang mabuti?&amp;quot; &amp;quot;Siguro mas maganda kung susuko na lang ang mga gago.&amp;quot; &amp;quot;Paano ang reward?&amp;quot; tanong ng kuwagong SPO-10 sa Crame. &amp;quot;Iyan ang pag-usapan natin, he-he-he!&amp;quot;</body>
<link>http://www.philstar.com/Article.aspx?articleId=207175&amp;publicationSubCategoryId=94</link>
</article>
<article>
<title>EDITORYAL  Kailan mapabubuti ang serbisyo ng LRT?</title>
<author></author>
<date>
<month>May</month>
<day>23</day>
<year>2003</year>
</date>
<body>&amp;quot;MABUTI at hindi tuluyang nadiskaril,&amp;quot; iyan ang narinig sa mga nakabasa ng balita sa nangyaring pagkakatigil ng operasyon ng Light Rail Transit noong Lunes. Dalawang beses tumigil ang operasyon, dakong alas-nuwebe ng umaga at sinundan ng dakong alas-onse. Ayon sa Light Rail Transit Authority (LRTA) may 10 minuto lamang huminto ang operasyon at nakapaglakbay na muli ang mga pasahero dakong alas-onse ng umaga. Sinabi rin ng LRTA na isang beses lamang huminto taliwas sa sinabing dalawang beses. Inaasahan na anila ang ganitong technical trouble dahil mahigit nang 10 taong nag-ooperate ang LRT. Mga Pinoy na ang technician ng LRT makaraang ma-expired ang maintenance contract ng Belgian firm. Pero sa mga unang report, sinasabi na nag-slipped ang gulong ng train sa rail kung kaya huminto ang operasyon. Agad namang pinabulaanan ng LRTA ang balita na unang na-brodkas sa TV. Walang nagawa ang mga pasahero kundi bumaba at mag-dyip upang hindi ma-late sa kanilang trabaho. Maraming dapat iimproved ang LRT para sa kapakanan ng kanilang 300,000 commuters. Sa pasaheng P12, hindi sapat ang nakakamtang serbisyo ng commuters. Maraming dapat mabago. Maraming train ang hindi airconditioned. Kailangan pang magdala ng sariling pamaypay ang pasahero para mapawi ang nakababanas at perhuwisyong init sa loob ng tren. Tumatagaktak ang kanilang pawis. Ang init ay lalong pinalubha nang pagsisiksikan. Nagkahalu-halo na ang init ng katawan ng mga pasahero at ang ganitong sitwasyon ay tila hindi naman nakikita ng LRTA management na prenteng-prente sa pagkakaupo sa kanilang malalamig na opisina. Milyones ang kinikita ng LRT sa araw-araw pero nalulugi pa raw. Kung nalulugi, bakit hindi na lamang itigil ang operasyon. Bukod sa mainit na train, hindi maresolba ng LRTA ang grabeng pila ng commuters lalo na sa umaga na bumibili ng magnetic card. Tambak ang mga tao at tila wala namang sistema ang mga personnel kung paano iyon malulunasan. Ang ganitong mga problema ay sinasarili na lamang ng may 300,000 commuters. Pero ang nangyari noong Lunes na umanoy muntik nang &amp;quot;madiskaril&amp;quot; ay hindi na dapat ipagwalambahala ng LRTA. Siguruhin ang kaligtasan ng mga tumatangkilik sa LRT. Kung wala ang 300,000 commuters, saan pupulutin ang LRT. Ibigay ang katumbas ng kanilang ibinabayad. Matagal nang ipinangako ng management ang mga pagbabago sa LRT pero hanggang ngayon, nakapako pa rin.</body>
<link>http://www.philstar.com/Article.aspx?articleId=207268&amp;publicationSubCategoryId=94</link>
</article>
<article>
<title>Travel Special: Cebu</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>May</month>
<day>23</day>
<year>2003</year>
</date>
<body>ANG Cebu ang pinakamatandang lungsod sa Pilipinas. Kilala ang Cebu sa kanyang taunang Sinulog Festival bilang pagdakila sa Se&amp;ntilde;or Santo Ni&amp;ntilde;o na inihandog ni Ferdinand Magellan kay Reyna Juana na asawa ni Raja Humabon noong Abril 14,1521. Sa Cebu itinirik ni Magellan ang Krus na simbolo ng Kristiyanismo sa bansa. Bilang pinakamatandang colonial City, maraming landmarks sa Cebu gaya ng Fort San Pedro na nasa wharf area ng siyudad. Marami ang namimili sa Colon, ang Chinatown ng Cebu. Masayang pasyalan ang Fuente Osme&amp;ntilde;a, ang park na ipinangalan sa Cebus Grand Old Man, ang yumaong Presidente Sergio Osme&amp;ntilde;a Sr. Itinayo noong 1595 ang University of San Carlos ng mga Dominican Fathers at sa museo nito matatagpuan ang extensive collection of antropological and biological artifacts. Sa Southwestern University Museum naman ay ang koleksyon ng pre-colonial and colonial artifacts. Ang Casa Gorordo na nasa Lopez Jaena Street ay siyang ancestral home ng Kauna-unahang Obispo ng Cebu. Ang Jumalon Museum, Butterfly Sanctuary and Art Gallery ay siyang pribadong museum ng yumaong lepidopterist na si Professor Julian Jumalon na ang hardin ay punumpuno ng libu-libong paru-paro. Isa pang paboritong Catholic pilgrimage spot ay ang Celestial Garden na makikita ang life-size replica ng 14 Stations of The Cross. Maraming pasyalan, paliguan at recreation places sa Cebu na kinagigiliwan ng mga dayuhang turista.</body>
<link>http://www.philstar.com/Article.aspx?articleId=207297&amp;publicationSubCategoryId=94</link>
</article>
<article>
<title>EDITORYAL  Anti-Graft Commission makupad sa mga corrupt!</title>
<author></author>
<date>
<month>May</month>
<day>24</day>
<year>2003</year>
</date>
<body>NOONG nakaraang taon pa itinatag ni President Gloria Macapagal-Arroyo ang Presidential Anti-Graft Commission (PAGC) subalit magpahanggang kasalukuyan wala pang linaw kung makalalambat at makapaghahatid sa kulungan ng mga taong gobyerno na nagpapakabundat sa yaman ng bayan. Ang &amp;quot;lifestyle check&amp;quot; na ipinag-utos ni Mrs. Arroyo ay nagmimistulang bulaklak ng dila at wala namang makitang nasisiyasat na malaking isda na naglulunoy sa karangyaan ng buhay. Kung mayroon mang napupuntirya ang PAGC na pinamumunuan ni Commissioner Dario Rama, iilan lamang at makupad pa sa pagong ang pag-iimbestiga. Nakatuon ang pansin ngayon ng komisyon sa isang director ng Bureau of Internal Revenue na nakabase sa Pampanga dahil sa pagkakaroon nang hindi maipaliwanag na ari-arian. Pinagpapaliwanag ng PAGC si Pampanga BIR Director Antonio Montemayor kung bakit hindi nito idineklara ang kanyang mga sasakyang 2001 Ford Expedition at 1997 Toyota Land Cruiser na nagkakahalaga ng P1.8 million at P1.2 million. Nagtataka ang komisyon kung bakit hindi isinama ni Montemayor ang mga ito sa kanyang 2001 at 2002 Statement of Assets and Liabilities (SAL). Base sa impormasyon ng PAGC, kumikita lamang si Montemayor ng P31,670 bawat buwan. Noong nakaraang buwan, tatlo pang BIR officials ang umanoy nagmamay-ari ng mamahaling bahay at sasakyan sa Ayala-Alabang. Ang pagbubulgar ay isinagawa ng Philippine Center for Investigative Journalism (PCIJ). Ang tatlong opisyal umano ng BIR ay mga director na nakabase rin sa lalawigan. Ang bansa ay may malaking budget deficit. Hindi malaman kung saan kukuha ng pondo. Bagsak ang koleksiyon ng BIR at kapag wala nang maisip na paraan, sa taumbayang naghihigpit ng sinturon kakamutin ang kung anu-anong buwis: Tax sa cell phone, cell card, sa pagkain sa fast foods at kung saan-saan pa na pampabigat sa pasanin. At saka puputok ang balitang, maraming kurakot sa BIR. Nagsisimula pa lamang ang PAGC gayong may isang taon nang nag-atas si Mrs. Arroyo. Makupad sa mga corrupt. Magkaganoon man, maganda pa ring malaman, na sa kabila ng kakuparan ay mayroon nang nakikitang tinatamaan ng tabak. Ang pagkabisto sa isang BIR director sa Pampanga ay hindi pa katuparan ng &amp;quot;lifestyle check&amp;quot;. Kapiranggot pa lamang ang kurakot na nalambat at mas maniniwala ang taumbayan kung yung mas malalaking isda ang malalambat at madadala sa kulungan.</body>
<link>http://www.philstar.com/Article.aspx?articleId=207394&amp;publicationSubCategoryId=94</link>
</article>
<article>
<title>EDITORYAL  Kahit SARS-free na, ituloy ang paglilinis</title>
<author></author>
<date>
<month>May</month>
<day>25</day>
<year>2003</year>
</date>
<body>SARS-free na ang Pilipinas. Inalis na ng World Health Organization (WHO) sa listahan ng mga bansang infected ng Severe Acute Respiratory Syndrome ang bansa. Madaling naigupo ang SARS dito hindi katulad sa Hong Kong at China na magpahanggang sa kasalukuyan ay patuloy na sinasalanta ng killer pneumonia. Sa pagkakaalis ng Pilipinas sa listahan ng SARS-infected countries, manunumbalik na ang sigla ng turismo rito. Dapat nang tanggalin ang inisyung travel advisories sa Pilipinas ngayong deklarado na ng WHO na SARS-free na ang bansa. Ang pagiging SARS-free ay hindi naman nararapat gawing dahilan para hindi ipagpatuloy ng pamahalaan ang kampanya laban sa kalinisan at ang pagiging malusog ng mamamayan. Lumabas sa isang pag-aaral na ang maruming kapaligiran ang nagpapakalat sa virus ng SARS. Umanoy tinatangay ng hangin kaya mabilis ang pagkalat. Ang Pilipinas, masakit mang aminin ay hindi malinis kung ikukumpara sa iba pang bansa. Kung ang kampanya sa paglilinis ng kapaligiran ay maipagpapatuloy, tiyak na hindi na mauulit ang pananalasa ng SARS o ng ibang misteryosong sakit. Maraming kampanya ang pamahalaan. Sa Ninoy Aquino International Airport (NAIA) ay mahigpit na ipinagbawal ang pagdura. Ganito rin naman ang direktiba ni Metro Manila Development Authority (MMDA) Chairman Bayani Fernando bawal dumura sa mga publikong lugar. Ipinagbawal din ni BF ang pagtatapon ng basura. Hindi bat nagbiro pa siya isu-shoot-to-kill ang sinumang mahuhuling magtatapon ng basura. Maraming mayor sa Metro Manila ang nagsimulang maglinis nang kani-kanilang nasasakupan bilang pangontra sa SARS. Pati ang mga eskuwelahan ay sinimulan na ring linisin para maging ligtas ang mga estudyante. Hindi rin naman dapat mag-urung-sulong ang gobyerno sa pagpapalabas ng pondo para sa anti-SARS campaign. Kahit na inalis na ang pangamba sa SARS hindi naman ibig sabihin e wala na rin ang pondo. Naglaan si President Gloria Macapagal-Arroyo ng P1 bilyong pondo para sa SARS. Ituloy ang kampanya sa kalinisan at ang mga balak na nabuo dahil sa SARS. Patuloy pa rin namang magmanman ang awtoridad sa ports of entry sapagkat maaaring makalusot ang mga dayuhang galing sa SARS-infected countries. Hanggat hindi namamatay ang isyu sa SARS hindi dapat magparelaks-relax ang kinauukulan. Nasa suluk-sulok pa rin ang virus at hindi pa lubusang nadudurog.</body>
<link>http://www.philstar.com/Article.aspx?articleId=207529&amp;publicationSubCategoryId=94</link>
</article>
<article>
<title>Binurdang damit natuluan ng motor oil</title>
<author>SERGIOSOHAN ni Sergio A.F. Apostol</author>
<date>
<month>May</month>
<day>25</day>
<year>2003</year>
</date>
<body>Ako ay mambuburda mula sa Ilocos. Tuwing ikalawang linggo ay lumuluwas ako ng Maynila para ihatid ang aking mga paninda. Isang araw, sumakay ako ng bus papuntang Divisoria. Ipinasok ng kunduktor ang walong kahon na paninda sa compartment. Kampante naman ako dahil mahigit limang taon na itong ginagawa. Pagdating sa terminal at ilabas ang mga kahon, napansin ko na itoy amoy langis. Natapon pala ang lata ng spare motor oil ng bus sa sahig ng compartment at umagos sa mga kahon. Nasira ang pinagpaguran kong paninda na nagkakahalaga ng P10,000. Balak kong magsampa ng kaso. Tama ba ang aking binabalak? Trining Biluso Tama po ang balak ninyong gawin. Ang tanging dahilan kung bakit nasira ang inyong paninda ay dahil sa hindi pagtatabi ng maayos ng kunduktor ng extra motor oil sa loob ng bus compartment. Ang negligence ng mga empleyado ng bus company ang siyang proximate cause kung bakit nabasa ng motor oil ang paninda na ikinasira nito. Ikalawa, ang common carriers tulad ng sinakyan nyong bus ay responsable sa pagkawala, pagkasira or pagsama ng kondisyon ng mga bagay habang ito ay nasa kanilang pangangalaga. Ang exception dito ay kung ang pagkawala, pagkasira o pag-sama ng kondisyon ng bagay ay dahil sa mga sumusunod, batay sa Article 1734 of the New Civil Code: (1) Flood, storm, earthquake, lightning or other natural disaster or calamity; (2) Act of the public enemy in war, whether international or civil; (3) Act of omission of the shipper or owner of the goods; (4) The character of the goods or defects in the packing or in the containers; and (5) Order or act of competent public authority. Base po sa inyong liham, ang dahilan kung bakit nasira ang inyong paninda ay wala sa mga nabanggit na exceptions kaya may pananagutan ang common carrier sa inyo.</body>
<link>http://www.philstar.com/Article.aspx?articleId=207551&amp;publicationSubCategoryId=94</link>
</article>
<article>
<title>Travel Special: Negros</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>May</month>
<day>25</day>
<year>2003</year>
</date>
<body>ANG mga probinsiya ng Negros Occidental at Negros Oriental ang itinuturing na pinakamalaking asucarera sa Pilipinas. Ang asukal ay isa sa malakas na export ng bansa. Bacolod ang capital ng Negros Occidental na may pinakamaraming lungsod na umaabot sa 13 at 19 na bayan. Ang Bacolod ay natala sa Hall of Fame bilang cleanest and urbanized city in the country today. Sa Bacolod ginaganap ang taunang Masskara Festival na dinarayo ng marami. Nakilala bilang Paris de Negros ang Silay City na nahirang din bilang Seat of Arts, Culture and Ecotourism in Western Visayas. Makikita rin sa Silay City ang 31 ancestral homes na pawang mga national treasures. Ang Sagay City ay itinuturing na paraiso ng mga mandaragat. Sa Carbin Reef at Maca Reef ay makikita ang mga hindi pangkaraniwang lamang-dagat. Paborito ng mga turista ang Mambukal Mountain Resort na nasa paanan ng Kanlaon Volcano na isa sa most active na bulkan sa Pilipinas. Marami ring mountain resorts sa Bago City. Isa ring divers paradise ang Sipalay City na ditoy may natuklasang underwater church.</body>
<link>http://www.philstar.com/Article.aspx?articleId=207563&amp;publicationSubCategoryId=94</link>
</article>
<article>
<title>EDITORYAL  Sabihin na ang manok sa 2004</title>
<author></author>
<date>
<month>May</month>
<day>26</day>
<year>2003</year>
</date>
<body>NANGANGAMOY na ang 2004 elections. Patunay ang mga infomercial sa TV na madalas na ang pagpapalabas. Marami na rin ang mga nakadikit na posters sa mga poste ng koryente na nakalagay ang pangalan ng mga pulitiko. Maski sa mga barangay na nagdadaos ng pista ay nakasabit ang mga bold na letra ng pangalan ng mga pulitiko at bumabati ng happy fiesta. At kahit si President Gloria Macapagal-Arroyo ay nililigalig ng 2004 Presidential elections. Kahit na ilang beses na niyang sinabi na hindi tatakbo ay patuloy pa rin siyang kinukulit. Noong nakaraang taon, seryosong sinabi ni Mrs. Arroyo na hindi na siya kakandidato at ang pagtutuunan na lamang ay ang pagpapaunlad ng ekonomiya sa nalalabing panahon ng kanyang pamumuno. Ang paghahayag ni Mrs. Arroyo ay pumawi sa mainit na tensiyon ng pulitika. Nabuhusan ng tubig ang nagliliyab na apoy ng mga haka-haka at usap-usapang kaya urung-sulong si Mrs. Arroyo ay sapagkat may balak siyang tumakbo. Pero lumamig nga bigla nang ianunsiyo na hindi na siya tatakbo. Pero ngayon, naiiba na naman ang hangin sapagkat, marami na naman ang nagtutulak kay Mrs. Arroyo sa kabila na ayaw na nga niya. Ang mga kapartido niya mismo ang nagtutulak sa kanya na tumakbo. Ang pagdalaw niya sa United States na binigyan ng sobra-sobrang pag-istima ni President George W. Bush ay nagkaroon ng kulay. Lalo pa nang udyukan ni Bush na kumandidato muli si Mrs. Arroyo upang maipagpatuloy ng US ang kampanya laban sa terorismo. Si Mrs. Arroyo ang isa sa mga Presidente na unang nagbigay ng suporta sa US laban sa terorismo. Nagtaray si Mrs. Arroyo sa isyu ng pagtakbo niya sa 2004. Muli ay sinabi niyang hindi na siya tatakbo. Sinabi niyang pataray sa media na ang pagtungo niya sa US ay walang kaugnayan sa pulitika. Sinermunan niya ang media sapagkat pinalalaki umano ang isyu sa pulitika. Hanggang ngayon marami pa rin ang duda kung tatakbo nga ba o hindi si Mrs. Arroyo. May nagsasabi na magbabago pa ang kanyang desisyon. At habang palapit nang palapit ang 2004 election, palakas nang palakas ang mga nagtutulak sa kanya. Isa sa pinakamabisang paraan para tumigil na ang mga nagtutulak ay ang ipahayag na ni Mrs. Arroyo kung sino ang kanyang &amp;quot;manok&amp;quot; sa darating na eleksiyon. Sabihin na niya upang matapos na ang usap-usapan at bulung-bulungan. Tiyak na titigil ang mga nagtutulak.</body>
<link>http://www.philstar.com/Article.aspx?articleId=207668&amp;publicationSubCategoryId=94</link>
</article>
<article>
<title>STI binalaan ng CHED sa kursong di aprobado</title>
<author>AKSYON NGAYON ni Al G. Pedroche</author>
<date>
<month>May</month>
<day>26</day>
<year>2003</year>
</date>
<body>BABALA sa mga estudyante na kumakagat sa mga bagong kurso sa Information Technology at computer courses na iniaalok ng ilang institusyon nang walang approval ang Commission on Higher Education (CHED). Nagbabala kahapon ang CHED sa Systems Technical Institute na papatawan ito ng mabigat na parusa sa pagbubukas ng mga degree programs na walang approval ng Commission. Sinabi ni CHED Director Roger Perez na ang alinmang educational institution na mag-aalok ng mga information technology at iba pang kurso sa computer ay lalapatan ng parusa ng naturang ahensya kung ang mga programang iniaalok ay hindi aprobado ng komisyon. Mabuting maipaabot natin ang impormasyong ito sa mga mag-aaral lalu pat magbubukas na naman ang klase. Baka ang kursong papasukan ninyoy hindi kikilalanin ng CHED, sayang lang ang malaking halagang gagastusin sa matrikula. Ang babala ay ginawa matapos mag-anunsyo ang iAcademy, isang subsidiary ng STI na magbubukas ito ng kurso sa ilalim ng business management program nito na tatawaging BS Business Management na ang specialization ay eManagement. Aba, talagang big losers ang mga estudyante pag nagkataon. Mantakin ninyong hanggang P200,000 ang sinisingil na tuition diumano ng iAcademy bawat taon para sa isang estudyante. Makabubuti na bago mag-enrol ay magsiyasat munang mabuti ang mag-aaral para hindi masayang ang pera at pagod sa pag-aaral. Wika nga, better sure than sorry. Kinumpirma ng CHED-NCR na ang iAcademy ay hindi pa nabibigyan ng permiso o lisensya ng ahensya para sa kursong BSBM-eM at ang pag-aalok ng ganitong kurso ay labag sa batas. Sinabi ni Perez na itoy sisiyasatin pa ng CHED bago gumawa ng kaukulang aksyon. &amp;quot;We will apply the full force of law against erring schools. These institutes and academies offering IT courses without the prior approval of the commission can be stripped of their accreditation,&amp;quot; dugtong niya. Nilinaw naman ni CHED Education Program specialist Mila Oineza na tanging ang kursong BS Computer Science at BS Information Technology ng iAcademy ang aprobado ng komisyon. Bukas naman ang kolum na ito para dinggin ang sagot ng STI sa akusasyon.</body>
<link>http://www.philstar.com/Article.aspx?articleId=207678&amp;publicationSubCategoryId=94</link>
</article>
<article>
<title>&amp;quot;Reaksyon sa Gloriang-Gloria&amp;quot;</title>
<author>CALVENTO FILES ni Tony Calvento</author>
<date>
<month>May</month>
<day>26</day>
<year>2003</year>
</date>
<body>MGA KAIBIGAN, PINANININDIGAN KO ANG AKING OPINYON NA SA PANAHON ITO, dahil na rin sa &amp;quot;Royal Treatment&amp;quot; na tinatamasa ni Presidente Gloria Macapagal-Arroyo mula sa administrasyon at sa Presidente mismo ng US na si George W. Bush, MAAARING MAG-IBA ANG ISIP ni PGMA at talikuran ang kanyang deklarasyon nung Disyembre 30, 2002, na hindi na siya muling lalahok sa presidential election sa 2004. Tinatanong natin ang mga mambabasa ng CALVENTO FILES kung ano ang masasabi nila sa bagay na ito. Susuportahan ba nila si PGMA o hindi? Sang-ayon ba sila o mas gusto nilang tuparin ni PGMA ang salita niya? Mahigit sa tatlong daang mensahe, ibat iba ang sinasabi. Iisa lang ang mapapayo ko sa oposisyon. Kapag si PGMA ay tumakbo, kailangan magkaisa ang lalaban dito. Hindi kayo mananalo kapag watak-watak. Magkakahati-hati ang boto. Hindi po natin malalathala lahat at muling humihingi ng paumanhin, subalit narito ang ilan lamang sa reaksyon na natanggap natin. Opinyon po ninyo ito, hindi akin. Wag ng 2makbo d cya mnanalo ayaw ng mga tao masyadong cip-cip sa mga Kano.  09168481805 Su2portahan ko cya kapag 2makbo ulit. Mga maga2ndang bagay ang tinitignan ko hndi ang palpak.  09208166026 Susuportahan ko po cya dhil magnda nman po ang hangarin nya s bawat Filipino ika nga ito ang republic Fr. Long Mendoza ng Pampanga.  09292901815 D ako sang aun 2makbo c GMA, dhil walang ngyari s ating bansa, pag bigyan n nyang tumakbo yng iba, bka mas my mgawa sa bansa.  09166113793 D ko ibo2to c GMA kahit 2makbo p cya, napabuti b nya ang bansa? Carlo ng Q.C.  09165141638 Ang kapal talaga ng mukha nya nangagaw n nga cya ng pwesto ngyon tatakbo pa sya? Kapal. Fr. Ann Pasig  09206288834 Payag na payag akng 2makbo muli c GMA, dhil cya lang ang my direction at matatag.  09207930001 Oo, susuportahan k c Pgma kng tatakbo sya. Snay tumakbo sya. Dhil matalino ang mata pang at magaling dumiskarte. kesa s ibo PGMA na! Shes on d ryt track.  09204325596 On my opinion im willin 2 support Pgma if she ran this coming election. The big problem almost her cabinet Secs. no Gloria! Fr. Mark of Pque  09178482996 Kng ako ky Ping Lacson ako dahil subok na natin ang ka2yhan nya cmula panong police pa cya.  09197316201 Mas maganda wag na cya tumakbo. Ang kaylangan nting pres. ay ung me sariling paninindigan at my pgtingin s mga naghi2kahos.  09169391035 O o, kung mli2nis nya ang Manila bay atsaka ung ilog pasig pti polusyon s boong syudad, bkit hindi!  09168318796 Gud am p. Wla na pong mamimili d2 s palengke dhil s ka2gawan ng Gloria, na pagagandahin niya pg cya uupo ngaun paaasahin pa nya kaming mga tindera.  09185571875 Bkit hindi. Hindi na mapipigil ang mga taong nagsabi 2ta cya ng America kya lubos lubosin na ni PGMA n maging 2ta cya. Dhil s laki ng problema ng bnsa ngaun bka nga m2lungan p to ng America.  09198774285 D ako sng aun na 2makbo ulit c Gloria d pwede, ang walang isang slita. Paano na ang bhay ntin kong pres. pabago-bago ng isip? NRL MADALOYON CITY.  09194756324 2pa2tay ni Chavit dhil galit sa knya. D hindi kklos c Pres Gma kc kaalyado niya c Chavit. Ganyan ba ang pres. ntin? Pgkakampi nya kahit suspect sa patayan d nya  09178949232 Pyag ako na kkandda2 uli c Gma. M. T of Hong kong  09296738542 Magandang umaga. Pra s akin su4than ko c Gma, bigyan ntin syang pgkakataon lalo ngaun n supurtahon tau ng USA. Tricycle boy of Pque  09198014356 Gud am! Nbsa ko po ang inyong column sir. agree po ako na 2makbong muli c GMA sa 2004 kht nun pa naganap ang kanyang State Visit s US She deserved to be the pres. again of our country kc maganda po ang kanyang leadership. FPJ is my idol and kbabayan ko pa cya but I dont want him.  09202995438 Wlang duda na 2makbo uli c GMA kc mgling kaso ang pagbanggit nya ng no. comment ay nako Gloria.  091929020325 Mbuti pa wag n cyang 2makbo ppulutin lang cya sa kangkungan d papuri ang kailangan nmin kndi ang ilalamon sa aming mga tiyan na nagugutom.  09198865518 Mganda gnagawa ng ating pres. pra sa sambyanan susu4ta ako pra sa kanya. GMA 4 pres.  09202219543 PGMA gapat wag na 2makbo. dapat nga mag-resign na lang cya.  09169279781 Hnd ako ppayag na 2makbo p cya. bka lalo lng lumubog ang ating bnsa. Kpag nanalo uli cya. ky Ping na lng ako. fr. Batanggas  09169733858 Amnin man ntin o hindi mas gmanda ang Pinas kysa nung term ni ERAP so why not try her again bside compare c danding &amp;amp; lacson. Gloria had good record.  09209493627 GMA wag knang 2makbo s 04 c Lacson na lang muna. DENIS Banaue St. Q.C.  09192140585 Dto susu4tahan c GMA pra sa akin c Roco dapat mamuno sa ating bnsa matalino makabayan at makamasa. NEL fr. Pasig  09208633586 d2 sang-ayon kami na muling 2makbo c Pres. GMA pra maipagpa2loy niya ang mga nacmulan niya para sa mamamayan.  09197866792 Hwag ncyang kmanddato pa sa prehas na lban hndi mananalo ang babae s lalake kandida2 sa pgka pres. na cyang klooban ng dyos.  09185109351 If GMA will run again as a pres. of R.P. kaisa ninyo kmi pra sa mbuting pmumugay ng mga kbbyan ntin.  09197371775 Kng 2makbo c GMA. d naming cya iboboto smpu ng amng pamilya.  09162499610. Kengkoy c Pres. GMA. kng kkandidato cya sa 2004 pagdura nya dpat hwag ng dilaan, nakakadiri  09195608466 No way! 2 do hope na sana wag na lng cyang 2makbo pra dkmi magkroon ng dhilan na isyuin na pnagloloka nya lang ang taong byan.  09205425460 MARAMING SALAMAT SA INYONG LAHAT at para sa anumang opinyon, maaari kayong mag-text sa 09179904918. Maaari rin kayong tumawag sa CALVENTO FILES 7788442.</body>
<link>http://www.philstar.com/Article.aspx?articleId=207695&amp;publicationSubCategoryId=94</link>
</article>
<article>
<title>Doktor, pinahiya sa airport</title>
<author>IKAW AT ANG BATAS Ni Atty.Jose C. Sison</author>
<date>
<month>May</month>
<day>27</day>
<year>2003</year>
</date>
<body>KASO ito ni Dr. Luna sa isang biyahe niya patungong Amerika noong 1991. Naglabas noon ang Northwest Airlines ng isang direktiba na nag-uutos ng isang matinding inspeksyon ng mga black, brown or burgundy na Samsonite bag patungong Asia, Africa o Europe. Nagmula ang direktibang ito sa bantang terorismo na natanggap ng Aviation Agency tungkol sa isang brown na Samsonite bag na naglalaman ng isang bomba. Si Dr. Luna ay patungong San Francisco bilang first class passenger. Matapos makapasa ang kanyang Samsonite bag sa inspeksyon, nilapitan siya ng isang empleyado ng airline. Inutusan siyang pumila sa isa pang inspeksyon ng mga pasahero na may dalang Samsonite bag. Nang ibigay niya ang kanyang Samsonite bag, bigla itong binuksan at walang pitagang inilabas ang kanyang mga gamit. Pagkatapos ay inutusan siyang ilagay ang kanyang Samsonite bag sa isang supot na itim samantalang ang iba niyang gamit ay sa dalawang sobre na papel. Nakiusap siyang ilagay ang ibang gamit niya sa Samsonite bag dahil hindi kasya ang mga ito sa papel na sobre, subalit bastos siyang sinagot ng isang empleyado ng airline na &amp;quot;hindi!&amp;quot; Hindi pa natapos ang kanyang sinapit na kahihiyan nang habang naglalakad siya papuntang VIP room, isa-isang bumagsak ang mga gamit niya. Muli siyang nakiusap na makita ang manager ng airline subalit ang humarap sa kanya ay ang assistant manager. Malakas at aroganteng sinabihan siya nito ng &amp;quot;Kahit na ikaw pa ang Presidente ng Pilipinas o ng Amerika, kailangan kang sumailalim sa direktiba!&amp;quot; Napahiya muli si Dr. Luna dahil ang mga pasaherong nakasaksi ay umiling na lamang at natawa sa kanya. At kahit na nakatanggap si Dr. Luna ng isang sulat ng paumanhin na may kalakip na $100 na travel voucher mula sa airline, sinampahan pa rin niya ito ng kaso upang magbayad ng moral at exemplary damages at attorneys fees. Depensa naman ng airline, isinagawa lamang nila ang direktiba para sa kapakanan ng mga pasahero at wala silang pananagutan sa naging asal ng kanilang mga empleyado. Tama ba ang airline? MALI. Kahit na ang seguridad ng mga pasahero ang pangunahing layunin ng isang airline, at pumapangalawa lamang ang kaginhawahan sa paglalakbay, kinakailangan pa rin nilang igalang ang karapatan ng kanilang pasahero. Anumang direktiba para sa seguridad ay kinakailangang umayon sa karapatan ng mga pasahero na makatanggap ng maayos, may respeto at may konsiderasyon na pakikitungo mula sa airline. Ang masamang inasal ng mga empleyado ay nagdulot kay Dr. Luna ng hapis at matinding pagkabahala. Kaya, kailangan siyang bayaran ng P100,000 bilang moral damages. At para sa pagtutuwid sa maling pamamaraan at pakikitungo ng airline sa mga pasahero, may karapatan si Dr. Luna sa exemplary damages na P50,000 at P25,000 na attorneys fees (Northwest Airlines vs. Laya G. R. 145956, May 29, 2002).</body>
<link>http://www.philstar.com/Article.aspx?articleId=207807&amp;publicationSubCategoryId=94</link>
</article>
<article>
<title>Kahera ng restaurant, bagong chiching ni Congressman</title>
<author>BALITAN SPECIAL ni Deo Macalma</author>
<date>
<month>May</month>
<day>27</day>
<year>2003</year>
</date>
<body>ALAM nyo bang cashier killer ang isang congressman? Ayon sa aking bubuwit, happy birthday muna kay Mae Binauhan ng DZRH News Center; Gen. Reynaldo Velasco ng NCRPO; Perlito Coloma ng Malaca&amp;ntilde;ang; VW Sid Banaria, Cathy Frogoso, Rey Juan, Romy Reyes at Dean Marco Sto. Tomas. * * * Alam nyo bang kahera ng isang restaurant ang bagong chiching ngayon ng isang congressman? Ayon sa aking bubwit, may kanya-kanyang style ang mga kongresista para makabingwit ng mga chiching. Yung mga kongresistang gustong magka-girlfriend ng mga daisy, daisy sais anyos hanggang betty anyos ay nagbibigay ng scholarship. Yung iba namang kongresista na umiiwas ng sabit para hindi matulad kay Rep. Romeo Jalosjos, ang nililigawan naman ay mga paga-betty anyos na. Kadalasan ay mga Sales Representatives sa Kongreso at mga GRO sa Pegasus, Classmates, Legend, Lexus, Sky Trek at iba pang class na mga night club. * * * Ayon sa aking bubuwit, itong kongresista naman mula sa Central Luzon, ang niligawan naman ay ang magandang kahera sa isang restaurant sa House of Representatives. Ang chiching ay cashier ng Almond Marina Restaurant sa Kongreso. Nagulat ang aking bubuwit sapagkat biglang nawala ang nasabing kahera. Nang mabalitaan niya, isa na pala ito sa staff ni Congressman. At higit sa lahat, siyota na niya. Ang tulis mo Congressman! Kaya ang ibang style ng mga kongresista, para mapa-ibig nila ang mga chiching, kinukuhang staff sa kanilang opisina. Kapag napa-ibig na ang chiching, nakuha ang kanilang gusto at kapag pinagsawaan na, tatanggalin ito at hindi na inire-renew ang employment contract. Pagkatapos ay kukuha na naman ng bago at mas magagandang chiching. Ganyan kawalanghiya ang ilang matulis na kongresista. * * * Ayon sa aking bubuwit, ang maganda at seksing cashier na kinuhang staff at siyota ngayon ng isang congressman ay si Itatago ko na lang siya sa pangalang Ms. D as in Dinale. At ang simple, tahimik at matulis palang congressman ay walang iba kundi si Kababayan siya ni Manong Speaker Joe de V. Siya ay si Congressman T. as in Tulis Express.</body>
<link>http://www.philstar.com/Article.aspx?articleId=207813&amp;publicationSubCategoryId=94</link>
</article>
<article>
<title>EDITORYAL  Baha at trapik</title>
<author></author>
<date>
<month>May</month>
<day>28</day>
<year>2003</year>
</date>
<body>BALIK sa dating problema ang mga taga-Metro Manila. Maraming lugar sa Metro Manila ang bumaha kahapon, kinabibilangan ng Sta. Cruz, Blumentritt at Dimasalang sa Maynila, Buendia Avenue sa Makati, Roxas District at Balintawak sa QC at iba pang lugar. Totoo ang sinabi ng Metro Manila Development Authority (MMDA) na hanggang tuhod na lang ang baha at hindi katulad sa nakaraan na hanggang baywang. Resulta raw iyon ng paglilinis nila ng mga esteros at imburnal na sinimulan pa noong October ng nakaraang taon. May katotohanan nga sapagkat medyo nabawasan ang taas ng baha. Pero ang hindi nabigyan ng atensiyon ay ang grabeng trapik na ang dahilan ay ang baha. Maraming sasakyan ang umiwas sa baha at ang nangyari ay kung saan-saan na naglusutan ang mga sasakyan. At kakatwang nawala ang mga traffic enforcers ng MMDA na kailangang-kailangan sa oras ng pagkabuhul-buhol. Alas dose ng hatinggabi ay marami pang sasakyan sa malalaking kalsada katulad ng EDSA, Buendia, Ayala, McArthuir Highway at halos hindi gumagalaw dahil sa traffic. Ang North Luzon Expressway na kasalukuyang nagsasagawa ng improvement ay uusad-usad na animoy mga ahas sa bagal ang mga sasakyan. Inamin ng MMDA na 80 porsiyento pa lamang ang nagagawa nilang paglilinis sa mga estero at waterways pero kung ikukumpara raw noong nakaraang taon, mas malaki ang improvement ngayon. Hindi na raw magbabaha nang grabe sa mga mababang lugar. Ang walang disiplinang pagtatapon ng basura ng taumbayan ang sinisisi dahil sa pagbaha. Sinabi ng MMDA na mahalaga ang pakikipag-cooperate ng taumbayan sa maayos na pagtatapon ng basura. May progreso nga sa problemang baha pero hindi pa rin 100 porsiyento. Nagsisimula pa lamang ang pag-ulan at inaasahan na mas matindi pa ang magaganap sa Hunyo at Hulyo na karaniwang dumadalaw ang bagyo. Sa susunod na buwan ay magbubukas na ang klase at dapat pang magsagawa ng kumpletong paglilinis ang MMDA para lubusang mawala ang problemang baha. Nararapat din naman ang pagbibihis sa mga traffic enforcers ng MMDA. Ideploy sila sa kalsada sa mga sandaling may baha upang mangasiwa sa traffic. Kahapon ay halos walang makitang MMDA sa mga kalsada kaya nagkabuhol-buhol ang mga sasakyan. Dapat na ngang mag-hire ang MMDA ng mga bago at edukadong personnel upang mangasiwa sa kalsada. Alisin ang mga corrupt. Kung may dapat mang i-shoot-to-kill si Chairman Bayani Bayani gaya ng kanyang &amp;quot;biro&amp;quot; sa mga magtatapon ng basura, iyan ang mga corrupt na traffic enforcer.</body>
<link>http://www.philstar.com/Article.aspx?articleId=207911&amp;publicationSubCategoryId=94</link>
</article>
<article>
<title>Madungis na imahe ng Kongreso mababago kapag...</title>
<author>BAHALA SI TULFO ni Ben Tulfo</author>
<date>
<month>May</month>
<day>28</day>
<year>2003</year>
</date>
<body>&amp;quot;OVERNIGHT&amp;quot;, kayang baguhin ng Kongreso ang &amp;quot;madungis&amp;quot; na imahe nito kapag naisakatuparan ang planong computerization sa nasabing institusyon. Dagdag dito, ang pagkakaroon ng sariling website kung saan makikita ni Juan Dela Cruz kung anong pinaggagawa ng kanilang niluklok na mambabatas sa internet. Ang problema, magastos daw ang proyektong ito. Matagal nang binalak at pinag-usapan sa Kongreso. Sila mismo ang nagsasabing maganda ang plano, pero hanggang plano lang. Hindi ito isang realidad para sa kasalukuyang House Speaker na si Jose De Venecia. Subalit ayon na rin sa ilang mambabatas, puwede raw kunin ang pondo sa kanilang travel fund. Ang problema, marami raw ang aalma na mga kongresista. Ang akala yata ng ilan sa mga kongresista, karapatan nila bilang congressman ang pagbibiyahe sa mga bansang kanilang naisipang pasyalan. Pero ayon sa aming source, hindi raw mahalaga at hindi prayoridad ang kanilang pagbibiyahe. Sa halip, puwede nilang gamitin ang kanilang travel fund pangtustos sa nasabing computerization program. Kapag naisakatuparan ang website sa Kongreso, tiyak titino raw ang mga batugan at mga bulakbulerong kasamahan niyang congressman. Sa website directory ng bawat congressman, makikita raw kung sino ang performing at non-performing congressman. Madali na raw maispatan ang mga mahilig matulog sa pansitan. Eto ang tunay na dahilan kung bakit hindi puwedeng maisakatuparan ang nasabing computerization at website dahil mabubulgar daw sa taumbayan ang &amp;quot;Lihim ng Guadalupe&amp;quot; sa Kongreso. * * * &amp;quot;In Service to the Filipino People&amp;quot;, kung gugustuhin nitong higanteng nagmamay- ari ng mga cable companies, magagawa nilang maglaan ng isang channel para sa Kongreso. Dito puwede nilang gamitin ang &amp;quot;fiber optic technology&amp;quot; para mai-cover &amp;quot;live&amp;quot; ang mga mahalagang session sa Kongreso para sa kapakanan ni Juan Dela Cruz. Sa bagay na ito, mababago ni De Venecia ang madungis na imahe ng Kongreso sa magdamag. Maiiwasan na rin ang problema pagdating sa quorum o attendance. Makikita ni Juan Dela Cruz kung sino ang mga antukin na congressman, at ang mga nangungulangot lang sa loob ng session hall kabilang dito ang mga congressman na ang alam lang ay magbilang ng butiki sa kisame. Tulad sa ibang bansa na nakikita sa TV Live ang mga sessions sa kanilang Kongreso at Senado, mapipilitan ngayon magtrabaho ng tama ang mga ito sa ating Kongreso maging sa Senado. Hindi na puwedeng idahilan ni De Venecia na ituro ang sisi sa mabagal na Senado dahil mabilis magtrabaho ang kanyang Kongreso kung kayat sinusulong niya ang Constitutional Assembly (Con-Ass).</body>
<link>http://www.philstar.com/Article.aspx?articleId=207921&amp;publicationSubCategoryId=94</link>
</article>
<article>
<title>DOTC Sec. Leandro Mendoza ba't nabigyan ng radio frequency si Boy Abang?</title>
<author>BANAT NI BATUIGAS ni Bening Batuigas</author>
<date>
<month>May</month>
<day>28</day>
<year>2003</year>
</date>
<body>TAHIMIK na tumataya sa bookies ng karera ang mga barkada natin sa Sampaloc noong nakaraang Miyerkules nang biglang bumulaga si alyas Plasco sa radio transceiver na magsara muna ang mga butas ni Oscar Simbulan alyas Boy Abang sa sakop ng Station 4 ng Western Police District (WPD) dakong alas otso ng gabi. Sinabi ni Plasco na may mga pulis sa pamumuno ng isang SPO1 Nelson Espiritu na umiikot sakay sa isang dyipni at nanghuhuli. Humihingi umano si Espiritu sa kanilang amo ng TV at aircon para sa opisina ng kanyang amo, ang kaibigan kong si Supt. Manolo Martinez, ang bagong hepe ng Station 4 ng WPD, ani Plasco. Halos 30 butas nina Boy Abang at ang kanyang kasosyong si Lorna, na kanyang sekretarya, ay tumalima sa kautusan ni Plasco. Pagkaraan ng halos 30 minutong pagkabagot, nag-shout na muli si Plasco sa radio. Ayon sa kanya, ayos na dahil nagkasundo na sina Boy Abang at Espiritu. Hindi ko lang alam kung ilang aircon at TV ang ibinigay ni Boy Abang sa amo ni Espiritu, pero siyempre nagbukas na muli ang mga bookies ng una kayat tuloy na naman ang ligaya ng mga barkada natin. Sa pagdalaw ko sa kaibigan kong si Martinez, tiyak sobrang malamig ang kanyang opisina at pakuyakoy na nanonood ng NBA finals, hindi ba mga suki? He-he-he! Ano na kaya ang nangyari sa kaso ni Sir, yong nanampal siya ng pulis? Teka nga pala mga suki, si Plasco ang radio dispatcher ni Boy Abang at Lorna. Siya ang nagbibigay ng blow-by-blow account ng karera. Ang frequency ng radio ni Boy Abang at Lorna ay 822 at makikita ang kagamitan niya sa Barcelona St., sa Moriones, Tondo. Bakit kaya pinayagan ni Transportation Secretary Leandro Mendoza na mabigyan ng permit ang radio frequency ni Boy Abang at Lorna eh maliwanag na economic sabotage ang ginagawa niya, di ba mga suki? Malaking kawalan sa kaban ng gobyerno ang ginagawa ni Boy Abang at Lorna na dapat habulin kaagad ni Chief Supt. Pedro Bulaong, ang hepe ng Manila police. Pero kung ke Buboy Go nga eh walang binesa si Bulaong, ke Boy Abang at Lorna pa kaya? He-he-he! Kapwa magaling magbigay ng lingguhang intelihensiya sina Buboy Go at Boy Abang, di ba mga suki? Malakas maghatak ng parukyano sina Boy Abang at Lorna dahil halos lahat ng laro ng legal na karera ay mayroon sila. Ang palaro niya sa double, forecast, Pick 6, winner take-all at quartet. Aba walang ligtas ang pera ng mga manunugal sa kanya ah, di ba mga suki? Ang gitna nina Boy Abang at Lorna ay P20,000 sa double at P10,000 naman sa forecast samantalang tig-sampung tiket ang nilalaba-nan niya sa Pick 6, winner take-all at quartet. Eh kung talagang mananaya ka sa bookies dito ka na kina Boy Abang at Lorna dahil marami kang pagpipilian na tayaan, di ba mga suki?</body>
<link>http://www.philstar.com/Article.aspx?articleId=207927&amp;publicationSubCategoryId=94</link>
</article>
<article>
<title>EDITORYAL  Gapok na barko hindi dapat ibinibiyahe</title>
<author></author>
<date>
<month>May</month>
<day>29</day>
<year>2003</year>
</date>
<body>DAPAT nang magkaroon ng matibay na batas hinggil sa maritime safety. Sa dami nang mga nangyayaring trahedya sa karagatan na pumapatay ng maraming tao, hindi na dapat magpatumpik-tumpik pa ang mga mambabatas para lumikha ng batas ukol dito. Kung hindi pagtutuunan ng pansin ang bagay na ito, marami pang pangyayari at baka nasa malagim pa katulad nang banggaang nangyari sa pagitan ng MV San Nicolas at Super Ferry 12 na may 25 katao ang namatay at maraming iba pa ang nawawala. Ipag-utos na huwag nang ibiyahe o ipamasahero ang mga barkong pinaglumaan nang panahon at walang sapat na kagamitan sa communication. Hindi na dapat ibinibiyahe ang mga ganitong uri ng barko sapagkat inihuhulog lamang nila sa dagat ng kamatayan ang kanilang pasahero. Ang dapat gawin sa mga barkong luma ay gawing panggatong o kayay bahay ng talaba. Ang MV San Nicolas na sinasabing yari sa kahoy ay nahati sa gitna, batay sa sinabi ng mga nakaligtas na biktima. Sabi ng isang survivor, nagulat na lamang sila nang bumulaga na lamang sa kanilang harapan ang Super Ferry. Isang pagpapatunay na nabiyak ang barko at naging dahilan kaya lumubog. Itinatanggi naman ng Super Ferry na sila ang bumangga sa mas maliit na MV San Nicolas. Ayon sa skipper ng Super Ferry, isang milya pa ang layo nila ay natanaw na niya ang MV San Nicolas at nakita niyang nag-cross ito sa kanilang dadaanan. Umiwas aniya sila subalit huli na. Sabi naman ng MV San Nicolas, hindi sumasagot sa VHF radio ang Super Ferry kaya nangyari ang trahedya. Dalawang Coast Guard officials sa Coron, Palawan ang sinibak sapagkat may mga pasaherong hindi nakatala sa manipesto. Karamihan sa mga pasaherong hinahanap ng kanilang kamag-anak ay napag-alamang hindi kasama sa listahan. Ang policy ng Coast Guard na &amp;quot;no ticket, no boarding&amp;quot; ay hindi nasunod. Trabaho ng Coast Guard na abangan ang pag-alis ng barko at siyasatin kung nakasunod sa requirements ang papaalis na barko. Nararapat lamang na sibakin sa pawesto ang mga responsible sa pinakabagong trahedya. Ganyan naman ang nangyayari, kapag may namatay na saka magkakaroon ng leksiyon subalit makaraan ang ilang buwan o taon, malilimutan na ang mga pangyayari. Magkakaroon na naman ng pagkakamali at hanggang sa may trahedya na namang mangyayari. Pinaka-mabuti na ipag-utos na ibasura na ang mga gapok na barko upang maiwasan ang trahedya. Siyasatin din kung may kakayahan pa ang mga kapitan at crew sa pagpapatakbo ng barko.</body>
<link>http://www.philstar.com/Article.aspx?articleId=208031&amp;publicationSubCategoryId=94</link>
</article>
<article>
<title>EDITORYAL  Kulang pa sa linis ang MMDA</title>
<author></author>
<date>
<month>May</month>
<day>30</day>
<year>2003</year>
</date>
<body>SINABI ng Metro Manila Development Authority (MMDA) na noong October pa ng nakaraang taon sila nag-umpisang maglinis ng mga baradong drainage at waterways. Mas improved anila ngayon kumpara noong nakaraang taon na hanggang hita ang tubig. Ipinagmalaki ng MMDA na hanggang tuhod na lamang ang lalim ng tubig ngayon. Mas maraming kalsada anila ang nadadaanan ngayon kaysa noong nakaraang taon. Limampung porsiyento anila ang ibinawas sa laki ng baha. Kinakitaan anila ng improvement ang flood situation sa Metro Manila. Iyan ang sabi ng MMDA pero kung ang karaniwang mamamayan ang tatanungin, mas lumubha pa ang problema sa baha. Walang ipinagbago, taliwas sa sinasabi ng MMDA na nagkaroon ng improvement. Naranasan na naman ng taga-Metro Manila ang grabeng baha noong Lunes. Taliwas sa sinasabi ng MMDA, hanggang hita pa rin ang lalim ng tubig sa Blumentritt, Sta. Cruz at Espa&amp;ntilde;a sa Maynila, Araneta Avenue at Kamuning sa QC; Buendia Ave sa Makati City sa maraming lugar sa Caloocan, Malabon, Navotas at Valenzuela (CaMaNaVa). Noong Lunes naranasan nang maraming commuters ang grabeng trapik. Sampung oras ang ibinabad ng mga commuters sa kalsada sapagkat hindi gumagalaw ang kanilang sasakyan. Ang dahilan: Baha. Marami ang nanatili na lamang sa sasakyan at doon na natulog. Pinakamatindi ang naranasan ng mga dumaan sa EDSA patungong North Luzon Expressway (NLEX). Labindalawang oras ang kanilang binuno para makarating sa kanilang bahay. Mula Balintawak hanggang Malinta Exit sa Valenzuela ay anim na oras na karaniwang nilalakbay lamang ng 20 minuto. Kulang pa sa paglilinis sa mga baradong waterways ang MMDA. Isa sa mga ipinag-utos ni President Gloria Macapagal-Arroyo kay MMDA Chairman Bayani Fernando ay ang madaliang construction ng CaMaNaVa flood control project. Sa aming paniwala, hindi pa gaanong nabubungkal ng MMDA ang mga naka-istak na basura sa imburnal. Nakapagtataka na may 10 buwan nang naglilinis ang MMDA subalit halos wala pa ring nangyayari sa problemang baha. Marami pa rin ang barado at kung mayroon mang mahalukay ang MMDA hindi pa rin sapat. Dapat din namang ipagpatuloy ang kampanya sa tamang pagtatapon ng basura. Ang basura ay hindi dapat itapon sa estero, imburnal at kalsada. Dapat namang makiisa ang taumbayan sa kampanyang ito. Ipagpatuloy pa ang linis upang malutas na ang problemang baha.</body>
<link>http://www.philstar.com/Article.aspx?articleId=208147&amp;publicationSubCategoryId=94</link>
</article>
<article>
<title>Mga nakabanggang ahente ng BITAG sa NBI Anti-Fraud Division, basahin n'yo to!</title>
<author>BAHALA SI TULFO ni Ben Tulfo</author>
<date>
<month>May</month>
<day>30</day>
<year>2003</year>
</date>
<body>HINDI na bago sa aming grupo ang malagay sa mga matetensiyong sitwasyon. Bahagi lang ito ng aming trabaho bilang isang &amp;quot;walang inuurungang&amp;quot; investigative team. Ilang beses nang naharap ang aming investigative team sa TV, ang BITAG, sa mga maiinit na kumprontasyon. Pero kakaiba ang nangyari noong Abril 22, sa pagitan ng mga ahente ng NBI Anti-Fraud Division at ng BITAG. Sinubukang duruin ng mga bagitong ahente ng nabanggit na dibisyon ang aming &amp;quot;advance party&amp;quot;. Tinangkang basagin daw nitong bruskong bagitong ahenteng nagngangalang &amp;quot;Gabinete&amp;quot; ang aming kamera. Nagkaroon ng mainitang pagtatalo sa pagitan ng aming segment producer kasama ang aming production manager na si Jeff. Pinagtutulung-tulungan nilang duruin ang dalawa kesyo bawal daw ang kamera. At pinagbibintangan ang aming grupo na sila raw ang kinukunan. Narinig ko malayo pa lamang habang papalapit ako kina Jeff ang panduduro nitong si Agent Gabinete at ilan sa kanyang mga kasamahan. Pero nung dumating na ako sa kainitan ng kanilang pagtatalo, isa-isang pasimpleng nag-alisan ang ilan sa mga ahente na para bang may dala akong sakit na SARS. Itong si Gabinete, buo pa rin ang dibdib kahit na nahulog na sa BITAG ng aming kamera ang kanyang pag-aasta, tuloy pa rin. Daig pa ang kanyang hepe na si Atty. Efren Meneses Jr. kung umasta. Nung araw na iyon, napag-alaman ng BITAG nasa Baguio City raw ang kanilang hepe na si Meneses. Kaya naman pala kanya-kanya silang diskarte. Parang mga naglalarong daga dahil wala ang pusa. Ang aming pakay, kasama ang mga nagrereklamo ay makaharap ang suspek na kanilang inirereklamo, asawa ni Police Colonel Ronaldo Macusi, si Dulce Macusi. Nung mga sandaling iyon nasa loob ng malamig na opisina ng NBI Anti-Fraud si Dulce. Maliit na isda lang si Dulce sa likod ng organisadong sindikato na rent-a-car scam kung saan nagagawa nitong maisanla ang mga nirentahan nilang sasakyan. Ang mga kliyente, mga matataas na opisyal ng militar at pulis. Ang mainit na kumprontasyon sa pagitan ng BITAG at mga ahente ng Anti-Fraud ay naging daan sa pagkaguho ng sindikatong nasa likod ng rent-a-car scam. Nabawi ang mga sasakyang nakapagtatakang naisanla ni Macusi. Ayon sa nagrereklamong MYATT rent-a-car na lumapit sa BITAG, may dalawang buwang kontrata si Macusi sa mga sasakyang kanyang nirentahan. Hindi nagbayad si Macusi sa kanyang mga nirentahan. Ang masahol dito hindi na isinauli ni Macusi. Sa kahilingan ng mga nagrereklamong suppliers ng MYATT rent-a-car sa BITAG, nagawa naming hilingin kay NBI Director Reynaldo Wycoco na ilipat ang kaso sa NBI-NCR mula sa Anti-Fraud Division. Nagawa ng grupo ng NBI-NCR sa pamumuno ni Atty. Ed Arugay na MABAWI ang mga sasakyang isinangla ng sindikatong nasa likod ni Macusi. Panoorin ang buong detalye kung papano tinutukan ng BITAG ang kasong ito bukas alas 55:30 ng hapon sa programang BITAG sa ABC-5. Mensahe namin sa mga bagitong ahente ng NBI Anti-Fraud, hindi kami ipinanganak kahapon! Nakita nyo na ngayon ang kinahinatnan kung papano kami magtrabaho sa BITAG.</body>
<link>http://www.philstar.com/Article.aspx?articleId=208155&amp;publicationSubCategoryId=94</link>
</article>
<article>
<title>Travel Special: Aklan</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>May</month>
<day>30</day>
<year>2003</year>
</date>
<body>ANG world famous Boracay na tinaguriang Paradise Island of the Philippines ay nasa Aklan, ang pinakamatandang lalawigan sa Pilipinas. Ang Aklan ay itinatag noong 1213 ng mga taga-Borneo. Itoy nasa gitna ng Sulu Sea, Sibuyan Sea at mga lalawigan ng Antique at Capiz. Bukod sa Boracay ang ilan pang paboritong tourist attractions ng Aklan ay ang mga sumusunod: Freedom Shrine na bantayog ng 19 martir na lumaban sa mga Kastila; ang Kalantiao Shrine sa Batan na parangal kay Rajah Kalantiao na gumawa ng makasaysayang Code of Kalantiao; Agtawagon Hill na nagsilbing kampo ng mga Pilipinong gerilya laban sa mga Hapones noong World War 2; Museo It Akean sa Kalibo na kinalalagyan ng mga antigong yamang-pangkultura ng Aklan; Tinagong Dagat na mas kilala bilang Hidden Sea na tinatabingan ng dalawang pulo sa Batan Bay; Tigayon Hill sa Kalibo na ang kuweba na likha ng ibat ibang mineral sa batuhan na may ibat ibang hugis; ang Ignito Cave sa Bgy. Tigum, Buruanga na tinatawag na Elephant Cave dahil sa korteng elepante ito; Liloan Citrus Farm na hitik sa mga bungang-kahoy at magagandang bulaklak at ang Tulingan Cave sa Nabas na sinasabi na isa sa pinakamahabang kuweba sa Pilipinas.</body>
<link>http://www.philstar.com/Article.aspx?articleId=208174&amp;publicationSubCategoryId=94</link>
</article>
<article>
<title>Editoryal  Paano paniniwalaan ang MILF ?</title>
<author></author>
<date>
<month>May</month>
<day>31</day>
<year>2003</year>
</date>
<body>ISANG araw makaraang humiling ng tigil putukan ang mga teroristang Moro Islamic Liberation Front (MILF), sinalakay nila ang dalawang Army detachments sa North Cotabato at limang sibilyan ang napatay, ayon sa report ng military. Sumalakay ng dakong alas-tres ng madaling-araw ang may 70 terorista at pinaulanan ng mortar at rocket-propelled grenades ang dalawang detachments ng 40th Infantry Battalion sa Bgy. Makabenban, Carmen, North Cotabato. Makaraan iyon, sinunog ang may 15 kabahayan at pumatay doon ng limang sibilyan. Sampung araw ang hiniling na tigil putukan ng MILF na magsisimula sa Lunes (June 2). Ayon sa MILF ang kahilingan ay bunga nang marubdob na pakiusap ng maraming grupo na matigil ang labanan at pag-usapan ang kapayapaan. Sinabi pa ng MILF na isa ang maimpluwensiyang Catholic Bishops Conference of the Philippines (CBCP) sa humihiling na magkaroon na ng pag-uusap. Humihiling ng tigil putukan ang MILF subalit taliwas sa kanilang ginawang pananalakay kamakalawa na nagbunga na naman sa pagkamatay ng limang sibilyan. Paano pa pakikinggan ang kahilingan kung gumagawa ng pagsalakay? Nararapat marahil tanungin ng bawat miyembro ng MILF ang kanilang sarili kung alam ba talaga nila ang kahulugan ng salitang &amp;quot;kapayapaan&amp;quot;. O ang kanilang kahilingan sa tigil putukan ay isang panibagong istratehiya para magsagawa ng panibagong paglusob. Sa panibago nilang pagsalakay, sinabi ni MILF Spokesperson Eid Kabalu, na hindi nila napagsabihan ang kanilang mga commander sa kahilingang tigil putukan. Gayunman binigyang katwiran ni Kabalu, na ang limang napatay sa ginawang pagsalakay sa dalawang Army detachments ay mga militiamen. Ang mga bahay anilang sinunog doon ay pag-aari ng mga sundalo. Ang pamahalaan ay nagpapakita ng kalambutan laban sa mga terorista. Sa kabila na ipinag-utos na ang pambobomba, hindi pa rin maipakita ang talagang tigas para masupil ang ginagawang pagmasaker sa mga sibilyan at pagsira sa maraming ari-arian. Hindi pa rin naman ganap na maideklarang terorista gayong lantaran na ang walang awang pagpatay. Halimbawa ang pagtatanim ng bomba sa maraming lugar sa Mindanao na ang napapatay pa ay mga inosenteng bata. Humihiling ng tigil putukan ang MILF subalit walang tigil sa pagsalakay. Dapat pa bang pakinggan ang kanilang kahilingan? Dapat ba silang paniwalaan?</body>
<link>http://www.philstar.com/Article.aspx?articleId=208280&amp;publicationSubCategoryId=94</link>
</article>
</data>