<?xml version="1.0" encoding="ISO-8859-1" ?>
<data>
<article>
<title>EDITORYAL - Reward para sa informer ng kidnappers</title>
<author></author>
<date>
<month>December</month>
<day>01</day>
<year>2003</year>
</date>
<body>MALAKING pera ang nakalaan sa makapagtuturo sa mga grupo ng kidnappers at terorista – P300 milyon! Kaya sa lahat ng mga nakababasa ng editoryal na ito, magsimula nang magmanman sa inyong kapaligiran at baka nasa tabi-tabi n’yo lamang ang mga miyembro ng kidnap-for-ransom group at mga terorista. Malaking kayamanan na ang P300 milyong pabuya. Pero ang tanong, maibigay naman kaya? Hindi kaya drowing lamang ito para masabi na gumagawa ng paraan ang pamahalaan sa lumalalang kriminalidad sa bansa? Halos ganito rin ang proyekto ng Philippine National Police (PNP) na ang sinumang makapagtuturo sa mga drug traffickers o shabu laboratories ay pagkakalooban ng pabuya. Ayon sa drug enforcement agency, pagkakalooban ng P1.5 milyon ang sinumang makapagtuturo sa sindikato ng droga at laboratoryo. Pero nakadidismaya, maliit na halaga lamang napapasakamay ng mga informer. At magkaminsan ay wala pa nga. Ibinubulsa ba ng mga PNP officials ang perang reward? Isang halimbawa ay ang pagkakadiskubre sa isang shabu laboratory sa Mapulang Lupa, Valenzuela City may dalawang linggo na ang nakararaan. Hanggang sa kasalukuyan ay hindi pa umano natatanggap ng drug informer ang pabuya. Kung tatanungin naman ang drug enforcement agency tungkol sa reward ay kung saan-saang isyu nila ibinabaling ang usapan. Hindi kaya ganyan din ang mangyayari kapag may nakapagturo na sa mga kidnapper o terorista? Umaasa na mayroon silang pabuya subalit hindi naman ibibigay ng buo o kapag minalas, hindi na nga nila mapapasakamay. Malaking pera ang P300-milyon para sa mga magtuturo sa mga kidnappers. Lubhang delikado ang buhay ng sinumang makapagtuturo sapagkat malaking sindikato ang kidnapping o maski ang mga terorista. Handa silang pumatay. Paano kung ang isang informer ay lolokohin naman sa perang dapat ay ipagkaloob sa kanya? Hindi na makatarungan iyan. Asahan lamang na lalo pang kakapal ang mga kidnappers, terorista at maski ang mga drug traffickers. Kung nais ng pamahalaan na masugpo ang masasama sa lipunan, huwag lilinlangin ang mga informer. Suportahan sila para matapos na ang problema.</body>
<link>http://www.philstar.com/Article.aspx?articleId=229971&amp;publicationSubCategoryId=94</link>
</article>
<article>
<title>Puwede si FPJ kung...</title>
<author>AKSYON NGAYON Al G. Pedroche</author>
<date>
<month>December</month>
<day>01</day>
<year>2003</year>
</date>
<body>NANINIWALA ako na kailangan ng bansa ngayon ang isang rallying figure. Isang charismatic leader para mapagkaisa ang taumbayan na pinagwatak-watak ng maruming pulitika. Sinasabing ang aktor na si Fernando Poe, Jr. ang taong makapagbibigkis sa ating sabog na bansa. Siya’y may kawan-kawan na mga tagahanga. Siguro nga pero hindi ako susugal sa kanya. Maaaring malinis ang intensyon ni FPJ. Kilala siya sa kanyang sirkulo sa showbis bilang taong matulungin at madaling lapitan. Ngunit gaya ng isyung alam na ng lahat, walang karanasan si FPJ sa pagpapatakbo ng bansa. Mas may karanasan sa kanya ang kanyang matalik na kaibigang si Joseph Estrada na matagal na naging Mayor, Senador, Vice President at Presidente. Pero ano’ng nangyari sa kanya? Hindi niya natapos ang anim na taong termino. Nakaharap siya ngayon sa isang kahiya-hiyang kaso ng pandarambong sa yaman ng bayan. Mahalaga ang charisma ng isang leader na walang alinlangang taglay ni FPJ. Puwede marahil siyang maging Pangulo kung makakakuha siya ng mga opisyal ng gabinete na may malinis na puso, talino at tapat na intensyong magsilbi sa bayan. Mga taong wala ni ga-hiblang makasariling interes na handang makipagtulungan sa kanya tulad ng mga musikerong bumubuo ng isang orchestra. Mahirap makatagpo ng ganyang klase ng mga tao. Kailangan pa sigurong umimporta ng mga santo mula sa langit. Kaya kung kukuha siya ng mga tagapayo, kailangan din niya ang dunong at talino kung anong payo ang kanyang tatanggapin at ipatutupad at kung ano ang ibabasura. Si Presidente Gloria ay matalino na pero tingnan sana niya at tigbakin ang mga amuyong sa palasyo na nagpapahamak sa kanya. Nangunguna rito si &amp;quot;Kuryente Queen&amp;quot; na nagbigay ng malaking kahihiyan sa Pangulo. Siya ang nagsubo ng impormasyon sa Pangulo na nadale ng mga awtoridad ang mga kidnapper ni Betty Chua Sy sa isang enkuwentro sa Bataan. Kampanteng inanunsyo ito ng Pangulo. Iyon pala’y ibang grupo ng kidnappers ito at walang kinalaman sa pagdukot-pagpatay sa Coke executive. Huwag ko na lang banggitin ang pangalan dahil kilala naman ito ng Pangulo at ng buong palasyo.</body>
<link>http://www.philstar.com/Article.aspx?articleId=229978&amp;publicationSubCategoryId=94</link>
</article>
<article>
<title>FPJ subok na, pero sa pelikula pa lang</title>
<author>SAPOL Ni Jarius Bondoc</author>
<date>
<month>December</month>
<day>01</day>
<year>2003</year>
</date>
<body>MARAMING naging fans si Gary Cooper dahil sa aksiyon, katatawanan at drama sa kanyang mga lead roles. Nu’ng 1936 itinayo nila siya bilang susunod na Presidente ng Estados Unidos. Napatunayan na raw kasi ang galing niya sa pulitika sa box-office hit na Mr. Deeds Goes to Town. Marahil dahil diyan, nanuya ang isang Manila radio commentator sa pagkandidato ng isa ring sikat na artista bilang Pangulo ng Pilipinas. Taliwas sa mga batikos ng kawalan ng karanasan, aniya subok na raw si Fernando Poe Jr. sa paglaban sa jueteng bilang barangay chairman sa pelikulang Dito sa Pitong Gatang, sa mga bulok sa huwes sa Kapag Puno na ang Salop, at sa kadukhaan sa Lagot Ka sa Tatay Ko. Dagdag pa ng komentarista, gagap daw ni FPJ ang mga isyung pambansa. Batid daw niya ang pang-aapi sa masa sa Anino ni Asedillo, ang kidnapping at droga sa Batas ng Lansangan, at ang buhay-pulis laban sa krimen sa Eseng ng Tondo. Pati kahalagahan ng sports, kabisado raw ni FPJ dahil sa tambalan nila ni Efren &amp;quot;Bata&amp;quot; Reyes sa Pakners. Tinuturing katatawanan ang pagkandidato ng &amp;quot;artista na naman&amp;quot; dahil dalang-dala raw ng pelikula ang mga botante. Kesyo raw malulutas ni FPJ ang Moro secession dahil binabaril ng mga armadong manonood ng sine ang mga kontrabidang nagbabalak ng masama mula sa likod ng bida. Yun nga raw, kesyo aatras ang negosyo at tulong ng mga Hapon kung maging Presidente si FPJ dahil duse-dosena kada bala kung patumbahin niya sila sa mga pelikulang giyera. Pero si President Gloria Macapagal-Arroyo, hindi natatawa. Ni ayaw niyang magkomentaryo sa pagtakbo ni FPJ. Naaalala niya marahil na sikat na artista ring si Rogelio dela Rosa ang kumandidato nu’ng 1961 laban sa ama niyang si Diosdado Macapagal. Bayaw pa man din si dela Rosa ni Kong Dadong. Umatras lang siya nang gawing ambassador sa malayong bansa. Si Joseph Estrada ay hindi rin nagtatawa. Tila tiket niya si FPJ sa kalayaan mula sa preso. Nasa platform nga kaya ‘yon ni FPJ? Abangan!</body>
<link>http://www.philstar.com/Article.aspx?articleId=229983&amp;publicationSubCategoryId=94</link>
</article>
<article>
<title>&amp;quot;Unang anibersaryo ng 'Calvento Files&amp;quot;</title>
<author>CALVENTO FILES Ni Tony Calvento</author>
<date>
<month>December</month>
<day>01</day>
<year>2003</year>
</date>
<body>ISANG TAON NA PO ANG &amp;quot;CALVENTO FILES&amp;quot; sa Pilipino Star Ngayon. Ang una kong isinulat para sa dyaryong ito ay may pamagat na &amp;quot;FPJ SA 2004?&amp;quot; Yan ay bago pa nagkaroon ng FPJ MANIA, tungkol sa pagtakbo niya. Naaninag ko na yan. Gaya na rin ng sinabi ko na tatakbong muli si PGMA. Upang sariwain ang mga sinabi ko (prophetic nga, sabi ni kaibigang Al Pedroche) nais kong ilathalang muli ang artikulong yun na lumabas nung Dec. 2, 2002. &amp;quot;Nagsalita na si Fernando Poe Jr. Hindi raw tatakbo sa 2004. Hindi raw siya interesado. Huwag na raw pagusapan ang politika. Subalit ayaw mamatay ang bulong-bulungan. Bakit? Aba, ewan ko. Hindi nga ba tatakbo? Marami na ang nagsabi nito subalit kinain ang kanilang salita. Hindi siguro si Ronnie. Isa siyang maginoo at marangal na tao, Honest, Higit sa lahat. Isang kaballerong may Palabra de Honor. Teka muna, Ikaw na nagbabasa ng artikulong ito. Ikaw nga! Pakisuri nga kung ano ang mga ipinakita sa atin ni FPJ? Pumasok siya sa Pelikulang Pilipino at naging isa siyang Hari nito, Sinubukan niyang magdirihe. Si Ronwaldo Reyes (FPJ din yun ‘tol) nakatanggap siya ng parangal dahil sa kanyang mga obra maestra. Pero ayaw lumaban ni FPJ sa 2004? Paano na ang taumbayan? Anong masasabi ni Mediavillo, Asedillo, Daniel Bartolo, ni Panday, ni Totoy Bato? Di ba’t ganyan din ang takbo ng mga pelikula ni FPJ? Ayaw niyang lumaban sa umpisa. Nagpapaapi, Nagpapabugbog hanggang kaya pa. Putris, kahit na emote na emote na ang nasirang premyadong aktres na si Julie Vega, naubos na yata ang luha sa kasisigaw, &amp;quot;Itay, lumaban ka!&amp;quot; di natinag si Da King. Nang mapuno na ang salop, daig pa ang bagyo nang lumaban si FPJ. Giba ang dibdib nina Paquito Diaz, Max Alvarado, Max Laurel, Bomber Moran at sinu-sino pang goons ng sindikato. Hindi siya umurong kahit kanino. Mapa-huwes man, politico, ulo ng sindikato, general at maski na sa mga impakto at laman-tao. Yan si FPJ! Ilang ulit na nating nakita si FPJ sa pelikula na namumuno ng taumbayan. Yan ang kanilang inaasahan. Isang Messiah. Isang tagapagligtas sa kalagayan ngayon? Sila rin ang magdadala kay FPJ sa Malacanang sa 2004. Ibang politico, kailangan pang magbayad para maiboto lamang si FPJ libre makukuha ang boto ng tao. Isang boto ka lang. Isang boto lang tayong lahat. Pantay-pantay pagdating ng eleksyon. Ang mga sundalo at pulis, binabayaran para sa kanilang serbisyo sa tao. Para kay FPJ magsisilbi ito ng tapat at bahala na sa kanila si Bosing. Anong ibig sabihin nito? Isa lamang. Malakas ang dating ng panalo kay FPJ. Ito’y alam niya. Alam nating lahat ito. Matatanggihan ba ng bida ang daing ng kanyang mga tagasubaybay na halos magpakamatay para sa kanya? Matatanggihan ba ni FPJ ang hiling ng tao na labanan ang kahirapan, katiwalian sa gobyerno, laganap na droga, sindikato sa kidnapping, carnapping at marami pang iba? Mahirap tanggihan ‘yan. Masa na ang nagmamakaawa. Di ba milyun-milyon ang kanilang boto. Ito ang nililigawan ng lahat ng politiko. Hindi ba’t pati si Presidente Gloria ay pilit na nagmukhang Nora Aunor (nagpalaki pa yata ng nunal sa mukha?) noong huling halalan? Anong nangyari, iniwanan niya ng milya-milya ang kanyang kalaban bilang Bise-Presidente? Si FPJ di kailangan pang magpagalaw ng kanyang mukha para maging kamukha niya. Siya na ‘yun. Kabahan na kayong mga nag-aambisyon. Kabado na nga sila. Si FPJ sa 2004. Siya na nga ba? Tigil muna tayo. Ano ba ang ending ng halos lahat ng pelikula ni Da King na kanyang nagawa. Pagkatapos lumaban nila Mediavillo, Asedillo, Daniel Bartolo, Totoy Bato, ng Panday, pagkatapos maisaayos ni Da King ang lahat ng kaguluhan at talunin ang mga kaaway, di ba’t bumabalik ito sa isang matahimik na buhay at ibinibigay sa taumbayan ang pagpapatakbo ng bayan? Parang isang Agila na lilipad ng pagkataas-taas sa tahimik na kalangitan, handang dumagit muli sa ngalan ng bayan. Oops, oops! Kanino maiiwan ang pamahalaan? Kay Senador Ping Lacson? Sen. Edong Angara? Sen. Noli de Castro? Raul Roco? Inakup, suskup! &amp;quot;WAG NA LANG!&amp;quot; MARAMING DAPAT PASAMALATAN SA PAGKAKATAONG IBINIGAY SA INYONG LINGKOD NA MAKAPAGSULAT DITO SA PILIPINO STAR NGAYON. UNA ANG PANGINOONG DIYOS. SI G. MIGUEL BELMONTE. ISANG &amp;quot;MILD MANNERED, INTELLIGENT AND INOBSTRUSIVE&amp;quot; PUBLISHER. SI KAIBIGAN AL PEDROCHE, ANG AMING EDITOR AT LAHAT NG AKING KASAMA SA PSNGAYON. LAHAT KAYO! NGAYON, ANG AKING TAOS PUSONG PASASALAMAT SA LAHAT NG TUMATANGKILIK NG &amp;quot;CALVENTO FILES&amp;quot;. Kung hindi dahil sa inyo, matagal na akong huminto ng pagsusulat. Salamat sa inyong mensahe, &amp;quot;good or bad&amp;quot; at uulitin ko. The greatest compliment you can give a journalist is to let him know he is being read.&amp;quot; HAPPY ANNIVERSARY SA ATING LAHAT! PARA SA ANUMAN COMMENTS OR REACTIONS MAAARI KAYONG MAG-TEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=229992&amp;publicationSubCategoryId=94</link>
</article>
<article>
<title>Editoryal - Lumilipad na kabaong ng Phiippine Air Force</title>
<author></author>
<date>
<month>December</month>
<day>02</day>
<year>2003</year>
</date>
<body>MAGALING sa patapal-tapal ang Pinoy. Nang magkaroon ng Balikatan exercises kamakailan, humanga ang mga sundalong Kano sa galing ng mga taga-Philippine Air Force nang tapalan ang mga pupugak-pugak na eroplano. Mula sa mga sirang eroplano ng PAF ay kumukuha sila roon ng piyesa at imina-match sa mga maaari pang lumipad na eroplano. Presto! Lumilipad na naman ang eroplano. Wala niyan sa Tate! Resourceful talaga ang mga Pinoy at mabibilis mag-fix ng sira. Kaya lamang ayaw sumakay ang mga Kano sa tinapalang eroplano ng PAF. Huwag nang itanong kung bakit. Isang eroplano ng Philippine Air Force ang nag-crash sa Nasugbo, Batangas noong Sabado. Nakapag-parachute ang dalawang piloto at nakaligtas sa kamatayan. Galing sa Palawan ang OV-10 attack plane at patungo sa Sangley Point, Cavite nang mag-malfunctioned ang makina at bumagsak. Mabilis namang nakapag-parachute ang mga pilotong sina Capt. Froilan Paras and 1Lt. Peter Paul Lim. Hindi iyan ang unang pagkakataon na nagkaroon ng trouble ang mga fighter plane ng PAF. Noong 2002, apat na beses nagkaroon ng trahedya dahil sa pag-malfunction ng mga eroplano. Noong April 2002, dalawang PAF plane ang sumabog at nag-crashed habang nagsasagawa ng Balikatan exercises sa pagitan ng mga sundalong Pinoy at Kano. Wala namang namatay sa pagsabog. Sumunod na buwan, isang pupugak-pugak uling PAF jet ang nag-explode sa ere at nag-crashed sa isang school sa Mabalacat, Pampanga. Namatay ang piloto at may 16 katao ang nasugatan sa ground. Noong October 2002, isang PAF attack helicopter ang nag-emergency landing sa Davao City. Ilang araw ang nakalipas, isa pang Air Force plane nag-crashed sa Zamboanga City dahil sa engine trouble. Hindi na nakapagtataka ang nangyari noong Sabado, karaniwan na lamang ang nangyayaring pagbagsak ng mga eroplano ng Air Force. Mas magandang tawaging mga kabaong na lumilipad ng Air Force. Karamihan sa mga eroplano ay hindi na aiworthy. Pupugak-pugak. Nang bumisita si US President George W. Bush sa bansa noong October nangako siya ng 30 UH-1H Huey helicopters at mga baril para sa Armed Forces of the Philippines. Nasaan na ang mga ito? Nararapat nang magkaroon ng modernization sa Philippine Air Force. Nakakahiya na ang mga katabing bansa ay may sopistikadong gamit pandigma samantalang sa Pilipinas ay mga basurang eroplano. Mauubos ang mga piloto ng PAF at magdadamay pa ng mga sibilyan kapag hindi inalis ang mga lumilipad na kabaong!</body>
<link>http://www.philstar.com/Article.aspx?articleId=230091&amp;publicationSubCategoryId=94</link>
</article>
<article>
<title>Bata bawal ikulong</title>
<author>SAPOL Ni Jarius Bondoc</author>
<date>
<month>December</month>
<day>02</day>
<year>2003</year>
</date>
<body>AWANG-AWA ako nang makita ko ang mga menor de edad na nakita kong hinahakot sa presinto mula sa bus. Mga babae’t lalaki, nag-iiyakan. Alas-otso ng umaga noon. Sabi ng pulis, nu’ng gabi pa nahuli ang mga bata sa kasong bagansiya –palaboy-laboy sa lansangan. Isasama raw sila sa mga de-tattoo na detainees sa city jail. Alam nilang bawal ‘yon, pero wala raw kasing child detention center sa lugar. At ‘yun lang ang paraan para mapakain kahit papano ang mga bata bago ihabla. Kung may oras daw ang pulis, hahanapin nila ang mga magulang para i-bail ang mga paslit. Kung walang oras o walang pang-bail, mananatili ang mga bata sa bilangguan habang nililitis. Grabe ang statistics: 2,039 ang mga bilanggong menor de edad sa buong bansa nu’ng Setyembre 2003. Mabibigat ang kaso ng iba: 126 ay murder, 69 ay homicide, 384 ay robbery, 473 ay theft (kalimitan ng cellphones), 142 ay rape, at 126 ay droga. Karapatan nila sa batas ang mabilis na paglilitis. Pero dahil sa dami ng iba pang kaso sa Korte, napapatagal sila. Nasa batas din na hindi sila dapat isama sa mga bilanggong mayor de edad, at hiwalay ang lalaki sa babae. Hindi lahat ng siyudad at bayan ay tulad ng Quezon City na may child detention centers. Bukod d’un ay may anim na bata sa death row. Pano nangyari na nasentensiyahan sila ng bitay gayong nasa batas na ligtas ang menor de edad sa lethal injection? Kasi raw, hindi nila maipakita ang kanilang birth certificates para patunayan ang edad. Kapag ikinulong ang isang bata, para na ring itinuro siya sa landas ng krimen. Lalo na kung isinama siya sa preso ng mga de-tattoo, kung saan maari siyang saktan o molestiyahin o alipinin, matatanim sa puso ng bata ang galit sa mundo. Mahirap na siyang gamutin. Walang isang solusyon sa problema ng pagbilanggo sa kabataan: Pondo para sa rehabilitation centers, pagkain, damit, laruan, libro, social workers at child psychologists, special juvenile courts, training sa pulis sa pagtrato sa kanila at, higit sa lahat, pagkalinga ng mga magulang at ng lipunan. May kinabukasan pa ba ‘yung 2,039 na bata sa preso?</body>
<link>http://www.philstar.com/Article.aspx?articleId=230093&amp;publicationSubCategoryId=94</link>
</article>
<article>
<title>Mayamang businessman.tinatakbuhan ng mga caddy at umbrella girls</title>
<author>BALITANG SPECIAL Ni Deo Macalma</author>
<date>
<month>December</month>
<day>02</day>
<year>2003</year>
</date>
<body>ALAM n’yo bang inaayawan ng mga caddy at umbrella girls ang mayamang negosyante kapag naglalaro ng golf? Ayon sa aking bubwit, 23 days na lang. Pasko na. Happy birthday muna kay Andy Vital, Andy Verde ng DZRH, Myrel Joyce Garcia, Edna Macanoquit ng Cagayan de Oro City, Engr. Terry Collado at William Liong ng Seafood Wharf. * * * Alam n’yo bang tinataguan ng mga caddy at mga umbrella girl ang mayamang businessman kapag ito ay naglalaro ng golf? Ayon sa aking bubuwit, usap-usapan pala ng mga caddy ang negosyante sapagkat meron itong kakaibang ugali kapag naglalaro ng golf. Sabi nga ng mga golfers, sa golf course daw nalalaman ang tunay na ugali ng isang tao. Dito lumalabas ang pagkatao ng mga ito lalo na kapag natatalo at malalaki ang kanilang pusta. Naalala n’yo ba si dating Marikina Rep. Romeo Candazo nang paluin niya ng golf club ang isang lady caddy sa Forest Hills Golf Club, Antipolo City? Di ba kinasuhan siya ng physical injuries dahil sa pagpalo sa caddy? * * * Ayon sa aking bubuwit, alam ng mga caddy at umbrella girl kapag parating na sa golf course si Businessman. Dahil super yaman ang nasabing businessman, kapag naglalaro ng golf yan ay sakay sa kanyang helicopter. Kapag nakita na palanding na ang helicopter ni Businessman, ung mga caddy at umbrella girl ay biglang mawawala. Sila ay magtatago upang hindi sila ang magiging caddy o taga-payong ni Businessman. Parang may ketong na nilalayuan siya ng mga caddy. * * * Ayon sa aking bubuwit, kaya naman inaayawan ng mga caddy at umbrella girls si Businessman ay dahil sa masamang ugali nito. Kapag masama ang kanyang laro at lalo na kapag natatalo sa malaking pustahan, pinagagalitan nito ang kanyang caddy. Ang malungkot pa nito ilang oras nang taga-dala ng kanyang golf set ang caddy ay hindi pa binibigyan ng tip. Pati yung taga-payong na dapat ding bigyan ng tip ay hindi na rin inaabutan ni Businessman. Grabe naman ang taong ito! * * * Ayon sa aking bubuwit, ang negosyanteng tinataguan ng mga caddy at umbrella girl kapag naglalaro ng golf ay si ... Si Businessman ay kilala sa real estate industry. Nagpatayo na siya ng malalaking subdivision at mga golf courses. Maimpluwensiya kaya pati mga bundok sa mga probinsiya ay napatituluhan niya at ginawang subdivision. Siya ay walang iba kundi si Businessman S. as in Sand Trap.</body>
<link>http://www.philstar.com/Article.aspx?articleId=230106&amp;publicationSubCategoryId=94</link>
</article>
<article>
<title>Kanya-kanya nang pakulo ang mga presidentiables</title>
<author>HALA BIRA! Ni Danny Macabuhay</author>
<date>
<month>December</month>
<day>02</day>
<year>2003</year>
</date>
<body>NAGLALABASAN ng mga baraha ang mga presidentiables kaya umiinit na ang pulitika. Kanya-kanyang pakulo ang kanilang inilulunsad upang mapansin at mapag-usapan. Nagiging karaniwan na ngayon ang mga rally at convention na dinadaluhan ng libu-libong mga supporters upang ihayag ang kani-kanilang mga plataporma at ipaliwanag kung bakit ang kandidato nila ang mananalo. Para sa kanilang pangangampanya, mga interviews sa radyo at paglabas sa mga pahayagan at telebisyon ay nagiging mahalaga ngayon sa mga kandidato. Siyempre, ang subok nang paggamit sa mga poll surveys ay patuloy pa ring mananaig sa eleksyong ito. Ayon sa Pulse Asia survey, nangunguna si Raul Roco at kasunod si GMA, FPJ at Ping Lacson. Naging pangunahing balita noong nakaraang linggo ang pagdedeklara ng kandidatura ni Fernando Poe, Jr. Nagpakitang gilas naman ang 10,000 libong tagasuporta ni Raul Roco noong linggo sa Folk Arts Theater. Nauna nang ipinamalas ni Ping Lacson ang lakas ng kanyang suporta noong isang buwan nang mapuno ang Cuneta Astrodome. Si GMA naman ay hindi maaaring mahuli sapagkat libu-libo ring tao ang sumasalubong sa pangulo sa paglilibot nito sa iba’t ibang lugar sa bansa. Marami raw ang mga bumilib kina Lacson at Roco sa mga inilahad na plano at programa ng dalawang presidentiables sa 29th Philippine Business Conference (PBC) noong nakaraang Sabado sa Manila Hotel. Si FPJ ay hindi sumipot at ang ipinadala niya ay si Tito Sotto. Pinaka-popular si FPJ subalit pinakakulelat kung ang kakayahan at kaalaman. Kanino kayo ngayon? Kay GMA, Ping o Raul?</body>
<link>http://www.philstar.com/Article.aspx?articleId=230107&amp;publicationSubCategoryId=94</link>
</article>
<article>
<title>Kontrata ng bilihan</title>
<author>IKAW AT ANG BATAS Ni Atty.Jose C. Sison</author>
<date>
<month>December</month>
<day>02</day>
<year>2003</year>
</date>
<body>ANG mag-asawang Leon at Vicky ay pumasok sa isang verbal na kontrata sa isang balikbayan na si Beth. Nagkasundo sila na bibilhin ni Beth ang lupa’t bahay ng mag-asawa sa halagang $100,000. Hulugan ito at ang bayad ay $40,000 sa Disyembre 4, 1984 at ang balanse naman na $60,000 ay sa Enero 5, 1985. Makalipas ang isang linggo at bago pa tumulak si Beth sa Amerika, nagbigay ito ng $1,000 at $4,000 bilang earnest money upang ang lupa’t bahay ay ma-ireserba sa kanya. Subalit hindi ito nabayaran ni Beth. Nakapagbayad lamang siya ng halagang $30,000 bilang paunang bayad noong Enero 25, 1985 nang si Vicky ay nasa Amerika. Kaya noong Marso 15, 1985, sumulat ang mag-asawang Leon at Vicky sa pamamagitan ng kanilang abogado kay Beth kung saan hinihiling nila na bayaran na nito ang balanseng $70,000. Nakasaad din sa sulat ang pagkilala sa verbal na kontrata ng mga partido pati na ang paraan ng pagbabayad. Hindi sumagot si Beth kaya sinulatan nila muli ito noong Agosto 8, 1985. Sa ikalawang sulat, sinabi nilang nawala na ang opsyon ni Beth na bilhin ang kanilang propiyedad at iminungkahi nila na bilhin na lamang nito ang iba nilang propiyedad. Sa pagkakataong ito, sumagot si Beth sa pamamagitan ng kanyang abogado. Inabisuhan niya ang mag-asawa na handa na siyang ibigay ang balanseng $70,000. Subalit tumanggi ang mag-asawa dahil hindi na raw nito magagamit pa ang opsyon na bumili at base sa sulat nila noong Agosto 8, 1985, hindi na nito mababawi pa ang halagang naibigay. Kaya, nagsampa ng kasong rescission of contract si Beth laban sa mag-asawa. Dito ay hinihiling niya na maibalik sa kanya ang halagang $1,000 at $4,000 na earnest money pati na ang paunang bayad na $30,000. Mababawi pa kaya ni Beth ang mga nasabing halaga? MABABAWI. Ang sulat ng mag-asawang Leon at Vicky noong Marso 15, 1985 ay isang perfected oral contract sa pagitan nila ni Beth. Sa kasong ito, nagkaroon na ng isang kontrata ng bilihan nang nagkasundo na ang mga isipan ng mga partido na bilhin ang lupa’t bahay kasama na ang presyo nito.Ang tatlong mahahalagang elemento ng kontrata ay nakasaad sa nasabing sulat. Kaya nang tanggapin ni Beth ang alok sa kanya ng mag-asawa kung saan sumang-ayon siyang bilhin ito, nagkaroon na ng kontrata ng bilihan. Samantala, ang earnest money na $1,000 at $4,000 ay magiging bahagi ng presyo ng bahay at lupa at ebidensya ng nasabing bilihan (Spouses Co vs. Court of Appeals et. al. G.R. No. 112330 Aug. 17., 1999).</body>
<link>http://www.philstar.com/Article.aspx?articleId=230114&amp;publicationSubCategoryId=94</link>
</article>
<article>
<title>Sinabi na nga ba</title>
<author>PANAGINIP LANG Ni Nixon T. Kua</author>
<date>
<month>December</month>
<day>02</day>
<year>2003</year>
</date>
<body>MALAKI ang huli ng Kapulisan nang masabat nila ang 301 drums ng ephedrine, isang importanteng sangkap ng shabu, sa pier noong nakaraang linggo.&amp;nbsp; Karapat-dapat purihin sina Gen. Edgardo Aglipay at ang kanyang mga tauhan na siyang nakapigil sa pagpapalusot ng sangkap na gagawin sanang mahigit P2 bilyong shabu na siyang sisira sa milyun-milyon nating kababayan. Ngayon ang hinahanap ay ang consignee ng kontrabando.&amp;nbsp; Tukoy na ang broker pero ang consignee na malamang fictititious ay posibleng umeskapo na at umalis na ng bansa.&amp;nbsp; Ang mga orihinal na record naman ng naturang importation ay nawawala kaya ang mga tiwaling opisyal ng customs na siyang pumirma sa mga papeles ay lusot na naman. Kung wala ang consignee at walang opisyal na matutukoy ang matitira lang na makakasuhan ay ang broker na isa lang maliit na isda.&amp;nbsp; Nakalangoy na naman ang malalaking isda na malamang ay lumayas na upang magpalamig sa ibang bansa.&amp;nbsp; Abangan n’yo nga lang ang mga iyan at pagbalik niyan ibang pangalan na naman ang gagamitin. Puwede ba, pag nahuli, tutal ayaw pa rin ni Madam Senyora Donya Gloria na payagan ang death penalty, haluan n’yo nang maraming shabu ang kape, tsaa o alak nila para mamatay na sa overdose. Nakabuti pa sa huling ito ay napatunayan na kahit ilang shabu laboratory ang ma-raid ay hindi mapipigilan ito hangga’t hindi napipigilan ang smuggling.&amp;nbsp; Ayaw sana nating ulitin pero sinabi natin na para matigil ang tuloy tuloy na problema sa illegal na droga ay nararapat ang parusang kamatayan sa mga drug lord at ipatigil ang smuggling (Panaginip Lang, PSN-Nobyembre 13 issue). Ang huli nila Aglipay ay sana maging simula ng pagpapatigil sa smuggling ng mga sangkap at gamit sa paggawa ng shabu.&amp;nbsp; Sana hindi ito ningas cogon at pinakamalaking sana ay huwag makialam ang mga naghaharing mga bataan ni JOSE PIDAL na pumapayag sa walang bukasang pagpasok ng mga container van sa halagang P150,000 kada isa. Ang pagkawala ng mga orihinal na papeles ay proteksiyon din sa mga PIDAL boys na maikakanta ng ilang opisyal ng customs kung sila ay isasabit sa naturang kargamento. Huwag nating aksayahin ang magandang nagawa nina Aglipay at sana sa susunod mga malalaking isda na ang malambat.&amp;nbsp; Inuulit ko lang, palamun n’yo sa kanila ang shabu, ephedrine at iba pang sangkap ng matikman nila ang kanilang kawalanghiyaan.&amp;nbsp; Papalakpak ang sambayanan at tatanghalin pa kayong tunay na bayani. * * * Bagamat ilang buwan pa ang eleksiyon ay pulitika na ang usapan sa lahat ng antas ng ating lipunan.&amp;nbsp; Patunay din dito ang dumagsang text messages sa aking katanungan kung sino ang gustong Pangulo at Pangalawang Pangulo. Maganda at masama ang ganitong atensiyon na ating binibigay sa pulitika.&amp;nbsp; Maganda dahil gusto nating makilahok sa pagpili ng kung sino ang mamumuno sa atin sa susunod na anim na taon mula 2004. Masama naman dahil sa sobrang pamumulitika ay nakakaligtaan natin ang iba pang isyu gaya ng JOSE PIDAL at iba pang suliranin sa ating lipunan.&amp;nbsp; Paalala&amp;nbsp; nga&amp;nbsp; n’yo nga ano ang mga isyu at suliranin na dapat harapin. Text lang sa 09272654341. Ang tumugon ho ay 282 at hindi lahat ay sinabi kung sino ang kanilang pangulo o pangalawang pangulo. Hindi ko rin sinama sa bilang ang mga nagsasabing si Sen. Ping Lacson o si Fernando Poe Jr.&amp;nbsp; Pakiusap lang ho, sabihin n’yo kung sino at iklian kung bakit? Sa bilang hong yan, nangunguna sa napipili bilang&amp;nbsp; Pangulo si FPJ - 96, Ping Lacson - 65, Raul Roco - 52, Gloria Arroyo - 42 at Bro. Eddie Villanueva - 27. Sa bise presidente naman ay nangunguna si Sen. Ping Lacson -45, Loren Legarda - 29, FPJ -23, Robert Barbers - 21, Bayani Fernando -20 at Biazon - 12.&amp;nbsp; Si Sen. Noli de Castro -11, Roco -6, Drilon -4 at tig-iisa si Sen. John Osmena, Sen. Honasan at Sen. Flavier. Hindi ho scientific ang ating pamamaraan pero inaalis ko ho ang nga umuulit.&amp;nbsp; Bagamat maliit lang tayo, nakikipulso lang rin tayo sa ating mga mambabasa.&amp;nbsp; Pero ang importante, pag-aralan mabuti kung sino ang makakatulong sa bayan.&amp;nbsp; Uulitin natin ito pag malinaw na talaga kung sino ang tatakbo.&amp;nbsp; * * * Ako nsa ibng bnsa pero pra sa akin ho ay si lacson. –393387752044; Kay roco n lng kc my pngarllann cya, d 2lad ng iba dyan ppular lng at ung iba ay sngkut s drugs. –09198912763; Gma pa rin marami pa cyang dpat tapusin. –09185284847; Lacson pres. Fpj vp,, gus2 ko cla 2 kya lang mas saludo ako kay ping dhil malawak na ang karanasan niya. –09194859329;&amp;nbsp; Fpj for pres ping 4 vpres gud tandem yan. C fpj ang bhala sa ekonomiya c ping ay s peace and order. –09165348004; Bro. Eddie Villanueva at sen. barbers. Dpat lang sa bible tayo kkuha&amp;nbsp; ng resolution at concentration at aral at kundi sa DIYOS. –09167883668; Ang ibto nmn ang wlang&amp;nbsp; alm sa krakt at mrnung mgtgo s anmlya hndi plastic kya FPJ for pres. Lcson for vice. –09185571875; Sa&amp;nbsp; pgka pngulo c raul roco dhil educ ang pryoridad na at educ ang kelangan ntin. S bise ay c&amp;nbsp; loren kc mrami n cyang ngawa s senado. –09162039346; C lacson d kaya c poe. –09208984834; C gma pa rn ang bo2to ko, puro wlang kwenta nman klaban nya e vp c barbers mtapang kc cya. –09197891222; Gus2 ko pres. Lacson vp fpj sure win tandem bwasan pa krimen. –09176908132; Dalangin ko lang n sna magsama si fpc at ping or v versa magka2roon tau ng pagbabago. –09185529066; Ang gus2 ko sa pres ay c fpj kc hndi trapo. –09273788535;&amp;nbsp; C lcson dpat ang bthin ng tao kc lakas loob mantkn m ibnulgar m asawa ng presidente. –09165932549;&amp;nbsp; Lacson ako kc yang c fpj pakawala yan ng adminstrasyon pra guluhin ang mga taga oposisyon. –09198658758; Dpat ang tandem ay gma at roco para may makinarya si roco. Gma marami nang nagawa kahit wala pa 2 yrs. Ekonomista pa, lalo lang tayo lulubog sa utang pag c fpj. –09197105563; C&amp;nbsp; ping lacson po dhil tested n service not trapo and d takot lumaban sa corruption. –09208189522. * * * Para sa ano mang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=230119&amp;publicationSubCategoryId=94</link>
</article>
<article>
<title>Malaca&amp;ntilde;ang minumulto ng sariling multo</title>
<author>ORA MISMO Ni Butch M. Quejada</author>
<date>
<month>December</month>
<day>02</day>
<year>2003</year>
</date>
<body>NAKADIDISMAYA ang ulat kahapon nang mag-red alert ang buong puwersa ng militar at pulisya dahil sa balitang kudeta. May mga troop movements daw na na-monitor galing Cavite patungong Makati. Mga military trucks na nag-uunahan sa kalye ang nakitang may sakay ng sangkatutak na sundalo. Naka-full battle gear pa raw. Nang mahimasmasan ang gobyerno kambiyo sila dahil galing daw pala ang mga sundalo sa military training at return to barracks lamang. Kaya raw pala matutulin ang takbo nila ay mag-uunahan lang pala sa kubeta at hindi para maglunsad ng kudeta? Marami kasing sundalo ang hindi na-ebak sa kanilang pinanggalingang lugar kaya nagmamadaling umuwi sa kanilang barracks. Ika nga, first come, first serve sa takubits? Ang pinanggalingan ng kuwentong kutsero, ay text messages na may panibagong pagbabanta. Pero hindi ma-indentify kung sino ang utak ng text messages na mabilis daw kumalat. Nalulungkot ang mga kuwago ng ORA MISMO, sa nangyaring tsismis dahil mga investors at businessmen na naman ang apektado nito. Buti na lang at linggo kahapon walang mga business transactions kundi siguradong aalagwa na parang boka-boka ang ating piso kontra dollar. May mga ganid sa itaas sigurong gustong mag-swapang para paabutin ng P60.00 per US$1.00 ang palitan ng mga pera ngayong Kapaskuhan. Huwag naman mga kamote! Ang isa pang isyu sa tsismis ay para pigilan ang 2004 Presidential Elections. Gimmick man o hindi sana huwag kayong magbiro! &amp;quot;Pero bilib ang mga kuwago ng ORA MISMO, sa AFP at PNP dahil laging handa sa mga kalaban ng gobyerno,&amp;quot; sabi ng kuwagong nagsa-saranggola. &amp;quot;Matindi kasi ang pondo nila sa intelligence kaya mabibilis sila,&amp;quot; anang kuwagong pulis na naglalanggas ng galis. &amp;quot;May multo ba sa Palasyo kaya sila takot?&amp;quot; tanong ng kuwagong Kotong cop. &amp;quot;Wala! Sarili lang nilang multo ang tumatakot sa kanila.&amp;quot; &amp;quot;Si Da King ba ang multo kaya sila natatakot?&amp;quot; ‘‘Marami kasing nakalabang multo si Panday sa pelikula kaya ito ang ikinatatakot nila.&amp;quot; &amp;quot;May multo ba talaga? &amp;quot;Iyan ang itanong mo sa kanila, kamote&amp;quot;.</body>
<link>http://www.philstar.com/Article.aspx?articleId=230124&amp;publicationSubCategoryId=94</link>
</article>
<article>
<title>EDITORYAL - Hanap: Lider na dudurog sa corrupt at krimanalidad</title>
<author></author>
<date>
<month>December</month>
<day>03</day>
<year>2003</year>
</date>
<body>INIHAYAG na nina presidentiables Raul Roco, Panfilo Lacson at Gloria Macapagal-Arroyo ang kanilang plataporma para sa 2004 elections. Ang ikaapat na presidentiable na si Fernando Poe Jr. ay wala pang plataporma. Binasa na lamang ni Sen. Tito Sotto ang sinulat na speech ni Da King. Ang plataporma nina Roco, Lacson at Arroyo ay nakapokus sa corruption at kriminalidad. Halos nagkakapareho sila sa gagawing pagbaka sa dalawang problema. Hindi naman gaanong malinaw ang tungkol sa plataporma nilang pang-ekonomiya. Sabagay, hindi kailanman uunlad ang bansa kung may nagpapasasa sa kaban ng bayan at may mga anay na sumisira sa katahimikan. Pero ang ganitong mga pangako ay karaniwan na sa kakandidato. Mula nang maging malaya ang Pilipinas sa dictatorial rule ni President Marcos noong 1986, ang mga sumunod na presidente ay nangako rin ng pagdurog sa mga tiwali at sa problema ng peace and order. Pero 17 taon na ang nakararaan mula nang mapatalsik si Marcos, wala pa ring matikmang kalayaan mula sa mga corrupt ang taumbayan. Hindi rin naman mapalaya sa mga kuko ng masasamang-loob. Nangako si Cory, si Ramos at mas matindi ang pangako ni dating President Joseph Estrada. &amp;quot;Walang kumpare, walang kaibigan, walang kamag-anak,&amp;quot; sabi niya noong 1998 na maluklok sa puwesto. Dalawang taon ang makalipas, napatalsik siya sa puwesto dahil sa plunder. Ang kanyang bise presidenteng si Arroyo ang pumalit sa puwesto na nangako rin ng pagdurog sa mga tiwali at paglupig sa mga halang ang kaluluwa subalit wala ring makitang pagbabago. Dumami pa ang mga corrupt sa Bureau of Customs, Bureau of Internal Revenue, Department of Public Works and Highways at marami pa. Laganap ang kriminalidad. Malala ang kidnapping at holdapan. Dahil sa malalang kriminalidad, marami na ang nahihintakutang lumabas ng bahay kung gabi. Ang grabeng corruption at kriminalidad din ang dahilan kung bakit bantulot ang mga dayuhang negosyante na mag-lagak ng kanilang pera rito. Sino ba naman ang gugusto sa isang bansang marami ang corrupt at batbat ng kaguluhan? Kung paano pagugulungin ng kandidato sa pagka-presidente ang ekonomiya ng bansa ay sekondaryo na lamang na tinitingnan ng taumbayan. Wala silang pakialam diyan. Mahalaga sa kanila kung paano madudurog ang mga tiwali at magkakaroon ng kaayusan. Nagkakapare-pareho sina Roco, Lacson at Arroyo sa plataporma sa dalawang problema. Ang tanong: Kapag nahalal ang isa sa kanila, matupad kaya? Sana naman dahil kawawa ang taumbayan.</body>
<link>http://www.philstar.com/Article.aspx?articleId=230217&amp;publicationSubCategoryId=94</link>
</article>
<article>
<title>'Doble-karang' mga posters, nagkalat sa Quezon City</title>
<author>BAHALA SI TULFO Ni Ben Tulfo</author>
<date>
<month>December</month>
<day>03</day>
<year>2003</year>
</date>
<body>NARITO ang isang uring PANLILINLANG na napitikan ng aming camera sa lansangan. Tungkulin ng kolum kong ito ilathala sa publiko ang ganitong mga klaseng gawain nang mabuksan ang isipan ni &amp;quot;Juan de la Cruz.&amp;quot; Ipinakikita ko ang estilo ng panlalamang. Adelantado na &amp;quot;magulang&amp;quot; pa. Magaling ang utak ng nasa likod ng poster na ‘to. Inaamin kong naakit niya ang aking mapagsiyasat na mata. Makikita ang mga posters na ‘to, walang pakundangan lantarang nakapaskel sa mga pader sa mga sumusunod na lansangan: Tandang Sora Avenue, Project 8, Visayas Avenue hanggang Commonwealth at possible sa iba pang lugar na hindi na namin nadaanan sa Quezon City. Sa mata ng isang simpleng mamamayan na abalang-abala sa pagtatrabaho upang pagkasyahin ang kanyang kinikita sa pang-araw na gastusin, nangangampanya na ang indibidwal na ito na nagngangalang &amp;quot;JOHN DEFENSOR.&amp;quot; Narito ang nakasulat sa kanyang mga posters. Basahin ng maigi; &amp;quot;Exercise your right to VOTE!! Lets validate on August 4 — December 12, 2003. A friendly reminder from: JOHN DEFENSOR. Bring any valid ID with address, Driver License / PRC License, Police, NBI or Passport.&amp;quot; Walang masama sa kanyang mensahe kung kayang basahin ng inyong mga mata dahil ito’y isang uring &amp;quot;paalala.&amp;quot; Subalit ang kanyang paalala ay masasabing DOBLE-KARA. Dahil kapag hindi lalapitan ang mapaglinlang na mga posters, ang inyong mababasa ay &amp;quot;VOTE!! JOHN DEFENSOR.&amp;quot; Malalaki ang mga letrang ito at kulay pula. Samantalang ‘yung ibang nakasulat ay maliliit na ang letra na halos hindi agad mababasa at kulay asul. Sa malayuan o sa tamang distansiya man, depende sa linaw ng iyong mga mata, uulitin ko, &amp;quot;DOBLE-KARA&amp;quot; ang nilalaman ng poster na ‘to. At hindi &amp;quot;serbisyo-publiko&amp;quot; ang kanyang pangunahing layunin. Maituturing ang mga posters na ito ay isang pamamaraan kung papaano ipinagduduldulan ang kanyang pangalan nang maitanim sa isipan ng publiko upang iboto ang adelantadong politikong ito. At sa aming pagsusuri, ang hitsura ng kanyang larawan sa poster, siya’y bata pa, subalit TRAPO na! Tsk…tsk…tsk! Hindi magsasawa ang aming mga mapagmasid na mata sa lansangan. Isang pagkakamali n’yo lang hulog kayo sa &amp;quot;BITAG&amp;quot; ng aming mga roving camera. * * * Para sa TIPS; type BITAGTIPS (message) COMPLAINTS; type BITAGCOMPLAINTS (message) FEEDBACK; type BITAGFB&amp;gt; (message) I-text at send sa 2333 (Globe/TouchMobile) O 334 (Smart/TalknText) or (0918) 9346417 O tumawag sa telepono 932-5310 / 932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. At panoorin ang programang &amp;quot;BITAG&amp;quot; sa ABC-5, tuwing Sabado, 5:00-5:30 ng hapon. E-mail us: bitagabc_5@yahoo.com</body>
<link>http://www.philstar.com/Article.aspx?articleId=230226&amp;publicationSubCategoryId=94</link>
</article>
<article>
<title>Taga-customs sangkot sa nakumpiskang Ephedrine</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>03</day>
<year>2003</year>
</date>
<body>KUMAKANTA na ang broker na si Jelly Laurente at marami siyang itinurong tauhan at opisyales ng Bureau of Customs na sangkot sa pagpasok sa bansa ng 20-footer van na naglalaman ng P2 bilyon na Ephedrine na nakumpiska ng Anti-Illegal Drugs Special Operations Task Force (AID-SOTF) noong nakaraang Biyernes sa MICP sa Tondo, Manila. Kaya nasa tamang landas lang si Customs Commissioner Antonio Bernardo nang iutos niya ang imbestigasyon para arukin kung may kinalaman nga ba ang taga-Customs sa ilegal na shipment at patawan ng kaukulang kaparusahan ang mga nagkasala. Kinukuha na ang AID-SOTF ang statement ni Laurente at maaring ipasa nila ito kay Bernardo para nga mapabilis din ang kanyang imbestigasyon at malinis niya ang kanyang kapaligiran sa Customs na isa sa mga pinaka-corrupt na ahensiya ng ating gobyerno, he-he-he! Bilang na ang mga araw n’yo mga talipandas diyan sa Customs! Ang bukambibig ni Laurente, mga suki ay itong pangalan nina Oca Tibayan at Ike Santayana, naka-assign sa Customs Intelligence and Investigation Service (CIIS). Hindi pa natin mabatid kung ano ang role na ginampanan nina Tibayan at Santayana sa pagtuwid ng mga baluktot na papeles ng shipment pero may nakapagbulong sa akin na ang dalawa ay ‘‘bagman’’ ng isang opisyal sa Customs nga. Sa kanyang salaysay, hinikayat na ni Laurente sina Tibayan at Santayana na buksan ang naturang van dahil may alert order ito mula sa opisina ni Customs collector Godofredo Olores pero ipina-Lunes pa nila. Kaya’t hayan, naunahan sila ng mga tauhan ni AID-SOTF chief Dep. Gen. Edgar Aglipay at nasamsam nga ang 40 drums ng Ephedrine. At kung bakit nawawala ang mga original na dokumento ng shipment ay sina Tibayan at Santayana lang ang nakakaalam, di ba mga suki? Sinabi naman ni Laurente na P550 lang ang kinita niya sa naturang shipment. Dalawang daan para sa pirma niya at P350 naman ang para sa entry form. Isang Tony Castillo umano na may-ari ng Premier Sea and Air Cargo Movers Inc. na may opisina sa Escolta, Manila ang lumapit sa kanya para tulungan makalabas ang naturang kontrabando sa MICP. Si Castillo, na tumayong consignee ng shipment at nag-ayos ng papeles, na ayon kay Laurente, ay maraming tinapalan ng pera sa Customs mismo, he-he-he! Kasama kaya rito sina Tibayan at Santayana? ’Yan ang tanong ng gustong hanapan ng kasagutan ng mga imbestigador ni Aglipay. Si Castillo ay kasalukuyang nawawala at nagpalabas na si Aglipay ng isang nationwide manhunt laban sa kanya. Sa halagang P550 eh mabibitay pa si Laurente pag nagkataon. Ang ikinaso kasi sa kanya ng AID-SOTF sa Department of Justice (DOJ) ay drug trafficking at illegal importation of controlled precursor. Kung nalusutan ni Laurente ang dalawang naunang kaso ukol na rin sa pagpuslit ng shabu sa bansa, sa tingin ng AID-SOFT swak na siya dito. At kapag may ebidensiya sila laban sa mga Customs officials, gusto ng AID-SOTF na masampolan din sila para magsilbing babala sa mga empleyado ng gobyerno na huwag makipagsabwatan sa mga drug syndicates kahit abot langit pa ang kinikita nila. Abangan!</body>
<link>http://www.philstar.com/Article.aspx?articleId=230230&amp;publicationSubCategoryId=94</link>
</article>
<article>
<title>CMP para sa urban poor</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>December</month>
<day>03</day>
<year>2003</year>
</date>
<body>Dear Sec. Mike Defensor, Pinamumunuan ko ang isang Homeowners Association dito sa Laguna. May 60 pamilya kaming nakatira sa isang pribadong lupain at mabuti na lamang at maayos ang aming relasyon sa may-ari ng lupa kung kaya kami ay mapayapang tumira dito sa loob ng limang taon. Ngayon ay gusto ng ibenta ng may-ari ang lupang aming tinitirhan sapagkat mag-aabroad na siya. Minsan ay nabasa ko ang tungkol sa Community Mortgage Program (CMP) sa inyong kolum. Sana ay ipaliwanag n’yong muli ang tungkol sa programang ito. –Mr. Mike Tolentino Ang Community Mortgage Program po ay angkop na programa para sa inyo. Sa ilalim ng CMP, ang mga maralitang taga-lungsod ay maaaring umutang upang magkaroon ng sariling lupa at maayos na tahanan. Bago kayo makautang, dapat na ang mga naninirahan sa lupa ay magbuo ng asosasyon o magparehistro ng isang samahang pangnayon – o isang kooperatiba na mangungutang at magsisilbing may-ari ng lupang bibilhin hangga’t hindi pa nahahati-hati ang mga titulo nito. Ang bawat pamilyang kasapi ay maghuhulog ng buwanang amortisasyon hanggang mabayaran ang utang. Sa CMP ang may-ari ay dapat na pumapayag o nakikipagkasundo na ibenta ang lupa sa samahan o asosasyon, ang lupa ay dapat na may titulo at walang ibang nakarehistrong pananagutan sa panahon na ito ay ipapangutang sa CMP. Ang gamit ng lupa ay dapat na residential at kung hindi man ay kailangan ng paglilipat ng gamit nito sa residential. Kailangan din na may kasulatan na layunin ng may-ari ng lupa na ibenta at layunin ng asosasyon o samahan na bilhin ito. Ang halaga ng mauutang ng bawat pamilya ay maaaring umabot hanggang P120,000 para sa Metro Manila at ibang highly urbanized areas at P100,000 sa ibang lugar.</body>
<link>http://www.philstar.com/Article.aspx?articleId=230235&amp;publicationSubCategoryId=94</link>
</article>
<article>
<title>Pasko na naman!</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>03</day>
<year>2003</year>
</date>
<body>Napakabilis ng araw. Parang kahapon lamang nagpasko at ngayon ay Pasko na naman. Bagamat marami ang naghihirap, walang trabaho, walang katahimikan dahil kaliwa’t kanan ang kriminalidad pansamantalang makakalimutan ang mga ito sa tuwing sasapit ang Pasko. Sa kabila ng kahirapan at kaguluhan ang taglay pa rin ng mga Pilipino ang tunay na diwa ng Pasko. Mapupuna na hindi kasing engrande ang gayak at mga palamuti ngayon kaysa sa mga nagdaang taon ngunit madarama pa rin ang Christmas spirit lalo na sa mga malls at iba pang recreation places. Ang Pasko ay para sa mga bata na labis ang tuwa sa pagtanggap ng mga laruan at regalo sa Pasko. Anumang hirap ng isang pamilyang Pilipino ay nagagawa nilang ipagdiwang ang Pasko. Simpleng pagkain ang handa nila sa noche buena at media noche. Ang importante ay sama-sama at magkakasalo sila sa mesa. Ang mga pamahalaang lungsod at munisipyo sa Kamaynilaan ay may taunang pamaskong handog sa mga empleyado gayundin sa mahihirap na maligaya sa pagtanggap ng mga regalong de lata, damit, sabon, gamot, bigas at iba pang gamit. Iba’t ibang NGO’s at mga public service foundations ang namumudmod din ng regalo sa mahihirap, mga maysakit at mga nasa bahay-ampunan. Magandang kaugalian ng mga Pilipino ay ang mamigay ng aginaldo lalo na ang mga ninong at ninang na sa tuwing Pasko ay nagreregalo sa kanilang mga inaanak. Ang kasabihang ‘‘it’s better to give than to receive’’ ay nananatili pa rin sa maraming Pilipino na naniniwala na ang pagbibigay at pakikibahagi ng anumang biyaya ay nagdudulot ng ibayong kaligayahan sa puso at kalooban.</body>
<link>http://www.philstar.com/Article.aspx?articleId=230242&amp;publicationSubCategoryId=94</link>
</article>
<article>
<title>San Francisco Javier</title>
<author>ALAY-DANGAL Ni Fr. Jose C. Blanco, S.J.</author>
<date>
<month>December</month>
<day>03</day>
<year>2003</year>
</date>
<body>NGAYON ay kapistahan ni San Francisco Javier, patron ng mga misyon. Dinala niya ang pananampalataya sa libu-libong mga tao sa India, Japan at ninais ding dalhin ang pananampalataya sa China. Basahin ang Mark 16:15-20. Sinabi ni Jesus sa kanila,&amp;quot;Humayo kayo sa buong sanlibutan at ipangaral ninyo sa lahat ang Mabuting Balita. Ang sumampalataya at mabautismuhan ay maliligtas, ngunit ang hindi sumampalataya ay parurusahan. Ang mga sumasampalataya ay magtataglay ng ganitong tanda ng kapangyarihan: Sa pangalan ko’y magpapalayas sila ng mga demonyo at magsasalita ng ibang wika; sila’y hindi maaano dumampot man ng ahas o uminom ng lason; at gagaling ang mga maysakit na mapatungan ng kanilang mga kamay.&amp;quot; Pagkatapos magsalita, si Jesus ay iniakyat sa langit at lumuklok sa kanan ng Diyos. Humayo ang mga alagad at nangaral sa lahat ng dako. Tinulungan sila ng Panginoon sa gawaing ito. Tamang-tama sa pagdiriwang natin ng tagumpay ni San Francisco Javier at lahat ng mga kaluluwang natulungan niyang makarating sa langit. San Francisco, napakarami pang tao ang dapat makaalam tungkol sa pananampalataya dito sa Asya, huwag nang banggitin pa yaong mga nandoon sa Africa. Tulungan mo ang mga misyonero na magampanan ang kanilang tungkulin nang sa ganoon ay marami pa ang makakilala sa ating Panginoon.</body>
<link>http://www.philstar.com/Article.aspx?articleId=230247&amp;publicationSubCategoryId=94</link>
</article>
<article>
<title>EDITORYAL - Taumbayan, piniprito ng Meralco sa sariling mantika</title>
<author></author>
<date>
<month>December</month>
<day>04</day>
<year>2003</year>
</date>
<body>NAGTATAAS ng 12 sentimo sa singil ng koryente ang Manila Electric Company (Meralco) sa January 2004. Ito ay aprubado na ng Energy Regulation Commission (ERC). Sa 12 sentimong dagdag singil, kikita ang Meralco ng P2 bilyon sa isang taon. Ayon sa ERC, inaprubahan nila ang dagdag-singil sapagkat ang income ay gagamitin para sa mga bagong proyekto ng Meralco. Sa puntong ito may pagkakamali na ang ERC sa pagpayag na humingi ng karagdagang singil ang Meralco. Bakit sa taumbayan o sa consumers nila kukunin ang perang gagamitin sa kanilang proyekto? Sa mga nakaraan, lagi nang pumapabor ang ERC sa Meralco at hindi na nakikita ang taumbayang nagpapasuweldo rin naman sa kanila. Hindi pa natatapos ng Meralco ang pagre-refund sa mga consumers subalit narito na naman ang panibagong pagtataas. Maliwanag na ipiniprito ng Meralco sa sariling taba ang taumbayan. Sa 12 sentimong dagdag nila kukunin ang pang-refund pa na hanggang ngayon ay marami pa ang hindi nakatatanggap. Nag-refund nga pero nagtaas naman ng singil. Halos walang ipinagkaiba. May P28 bilyon ang dapat i-refund ng Meralco sa mga consumers. Bago napilit ang Meralco na magbalik ng refund ay ilang beses silang umapela sa Korte Suprema para mapigilan ang pagbabalik ng pera. Sa ikatlong hirit ay ibinasura na ang kanilang petisyon at inatasang mag-refund ng sobrang siningil mula pa noong 1994. Walang nagawa ang Meralco subalit ginawang &amp;quot;patak-patak&amp;quot; ang pagre-refund. Kakatwang naging malupit sila sa mga consumers sa pagbabalik ng perang kanilang &amp;quot;ninakaw&amp;quot;. Hindi nila nalalaman kung gaanong hirap ang dinaranas bago kitain ang pambayad sa koryente subalit sa pagre-refund ay unti-unti pa. Malupit sa mga hindi makapagbayad at agad na pinuputulan ng linya. Sa ganitong sitwasyon pa lamang masyado nang agrabyado ang consumers at ang ganito’y hindi naman nakikita ng ERC. Laging sinasabi ng Arroyo administration na pagagaanin ang buhay ng mga Pilipino. May bahay, trabaho at pagkain sa bawat hapag. Pero kakatwa naman na sa pagdadagdag ng presyo ng koryente ay wala silang magawa at sunud-sunuran sa Meralco. Pigilan ang Meralco sa pagpapahirap sa taumbayan. Huwag sa bulsa ng taumbayan kunin ang kung anumang pagkakagastusan ng kompanyang ito. Maawa naman sa taumbayang naghihirap at saklot ng pangamba sa mga krimeng nagaganap. Kung sadyang ang kapakanan ng taumbayan ang mahalaga at prayoridad, ipakita ito hindi sa salita kundi sa aksiyon. Huwag iprito sa sariling taba ang taumbayan.</body>
<link>http://www.philstar.com/Article.aspx?articleId=230345&amp;publicationSubCategoryId=94</link>
</article>
<article>
<title>Droga La(X)son sa lipunan: Foul sloganeering!</title>
<author>AKSYON NGAYON Ni Al G. Pedroche</author>
<date>
<month>December</month>
<day>04</day>
<year>2003</year>
</date>
<body>NANGGAGALAITI sa galit si Sen. Panfilo Lacson. May ipinakalat na anti-drug campaign sticker ang pamahalaan na nagtataglay ng slogan na &amp;quot;Droga, Lason sa lipunan.&amp;quot; Ito diumano ay pakulo ng Philippine Drug Enforcement Agency at Philippine Information Agency. Sa pagitan ng LA at SON ay may bungong may naka-ekis na dalawang buto. Kaya kung babasahin ito’y lalabas na LA(X)ON. May katuwirang magalit ang Senador dahil sa negatibong ipinahihiwatig nito. Tumanggi ang Malaca&amp;ntilde;ang na may kinalaman sa naturang sticker. Palagay ko’y hindi aware si Presidente Arroyo tungkol dito. Pakana marahil ito ng mga &amp;quot;matatalinong&amp;quot; bumubuo ng dirty trick department na nagpaplano ng mga campaign strategy para sa kanyang kandidatura sa 2004. Very witty kung ako ang tatanungin. Iyan ang estratehiyang ginagamit sa epektibong advertising. Pero saan ko mang anggulo silipin, ito ay palso at makasisira kay Presidente Gloria imbes na kay Lacson. Iyan ay taliwas na taliwas sa iniaalok na pakikipagkasundo ng Pangulo sa oposisyon. Kung sino man ang nakaisip nito, dapat niyang malaman na ito’y makasisira imbes na makapagpapaganda sa imahe ng Pangulo. Isipin na lang na ang Pangulo mismo ang bumabatikos sa labis na pamumulitika na dahilan ng mabagal na pag-asenso ng bansa. Tapos kung sino pa ang nananawagang ibasura na ang pamumulitika ay siya pang numero unong namumulitika. Sa mga bright boys ni Presidente, maling-mali ang diskarte ninyo. Ayaw ko rin kay Lacson at sa ginagawa n’yong iyan, parang binibigyan ninyo ng sandata at bala si Lacson para durugin lalo ang administrasyon. Toe the reconciliation line of the President. Magandang misyon ang pagkakaisa ng lahat sa pagdurog sa mga krimen lalo na ang pangangalakal ng droga. Pero kung iyan ay gagamitin sa pulitika, iyan ay matatawag kong rurok ng pagpapaimbabaw. The height of hypocrisy.</body>
<link>http://www.philstar.com/Article.aspx?articleId=230348&amp;publicationSubCategoryId=94</link>
</article>
<article>
<title>Cabinet member at kanyang secretary may illicit love affair</title>
<author>BALITANG SPECIAL Ni Deo Macalma</author>
<date>
<month>December</month>
<day>04</day>
<year>2003</year>
</date>
<body>ALAM n’yo bang may lihim na relasyon ang Cabinet member at kanyang secretary? Ayon sa aking bubwit, 21 days na lang at Pasko na. Happy birthday kay Mrs. Conching Lee, Nick Elman, Sis Mel Olivete, Karl Marx Velasco, Dr. Henry Chua, Louie Perez, Bob dela Cruz at Kristine Gubatan. * * * Alam n’yo bang may illicit love affair ang Cabinet member at ang kanyang secretary? Ayon sa aking bubwit, matagal na ring mag-on si Cabinet member at ang kanyang secretary. Hindi lang masyadong bulgar ang kanilang affair dahil magaling magdala si Mr. Secretary. Kapag lumalabas at kumakain si Mr. Secretary at kanyang chiching ay parating may mga kasama. Ang kasama niya palagi ay ang kanyang Undersecretary at isang staff. Ayon sa aking bubwit, ganito ang nakita niyang style ni Mr. Secretary nang kumain ito sa labas kasama ang chiching. Noong December 2, 2003 sa may Kaiseki Japanese Restaurant sa The Fort, Taguig City, dakong 1:00 p.m. ay kumain sina Secretary. Para hindi masyadong halata, naunang dumating ang chiching ni Secretary, kasama ang Undersecretary at isa pang staff. Para hindi masyadong halata, sila ay kumuha pa ng isang function room para hindi sila makita ng ibang customer. Makalipas ang mga 30 minuto ay dumating na si Mr. Secretary. Siya ay naka-polo Barong na kulay puti. Nagmamadaling pumasok sa kuwarto at saka tumabi sa kanyang sekretarya. Hmmm, pa-simple pa kayo ha. * * * Ayon sa aking bubwit, matapos silang kumain ay hindi rin sila sabay-sabay na umalis. Unang lumabas si Mr. Secretary, nagmamadali. After a few minutes ay sumunod na ring lumabas ang kanyang Undersecretary. Naiwan sa Japanese Restaurant ang secretary at isa pang chiching. Teka, hindi kaya chiching naman ni Undersecretary yung isa pang chiching. Okey ang style ninyong dalawa ah, hindi halata. Puwede mong gayahin yung style nila Mayor Jojo Binay. * * * Ayon sa aking bubwit, ang chiching ni Mr. Secretary ay naka-black dress. Dati na pala itong staff ni Secretary noong sila ay nasa Department of Trade and Industry pa. Nang mahirang na Cabinet member si Sir ay dinala ang chiching. Untouchable ang chiching at Secretary sa kanilang opisina. At siyempre, kapag wala si Bossing, siya naman ang pormang Lady Bossing. Medyo chubby siya ng konti, maputi, may taas na 5’1’’ at paga-Karen na siya. Karenta-anyos na siguro. Tago natin sa pangalang Ms. T. as in Tiny. At ang lover nitong Cabinet member ay si... Ikaw naman Mr. Secretary, sa sariling bakuran ka pa nagkakalat ng dumi. Siya ay si Secretary P. as in Palikero pala.</body>
<link>http://www.philstar.com/Article.aspx?articleId=230360&amp;publicationSubCategoryId=94</link>
</article>
<article>
<title>Naabusong kabaitan</title>
<author>IKAW AT ANG BATAS Ni Atty.Jose C. Sison</author>
<date>
<month>December</month>
<day>04</day>
<year>2003</year>
</date>
<body>ANG mag-asawang Cesar at Daisy ay may-ari ng 66,819 square meters na tituladong lupa sa Dasmari&amp;ntilde;as, Cavite. Minsan, kinausap si Cesar ng kanyang kapatid na si Randy, presidente ng lokal na kooperatiba tungkol sa plano ng NAPOCOR (NPC) na maglagay pansamantala ng poste ng kuryente na yari sa kahoy sa 2,000 sq.m. na bahagi ng lupa ng mag-asawa upang madugtong nito ang linya ng kuryente na nagmumula sa Kaliraya na dadaan sa Cavite hanggang sa mga beach resort doon. Sa paniniwalang temporaryo lamang ang paglalagay ng mga poste upang matugunan ang pangangailangan ng beach resort pati na rin ang garantiya ng kapatid, verbal na sumang-ayon ang mag-asawa sa alok ng mga tauhan ng NPC. Nang maitayo na ang mga poste sa lupa ng mag-asawa, hindi na muling kinausap ng NPC ang mga ito. Kaya halos 24 na taon na ginamit ng NPC ang 2,000 sq.m. na lupa ng mag-asawa nang walang bayad. Kung tutuusin, P1,000 per sq.m. ang dapat na renta sa paggamit sa lupa ng mag-asawa kaya umaabot na sa P480,000 sana ang kanilang natatanggap. At sa halip na alisin ang mga poste, nagsampa ng kasong expropriation noong Disyembre 12, 1995 ang NPC kung saan iginiit nila na nagkaroon na ng negosasyon sila sa pagitan ng mag-asawa subalit nabigo ito. Samantala, nagsampa naman ang mag-asawa ng kaso laban sa NPC kung saan humihingi sila ng actual damages para sa paggamit sa kanilang lupa mula 1970 kasama na ang interes, P1 milyon bilang nominal damages, P1 milyon para sa moral damages, at danyos sa pagkalugi ng sana ay kanilang ikinabubuhay at attorney’s fees. Sinalungat ng NPC ang kaso ng mag-asawa. Ayon sa NPC, dahil tumagal ng halos 24 na taon nang tuluy-tuloy ang mga poste sa lupa ng mag-asawa, nagkaroon na raw sila ng easement of right of way sa nasabing bahagi sa pamamagitan ng prescription na ayon na rin sa Art. 620 ng Kodigo Sibil. Tama ba ang NPC? MALI. Sa kasong ito, ang pamumusesyon ng NPC sa lupa ay base lamang sa pagpayag ng mag-asawa at hindi sa konsepto bilang may-ari. Kaya kahit na tumagal ito ng mahabang panahon, hindi tatakbo ang tinatawag na prescription. Ang pagpayag ng mag-asawa ay hindi magreresulta sa pagkakaroon ng easement of right of way ng NPC sa 2,000 sq.m. na bahagi ng nasabing lupa. (National Power Corp. vs Spouses Campos Jr., G.R. 143643, June 27, 2003)</body>
<link>http://www.philstar.com/Article.aspx?articleId=230362&amp;publicationSubCategoryId=94</link>
</article>
<article>
<title>Pagtaas ng koryente</title>
<author>PANAGINIP LANG Ni Nixon T. Kua</author>
<date>
<month>December</month>
<day>04</day>
<year>2003</year>
</date>
<body>MATAAS na ang presyo ng ating koryente at kahit anong tipid ang gawin natin ay malaki rin ang ating binabayad na nanggagaling sa kakarampot ng kinikita ng bawat pamilya.&amp;nbsp; Ngayon naman, itong pagpayag na muling magtaas ang Meralco ng presyo ng koryente sa halagang 12 sentimo kada kilowatthour.&amp;nbsp; Hindi na nga natin maramdaman ang sinasabing pagbaba kuno ng ating koryente dahil sa PPA na pinaalis raw ni Madam Senyora Donya Gloria dahil ang pinalit naman ay sangkatutak at pagkahaba habang listahan ng dapat bayaran. Ngayon tataasan na naman at pinayagan na nga ni Ginoong Manuel Sanchez ng Energy Regulatory Commission.&amp;nbsp; Siyempre, pasok ang Malaca&amp;ntilde;ang at kakausapin daw ang ERC para baguhin daw ang desisyon nito na payagan ang Meralco na magtaas. Ang ganitong klaseng mga kilos ay malinaw na lokohan dahil sino ba ang nagtalaga kay Ginoong Sanchez bilang Chairman ng ERC,&amp;nbsp; hindi naman siguro tayo dahil hindi siya halal ng bayan.&amp;nbsp; Isa pa, hindi ba ang ERC ay nasa ilalim ng Department of Energy na pinamumunuan ni Sec. Vince Perez na appointee rin ng Malaca&amp;ntilde;ang. Di ba si Madam Senyora Donya Gloria?&amp;nbsp; Sabagay hindi rin halal ang Madam sa pagkapangulo. Kung ganuon, ibig ba sabihin ng Palasyo na ang pagtaas ng koryente na isang napakasensitibong bagay lalo na ngayong nalalapit ang eleksiyon ay hindi hihingi ng clearance si Sanchez. Huwag n’yo nang bolahin ang sambayanan, hindi naman kami tanga bagamat hindi kami nakapag-aral sa Estados Unidos o Europa gaya ni Madam Senyora Donya Gloria at ilang mga alipores. Kung gusto n’yong pabababain ang presyo ng koryente kaya n’yo yan, tiyak paalala lang hindi magpapasalamat ang mamamayan pag hindi buo ang roll back. Huwag kayong magdrama lang na pinayagang itaas ni Sanchez at ibaba ng ilang sentimo dahil sa apila ni Madam na nagluklok sa kanya sa position. Kung talagang sinsero ang Malaca&amp;ntilde;ang na ibaba, yung tunay na pagbaba at yung makikita natin sa pamamagitan rin ng pag-alis ng iba pang pasanin ng pinapataw ng Meralco sa sambayanan gaya ng 16.4 percent na systems loss at iba pang parusang pinasagot sa atin. Hindi natin kasalanan ang kapalpakan ng mga opisyal ng Meralco at sa taas ng sinisingil nila ay dapat lang na ang ilang bahagi ng kanilang kita ay mapunta sa expansion at hindi na manggaling pa sa atin.&amp;nbsp; Huwag nilang igisa ang sambayanan sa sariling mantika.&amp;nbsp; * * * Tungkol pa rin sa koryente at idamay na natin ang tubig, karapat dapat itanong sa bawat kandidato, hindi lang yung naghahangad maging Pangulo at Pangalawang Pangulo kung hindi Senador kung ano ang panindigan nila ukol dito. Hindi na kailangan ipaliwanag kung gaano ka importante ang isyung ito, pero tandaan natin ang lahat ng antas ng lipunan ay apektado pag tungkol sa koryente, tubig at gasolina. Dapat rin nating malaman kung ano ang partisipasyon nila sa EPIRA law na isa ring dahilan sa pagtaas ng koryente?&amp;nbsp; Ito yung isa sa mga batas na nagsasaad na dapat bumili ng koryente sa mga independent power producer kahit na mas mataas ang benta nito sa National Power Corporation. Huwag ho nating kalimutan at sa darating na halalan tayo lubos na makakaganti.&amp;nbsp; Bagamat malayo pa ay nagpapaalala na tayo. Paalalahanan natin ang bawat isa. Madam Senyora Donya Gloria ang lumagda para isabatas ang EPIRA law pero sino pa ang mga kandidatong may kinalaman sa naturang batas o ibang batas na pinagmulan nito. * * * Marami pa ho tayong natatanggap kung sino ang nais nilang maging Pangulo at Pangalawang Pangulo at atin hong ibahagi ang ilan.&amp;nbsp; Paumanhin po at hindi natin kayang ilathala ang lahat.&amp;nbsp; Muli pasasalamat sa inyong patuloy na pagtangkilik. * * * Wsh klang ano sna sa drting n elect‚n mnalo c Raul Roco at ilglg c FPJ GMA. –09182994322; Gusto ko iboto c Gloria kc marami na siyang nagawa sa ating bansa d 2lad ni erap nangurakot ng nangurakot at pag susugal lang gnawa ganyan din c FPJ wlang pnag k iba kay ERAP parehas lang cla lalo lang tyo lulubog dhil wlang kaalam2. –09208123096; Congrats ko lang c sen. ping pnkamaganda ung platform nya s lahat. Sana manalo cya para ma2pad un. –09173924100;&amp;nbsp; 4 me talaga si lacson pra tumino na ang bansa at ang tao pra ang tulad ni pidal ay mawala. –09274170827; Mga driver ng jeep, taxi at tricycle ng kalookan 4 lacson solid 4 president, fpj for vice. –09194428842; Nki2ta ko imahe ni ninoy ky roco, aangat ang bnsa ntin kng sya n lang. –09164669879; Kaht ano sabihin nla fpj p rin kmi. –09228028662; Ky gma me at ky roco kc c lacson s tuso yan c fpj nman klang s kaalman. –09185703115;&amp;nbsp; 4 me its fpj bcoz hndi sya madaling sulsulan at magpupursigi cgurado sya upang makitang maunlad at masaya ang ating nac2rang bansa. –09202366579; Ping at fpj tandem ang walang katalo talo. –17023382092;&amp;nbsp; C gma na lang ulit me background n cya pti fther nya nging pres. rn alam n nya hwakan ang bnsa ntin. –09207731597; Pag lacson no corruption, no crime, peace and order for this sinking country. –09208142288; Si ping lacson ang iboboto k bilang presedente ng pilipinas kc pag cya ang na2lo marami matatakot na pulis. D2 sa naia marami ang pulis na nangongotong. –09183545362. * * * Para sa anumang reaksyon, mag-e-mail lang sa nixonkua@yahoo.com o kaya’y mag-text sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=230369&amp;publicationSubCategoryId=94</link>
</article>
<article>
<title>NBI help us!</title>
<author>ORA MISMO Ni Butch M. Quejada</author>
<date>
<month>December</month>
<day>04</day>
<year>2003</year>
</date>
<body>DUDULOG sa NBI ang pamilya ni Peter Donton, 56, isang Pastor sa 7th Day Adventist para mabigyan ng hustisya ang pagkamatay nito. Mas tiwala kasi si Milcah Donton, asawa ng biktima sa NBI kaysa sa mga pulis sa Southern Police District. Wala raw ginawa ang pulisya tungkol sa kasong ito. Si Peter, isang Fil-Am, ay binaril sa mukha ng hindi pa kilalang lone gunman noong Huwebes ng umaga, Nov. 19, 2003 habang naghihintay ng taxi papunta sa Quezon City Hall of Justice, may hearing ang pobre rito. Itinago pa ng mga pulis sa media ang police report dito kaya hindi ito nabalita. Sa loob mismo ng Kampo inupakan si Peter at may ilang metro lang ang layo sa Southern Police District. Dedbol si Peter sa Fort Bonifacio General Hospital nang dalhin ito ng kanyang pamangkin. Kumaripas ng takbo ang gunman papunta sa isang kulay puting taxi cab na may plakang PYA-753. Dito siya sumakay at siya rin ang drayber. Malalim ang ugat ng pangyayari. Pinagsususpetsahan ng pamilya ni Peter na maaaring tungkol ito sa 553 metro kuwadradong prime lot property sa Cubao. Nagsampa kasi ng kaso si Peter sa QC dahil nailipat sa ibang pangalan ang titulo ng kanyang lupa. May anggulo rin ang pamilya na maaaring tungkol sa mga pinautang ni Peter na pera sa ilang kawani sa Senado. At isa pang anggulo ay maaaring imbestigahan ng NBI ay ang kasong isinampa niya sa isng police colonel sa Ombudsman. Si Peter ay umuupa ng isang maliit na bahay sa loob ng Fort Bonifacio dahil sa pananakot ng ilang di-kilalang grupo sa kanya. Mas kampante si Peter pansamantalang tumira dahil mas ligtas siya dito. Pero mali ang vibration ni Peter dahil sa loob ng kampo siya binaril. Nagtatrabaho si Melicah sa US of A bilang nurse. Ang anak niyang si Peter Dolton II ay isang US Army, wala sila sa Pinas nang mangyari ang pamamaril. &amp;quot;Kawawa naman si Peter,&amp;quot; anang kuwagong embalsamador. &amp;quot;Sa palagay ko hindi pababayaan ni NBI Director Wycoco ang pamilya ni Peter kapag dito sila humingi ng tulong,&amp;quot; anang kuwagong maninisid ng tahong. &amp;quot;Korek ka d’yan.&amp;quot; &amp;quot;Mas maganda kung mahuhuli ang utak ng nagpapatay kay Peter,&amp;quot; sabi ng kuwagong SPO-10 sa Crame. &amp;quot;Iyan ang abangan natin, kamote.&amp;quot;</body>
<link>http://www.philstar.com/Article.aspx?articleId=230374&amp;publicationSubCategoryId=94</link>
</article>
<article>
<title>EDITORYAL - Droga: Pati post office</title>
<author></author>
<date>
<month>December</month>
<day>05</day>
<year>2003</year>
</date>
<body>MALAWAK ang galamay ng drug syndicate sa Pilipinas at kung hindi magkakaroon ng seryosong aksiyon at talas ng ngipin sa pagpapatupad ng batas magigising na lamang isang umaga na sakmal-sakmal na ang bansang ito ng mga &amp;quot;salot&amp;quot;. Hindi lamang ang mga tiwaling opisyal at empleado sa Bureau of Immigration, Philippine National Police (PNP), Bureau of Customs at mga baliw na pulitiko ang hawak ng sindikato kundi pati ang ilang corrupt na empleado sa Philippine Postal Corporation ay minamaniobra na rin. Sa box ng mga sulat na galing sa ibang bansa inilalagay ang sangkap sa paggawa ng shabu. Sabagay, hindi lamang ngayon nabalitang may mga corrupt sa post office ang nalilinya na sa ganitong gawain. Sangkap na ephedrine ang ipinapasok sa bansa. Ang ephedrine ay main ingredient sa paggawa ng shabu. Kung wala ang ingredient na ito hindi makagagawa ng high grade shabu. Ang Pakistan at India ang sinasabing pinanggagalingan ng ephedrine at pumapangatlo ang China. Nadiskubre ang 34.5 kilos ng ephedrine noong Martes ng mga agents ng Customs Intelligence and Enforcement Group (CIEG) sa postal office sa Intramuros, Manila. Ang ephedrine ay nanggaling sa Pakistan at nakalagay sa limang kahon. Naka-declared na mga babasahin ang laman ng mga kahon. Nang buksan nakita ang mga sangkap sa paggawa ng shabu. Sa limang tao naka-address ang mga kahon at pawang mga taga-Cebu. Subalit malaki ang hinala ng CIEG na mga fictious ang pangalan at address. Noong Lunes, nadiskubre rin ng Customs ang may 300 drums ng ephedrine sa isang container van na galing India. Naka-declare na ang laman ng van ay mga bleaching powder. Sinaksihan ni President Arroyo ang imbentaryo ng ephedrine at inatasan ang awtoridad na tukuyin ang responsible sa pagpapasok ng highly regulated drug. Hindi lamang Customs, Immigration, PNP at mga corrupt na pulitiko ang nasasangkot kaya nakapapasok ang drug syndicate kundi pati na rin sa post office. Nakakapit na ang mga galamay sa mga corrupt sa nasabing ahensiya at kung hindi kikilos si PhilPost chief Diomedio Villanueva, mawawasak ang kanyang pinamumunuan. Habang maaga pa, durugin na ang mga salot sa post office. Malala na ang drug problem. At kahit na nagdeklara ang gobyerno sa pakikipaglaban sa drug syndicate kung ang moratorium naman sa death penalty ay hindi aalisin balewala rin. Hindi lamang sa post office may gagawa ng kalokohan kundi sa iba pang ahensiya ng gobyerno. Tiyak ito.</body>
<link>http://www.philstar.com/Article.aspx?articleId=230472&amp;publicationSubCategoryId=94</link>
</article>
<article>
<title>Yadao inaabot na ng mga nakaraan</title>
<author>SAPOL Ni Jarius Bondoc</author>
<date>
<month>December</month>
<day>05</day>
<year>2003</year>
</date>
<body>NAG-FILE ng motion for reconsideration ang state at private prosecutors ng Kuratong Baleleng case na binasura ni Judge Teresa Yadao ng Quezon City regional trial court. Pero ayaw nilang si Yadao ang magrepaso ng kaso. Pinakita na raw kasi nito ang pagkiling kay Ping Lacson at 33 pang akusado nang mag-press interview siya tungkol sa desisyon – bagay na hindi dapat ginagawa ng isang huwes. Nais nila sa katambal na motion to inhibit na ilipat na ang kaso sa ibang heinous crime court para litisin ang pagpatay sa bank robbery suspects na kinuhaan ng $2 milyon at P25 milyon sa dalawang bag nu’ng Mayo 18, 1995. May pangatlong motion pa na piliting umamin si Yadao kung sino ang sinasabi niyang taga-administrasyon na nag-pressure kuno sa kanya na litsunin sina Lacson. Kasi kung totoo ‘yon, tungkulin niya bilang huwes na maghabla ng obstruction of justice at attempted bribery. Nire-research na rin ang iba pang kasong pinabayaan umano ni Yadao. Maaalalang minultahan siya ng dalawang-buwang suweldo ng Korte Suprema nu’ng 2002 dahil sa mahigit na isang taon na delay sa pag-isyu ng warrant of arrest sa isang murder suspect. Sa isa pang kaso, inabot ng 11 buwan bago niya pagpiyansahin ang isang misis, guidance counsellor sa University of the Philippines at isang PhD na inakusahan ng pagpatay sa kanyang mister ng mataas ng opisyal-gobyerno. Malakas umano ang politikong pamilya ng mister, pero lumabas sa huli na malakas din ang ebidensiya ng defense lawyers ng misis na hindi niya kalaguyo ang pulis na akusado rin sa pagpatay. Kabaligtaran naman ang kaso ng isang mayamang pulis na nag-massacre sa mga kapitbahay sa Caloocan. Nag-petition for bail ang pulis. Dahil napansing kumikiling si Yadao sa akusado, nag-petition naman ang prosecutors na mag-inhibit siya sa kaso. Pinaandar ni Yadao ang bail hearings, na para na ring paglilitis ng kaso. Hindi pa tapos maglahad ng ebidensiya ang prosecutors, pinagpiyansa na ni Yadao ang pulis. Saka lang siya nag-inhibit sa kaso. Puwede ba ‘yon?</body>
<link>http://www.philstar.com/Article.aspx?articleId=230487&amp;publicationSubCategoryId=94</link>
</article>
<article>
<title>Mga siyudad na dapat pamarisan sa Metro Manila</title>
<author>BAHALA SI TULFO Ni BenTulfo</author>
<date>
<month>December</month>
<day>05</day>
<year>2003</year>
</date>
<body>ISA sa maunlad na lungsod sa Metro Manila ay ang Quezon City. Mabilis ang pag-angat ng siyudad na ito. Kitang-kita ang pag-unlad ng nasabing lungsod dahil sa pag-usbungan ng mga kalakal. &amp;quot;Business friendly&amp;quot; ang Quezon City sa pananaw ng mga negosyante. ‘Di tulad ng iba, kapag natunugan ng kanilang mga opisyales sa city hall na may bagong itatayong negosyo, sa halip na tulungan nang lalong mahikayat, &amp;quot;kinikikilan&amp;quot; o ‘di naman kaya ay &amp;quot;HINUHUTHUTAN.&amp;quot; Tahasan ko itong sinasabi sa aking kolum. Hinuhuthutan na, ‘di pa nga nag-uumpisa. Nag-aaplay pa lang ng business permit, garapalang nagpapahiwatig na. Hindi magugustuhan ng mga tatamaan ang mga nakasulat ngayon sa kolum kong ‘to. Hindi ko estilo ang nagsusulat na wala akong pinanghahawakang ebidensiya mula mismo sa mga biktima nila. Hindi ordinaryong biktima ang nagrereklamo. Malaking korporasyon, ilang branches na membership shopping na ang kanilang itinayo. Isa rito sa Quezon City. Ayon na mismo sa may-ari nito, hindi sila nagka-problema sa Quezon City. Ayaw kong magbanggit ng pangalan dahil ayaw ko silang malagay sa alanganin. Dalawa sa kanilang malaking outlet ay nasa isang bayan at lungsod sa south ng Metro Manila. ‘Yung isa nito ay itinatayo pa lang sa kahabaan ng Diosdado Macapagal Avenue na hindi na sakop ng siyudad ng Manila at Pasay. GARAPAL daw ‘yung mga taong nasa city hall. Katakut-takot na &amp;quot;red tape&amp;quot; ang ipinaiiral nitong mga kengkoy sa siyudad na aking tinutukoy. Hindi nila iniisip ang pangmatagalang epekto na idudulot ng establisimiyentong ito. Ang mahalaga ay ang kanilang kikitain mula sa mga &amp;quot;padulas.&amp;quot; Isa rin sa mga kahanga-hangang lungsod ay ang siyudad ng Maynila. Kitang-kita rin ang mga pagbabago na ginawa ng kasalukuyang liderato. Buhay na buhay na nga ang Maynila ngayon. Sana dumami pa ang mga siyudad tulad ng Maynila at Quezon City. Mga siyudad na dapat pamarisan.</body>
<link>http://www.philstar.com/Article.aspx?articleId=230489&amp;publicationSubCategoryId=94</link>
</article>
<article>
<title>Baka magising si GMA isang umaga na meron na namang kudeta</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>05</day>
<year>2003</year>
</date>
<body>MALUGOD na tinanggap ni Dep. Dir. Gen. Reynaldo Velasco ang paglipat niya ng puwesto subalit umapela siya kay Presidente Arroyo na huwag bahiran ng pulitika ang hanay ng militar at pulisya sa pangambang maging daan ito tungo sa isang panibagong kudeta. Marami ang nagsasabing kaya sinibak si Velasco bilang hepe ng NCRPO ay dahil sa pulitika subalit nagkibit-balikat lamang siya sa balitang ito. Si Velasco kasi ay prot&amp;eacute;g&amp;eacute; ni dating Defense chief at Executive Secretary Renate de Villa na tumiwalag sa administrasyon ni Presidente Arroyo at tahasang sumuporta kay Presidential bet Raul Roco. Sa 32 na opisyales ng PNP kasi na naapektuhan ng revamp na isinagawa ni PNP chief Dir. Gen. Hermogenes Ebdane Jr., si Velasco ang isa sa mga kaagad tumalima sa kautusan di tulad ng kaso ng 17 niyang kasamahan na gumamit ng padrino para i-recall ang order nila. Si Velasco kasi ay inilipat sa Philippine Center for Transnational Crime (PCTC) na ayon sa mga Crime insiders ay isang ‘‘freezer’’ position. Hindi siya nagreklamo at bilang professional ay buong puso niyang tinanggap ang bago niyang puwesto. Pero inamin ni Velasco na naantig ang kanyang puso sa kanyang paglipat habang nasa kalagitnaan ng kampanya ang NCRPO laban sa kriminalidad tulad ng kidnapping at bank robbery at illegal drugs. Kung si Velasco ay nasibak dahil sa pulitika, kasama niyang tinamaan ng lintek si Chief Supt. Jaime Caringal, ang hepe ng PRO4. Ang biyenan kasi ni Caringal na si dating Defense chief Fortunato Abat na isa sa mga key players ngn EDSA 2 ay sumama na rin kay De Villa sa kampo ni Roco. Sa panig naman ng militar, si Maj. Gen. Romeo Dominguez, na kaklase ni Velasco sa PMA Class 71 at pinaka-senior na sa linear list, subalit hindi siya ang hinirang na Army Chief nga. Kung patuloy na paiiralin ni GMA ang ganitong pamumulitika sa military at pulisya, eh hindi nalalayo na magising siya isang araw at meron na namang kudeta nga, di ba mga suki? Ano ba ’yan? Nanawagan din si Velasco kay GMA na ipatupad ang reporma sa hanay ng pulisya at isulong ang seniority, mediocrity at professionalism sa pamamagitan ng Police Reform Commission at Napolcom bago maging huli ang lahat. Sinabi pa niya na dapat, bigyan din ni GMA ng lubos na suporta ng PNP sa pamamagitan ng logistic at material para lalong pagyabungin ang kampanya laban sa kriminalidad at droga.</body>
<link>http://www.philstar.com/Article.aspx?articleId=230496&amp;publicationSubCategoryId=94</link>
</article>
<article>
<title>Pagpapagaling sa dalawang bulag</title>
<author>ALAY - DANGAL Ni Fr. Jose C. Blanco, S.J.</author>
<date>
<month>December</month>
<day>05</day>
<year>2003</year>
</date>
<body>ANG biyaya ng paningin ay napakahalaga. Ang pagkawala ng paningin ay napakalaking pinsala sa isang tao. Ang taong nawalan ng paningin ay nawawalan ng ugnayan sa realidad. Hindi na niya makita ang kagandahan ng mga bulaklak, ng mga mukha at ng kanyang kapaligiran. Hindi nakikita ng isang bulag ang ngiti sa isang mukha; datapwat maaari pa rin niyang mahawakan o mahipo ang naturang mukha. Sa ating Ebanghelyo sa araw na ito, dalawang bulag na lalaki ang humiling kay Jesus na makakita muli. Isinalaysay sa atin ni Mateo ang pangyayari (Mt. 9: 27-31). Pag-alis ni Jesus sa lugar na iyon, sinundan-sundan siya ng dalawang lalaking bulag. Sumisigaw sila na ang wika, &amp;quot;Anak ni David, mahabag kayo sa amin!&amp;quot; Pagpasok ni Jesus sa bahay, lumapit sa kanya ang mga bulag. Tinanong sila ni Jesus, &amp;quot;Naniniwala ba kayo na magagawa ko ito?&amp;quot; &amp;quot;Opo, Panginoon,&amp;quot; sagot nila. At hinipo niya ang kanilang mga mata, at sinabi, &amp;quot;Mangyari sa inyo ang ayon sa inyong paniniwala.&amp;quot; At nakakita na sila. Mahigpit na ipinagbilin sa kanila ni Jesus na huwag sasabihin ito kaninuman. Ngunit nang sila’y makaalis, ibinalita nila sa buong lupain ang ginawa sa kanila ni Jesus. Ang dalawang lalaking bulag ang gumawa ng unang hakbang para maibalik muli ni Jesus ang kanilang paningin. Nakakita silang muli. Hindi nila alam kung paano nila ipahahayag ang kanilang kagalakan. Bagamat pinagsabihan sila ni Jesus na huwag sasabihin kaninuman kung sino ang nagpagaling sa kanila, pinagsasabi pa rin nila sa lahat. Napasalamatan n’yo na ba ang Diyos sa inyong paningin? Gawin iyon, pasalamatan Siya. At alagaan ang inyong mga mata.</body>
<link>http://www.philstar.com/Article.aspx?articleId=230501&amp;publicationSubCategoryId=94</link>
</article>
<article>
<title>EDITORYAL - Kidnapping: Bunga ng pagre-relax</title>
<author></author>
<date>
<month>December</month>
<day>06</day>
<year>2003</year>
</date>
<body>KUNG kailan may sunog kaya lamang naaalalang mag-imbak ng tubig. Saka lamang naghahanda kapag nandiyan na ang mga kaaway. Ganyan ang sitwasyong nangyayari kaugnay sa malalang problema ng kidnapping na nagbibigay ng sakit ng ulo sa administrasyong Arroyo. Pinuputakte ang kanyang administrasyon ng kaliwa’t kanang kidnapan. May kikidnapin sa Metro Manila at may kikidnapin sa Mindanao. May mali kasi. Tinutulugan ng awtoridad ang problemang ito na noon pa’y problema na. Mahilig ang mga awtoridad sa pagre-relax. Nangyayari ang ganyang pangunguyakoy kapag nakadakma na sila ng isa o dalawang kidnapper. Ipiprisinta sa kanilang pinuno ang nadakma at pagkaraan ay magsisipagsaya na para bang wala nang problema. Pababayaan na ang iba pa. Magpapalamig lamang ang mga iyan at magre-recruit ng panibagong miyembro. Napakasimple kung paano madudurog ang mga kidnapper pero ang ganito ay hindi maisip ng awtoridad, partikular ang Philippine National Police. Sabagay, ano pa ang aasahan sa PNP lalo pa nga ngayong sila-sila ang nagsusuwagan. Kung magpapatuloy ang sistemang parelaks-relaks ng awtoridad, hindi masusugpo ang kidnapping at dadami pa ang kanilang lahi. Dapat patunayan ni anti-kidnapping czar Angelo Reyes na karapat-dapat siya sa puwesto at hindi basta isinaksak lang para mapag-usapan ang pangalan at magamit sa kandidatura. Sa report ng National Anti-Kidnapping Task Force (NAKTAF) na si Reyes din ang hepe, 10 kilabot na kidnappers ang kinilala. Isang araw makaraang malathala, dalawa rito ang nadakip. Sa kabuuan, tatlo na ang bumabagsak sa kamay ng NAKTAF. Una ay si Dr. Roberto Obeles Yap, leader ng Obeles Group kidnap gang na napatay sa engkuwentro sa Dinalupihan, Bataan noong November 21. Ang grupong ito ay pinaniniwalaang sangkot sa pagdukot at pagpatay sa Coca Cola Executive Betti Chua Sy noong November 17. Ibang grupo naman ang kumidnap kay Dellina Dy, ilang araw makaraang matagpuan ang bangkay ni Sy. Pinalaya na ang bata kamakalawa makaraang magbayad ng ransom. Nahuli naman kaagad ang apat na kidnapper ng bata. Ngayong alam na ng NAKTAF (bagamat may palagay kaming kulang pa ang nasa listahan) ang mga grupo ng kidnappers, dapat na tugaygayan na nila ang mga ito. Subaybayan upang hindi na makatakas. Saka na lang ang relax kapag payapa na ang bayan. Patunayan ang sinabi ni Mrs. Arrroyo na kidnap-free na sa Pasko.</body>
<link>http://www.philstar.com/Article.aspx?articleId=230589&amp;publicationSubCategoryId=94</link>
</article>
<article>
<title>Tuloy ang bitay sa 2004</title>
<author>AKSYON NGAYON Ni Al G. Pedroche</author>
<date>
<month>December</month>
<day>06</day>
<year>2003</year>
</date>
<body>SA wakas, inalis na ni Presidente Gloria Arroyo ang moratorium sa bitay. Narindi na rin siya sa sandamakmak na kidnapping at drug cases sa bansa. Hayy, natauhan din si Ate Glo, praise God! Napilitan lang ang Pangulo na pigilin ang mga naka-schedule na bitay dahil sa pressure ng simbahan at ng mga human rights group kuno. Labag daw ito sa karapatang pantao. Ngunit nang sumahol ang sari-saring krimen na nagaganap sa bansa, ang Pangulo rin ang binabatikos at binubuntunan ng sisi. Simula sa Enero ng papasok na taon, magkakaroon ng &amp;quot;bitay galore&amp;quot; sa National Penitentiary. Anang Pangulo, hindi na niya pipigilin ang mga iniskedyul na lethal injection session ng Korte Suprema sa mga death convicts na hinatulan dahil sa sari-saring heinous crimes. Ang sukatan ng isang magaling na lider ay ang pagpapatupad ng mga desisyon, gaano man ka-unpopular kung ito ay sa ikabubuti ng bayan. Ang isang pinuno na yumuyukod sa dikta ng ilang sektor ay tatawagin kong politiko. Ang hangarin lamang ay masiyahan ang mga sektor na pagmumulan ng kanyang boto pagdating ng halalan. Mali! Maling-mali! The decision to lift the moratorium on death penalty came a little too late. But better late than never, ‘ika nga. Sa nakalipas na panahong nakabitin ang bitay, namamayagpag ang mga buktot na kriminal. Walang takot na nakapangingidnap ang mga kidnappers. Ang bawal na gamot ay malaya ring naibebenta kahit pa puspusan ang kampanya ng gobyerno laban dito, dahil sa multi-milyong pisong kayamanan na idinudulot nito. Pati ang mga manyakis ay malayang nakapanggagahasa (pinapatay pa ang mga biktima) dahil walang kinatatakutang parusa maliban sa pagkabilanggo. Kaya sa mga proponent ng pag-aalis ng parusang bitay sa ating Kongreso, mag-isip-isip naman kayo. Kahit sa Biblia ay malinaw na nakasaad na ang kabayaran sa buktot na kasalanan at kamatayan. &amp;quot;The wages of sin is death.&amp;quot; Huwag kontrahin ang salita ng Diyos.</body>
<link>http://www.philstar.com/Article.aspx?articleId=230592&amp;publicationSubCategoryId=94</link>
</article>
<article>
<title>Partisipasyon sa lupa</title>
<author>IKAW AT ANG BATAS Ni Atty. Jose C. Sison</author>
<date>
<month>December</month>
<day>06</day>
<year>2003</year>
</date>
<body>KASO ito ng dalawang bahagi ng lupa kung saan ang kalahati nito ay minana ni Erlinda at ng kanyang mga anak na sina Bert, Carding at Gardo; samantalang ang kalahati pa ay minana ni Francis at Amelia. Noong Abril 23, 1981, nagsagawa si Erlinda ng isang dokumento na hindi notaryado na Kasulatan ng Bilihang Patuluyan pabor kina Precy at Jaime bilang nakabili ng nasabing lupa. Ang pangalan ni Bert ay nakatala sa dokumento bilang nagbili subalit hindi niya ito pirmado samantalang sina Cardo at Gardo ay hindi nakasama bilang partido sa bilihan. Di nagtagal, ipinagbili nina Jaime at Precy ito kina Francis at Amelia sa pamamagitan ng nasabing kasulatan. Noong Pebrero 20, 1991, nagsampa ng kaso sina Francis at Amelia laban kina Erlinda at Bert upang maideklara at matukoy ang pag-aari sa lupa (Ownership at quieting of title) kasama na rin ang danyos. Iginiit nila na hindi tamang maglagay ng mga mehora ang mag-inang Erlinda at Bert dito. Kaya hiniling nila na irespeto at kilalanin nito ang kanilang karapatan sa ikatlong bahagi ng kalahati ng lupang nabanggit. Pinaboran ng mababang hukuman sina Francis at Amelia at ideneklarang sila ang tangi at tunay na may-ari ng dalawang bahagi ng lupa. Kinumpirma ito ng Court of Appeals. Ayon din sa CA, ang pananahimik at kawalan ng pagkilos ng tatlong anak ni Erlinda ay nangangahulugang sumasang-ayon ito sa pagbibili na ginawa ng kanilang ina. Tama ba ang CA? Mali. Ang Kasulatan na hindi notaryado ay nagresulta lamang ng balidong pagbibili ng parte ni Erlinda sa lupa. Hindi nito naapektuhan ang pag-aaring bahagi ng kanyang tatlong anak. Ang kawalan ng aksyon sa parte ng tatlong anak ni Erlinda ay hindi pagsang-ayon sa Kasulatan ng Bilihang Patuluyan ng kanilang ina. Nanahimik at wala silang naging aksyon dahil lingid ito sa kanilang kaalaman. Kaya, sina Jaime at Precy bilang nakabili ay magiging ka-parte na nina Bert, Carding, Gardo at ang iba pang tagapagmana nito sa nasabing lupa. Kaya, balido ang naging pagbibili nina Jaime pabor kina Francis. Samakatuwid, ang partisipasyon ng pag-aari nina Francis at Amelia ay kalahati kasama ang ikaapat na bahagi na partisipasyon ni Erlinda, samantalang sina Bert, Carding at Gardo ay may ikaapat na bahagi na partisipasyon sa kalahating bahagi ng lupa (Coronel et. al. vs. Constantino et. al. G.R. 121069 February 7, 2003).</body>
<link>http://www.philstar.com/Article.aspx?articleId=230602&amp;publicationSubCategoryId=94</link>
</article>
<article>
<title>Sobra na ang pangingidnap</title>
<author>HALA BIRA! Ni Danny Macabuhay</author>
<date>
<month>December</month>
<day>06</day>
<year>2003</year>
</date>
<body>HINDI natin masisisi ang mga Tsinoy kung ang pakiramdam nila ay para silang nalulunod at walang mahawakan dahil sa walang tigil na kidnapping. Ang mga Tsinoy ay hindi na mapakale sapagkat natatakot silang sila na ang susunod na makidnap. Marami ang nag-akala na ang ginawang pagdukot at pagpatay kay Betty Sy noong November 17 ay katapusan na dahil sa paghihigpit ng pulisya at sa pangako ni Pangulong Gloria Macapagal-Arroyo na hindi na dapat maulit pa ang pangingidnap. Pero hindi natakot ang mga kidnappers. Dumukot uli. Isang 2-taong lalaki na anak ng isang Tsinoy businessman sa Muntinlupa City ang dinukot. Dahil sa nawawalan na ng pag-asa ang mga Tsinoy nananawagan ang mga ito kay GMA na humingi na ito ng tulong sa US Federal Bureau of Investigation. Ang kahilingan ng ipinaabot ni Teresita Ang See, spokesperson ng Citizens Action Against Crime (CAAC). Ito na siguro ang mabuting gawin. Lumalabas na nagiging inutil ang kapulisan na ikinasasama naman ng imahen ng administrasyon ni GMA. Dapat nang humakbang sa madaling panahon si GMA.</body>
<link>http://www.philstar.com/Article.aspx?articleId=230605&amp;publicationSubCategoryId=94</link>
</article>
<article>
<title>Kidnap-free Christmas?</title>
<author>PANAGINIP LANG Ni Nixon T. Kua</author>
<date>
<month>December</month>
<day>06</day>
<year>2003</year>
</date>
<body>YEHEY! Kidnap free pinangako ni Madam Senyora Donya Gloria.&amp;nbsp; Kampanya laban sa droga inutos din at tuluy tuloy ang huli.&amp;nbsp; Bida na naman si Madam Senyora Donya Gloria at natural page one siya sa mga pahayagan at main story sa&amp;nbsp; telebisyon at radyo. Ibibigay daw niya ang isang Kidnap Free Christmas na kinatuwa ng karamihan maliban lang sa mga walang kaluluwang kriminal na sana hindi na paabutin ng Pasko. Walang angal ang lahat dito, lalo na ang mga kapamilya, kaanak, kaibigan at kakilala ng mga biktima.&amp;nbsp; Sana nga rin maging ligtas na ang dalawang taong batang lalaki na&amp;nbsp; dinukot kamakailan. Ang tanong nga lang natin, bakit naman Madam kidnap free lang at kampanya laban sa illegal na droga, hindi ba maaaring crime free para naman ngayong panahon ng kasayahan ay&amp;nbsp; makapamasyal naman kami na hindi hawak ng mahigpit ang kamay ng aming mga anak dahil baka mahiwalay at mabiktima pa ng mga kriminal. Makasakay kami sa jeep, taxi o bus na hindi kami mahoholdap at kukunin ang aming cell phone, wallet, bag, relos na peke at alahas na mumurahin. Makatutulog ng mahimbing at mapanatag ang kalooban sa aming kaniya kaniyang tahanan na bagamat munti ay pinanatiling malinis para sa hinihintay naming mga anak at mahal sa buhay. Tama ang nais ni Madam Gloria pero bakit naman kidnapping lang at illegal na droga, inaamin niya na ba na hindi nila kayang sugpuin ang iba pang krimen tulad ng snatching, pickpocket, slashing, akyat bahay, sungkit sampayan at iba pang krimen na hindi na napupuna sa dami ng mga mamamahayag pero tunay na mabigat ang nagiging epekto sa nakararami. O baka naman pakiramdam ng mga alipores ni Madam Gloria na okay lang magdusa ang mga ordinaryong mamamayan dahil wala namang reward kung makahuli ka ng snatcher ng cell phone o di kaya’y nanunungkit ng damit. O baka rin masyadong magulo ang PNP&amp;nbsp; na ngayon nga ay nagkakagulo sa revamp dahil ayaw malipat ng iba sa puwestong hihina ang kanilang kita hindi lang sa jueteng kung hindi iba pang bisyo gaya ng prostitusyon. O baka rin naman hindi sisikat sa media kung ang nahuli ay&amp;nbsp; small time na snatcher pero lubos nang nagbigay ng hirap sa naparaming estudyanteng naglalakad malapit sa mga paaralan. O baka rin pag ang huli n’yo ay isang bagitong kriminal na nanungkit lang ng maong na padala ni Ate mula sa Hong Kong ay di kayo bibisitahin ni Madam Senyora Donya Gloria at babatiin sa harap ng kamera. O baka naman hindi kasi nakapagbibigay ng contribution sa kampanya ang mga maliliit at hindi rin kaya makapagbigay ng protection money sa mga corrupt na opisyal ng police. Madam Senyora Donya Gloria,&amp;nbsp; tama ang inyong kahilingan na kidnap free Christmas sana nga lang ay crime free. Hindi lang ho mga mayayaman ang dapat niyong proteksyonan laban sa kriminalidad, pati ho ang ordinaryong mamamayan.&amp;nbsp; * * * Talo man c gma sa eleksion panalo nman ang bulsa ni jose pidal. –09206299291; Si mr manuel sanchez ng erc bulok ang pamamalakad nya, inalis ang ppa ang pinalit sang katutak na demonyo. Ngayon inaprobahan nya naman ang pagtaas ng kuryente. –09189306537; Para sa maayos n pamahalaan at matigil n ang kurakot d2 sen. lacson ang iboboto nmin d2 sa buong odiongan, romblon. –09176605672; Asan ang liderato ng admin ni gma? Prime commodities dapat may control sa presyo ang govt. –09182894775; Meralco milyonaryo na may-ari bakit magtataas pa ng bayad, ganid swapang cla. –85297105344; Meralco parang pyramid scam, sobrang singil tapos irefund nila.&amp;nbsp; Ganun at ganun ang gagawin nila kasi hindi pinaparusahan ng ating batas. –09174170384; FPJ po tayo walang asawang magnanakaw. –09165227086;&amp;nbsp; Ang iboboto kong pres, vp at mga senador ung may pni2ndigan against s pagtaas ng cingil ng kuryente. –09197958871. * * * Para sa anumang reaksyon, mag-e-mail lang sa nixonkua@yahoo.com o kaya’y mag-text sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=230613&amp;publicationSubCategoryId=94</link>
</article>
<article>
<title>Karaoke singing sa PNP</title>
<author>ORA MISMO Ni Butch M. Quejada</author>
<date>
<month>December</month>
<day>06</day>
<year>2003</year>
</date>
<body>NAUUSO yata ang karaoke singing sa PNP marami kasi ang kumakanta ngayon ng minus one imbes na blockbuster songs ang inaawit puro kabahuan ang lumalabas sa kanilang mga bibig. Na-in kasi sa PNP ang top hit song na laban o bawi? Ang new singers ay ang mga nasibak na sina NCRPO bossing Reynaldo Velasco at CIDG bossing Eduardo Matillano. Silang dalawa ngayon ang kumakanta ng mga itinagong baho daw ni PNP bossing Jun Ebdane. Ang title ng kanilang kanta ay ‘‘corruption sa PNP.’’ Sino kaya ang composer nito? Kahit wala sa tono ang kanta nina Velasco at Matillano ay nayanig ang pamunuan ng kapulisan. Kaya demoralisado ang mga pulis. Si Ebdane, kasi ang conductor ng konsierto dahil siya ang kumumpas ng tugtog na pinamagatang ‘‘babalasahin ko kayo.’’ Pero may mga pumalag sa kumpas niya dahil ayaw sa kanyang tugtog kaya gumawa ng sariling kanta ang dalawang opisyal niya kaya naman nagkahetot-hetot ang kapulisan. Sa mga nangyayari ngayon sa PNP tiyak ng mga kuwago ng ORA MISMO, ang Palasyo ang sasakit ang ulo. Si Prez Gloria, kasi ang magiging hurado dito at pangit para sa kanyang administrasyon ang nangyari dahil malapit na ang eleksyon. Naiwang nakatunganga ang bayan naghihintay kung sino ang magwawagi sa paligsahan. Maraming opisyal ng PNP ang pumalakpak at nagbigay ng full support sa paghanga kay Ebdane dahil sa pakiramdam nila tama ang tugtog nito. Parang bulkang sasabog ang kapulisan dahil sa kanta nina Matillano at Velasco. Ika nga, binubuko ang malaliman corruption dito. Si Ebdane ang nabibingi sa kanta ng dalawa. Tuwang-tuwa naman ang media sa kakikinig ng mga sintunadong kanta nila kasama siyempre rito ang mga kuwago ng ORA MISMO. ‘‘Para silang jukebox, habang hinuhulugan ng piso ay magagandang awit ang kinakanta ng wala ng coins na mahuhulog ay wala na sa tono ang mga kanta,’’ anang kuwagong music lover. ‘‘Ganyan talaga kapag busog tahimik, kapag magugutom maingay,’’ sabi ng kuwagong Kotong cop. ‘‘Para rin pala silang Baby kapag may sinusupsop na gatas tahimik pero kapag nagutom at walang gatas iyak ng iyak,’’ natatawang sabi ng kuwagong Kotong cop. ‘‘Bakit ngayon lang sila kumanta?’’ tanon ng kuwagong SPO-10 sa Crame. ‘‘Nawala kasi sila sa top hits.’’ ‘‘Dapat imbes na kumanta sila nag-aral na lang silang tumula?’’ ‘‘Mukhang tama ka diyan, kamote.’’</body>
<link>http://www.philstar.com/Article.aspx?articleId=230616&amp;publicationSubCategoryId=94</link>
</article>
<article>
<title>EDITORYAL - Parusang kamatayan dapat lang</title>
<author></author>
<date>
<month>December</month>
<day>07</day>
<year>2003</year>
</date>
<body>NGIPIN sa ngipin na. Hindi na uubra ang mga malalambot at urung-sulong na desisyon sa pagsawata sa mga halang ang kaluluwa sa bansang ito. Laganap ang kriminalidad na habang tumatagal ay lalo pang lumulubha. Mula Setyembre ng taong ito ay walang puknat ang mga kidnappers sa pagsalakay. Lantaran na at walang kinatatakutan. Target ng mga kidnappers ang mga negosyanteng Tsinoy at nitong nakaraang buwan, pati mga anak ay binibiktima na rin. Pinakamasaklap ang nangyari kay Betti Chua Sy na kinidnap at saka pinatay. Ang pagkidnap at pagpatay ang nag-trigger para &amp;quot;mag-alsa&amp;quot; ang mga Tsinoy at hilingin na ibalik ang parusang kamatayan. Noong una ay matindi ang pagtanggi ni President Arroyo na alisin ang moratorium sa death penalty. Sabi niya, hindi maso-solve ng pagbitay ang lumalaganap na krimen pero binawi rin niya. Inalis na niya ang moratorium sa death penalty kamakalawa at sa January 30, 2004 ay mayroon nang bibitayin. Isang rapist-killer ang nakatakdang bitayin. Pero kahit na inalis ang moratorium sinabi pa rin ni Mrs. Arroyo na tutol siya sa bitay. Nasa tinig niya ang malaking pag-ayaw sa parusang kamatayan. Ang pag-utang sa buhay ay hindi paraan pero matindi ang sigaw ng publiko at kailangan niyang makinig. Pito na ang nae-execute sa lethal injection. Ang una ay si Leo Echegaray na tinurukan noong 1999. Ni-rape ni Echegaray ang kanyang anak. Sumunod na mga binitay ay mga mamamatay tao. Hanggang sa ihinto na ni dating President Estrada dahil sa matinding pressure sa mga pro-life group. Nang maupo si Mrs. Arroyo noong January 2001, halos wala nang narinig tungkol sa death penalty. Sa pagkamatay ng death penalty, lumaganap ang mga krimen. Naging marahas at kahit na kasikatan ng araw ay sumasalakay ang mga holdaper at kidnaper. Kapag nakatigil ang sasakyan at magbaba ng salamin ang drayber, aatake ang holdaper at kapag hindi ibinigay ang hinihingi babarilin. Nangyari iyan sa La Salle student na si Christian Reyes na pinatay kamakailan ng holdaper sa Quirino Avenue, Maynila. Wala namang magawa ang mga awtoridad kung paano sila masasawata. Ang paglaganap ng krimen ay nagdulot ng pangamba sa mamamayan. Marami na ang natatakot lumabas ng bahay kung gabi sa takot na mabiktima ng mga masasamang-loob. Ang kriminalidad din ang nagtutulak para matakot ang mga dayuhang pumunta rito. Ngipin sa ngipin ang dapat ipairal ngayon. May batas para sa mga gumagawa ng masama at ano ang dahilan para hindi ipatupad.</body>
<link>http://www.philstar.com/Article.aspx?articleId=230727&amp;publicationSubCategoryId=94</link>
</article>
<article>
<title>Dapat tularan ng ibang police official si Col. Sapitula</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>07</day>
<year>2003</year>
</date>
<body>DAPAT tularan ng iba pang hepe ng ating pulisya sa Kamaynilaan si Supt. Romulo Sapitula, ang bagong hepe ng Western Police District (WPD) Station 3 na matatagpuan sa Central Market. Ilang linggo pa lang siya sa puwesto pero ipinatupad kaagad ni Sapitula ang computerization sa kanyang mga presinto para lalong pag-ibayuhin ang kanilang kampanya laban sa kriminalidad at ilegal na droga. Siyempre pa, sa ginawa ni Sapitula, lalong napataas niya hindi lang ang morale kundi maging ang working conditions ng kanyang mga tauhan. Ibig sabihin hindi na aasa sa kakarag-karag na typewriter ang mga pulis niya para gumawa ng report nila. Ang tanong lang marunong bang mag-computer ang mga tauhan ni Sapitula, he-he-he! Sanay kasing tumipa sa lumang typewriter ang mga ’yan kayat sa bigat ng mga kamay nila, tiyak ang unang masisira sa computer ay ang keyboard, di ba mga suki? Kung nagawa ito ni Sapitula, bakit hindi kaya ng ibang opisyal ng pulis natin? Nakakatuwa kasi na habang ang mga matataas nilang opisyales sa Camp Crame ay nag-aaway dahil sa ‘‘grasya’’, may mga kapulisan pa pala tayo na ang kapakanan ng kanyang mga tauhan ang nasa isipan nila at hindi ang personal interest nila. Hindi ko sinasabi na walang illegal diyan sa teritoryo ni Sapitula tulad ng bookies ng karera, jueteng, video karera at iba pa, pero naipangako naman niya na magsasagawa siya ng kampanya laban dito. Ang gagawin lang ng mga residente sa sakop ni Sapitula ay i-report sa kanya ang mga lugar na kinatitirikan ng mga illegal gambling at presto… aaksiyunan niya kaagad ang problema. At lalong magiging mabilis na ang coordination ng kanyang mga tauhan dahil nga sa computerization program nga ni Sapitula, di ba mga suki? Siguro ang naging modelo ni Sapitula sa kanyang computerization program ay si Sr. Supt. Roberto Rosales, ang provincial director ng Cavite. Si Rosales kasi ng maupo sa Quezon at Cavite, ang nagsagawa ng computerization program sa mga bayan ng dalawang probinsiya kaya’t sunud-sunod ang mga accomplishments niya. Si Rosales ang nakahuli kay Mayor Ronnie Mitra at umaabot sa 500 kilos ng shabu sa Quezon at ang pagbuwag din ng shabu laboratory sa Silang, Cavite. At malaking papel ang ginampanan ng computerization program na inumpisahan niya. Hindi nalalayo na magiging matagumpay din si Sapitula, sa kanyang adhikain na malinis at mapatahimik ang kanyang lugar lalo na sa pagdating ng Kapaskuhan, di ba mga suki? Kung sabagay, magandang buena mano itong paglilinis niya kamakailan sa tulong ng video regulatory board nitong Quiapo ng mga naglilipanang pekeng CD at VCD. Sa pagdating ni Sapitula kasi sa Station 3, mayroon lang itong isang computer at apat na mechanical typewriters. Sa ngayon pito na ang computers na ipinamahagi ni Sapitula sa mga presinto sa Barbosa, Plaza Miranda, Alvarez at Blumentritt at pati na ang Admin and operations office, intelligence and Investigation section at siyempre ang opisina niya.</body>
<link>http://www.philstar.com/Article.aspx?articleId=230736&amp;publicationSubCategoryId=94</link>
</article>
<article>
<title>Mabuti at masamang dulot ng alak sa katawan</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>December</month>
<day>07</day>
<year>2003</year>
</date>
<body>HATI pa rin ang opinion kung ang alak ay nakabubuti o nakasasama sa katawan. Gayunman, marami na ang nakapagpapatunay na ang red wine ay mabuti para mabawasan ang pagkakaroon ng sakit sa puso. Natuklasan din naman na may mga substances sa alak na nagiging dahilan para magkaroon ng cancer. Ang alak ay kakaunti ang nutritional value at tanging alchohol ang taglay nito. Ang isang baso ng red wine (125 ml.) ay nagbibigay ng 85 calories samantalang ang white wine ay 90 calories. Karaniwang ang red wine ay may 12 percent alcohol at may minimal amount ng sugar samantalang ang white wine ay mas maraming taglay na alcohol at sugar. May mga elements ang alak na nagdudulot para umatake ang asthma at isa rito ang sulfur dioxide na nag-iinhibit sa activities ng yeast at bacteria. Isa pa ay ang tinatawag na histamine (karaniwang matatagpuan sa red wine). Ang France ay isa sa mga bansa na mataas kumunsumo ng red wine at napatunayan na sa kabila na may high fat intake ang diet doon, kakatwang mababa naman ang rate ng coronary heart diseases sa nasabing bansa. Gayunpaman, taliwas ito sa ibang bansa na malakas kumunsumo ng alak. Halimbawa ay ang Bulgaria at Hungary, na naiulat na may mataas na rate ng mga sakit sa puso. Sa isang pag-aaral na ginawa ng World Health Organization, napatunayan na ang rate ng mga may sakit sa puso sa France ay tumaas kaysa sa dating bilang. Karaniwan na rin sa France ang mga may mouth at throat cancers at itinuturong dahilan ay ang mataas na pagkunsumo ng alak. Ang mga malakas uminom at manigarilyo ang karaniwang nagkakaroon ng ganitong cancer. Napatunayan sa mga pag-aaral na ang katamtamang pag-inom ng alak ay may ibinibigay na proteksiyon para maiwasang magkasakit sa puso. Sinasabi pa na ang red wine ay mga karagdagang benefits katulad ng pagdi-decrease para hindi magkaroon ng blood clot at mahusay ding antioxidant. Ganoon man, may nagsasabing ang pag-inom ng red wine ay nagpapasidhi sa migraine dahil sa sangkap nitong polypherals. May mga tao rin namang nagkakaroon ng allergy kapag umiinom.</body>
<link>http://www.philstar.com/Article.aspx?articleId=230745&amp;publicationSubCategoryId=94</link>
</article>
<article>
<title>Pasko sa Policarpio</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>07</day>
<year>2003</year>
</date>
<body>TUWING Pasko isa sa mga dinarayo ng marami ay ang Policarpio St., sa Bgy. New Zaniga sa Mandaluyong City kung saan ay natatangi ang mga pahiyas at panoorin. Naging panata na ng mga naninirahan sa Policarpio sa pamumuno ng mag-asawang James at Norma Lim na handugan ng naiibang panoorin ang mga taga Bgy. New Zaniga. Malaking pera ang puhunan sa pagpapalamuting nagagandahang parol at iba pang Christmas lanters at Christmas lights, mga Santa Claus at mga anghel at belen na sa bawat taon ay may iba’t ibang paksa subalit ang pinakabuod ay kapayapaan at kaligayahan sa buong mundo. Sina Norma Lim ang may-ari ng PVL Restaurant na paboritong puntahan ng ‘‘people from all walks of life’’ at madalas na magdinner doon ang mag-asawang Fernando Poe Jr. at Susan Roces, PSN Columnist Dr. Tranquilino Elica&amp;ntilde;o Jr., maybahay na si Yvonne at only son TR at ganoon din si Zedric Von Schneider, 7-year old grandson ng mahal kong si Direk Willie Schneider na naninirahan din sa Mandaluyong. Isa pa ring hinahangaan sa Policarpio ay ang mala-Kastilyong bahay ni Baby Dalisay na hanggang sa tore ay tadtad ng Christmas lights. Mga buhay na Santa Claus ang naghahagis ng mga kendi sa mga nanonood ng X’mas spectacle nila. Meron ding tiangge sina Norma Lim na mura ang mga bilihin. Ang kinikita sa tiangge ay idino-donate sa kawanggawa kabilang na ang mga street children at mahihirap na sakop sa parokya ng Sacred Heart sa Welfareville. Katulong ni Norma Lim sa kanyang socio-civic-religious work ang kaisa-isang anak na si Paul at sina Sister Linda Vicencio at mga kasamahan nila sa CWL. Isa rin si Norma Lim sa sponsor ng ‘‘Misa ng Bayan’’ tuwing Linggo na hatid ng Radio Veritas. Maraming simbahan ang tinutulungan ni Norma Lim na siyan nagpatapos sa Konstruksiyon ng adoration chapel ng simbahan ng San Felipe Neri. Walan pagsidlan ng kaligayahan si Norma Lim kapag nakikitang nasisiyahan ang libu-libong dumadagsa sa Policarpio para saksihan ang natatanging pamaskong panoorin na kanilang handog.</body>
<link>http://www.philstar.com/Article.aspx?articleId=230749&amp;publicationSubCategoryId=94</link>
</article>
<article>
<title>Pagbabayad ng housing loan sa Pag-IBIG</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>December</month>
<day>07</day>
<year>2003</year>
</date>
<body>Dear Sec. Mike Defensor, Nakapag-avail ako ng Pag-IBIG housing loan at 25 years ko itong babayaran. May dalawang taon na akong nagbabayad ng buwanang amortisasyon. Ibig kong magbayad nang mahigit sa aking buwanang amortisasyon. Ano ba ang aking gagawin? Maari ko rin bang bayaran ng buo ang aking loan? –Alice Santos, Quezon City Maaaring bayaran ng buo ng isang borrower ang kanyang Pag-IBIG housing loan. Ang halaga ng babayaran ay batay sa outstanding balance ng housing loan. Upang i-apply sa principal loan ang inyong babayaran, kailangang magbayad ng halaga na katumbas ng mahigit tatlong buwang amortisasyon. Ito ay tinatawag na pre-payment. Ang pagbabayad ng pre-payments ay makakabawas sa inyong outstanding principal balance. Maari rin ninyong bayaran ang inyong housing loan sa mas maikling panahon sa pamamagitan ng pagpapa-restructure ng inyong utang. Makipag-ugnayan lamang sa restructuring department ng Pag-IBIG o tumawag sa 8114401.</body>
<link>http://www.philstar.com/Article.aspx?articleId=230756&amp;publicationSubCategoryId=94</link>
</article>
<article>
<title>Ang bokasyon ni Juan</title>
<author>ALAY - DANGAL Ni Fr. Jose C. Blanco,S.J.</author>
<date>
<month>December</month>
<day>07</day>
<year>2003</year>
</date>
<body>ANG bokasyon ni Juan Bautista ay ihanda ang mga tao para sa pagdating ni Jesus. Ito ang sinasabi sa atin sa Ebanghelyo sa Ikalawang Linggo ng Adbiyento (Lk. 3:1-6). Ikalabinlimang taon noon ng paghahari ni Emperador Tiberio. Si Poncio Pilato ang gobernador sa Judea, si Herodes ang tetrarka sa Galilea at ang kapatid naman niyang si Felipe, sa lupain ng Iturea at Traconite. Si Lisanias ang tetrarka sa Abilinia. Sina Anas at Caifas naman ang mga pinakapunong saserdote noon. Nang panahong iyon, nasa ilang si Juan na anak ni Zacarias. Dumating sa kanya ang salita ng Diyos, kaya nilibot niya ang mga lupain sa magkabilang panig ng Jordan at nangaral. &amp;quot;Pagsisihan ninyo at talikdan ang inyong mga kasalanan at pabautismo kayo upang kayo’y patawarin ng Diyos,&amp;quot; sabi niya. Sa gayo’y natupad ang nasusulat sa aklat ni Propeta Isaias: &amp;quot;Ito ang sabi ng isang sumisigaw sa ilang: Ihanda ninyo ang daraanan ng Panginoon, tuwirin ninyo ang kanyang mga landas! Tatambakan ang bawat lambak, at titibagin ang bawat burol at bundok. Tutuwirin ang daang liku-liko, at papatagin ang daang baku-bako. At makikita ng lahat ng tao ang pagliligtas na gagawin ng Diyos.&amp;quot; Bawat isa rin sa atin ay may misyon katulad ni Juan Bautista. At tayo rin ay inihanda upang isakatuparan ang ating misyon. Bilang mga laiko kayo ay inihanda para sa inyong gampanin. Nabigyan din kayo ng mga katangian at handog. Ang Papa ay nabigyan ng mga handog upang isakatuparan ang kanyang gawaing mamuno at pabanalin ang Simbahan. Ganoon din ang mga obispo, kaparian at mga relihiyoso. Adbiyento ngayon. Naghahanda tayo para sa kapanganakan ni Jesus. Sana’y tunay tayong maging handa sa Kanyang pagdating.</body>
<link>http://www.philstar.com/Article.aspx?articleId=230761&amp;publicationSubCategoryId=94</link>
</article>
<article>
<title>EDITORYAL - Corruption sa PNP dapat imbestigahan</title>
<author></author>
<date>
<month>December</month>
<day>08</day>
<year>2003</year>
</date>
<body>MAGANDA ang ginawa ni President Gloria Macapagal-Arroyo na pinagbati ang nagbabangayan na dalawang opisyal ng Philippine National Police (PNP). Ang pag-aaway ay nag-ugat sa revamp na isinagawa ni PNP chief Hermogenes Ebdane noong Lunes. Kung hindi agad umeksena si Mrs. Arroyo tiyak na magkakalabasan ng baho at walang magiging sentro ng batikos dito kundi ang presidente mismo. At masama ang tiyempo sa pag-iiringan ng dalawa sapagkat painit nang painit ang pulitika kung saan ay kakandidato si Mrs. Arroyo sa 2004 election. Pero ang isang matinding katanungan sa maikling pag-aaway-bati nina Ebdane at Matillano ay ang ibinulgar ni Matillano na sangkot sa corruption si Ebdane at pinagre-resign niya sa puwesto. Wala raw kakayahan si Ebdane, ayon kay Matillano. Iyon ang naging dahilan para agad sibakin ni Ebdane si Matillano. Pumagitna nga si Mrs. Arroyo at nawala ang iringan pero ang tanong nasaan ang alegasyon ng corruption kay Ebdane. Hanggang doon na lamang ba iyon na bagamat pinagbati na ay mawawala na ang alegasyon ng katiwalian? Hindi yata nararapat ang ganyan. Dapat na maimbestigahan si Ebdane at Matillano kaugnay ng katiwaliang sinabi ni Matillano. Kung may katotohanan ang alegasyon, dapat magbayad ang may sala. Nang mag-alsa ang Magdalo group noong July 27, 2003 sa Oakwood Hotel, corruption din ang kanilang isinisigaw at mas matinding inakusahan ng corruption ay si dating Defense chief Angelo Reyes. Inakusahan siyang nagbebenta ng armas at bala. Nagresign sa puwesto si Reyes pero kamakailan ay ginawang anti-kidnap czar. Wala ring nangyari sa akusasyon kay Reyes at nakabalik pa nga ito sa puwesto. Ang baho ay hindi na nakalabas kahit na sumingaw na. Ano nang nangyari sa sinigaw ng Magdalo group? Ganito ba talaga ang nangyayari kapag ang isang opisyal ay inaakusahan ng katiwalian, balewala na lang o dedma na lang. Naayos ni Mrs. Arroyo ang paglawak ng lamat sa PNP sa pagitan ni Ebdane at Matillano pero hindi rin naman dapat isantabi ang sumingaw na corruption na ngayo’y umaalingasaw. Kung totoo ang sinasabi ni Sen. Panfilo Lacson na jueteng ang dahilan sa pagbabangayan sa PNP, nararapat itong mabulatlat at masibak ang dapat masibak. Linisin ang PNP sa katiwalian at isalba sa kahihiyan. Sayang ang organisasyon.</body>
<link>http://www.philstar.com/Article.aspx?articleId=230867&amp;publicationSubCategoryId=94</link>
</article>
<article>
<title>Mag-amang Barbers bilib sa tapang ni GMA</title>
<author>AKSYON NGAYON Ni Al G. Pedroche</author>
<date>
<month>December</month>
<day>08</day>
<year>2003</year>
</date>
<body>TUWANG-TUWA si Sen. Robert Barbers nang alisin ni Presidente Gloria ang moratorium sa parusang bitay. Si Barbers ang nangunguna sa mga nananawagang ibalik na ang &amp;quot;turok-tepok&amp;quot; para matakot naman ang mga walang kaluluwang gumagawa ng heinous crimes. Pati ang anak niyang Kongresman na si Robert &amp;quot;Ace&amp;quot; Barbers ng Surigao del Norte ay mahigpit ding sumusuporta sa pagpapanumbalik ng bitay bilang deterrent sa mga karumaldumal na krimen. Hanga ang Senador sa matatag na paninindigan ng Pangulo sa pakikibaka sa mga krimen tulad ng kidnap for ransom at droga. Aniya, ang pagbitay sa dalawang kidnap convicts sa papasok na taon ay magpapanumbalik sa tiwala ng taumbayan sa kakayahan ng administrasyon na maisulong ang hustisya. Marami tiyak ang magagalit sa Pangulo, lalo na yung mga human rights group, simbahang Katoliko pati na ang mga kaanak ng mga kriminal na nakahanay na sa bitayan. Pero nakikiisa ako sa mag-amang Barbers sa panawagan sa publiko na suportahan ang restorasyon ng bitay dahil naririndi na ang ating lipunan sa talamak na krimen na mabilis na nagwawasak sa ating bansa. Pero tulad ng sinabi ni Ace Barbers, maliwanag ang isinasaad ng Konstitusyon sa article 8 section 19: for compelling reasons involving heinous crimes the ultimate sanction of death may be imposed. Kaya nga kung ang moratorium ay inalis ng Pangulo, ito’y naaayon sa Konstitusyon at walang nilalabag na batas. Alisin man ang bitay, lalaganap naman ang tinatawag na &amp;quot;salvaging&amp;quot; o ang extra-judicial execution ng mga kriminal na isasagawa ng mga grupong vigilante. Kailangan talagang sampolan ang mga nahatulan ng buktot na kriminal. Kung hindi, ngingisi-ngising parang demonyo ang mga kriminal na marahil ay luto na ang utak sa droga kaya kahit anong klaseng nakadidiring krimen ay kaya na nilang gawin.</body>
<link>http://www.philstar.com/Article.aspx?articleId=230878&amp;publicationSubCategoryId=94</link>
</article>
<article>
<title>Balasa sa PNP: Laban o bawi</title>
<author>SAPOL Ni Jarius Bondoc</author>
<date>
<month>December</month>
<day>08</day>
<year>2003</year>
</date>
<body>TINATAWANAN ang pagbalasa ni Presidente Arroyo sa 32 PNP heneral. Para daw larong &amp;quot;laban o bawi&amp;quot; sa Eat Bulaga. At ang show na ‘yun ay sa istasyong GMA-7, initials din ni Arroyo. Kasi, pina-okey naman daw ni Dir. Gen. Hermogenes Ebdane kay Arroyo ang balasa. Pero binawi ni GMA ang 17 sa 32 bagong puwesto. Ang Pinoy talaga, dinadaan sa patawa pati ang krisis. At krisis nga ang nangyayari. Si Gen. Eduardo Matillano, nagbantang magsisiwalat ng mga anomalya sa PNP kung di raw magbitiw si Ebdane, na may pakulo ng balasa. Mamumuno raw ang ilang heneral sa mass leave ng officers kung mananatili si Ebdane. Una nang nag-leave si Gen. Jaime Caringal. Ngitngit ng karamihan sa mga heneral, walang modo ang pag-alis sa kanila sa puwesto. Ni hindi man lang sila sinabihan ante-mano kung ano ang rason. Sa totoo lang, anila, aalis naman sila kung sabihan lang nang diretso, para maihanda nila ang mga tauhan. Hindi umangal si Gen. Reynaldo Velasco sa pagsibak bilang hepe ng Metro Manila. Pero anang mga tao niya, nagulat siya sa anunsyo ng PNP spokesman nu’ng Lunes ng gabi. Kasi, nu’ng hapon lang, nagkape sila nina Ebdane at Gen. Ricardo de Leon na nahirang na pumalit sa kanya, pero wala namang binanggit na pagsibak. Sa kabilang dako, awtoridad ng PNP chief, at lalo na ng Presidente, na balasahin ang mga heneral. Tungkulin kasi ng pamunuan na paigihin ang pulisya sa paraang paghirang ng tamang tao sa tamang puwesto. Kahina-hinala ang pagkontra ng mga heneral, anang Malaca&amp;ntilde;ang, lalo na kung promotion naman ang pagbalasa. Halimbawa daw ang pagtaas kay Matillano sa Directorate for Investigation and Detective Management mula hepe lang ng Criminal Investigation and Detection Group. Parehong mali ang dalawang panig. Wala nang respeto ang mga opisyal kay Ebdane dahil sa kahinaang-loob. Dapat nga siyang umalis. Pero wala ring katuwiran ang mga umaangal sa pagbalasa. Dapat lang ilipat na sila dahil sagabal sa reporma at disiplina sa PNP.</body>
<link>http://www.philstar.com/Article.aspx?articleId=230885&amp;publicationSubCategoryId=94</link>
</article>
<article>
<title>Buhay na mabigat pinagaan</title>
<author>ALAY-DANGAL Fr. Jose C. Blanco, S. J.</author>
<date>
<month>December</month>
<day>08</day>
<year>2003</year>
</date>
<body>ANG ating Ebanghelyo sa araw na ito ay napakaikli ngunit nakapagbibigay ng kaluwagan ng kalooban. Subukang pakinggan si Jesus na nangungusap sa inyo. Si Mateo ang nagsalaysay sa atin nitong pinakanakapagpapaluwag-sa-loob na Ebanghelyo (Mt. 11:28-30). ‘‘Lumapit kayo sa akin, kayong lahat na napapagal at nabibigatan sa inyong pasanin, at kayo‚y pagpapahingahin ko. Pasanin ninyo ang aking pamatok, at mag-aral kayo sa akin; ako‚y maamo at mababang-loob, at makasusumpong kayo ng kapahingahan para sa inyong kaluluwa. Sapagkat maginhawang dalhin ang aking pamatok, at magaan ang pasaning ibibigay ko sa inyo.’’ Ang Rabinikong Judaismo’y nagpataw nang mabibigat na dalahin sa mga tao. Alam ito ni Jesus. Pakinggan siya. Halimbawang kayo ay may mabigat na dalahin, nais ni Jesus na alisin ang bigat na inyong dinadala. Kung kayo ay nalilito at di-mapalagay, nais ni Jesus na kayo ay magkaroon ng katahimikan at kapayapaan. Mapapansin ninyo na ang pagtanggap sa mga itinuturo ng Ebanghelyo ay gagawing makabuluhan at nakalulugod ang inyong buhay. Ang inyong buhay, di-gaya nang ipinapakita sa telebisyon at iba pang panoorin, ay tunay na maganda. Ang inyong buhay na maganda ay handog sa inyo ng Diyos.</body>
<link>http://www.philstar.com/Article.aspx?articleId=230890&amp;publicationSubCategoryId=94</link>
</article>
<article>
<title>&amp;quot;Panawagan para sa isang lider&amp;quot;</title>
<author>CALVENTO FILES Ni Tony Calvento</author>
<date>
<month>December</month>
<day>08</day>
<year>2003</year>
</date>
<body>&amp;quot;What we need is a leader who can resist the call of graft and corruption. Someone who would not be drown to power once seated. One who is sensitive not only to the needs of the poor or the masses but the general public as a whole. More importantly, we need a leader who could make the Filipino people move and take action. We need a leader who could make us follow religiously what each of us ought to do to contribute to the country’s welfare — Keitish — 09203543354&amp;quot; Ito ay comment ng isang reader ng &amp;quot;Calvento Files&amp;quot; na nagpapahiwatig ng karamihan sa pinagdarasal ng ating mga mamamayan na mamuno sa ating bayan. Sino ang leader na ito? Si Fernando Poe, Jr. Si Da King ng pagkatapos magpahayag ay mawala at sinipon. Si Da King na ng hinamon ni Sen. Ping ng isang debate ay umurong at hindi sumagot? Si Da King ng inanyayahan ng &amp;quot;Business sector&amp;quot; para nakilala at matanong ng kanyang plataporma ng gobyerno ay biglang si Tito Sotto (of Tito, Vic and Joey fame) ang ipinadala at nag &amp;quot;no show.&amp;quot; Si Da King na hanggang ngayon wala pa rin tayong nakikitang maliwanag ng &amp;quot;Political Platform&amp;quot; kung paano niya I-aahon ang ating bayan sa pagkasadlak sa kahirapan. ? &amp;quot;SIYA NA POE, BA?&amp;quot; Si Sen. Ping Lacson? Siya na ba ito? Si Sen. Ping na para maunahan ang lahat ay nagdeklara, noon pa man na gusto niyang tumakbo at maging Presidente ng ating bayan. Si Sen. Ping sa hakbang na ito ay inunahan ang lahat ng iba sa paniniwala na iba na ang maagap kaysa matalino. Si Sen. Ping na nagsabi na hindi siya lalahok sa politika dahil marumi daw ito? &amp;quot;Politics is dirty!&amp;quot; Bigkas ni Mr. Clean na si Sen. Ping. Si Sen Ping na nagsabing muli na susunod siya sa proseso ng pagpili ng isang kandidato mula sa United Opposition Front para ilaban bilang Presidente sa 2004. subalit anong ginawa ni Sen. Ping? Anong ginawa ng kanyang mga kaalyado? Inunahan ang kanyang partido at nagproklama ng kanyang sarili. Bale wala na ang prosesong sinasabi ng oposisyon. &amp;quot;He has crossed the bridge and burned it.&amp;quot; Watak na ang oposisyon, ngayon maghahati-hati ng boto dahil gulong-gulo ang mga taga suporta ni Erap. Si Raul Roco na isang tingin mo lang ay &amp;quot;trapong-trapo&amp;quot; (Traditional Politician, kaibigan). Kasing trapo ng pamahiin niyang isuot ang bulaklakin niyang pulang polo shirt para bang tanga ang mga botante at hindi siya matatandaan kung iba ang suot niya. Trapong-trapo dahil naniniwala pa rin ito sa &amp;quot;lucky charm&amp;quot; gayung nawala na ang agimat na yan sa pag-retiro ni Ramon Revilla, Sr., mula sa politika. Si Raul Roco na mismong inirereklamo ng mga guro ng ito’y Sec. of Education pa dahil kailagan daw kumuha ng course sa &amp;quot;anger management.&amp;quot; Hindi Ms Korina Sanchez? Pwedeng-pwede na ito maging commercial model si Raul ng Alaxan FR. Mr. Roco huwag kang pikon para maniwala sa `yo ang taong bayan na hindi mo aabusuhin ang &amp;quot;power&amp;quot; na ipagkakaloob sa `yo kapag ikaw ay piliin maging Presidente sa 2004 ng ating mga kababayan. Si Presidente Gloria Macapagal-Arroyo. Si Mrs. Urong-sulong? Pwede na itong host ng game show sa isang noon-time program na may palaro nito. Una, nagdeklara para hindi na siya tatakbo sa 2004. Inurong niya ito at isinulong ang kanyang sarili. Nagdeklara ng &amp;quot;REVAMP SA PNP&amp;quot; si director General Hermogenes Ebdane. Binawi agad ni PGMA at inorder ang &amp;quot;freeze&amp;quot; sa revamp, subalit selective freeze lamang ito para sa mga kaibigang PNP official na tumakbo sa kanya para magpasaklolo. Si Gen. Eduardo Mantillano na tahasang hinamon at kinwestion ang liderato ni PNP Chief Jun Ebdane. Naki-alam si PGMA at pilit na pinagbati silang dalawa, Ngayon binawi uli ang order na sibakin si Gen. Mantillano sa CIDG. Si PGMA na nagpahayag dahil sa lumalalang Peace and Order situation na ini-lift na niya ang suspension ng Death Penalty. Ito’y ibinagbunyi ng mga crime groups, mga pamilya ng mga naging biktima ng &amp;quot;heinous crime&amp;quot; at ng sambayanang Pilipino. Hindi pa natutuyo ang tinta mula sa headlines ng mga pahayagan, heto na at binabawi na naman niya at sinasabing ang Death Penalty ay ipapatupad lamang sa mga kriminal na ang kasalanan ay kidnapping. Bakit &amp;quot;selective&amp;quot; na naman. Bakit pabago-bago? Wala na bang matinding paninindigan? Kaya bumabagsak ang rating mo sa mga survey. &amp;quot;PGMA epitomizes what indicisiveness means.&amp;quot; Si Kabayang Noli De Castro? Isang produkto ng media-hype. Hindi pa nga nagpapakitang gilas sa Senado, nag-aambisyon na si De Castro na tumakbo bilang Presidente. Bakit hindi? Di ba’t parati siyang una sa mga surveys? Tama na ba ito? Ang kanyang popularidad para magpatakbo at I-angat ang bayan natin sa kahirapan. Hindi pa nga Presidente, nililigawan pa lang, tumaas na bigla ang singil ng &amp;quot;Lopez’ owned na Meralco&amp;quot; Hindi kaya parang &amp;quot;Spaghetti pa taas ang power rates dahil sa laki ng utang na loob ni De Castro sa mga Lopezes? Magandang Gabi, Kabayan. Ano sa palagay ninyo mga mambabasa ng &amp;quot;CALVENTO FILES?&amp;quot; Sino ba ang lider na hinahanap nang nagbigay ng comment sa atin? Paki text n’yo lamang sa 09179904918. Maaari din kayong tumawag sa 7788442.</body>
<link>http://www.philstar.com/Article.aspx?articleId=230895&amp;publicationSubCategoryId=94</link>
</article>
<article>
<title>EDITORYAL - Kidnappers at drug lords lang,paanoang rapists</title>
<author></author>
<date>
<month>December</month>
<day>09</day>
<year>2003</year>
</date>
<body>INALIS nga ni President Arroyo ang moratorium sa death penalty pero marami pa ring palaisipan. Hindi pa man nasusubukan ang paurung-urong na desisyon tungkol sa death penalty ay marami nang hindi magandang maririnig. Na ang pag-aalis sa moratorium ay bahagi lamang ng larong pampulitika at hindi para talaga ilapat ang batas sa mga nagkasala. Na para mabigyang kasiyahan lamang ang mga Tsinoy na biktima ng pangingidnap kaya itutuloy na ang bitay. Na-pressure lamang sa sigaw ng Tsinoy community pagkaraang kidnapin at patayin si Betti Chua Sy noong November 17. Nang alisin ang moratorium sa death penalty noong nakaraang linggo, sinabi ni Mrs. Arroyo na mga kidnapper ang unang sasampolan ng pagbabalik ng parusang kamatayan. Nagsigawan ang mga biktima ng kidnapper particular ang Tsinoy. Sa wakas magkakaroon na rin ng katarungan ang sinapit ng kanilang mahal sa buhay sa kamay ng mga malulupit na kidnappers. Sa tindi ng kawalan ng pag-asa ng mga Tsinoy, nahiling nila kay Mrs. Arroyo na hingin na ang tulong ng US Federal Bureau of Investigation. Nakapagtataka lamang na sa kidnappers nakatutok si Mrs. Arroyo na para bang ang mga pusakal na ito lamang ang may karapatang &amp;quot;maturukan&amp;quot;. Paano naman ang iba pang kriminal na hanggang ngayon ay nagsisiksikan sa National Bilibid Prison? May kulang yata sa desisyon ni Mrs. Arroyo at ang nakita lamang ay ang isinisigaw ng mga Tsinoy. Kamakalawa, idinagdag na ni Mrs. Arroyo sa listahan ng mga bibitayin ang mga drug traffickers. Mabuti at naisip din naman niya ito. Laganap at mabigat na ang problema sa droga na kung hindi magkakaroon ng kamay na bakal ang pamahalaan ay magiging bansa ng mga praning ang Pilipinas. Walang takot ang mga drug traffickers kung magpasok ng droga at pati ang mga sangkap na gaya ng ephedrine ay naipupuslit na. Kakutsaba nila ang mga corrupt sa Customs at maging ang postal office ay ginagamit na rin. Maraming laboratoryo ng shabu at sa kabila na walang tigil ang kampanya laban dito, patuloy pa rin ang paglaganap at maraming barangay na ang napasok ng mga &amp;quot;salot&amp;quot;. Paano naman ang mga rapists? Bubulukin na lamang ba sila ng bilangguan? Ipatupad ang batas sa lahat ng nagkasala. Hindi kung ano lamang ang hinihingi ng mga biktima. May mga kaanak din ang mga nabiktima ng pangre-rape at makakamit lamang nila ang katarungan kung pati ang mga rapist ay matuturukan na rin. Ang paggawad ng parusa ay hindi paturu-turo lang na kung ano ang magustuhan ay iyon ang isasalang.</body>
<link>http://www.philstar.com/Article.aspx?articleId=230993&amp;publicationSubCategoryId=94</link>
</article>
<article>
<title>Ugaling suwagin ang nakatataas</title>
<author>SAPOL Ni Jarius Bondoc</author>
<date>
<month>December</month>
<day>09</day>
<year>2003</year>
</date>
<body>NASISIRAAN ng loob ang Oposisyon. Nahahati kasi sila sa pagpipilit ni Sen. Ping Lacson na kumandidato bilang Presidente, gayong nagkaisa na ang LDP, PMP at PDP-Laban na suportahan si Fernando Poe Jr. Kabagu-bago lang daw ni Lacson sa LDP, inaakusahan pa ang presidenteng Ed Angara ng paglabag sa alituntunin ng partido. Hindi na bago kay Lacson ang ugaling pagsuwag sa nakatataas sa kanya. Di lihim na kinatalo at ipinakulong pa ni Lacson ang kanyang hepe sa Metrocom Intelligence na si Reynaldo Berroya, na nagpakilala sa kanya kay Joseph Estrada. Pinag-initan din niya ang anak ng dating hepe sa PNP na si Dictador Alqueza. Noong PAOCTF head pa si Lacson, sinangkot niya sa droga si PNP chief Roberto Lastimoso. Walang ebidensiya, pero sinibak ni Erap ang chief at ipinalit si Lacson. Sunod namang sinuwag niya ay ang DILG chief na si Ronnie Puno. Sa gitna ng away nila, ini-spray ng bala ang gusali ng DILG sa EDSA. Nu’ng PNP chief siya, nagka-hidwaan sina Lacson at Erap. Laking gulat ng mga reporter sa Camp Crame nang sabihin ni Lacson tungkol sa Presidente, &amp;quot;Iyan, dalawang buwan ko na ngang hindi kinakausap ‘yan.&amp;quot; Nu’ng Senate inquiry tungkol sa mga krimen ni Lacson nu’ng 2001, sumumpa si Gen. Victor Corpus bilang testigo. Si Lacson, hindi. Pero binanatan niya ang upperclassman sa PMA mula sa upuan ng senador. At nang imbitahan si Sec. Angelo Reyes sa Senado, binastos din ni Lacson ang upperclassman. Labag ito sa tradisyon ng PMA. May kasabihan: Bago ka maging mahusay na lider, dapat ka muna maging mahusay na tauhan. Napupulot kasi ang mabubuting katangian ng isang lider sa pamamagitan ng pagsunod, pagrespeto at pagka-tapat ng tauhan sa nakatataas sa kanya. Turo ‘yon sa Bibliya, Koran at Torah. Gawi rin ‘yon sa mga malalaking organisasyon, sa militar at gobyerno ng iba’t ibang bansa. Masusukat ngayon si Lacson batay sa ugali niya sa mga hepe niya.</body>
<link>http://www.philstar.com/Article.aspx?articleId=230998&amp;publicationSubCategoryId=94</link>
</article>
<article>
<title>Bold actress madaling araw kung dalawin ng siyotang TV host</title>
<author>BALITANG ESPESYAL Ni Deo Macalma</author>
<date>
<month>December</month>
<day>09</day>
<year>2003</year>
</date>
<body>ALAM n’yo bang madaling araw kung dumalaw ang isang TV host sa kanyang siyotang bold actress? Ayon sa aking bubuwit, 16 days na lang Pasko na naman. Happy birthday muna kay Boy de Roca a.k.a. Boy Lechon, Atty. Popoy Potenciano Jr., Nick Elman, Marian Catedral ng Caltex, Lloyd Lano Jr., Riza Carlos ng MBC; Pia Bersamin, Joy Evangelista at Tsibong Mendoza Luna. * * * Alam niyo bang may lihim na relasyon ang isang sikat na TV host at seksing bold actress? Ayon sa aking bubuwit, may napapabalitang bagong siyota si TV host pero bukod doon ay meron pa pala siyang itinatagong iba. Ayon sa aking bubuwit, upang hindi mabuking ang lihim na pagtatagpo ng dalawa, madaling araw kung kumana este dumalaw si Bossing sa kanyang chiching. Parang style ito ni actor Bong Revilla ah. Madaling araw kung pumunta sa condo unit ng kanyang siyotang actress sa AIC Center sa Ortigas Center, Pasig City. Dahil madaling araw kung sila ay dumalaw, siyempre sandali lamang sila doon para hindi abutan ng sikat ng araw. In short mga bubuwit kung roomboy, quickie lamang. * * * Ayon sa aking bubuwit, nagugulat na lamang ang mga security guard sa Xavierville Subd., sa Quezon City kapag biglang sumusulpot si actor-TV host. Malas mo na lang pre, natiyempuhan ka ng ating bubuwit duon. Parang yung isang congressman naman, nagsusuot pa ng baseball cap para hindi makilala kapag dumadalaw sa chiching niyang actress pero buking pa rin siya. Kung dumating si TV host sa bahay ni actress ay bago mag-alas-dose ng hatinggabi o kaya ay lam-pas ng hatinggabi. Exciting din naman ang kanilang love affair ano. Pang morning delight si Bold actress. Ang aga namang almusal niyan. * * * Ayon sa aking bubuwit, ang sexy actress na dinadalaw ng madaling araw ng siyotang TV host ay si… Sikat na rin ito sapagkat matapos maghubad sa isang lansangan ay dumagsa ang kanyang pelikula at naging model pa siya ng maraming produkto. Model na rin siya ng isang TV company. Siya ay si bold actress D. as in Lady D. At ang siyota nitong actor-TV host ay si… Sabagay wala nang sabit dito dahil ito ay binata ngayon matapos ma-annul ang kasal sa isang actress. Siya ay simpleng palikero. Siya ay walang iba kundi si actor-TV host S. as in Spaghetti.</body>
<link>http://www.philstar.com/Article.aspx?articleId=231007&amp;publicationSubCategoryId=94</link>
</article>
<article>
<title>Outside de kulambo si Ping</title>
<author>HALA BIRA Ni Danny Macabuhay</author>
<date>
<month>December</month>
<day>09</day>
<year>2003</year>
</date>
<body>PALAISIPAN kung bakit ayaw suportahan nina Sen. Edgardo Angara si Sen. Panfilo Lacson samantalang pareho naman silang magkapartido. Marami ang hindi makaintindi kung bakit hindi matanggap ni Angara, pangulo ng LDP si Lacson bilang kandidato ng kanilang partido. Si Fernando Poe, Jr. na ang suportado ni Angara. Hindi kaya bilib sina Angara sa kampanya ni Lacson ng Huwag matakot! Stop kurakot!? Malaking sampal sa mukha ni Lacson ang pagbabale-wala sa kanya ng mga kapartido kundi maaaring magpahiwatig ito na hindi bilib sa kanya ang mismong mga kaalyado niya na mananalo siya kung kaya’t ayaw siyang suportahan ng mga ito. Kahit na isang faction na lamang ng LDP sa pangunguna ni Sec. General Agapito Aquino ay pumapayag na sana si Lacson na siyang magproklama sa kanya subalit pinawawalang-bisa pa rin ito ni Angara na dumating tuloy sa pagtitiwalag sa kanilang posisyon sa partido ng ilang mga matataas na opisyal nito. Inihayag ni dating senador Juan Ponce Enrile, na hindi na masasama pa si Lacson sa mga pagpipilian nila bilang kanilang kandidato sa pagka-pangulo dahil sa pagpayag ni Lacson sa ginawang aksyon nina Aquino para sa kanya noong Huwebes. Ayon kay Enrile, ang napili na nila ay si FPJ at opisyal na ipoproklama nila ito sa December 10. Napakasakit ng nangyayaring ito kay Lacson. Na-outside da kulambo siya sa sariling partido. Siya ang kauna-unahang nagsabing laro tayo, ngayon hindi siya isinasali sa laro. Pero, makakasiguro ba kayong hindi sasali si Ping? Hitsura lang ninyo. Pustahan tayo, With or without LDP, may pakiramdam kaming tatakbo pa rin siya. E, papaano ngayon ang sinasabi nilang dapat ay magkaisa ang oposisyon upang makalamang sa magiging kandidato ng administrasyon? Ang gusto bang sabihin nito ay labu-labo na lang, matira ang matibay?</body>
<link>http://www.philstar.com/Article.aspx?articleId=231011&amp;publicationSubCategoryId=94</link>
</article>
<article>
<title>Mga estudyante na hindi pinayagang mag-enrol</title>
<author>IKAW AT ANG BATASNi Atty. Jose C. Sison</author>
<date>
<month>December</month>
<day>09</day>
<year>2003</year>
</date>
<body>ANG mag-asawang Manny at Dora ay may apat na anak na babaing nag-aaral sa isang pribadong eskuwelahan. Ang dalawa sa mga ito ay nakatapos na ng high school samantalang ang mas batang sina Cecille at Annie ay mag-eenrol sa nalalapit na pasukan bilang Grade 6 at 4. Nagpunta ang mag-asawa sa eskuwelahan at nai-enrol ang dalawang bata. Umabot sa P35,187 ang tuition fees ng mga ito kaya inalok ni Dora ang school ng personal checks postdated July 15 ng taong yun. Hindi ito tinanggap ng school dahil may reputasyon na si Dora na madalas tumalbog ang mga tsekeng iniisyu nito. Samantala, nagkaroon ng kasunduan ang school at mga magulang kung saan ang bawat estudyante ay magdedeposito ng refundable land purchase deposit na P50,000. Ang nasabing halaga ay magagamit ng school upang makabili ito ng lupa na pagtatayuan ng isang school building. Pumayag ang mag-asawang Manny at Dora kung saan nakapagbigay na sila ng paunang hulugan na P25,000. Subalit ang halagang ito ay ipinakiusap ng mag-asawa na pambayad na lamang muna sa tuition fees nina Cecille at Annie ng nakaraang schoolyear upang mapayagan ang mga ito na makakuha ng final exams. Kaya sa sumunod na schoolyear ng mga bata, naatasan ng school ang mag-asawa na bayaran nito ang tuition fees pati na ang deposito sa lupa. At nang hindi makabayad, hindi pinayagang ma-enroll sina Cecille at Annie. Napilitan sina Manny at Dora na sampahan ng kaso ang school kung saan humiling sila ng preliminary injunction upang atasan ang eskuwelahan na tatanggapin ang mga bata na ma-enrol. Iginiit nila na may karapatan sina Cecille at Annie na mag-enrol dito. Habang nakabinbin ang kaso, nai-enrol nina Manny at Dora sina Cecille at Annie sa ibang school. Tama ba ang mag-asawa na humiling ng writ of preliminary mandatory injunction? MALI. Walang sapat na dahilan sina Manny at Dora na humiling ng injunctive writ dahil nahuli na silang magbayad ng tuition fees sa tamang oras. Sa halip na cash o manager’s check ang kanilang bayad, tama lamang tumanggi ang school sa personal check na kanyang ibinayad alinsunod na rin sa alituntunin ng nasabing school. Sanhi rin ng pagtanggi ay ang rekord nina Manny at Dora na ang mga tsekeng kanilang iniisyu ay tumatalbog. Kahit na mayroon silang karapatan, hindi pa rin sapat na maisyu ang writ of preliminary injunction. Hindi nila naipakita ang permanente at kaagad na pangangailangan dito dahil naka-enrol na naman sina Cecille at Annie sa ibang school. Samakatuwid, hindi na kinakailangan pa ang writ of mandatory injunction upang atasan ang school na tanggapin ang mga bata. (Crystal vs. Cebu International School G.R. 135433 April 4, 2001).</body>
<link>http://www.philstar.com/Article.aspx?articleId=231018&amp;publicationSubCategoryId=94</link>
</article>
<article>
<title>Ebdane inutil</title>
<author>Panaginip Lang Ni Nixon T. Kua</author>
<date>
<month>December</month>
<day>09</day>
<year>2003</year>
</date>
<body>UPANG mapigilan ang tuluy-tuloy na pagtaas ng krimen ay binalasa ni PNP chief Hermogenes Ebdane ang mahigit 30 matataas na opisyal kasama na riyan ang hepe ng CIDG na si Gen. Eduardo Matillano. Bagama’t hindi natin tiyak kung magiging epektibo ang balasahang ito, marami ang umaasa na ikagaganda ito ng serbisyo ng PNP at ikababawas ng krimen na siya ng bumabalot hindi lang sa kamaynilaan kung hindi sa buong bayan. Kailangan din naman ng pagbabago tsaka pag ang isang opisyal ay matagal-tagal na sa kanyang puwesto ay nagkakaroon na ng familiarization.&amp;nbsp; Nakakaapekto ito sa serbisyo dahil ang mga desisyon ng mga naturang opisyal ay nababahiran na ng mga bulong ng mga tauhan at mga kaibigan. Ito rin ang dahilan kung bakit regular dapat ang pagbalasa sa mga opisyal at kahit sa mga ordinaryong pulis. Isang dahilan pa ay para maikot nila ang iba’t ibang assignment at ng sa gayon ay maging well rounded at ng makatulong ng mas higit sa organisasyon. Inaasahan ng lahat na susunod ang mga opisyales sa utos ni Ebdane pero laking gulat ng lahat ng ayaw pumayag ni Matillano.&amp;nbsp;&amp;nbsp; Kesa mag-impake at sumunod, pumalag si Matillano at nanakot pang ibubulgar niya ang mga katiwalian sa PNP. Hindi pa nakuntento rito, nagsumbong pa sa kanyang Patron na si Madam Senyora Donya Gloria na kesa kumilos at sabihin kay Matillano na sumunod sa utos ni Ebdane at pinagkamay lang ang dalawa at sinabing ayusin ang problema. Ginawa ni Madam Senyora Donya Gloria ito kahit na sinabi na ni Matillano na ibubulgar niya ang baho ng PNP.&amp;nbsp; Kesa alamin kung ano ang ibubulgar ay inutusan niya pa ang dalawa na tumahimik. Kung hindi pagkukunsinti ang tawag dito baka naman cover-up dahil may mga tsismis na nga na kumakalat na si Matillano ang nangongolekta ng pera ng jueteng at iniintriga sa LTA building sa Makati. Paalala nga pala, si Matillano ang hepe ng CIDG ng makatakas ang terroristang si Al-Ghozi.&amp;nbsp; Ayaw nating maniwala na si Al-Ghozi ay pinatakas pagkatapos ay pinatay upang bumango ang administrasyon bago dumating si US Pres. George Bush. Sa ginawang ito ni Madam Senyora Donya Gloria&amp;nbsp; ay ginawa niyang inutil at walang silbi si Ebdane.&amp;nbsp; Pinatunayan din niya ang sinabi ni dating NCRPO chief Reynaldo Velasco na sobra ang pakikialam ng pulitika sa PNP. Madam Senyora Donya Gloria, ano ba ang alam ni Matillano? Totoo bang siya ang kolektor ng pera ng jueteng at dinadala niya ito sa LTA?&amp;nbsp; Totoo rin bang siya ang ginawang attack dog laban sa mga pulitikong kalaban ninyo, kagaya ni Sen. Panfilo Lacson? Kahit ho tumahimik silang dalawa pansamantala, nakaukit na sa kaisipan ng sambayanan ang mga katanungang yan. Bakit nga ba laki ng takot n’yo sa kanya? So paano ka ngayon Gen. Ebdane, susunod wala ng makikinig sa iyo kung hindi ‘yung mga ordinaryong pulis na walang koneksiyon sa Malaca&amp;ntilde;ang o di kaya’y mga pulitikong kakampi ng Palasyo. Tau-tauhan ka&amp;nbsp;na lang at kahit ano ang iutos, kahit may gusto siyang pahuling kriminal at ayaw ng mga nasa baba niya wala siyang magagawa dahil kesa disiplinahin ay sasabihin sa kaniyang tumahimik at ayusin ng walang alingasngas para walang bahong aalingasaw. Proposal din natin sa kongreso, baguhin na natin ang Chain of Command ng PNP, itulad na rin natin sa Armed Forces of the Philippines, gawin na ring Chief PNP ang Commander-in-Chief. At kay Ebdane,&amp;nbsp; may mga bulong na mag-resign ka na habang may paggalang at dignidad pang natitira.&amp;nbsp; Binalewala ka na, binastos ka pa, hinubaran ka pa ng dignidad, tama nga siguro ang mga bulong na yan. Pero kung lalayasan n’yo bulgar niyo ang katotohanan at patunayang hindi kayo corrupt at si Matillano ang corrupt.&amp;nbsp; O baka naman may tinatago rin kayo at takot ding mabulgar ito? Kayo nga kaibigan, palagay niyo? Text lang ng inyong kasagutan sa 09272654341. * * * Tuloy na raw ang parusang kamatayan para sa mga kidnapper at drug lord ayon kay Executive Secretary Alberto Romulo at Presidential Spokesman Ignacio Bunye.&amp;nbsp; Sana lang sama na rin ang mga rapist at iba pang mga sangkot sa krimeng nagawa dahil sa droga. Isa pa, bakit sa katapusan pa ng Enero sa isang taon, bakit hindi agarin nang wala ng magawa ang mga nagmamahal sa human rights ng kriminal gaya nila Rep. Etta Rosales at ANG KARDINAL SIN. Takot kasi natin, baka sa pressure ng pulitika ay magbago na naman ang isip ni Madam President at bumalik siya sa pagiging Madam Senyora Donya Gloria. Madam President, dito ho pinatunayan n’yo na Pangulo kayo hindi lang ng mga EDSA 2 at mga hipokritong nagmamahal sa mga kriminal kung hindi sa sambayanan.&amp;nbsp; * * * Kinulang ho tayo ng espasyo kaya hindi ho muna maglalabas ng text message ninyo, sisikapin ho natin bigyan kayo ng mas malaking espasyo sa susunod. * * * Para sa anumang reaksyon, mag-e-mail lang sa nixonkua@yahoo.com o kaya’y mag-text sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=231023&amp;publicationSubCategoryId=94</link>
</article>
<article>
<title>Kumander Robot pilantod na</title>
<author>ORA MISMO Ni Butch M. Quejada</author>
<date>
<month>December</month>
<day>09</day>
<year>2003</year>
</date>
<body>SIGURO mababawasan ang pangamba ng mga taga-Mindanao kasi nalaglag sa bitag ng 104th Brigade ng Army ang kilabot na si Galib Andang, alyas Kumander Robot, matapos itong ratratin ng mga soldiers sa kanyang lungga. Sayang at buhay pa ang kamoteng rebelde. Marami kasi itong pinatay, pinahirapan at ginahasa kaya naman ang mga pamilya na naging biktima ni Robot ay may mga kimkim ng sama ng loob sa gagong ito. Pustahan tayo dalhin mo si Robot sa Luneta at ipabato sa mga tao siguradong marami ang pupukol ng bato sa kanya. Mapabata o matanda, mayaman o mahirap, pangit o guwapo, bingi, pipi o bulag, may ngipin o bungal, may baktol o wala tiyak hindi nila ito palalampasin sa galit ng mga tao sa teroristang mamamatay tao. Saludo ang mga kuwago ng ORA MISMO, sa AFP at maging sa PNP na walang humpay sa paniniktik sa mga rebeldeng Muslim. Isa-isa ng nahuhulog sa bitag ang mga terorista magmula kay Abu Sayad este mali Sabaya pala, Fathur Rothman al-Ghozi etcetera, dahil nabatid nila na totoong nakausap ng mga mamamatay tao si kamatayan ng wala sa panahon. Ika nga, napaaga nang makalawit sila ni Kamatayan. Nagpapasalamat ang mga kuwago ng ORA MISMO, kay Prez Gloria Macapagal-Arroyo, dahil sa reward money na ipinangako niya sa sinuman makakahuli patay man o buhay sa mga teroristang rebelde na naging dahilan para bumagsak ang ating ekonomiya at masira tayo sa mundo sa mga kagaguhang pinaggagawa nila. Ika nga, may datung ang bawat naghirap sa operasyon. Dapat bigyan ng bonus ang mga soldiers dito. Tama ba, APF spokesman Col. Daniel Lucero, Sir! Sinasaluduhan ng mga kuwago ng ORA MISMO, si Col. Alexander Yapching at mga kasamahan nito sa 104th Brigade ng Philippine Army dahil hindi sila naduwag sa ginawang pagsalakay sa kuta ni Kumander Ubo este mali Robot pala. &amp;quot;Pasalamat si Robot sa AFP at sinususian pa siya kaya siya nakakahinga hanggang ngayon?’’ anang kuwagong sepulturero. ‘‘Parang artista si Robot sa Manila dahil pagkakaguluhan ito ng media sa pagkodak dito,’’ sabi ng kuwagong embalsamador. ‘‘Dapat bantayang mabuti si Robot sa kanyang karsel at baka maglaho itong parang bula.’’ ‘‘Palagay ko hindi kasi pilantod siya ngayon,’’ sabi ng kuwagong SPO-10 sa Crame. ‘‘Paano kung gumaling?’’ ‘‘Madali iyan hindi ba di susi o de baterya ang Robot?’’ ‘‘Tanggalin mo para hindi na makagalaw,’’ anang Kotong cop. ‘‘Talagang bright ka, naisip mo pa iyon, kamote!’’</body>
<link>http://www.philstar.com/Article.aspx?articleId=231028&amp;publicationSubCategoryId=94</link>
</article>
<article>
<title>EDITORYAL - Hindi pa pilay ang Abu Sayyaf</title>
<author></author>
<date>
<month>December</month>
<day>10</day>
<year>2003</year>
</date>
<body>HINDI pa rin masasabing pilay ang teroristang Abu Sayyaf kahit nahuli na ang isa sa mga lider na si Ghalib Andang alyas Kumander Robot. Walang ipinagkaiba si Andang kay Abu Sabaya na napatay may dalawang taon na ang nakararaan. Nang mapatay si Sabaya, patuloy pa rin ang grupo sa pangingidnap. Ngayong nahuli na si Robot, hindi rin siya kawalan sa teroristang grupo. Nandiyan pa ang mga mas mababagsik at walang awang lider na kinabibilangan ni Khadafy Janjalani, Radulan Sahiron, Abu Sulaiman at Hamsiraj Salih. Hindi na dapat pang tigilan ang operasyon sa teroristang grupo at dapat nang tapusin ang pakikipaglaban sa kanila. Pulbusin na bago pa man makapag-recruit at makapagsagawa ng bago pang pangingidnap. Sa pagkakalagas ng kanilang mga lider, tiyak na magsasagawa sila ng mga bagong pangingidnap bilang ganti. Tiyak na lalo pa silang mabangis. Sanay pumugot ng ulo ang teroristang si Kumander Robot. Isang anak ng doctor ang kanilang kinidnap at saka pinugutan ng ulo nang hindi makapagbayad ng ransom. Walang awa kahit sa babae. Tinatapyasan ng suso ang babae at saka pinapatay. Noong May 2000, isang buwan makaraang kidnapin ang 21 turista sa Sipadan, Malaysia kumidnap siya ng isang dalagita at puwersahang inasawa. Ganyan kalupit si Robot. Para patunayan na hindi siya inutil na miyembro ng Sayyaf, pinamunuan niya ang pagkidnap sa mga turista sa Sipadan, kasama si Mujib Susukan. Nagkamal ng P10 milyon si Andang sa Sipadan kidnapping. Kung may dapat mang unahing isalang sa lethal injection, ito ay walang iba kundi si Robot na maraming kasalanan sa taumbayan. Nang mabalitaan ng mga naging kidnap victim ang pagkakadakip kay Robot noong Linggo ng gabi isang babaeng biktima niya ang sumugod at sinapak umano si Robot. Kahit nakahiga sa stretcher dahil sa tama ng bala sa dalawang hita, hindi napigil ng mga naging biktima ni Robot dahil sa matinding galit. Kung nagawa ng military na mahuli si Robot wala nang dahilan para rin mahuli ang mga natitira pang leader. Hindi na dapat pang patagalin ang labang ito. Ang pamamayagpag ng mga teroristang ito ay nagdulot ng labis na kahihiyan sa ibang bansa. Maraming mga turista ay ayaw nang magtungo rito dahil sa takot na makidnap sila ng mga Abu Sayyaf. Pulbusin na ang mga natitira pang leader upang mawala na ang takot ng mga turista. Ang parusang kamatayan ay ipatupad upang madama ng mga turista na may kamay na bakal ang gobyerno laban sa mga halang ang kaluluwa.</body>
<link>http://www.philstar.com/Article.aspx?articleId=231113&amp;publicationSubCategoryId=94</link>
</article>
<article>
<title>Sigalot.mananatili sa PNP hangga't...</title>
<author>BAHALA SI TULFO Ni Ben Tulfo</author>
<date>
<month>December</month>
<day>10</day>
<year>2003</year>
</date>
<body>HANGGA’T nananatiling &amp;quot;civilian in character&amp;quot; ang ating Philippine National Police (PNP) mangyayari’t mangyayari pa muli ang mga sigalot sa loob ng organisasyong ito. Hindi kasi malinaw ang tunay na kahulugan ng salitang &amp;quot;civilian in character&amp;quot; sa ating PNP. Para sa ilang mga kritiko, ito ang dahilan ng pagkakaroon ng kalituhan at kaguluhan sa loob. &amp;quot;Civilian in character&amp;quot; na nga, dinagdagan pa, &amp;quot;national in scope.&amp;quot; Kung baga may pinanggalingan, dating pang-lokal lang? May demokrasya nga sa loob ng ating kapulisan. At ito’y napatunayan nuong isang linggo at nasaksihan ng taumbayan. Pumalag si dating chief ng Criminal Investigation and Detection Group na si Gen. Eduardo Matillano matapos siyang mapasama sa revamp na isinagawa ni PNP chief Director General Hermogenes Ebdane Jr. Mabilis pa sa alas-4 ang bibig nitong si Matillano at agad nagbitiw sa media ng mga paratang laban sa kanyang hepe. Malinaw na &amp;quot;insubordination&amp;quot; kung &amp;quot;military in character&amp;quot; sana ang sistema ng ating PNP. Hindi rin nagdalawang isip si Ebdane, sinibak sa puwesto si Matillano at inilagay sa &amp;quot;floating status.&amp;quot; Agad naman silang pinagbati ni Pangulong Gloria Macapagal-Arroyo sa publiko. Nagmukhang maamong tupa si Matillano at niyakap pa nito ang kanyang hepe sa harapan ng mga usyuserong kapatid namin sa hanapbuhay. * * * Tama si President GMA ‘nung sabihin nito sa harapan ng media na panatilihin ang disiplina sa hanay ng ating kapulisan. Subalit hindi tinumbok ni President GMA si Matillano sa pagiging &amp;quot;tigas-ulo&amp;quot; nito. Pinaimbestigahan din ng Pangulo ang paratang nitong si Matillano. Ang problema ay ‘yung kredibilidad ng nagparatang. Kahit saang anggulo ka tumingin, ang dahilan ng pag-alburuto ni Matillano ay nung mapasama siya sa revamp. Uulitin ko, hangga’t nananatiling &amp;quot;civilian in character and national in scope&amp;quot; ang ating PNP, mananatili rin ang &amp;quot;demokrasya&amp;quot; dahil kaakibat nito ay mga sigalot na darating pa. * * * Para sa TIPS; type BITAG TIPS  (message) COMPLAINTS; type BITAG COMPLAINTS (message) FEEDBACK; type BITAGFB&amp;gt; (message) I-text at send sa 2333 (Globe/TouchMobile) O 334 (Smart/Talk’nText) or (0918) 9346417 O tumawag sa telepono 932-5310 / 932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. At panoorin ang programang &amp;quot;BITAG&amp;quot; sa ABC-5, tuwing Sabado, 5:00-5:30 ng hapon. E-mail us: bitagabc_5@yahoo.com</body>
<link>http://www.philstar.com/Article.aspx?articleId=231123&amp;publicationSubCategoryId=94</link>
</article>
<article>
<title>Hindi kabuhayan ng magsasaka ang inaatupag ni Pagdanganan</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>10</day>
<year>2003</year>
</date>
<body>DAPAT paimbestigahan ni Presidente Arroyo ang katakut-takot na consultants na kinuha ni Secretary Roberto Pagdanganan ng Department of Agrarian Reform (DAR) dahil sa sumbong na hindi ang kapakanan ng magsasaka ang nasa isip nila kundi ang political interes ng huli. Umaabot na umano sa P35 milyon ang ginagasta ng DAR dito sa mga consultants na ito na kung ang salapi ay napunta sana sa mga programa patungkol sa pagsasaka ay malaking bagay na ito. May 100 consultants na ang DAR na humuhuthot sa pondo nila samantalang wala silang perang pambili ng mga office supplies tulad ng ink, bondpaper, ballpen at toner. Ang ipinagtaka lang ng mga empleyado ng DAR, kung gaano kaingay ang employees union nila na naging pasimuno para mapatalsik sa puwesto ang pinalitan ni Pagdanganan na si dating Sec. Hernani Braganza, eh sa ngayon tahimik na sila. Magkano kaya ang dahilan? ‘Yan ang katanungan nila sa DAREA, he-he-he! Lumabas din ang tunay na kulay nitong DAREA no mga suki? Nais ng mga empleyado, na magsagawa ng surprise inspection si GMA sa DAR at makita niya sa 4th floor ng gusali nito ang ‘‘war room’’ na itinayo ni Pagdanganan. Dito ginagawa ang mga dirty tricks o programa hindi para itulak ang mga proyekto sa pagsaka kundi para siraan ang mga makakalaban ni Pagdanganan sa pulitika. Sa tingin ng mga empleyado ng DAR, tuloy na tuloy na ang pagbalik ni Pagdanganan sa pulitika sa darating na May elections. Ang hindi pa matiyak ay kung ano ang tatakbuhin niya – ang pagka-senador o pagiging gobernador ng Bulacan. Kaya panay papogi ang ginagawa sa ngayon ni Pagdanganan para mapansin na muli siya ng mga kababayan niya at hindi para paunlarin ang kabuhayan ng mga magsasaka. Kawawang Pilipinas. Nag-umpisang maglutangan ang mga consultants nang hirangin ni GMA si Pagdanganan sa puwesto sa taon na ito. Mayroon pa nga riyan na sumusuweldo ng P1 noong kapanahunan ni Braganza subalit nabigyan ng permanent status ni Pagdanganan sa ilalim ng termino niya. Ang bait pala nitong si Pagdanganan, no mga suki? Nilulustay lang niya ang kaban ng bayan para sa kapakanan niya. At mukhang magkakutsaba ni Pagdanganan at ang DAREA sa paglustay ng pondo nila kasi nga give and take ang ipinaiiral na proseso. ‘‘They are blackmailing each other kaya kung ano man ang ginagawa ng management hindi umaangal ang DAREA dahil kung ano ang hingin nila at binibigay naman ni Obet,’’ anang isang empleyado ng DAR.</body>
<link>http://www.philstar.com/Article.aspx?articleId=231130&amp;publicationSubCategoryId=94</link>
</article>
<article>
<title>Ang kalusugan ay kayamanan (Una sa 3 bahagi)</title>
<author>BANTAY - KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>10</day>
<year>2003</year>
</date>
<body>ANG kalusugan ay isa sa ating tanging yaman. Nahihiga ka man sa salapi ay balewala ang kayamanan mo kung ikaw ay maysakit at lalo na kung may taning na ang buhay. Marami ang nagpapasalamat sa Pilipino Star NGAYON sa paglalathala sa BANTAY KAPWA ng tungkol sa makabagong paraan ng panggagamot ng maraming sakit sa pamamagitan ng Jade Nano-Cera Mattress. Marami na ang sumubok at nagpatotoo sa bisa ng medical device na ito na non-invasive at nakapagpapabuti ng immune system, blood circulation, cardiovascular system, at iba pa. Si Fermina Bautista na taga-Caloocan City ay sumangguni sa RR Rejuvenation Clinic nina Dr. Romeo Orteza at Sis. Maricar Deocampo matapos na mabasa sa kolum na ito ang tungkol sa Jade Nano-Cera Mattress. Nagkaroon siya ng problema sa bato (glomerulo nephritis). Nagda-dialysis siya dalawang beses sa isang linggo para linisin ang dugo. Tuwing nagda-dialysis ay nagsusuka siya, nahihilo at nanghihina at hindi makatayo kinabukasang mag-dialysis siya. Sinabi ni Fermina na parang himala ang nangyari dahil isang higa pa lang sa miracle mat ay nawala na ang kanyang pagkahilo at pagsusuka at sumigla ang pakiramdam niya. Nabawasan na ang kanyang pagda-dialysis at sasabihing ‘‘on the way to speedy recovery’’ na siya. Isa pang himala ang naranasan niya dahil lumiit ang kanyang almoranas at hindi na siya magpapa-opera. (Itutuloy)</body>
<link>http://www.philstar.com/Article.aspx?articleId=231134&amp;publicationSubCategoryId=94</link>
</article>
<article>
<title>EDITORYAL - Bantayan ang putol na Robot</title>
<author></author>
<date>
<month>December</month>
<day>11</day>
<year>2003</year>
</date>
<body>KAHAPON ay banner story ng Pilipino Star NGAYON na maaaring dukutin at itumba si Ghalib Andang alyas Kumander Robot ng mga maimpluwensiyang personalidad na nakihati sa P240 milyong ransom na ibinayad ng 21 dayuhang hostages. Sampung milyong piso ang napasa-kamay ni Robot sa pangingidnap sa mga turista sa Sipadan, Malaysia noong April 23, 2000. Nadakip si Robot noong Linggo ng gabi makaraan ang isang enkuwentro. Tinamaan siya sa hita at pinutol na ng mga doktor. Inamin mismo ni Robot na P10 milyon lamang ang kanyang nakaparte sa ransom at ang P230 milyon ay napunta naman sa iba pang maimpluwensiyang tao na nanghimasok sa negosasyon. Naganap ang Sipadan kidnapping sa panahon ni dating President Joseph Estrada. Noon pa man ay umugong na ang balitang may mga opisyal na nakinabang sa ransom subalit unti-unting namatay ang isyu. Si dating Presidential Adviser Robert Aventajado ang inatasan noon ni Estrada na makipagnegosasyon sa mga terorista. May isa pang personalidad na kaibigan ni Estrada ang nakipag-negotiate rin sa mga terorista para mapalaya ang mga hostages. Pati ang anak ni Libyan leader Moammar Khadafy ay nakialam din sa negosasyon sa mga terorista. Delikado si Robot hindi sa ganti ng mga naging biktima niya kundi sa mga matatakaw na nakihati sa ransom. At nararapat lamang na guwardiyado ang teroristang ito upang hindi siya malikida ng mga personalidad na tinukoy niyang kahati sa pera. Dapat na suriing mabuti naman ng Armed Forces of the Philippines kung ang mga nagbabantay kay Robot ay mapagkakatiwalaan. Baka ang mga guwardiya niya sa ospital ang tomodas sa kanya. Sa panahong ito na mahalaga ang pera, madali lamang maiutos na itumba si Robot. Mas madali ang pagtumba sa kanya kaysa itakas. Sino pa ang sira-ulong magtatakas sa isang taong wala nang paa? Kung gusto ng awtoridad na mahukay ang lalim ng misteryo sa Sipadan kidnapping, bantayang mabuti si Robot at pagsalitain pa nang pagsalitain upang mabulgar na lahat ang mga nangyari noon. Maaaring hindi na mapipigil si Robot sa pagsasalita sapagkat halos alam na niya ang mangyayari sa kanya sakalit gumaling siya sa kanyang mga sugat. Tiyak na sa bigat ng kanyang mga kasalanang nagawa, namugot ng ulo, nanggahasa, parusang kamatayan ang hahantungan niya lalo’t kaaalis lamang ang moratorium sa death penalty. Tiyak na ibubulgar na niyang lahat ang mga nangyari noon. Lalantad ang mga bulok at maaamoy ang baho. Bantayan si Robot upang hindi madukot at maitumba ng mga maimpluwensiya.</body>
<link>http://www.philstar.com/Article.aspx?articleId=231222&amp;publicationSubCategoryId=94</link>
</article>
<article>
<title>FPJ, number one nga ba?</title>
<author>AKSYON NGAYON Ni Al G. Pedroche</author>
<date>
<month>December</month>
<day>11</day>
<year>2003</year>
</date>
<body>MARAMI ang kumukuwestyon sa survey ng Social Weather Station (SWS) na nagpapakitang nangunguna sa mga presidentiables ang aktor na si Fernando Poe, Jr. Sa loob ng mahabang panahon, iginagalang ang SWS sa mga walang kinikilingang surveys nito. Mataas din ang batting average ng SWS. Ngunit bakit ito pinagdududahan ngayon? Isa sa mga kumukuwestyon dito ay ang kampo ni presidentiable Raul Roco. Kasi raw, ang presidente ng SWS na si Mahar Mangahas ay pinsan ni FPJ. May posibilidad nga naman na self-serving ang resulta ng survey nito na nagpapahayag na number one presidentiable si FPJ. Hindi katakatakang manguna sa popularidad si FPJ. Milyun-milyon ang kanyang mga tagahanga. Tulad siya ni ex-president Joseph Estrada na isang sikat na aktor bago pasukin ang politika. Kaya kung manalo man sa halalan si FPJ, hindi ako magtataka. Gayunman, batay sa mga natatanggap nating text feedback, mas marami ang humihikayat kay FPJ na huwag &amp;quot;pa-uto&amp;quot; sa mga politikong gumaganyak sa kanya na tumakbo. May nagsasabing paborito nilang aktor si FPJ pero ayaw nila itong maging Pangulo. Mahal daw nila si FPJ kaya ayaw nilang matulad ang kapalaran sa iniidolo rin nilang si Erap. Ito kaya’y indikasyon ng pagiging politically mature ng ating mga kababayan lalo na sa hanay ng nakararaming masa? Harinawa. Kung totoong magkamag-anak si FPJ at Mangahas, talagang may mga taong magdududa sa kredibilidad ng survey. Kahit pa ito’y totoo. Siguro, dapat nag-inhibit ang SWS sa pagsasagawa ng survey na ito on the ground na ang namumuno rito’y kaanak ng isang presidentiable. Marami namang ibang prestihiyosong samahang maaaring gumawa ng survey na magiging mas kapani-paniwala.</body>
<link>http://www.philstar.com/Article.aspx?articleId=231231&amp;publicationSubCategoryId=94</link>
</article>
<article>
<title>Congressman madi-disqualify dahil hindi Pilipino</title>
<author>BALITANG SPECIAL Ni Deo Macalma</author>
<date>
<month>December</month>
<day>11</day>
<year>2003</year>
</date>
<body>ALAM n’yo bang maaaring ma-disqualify ang isang congressman dahil siya ay hindi natural-born citizen ng Pilipinas? Ayon sa aking bubwit, 14 days na lang at Pasko na. Happy birthday muna kay Senate President Franklin Drilon, Mr. Cesar Lee ng Toyota Alabang; Eduardo Sauler, Dr. Mandatu Saludsong, Bro. Loreto &amp;quot;Nog&amp;quot; Cabrera at Reyna Jessica Vigilia from Atty. Rusty Vigilia ng NBI. * * * Alam n’yo bang maaaring ma-disqualify ang congressman dahil kuwestiyonable ang kanyang citizenship? Ayon sa aking bubwit, si Congressman ay hindi pala Pinoy, kasi ang mga magulang nito ay mga alien. Batay sa record sa Bureau of Immigration and Deportation, siya pala ay foreigner. Ayon sa aking bubwit, si Congressman ay ilang beses na ring kumandidato noon sa iba’t ibang lugar sa Metro Manila. Paiba-iba pa ito noon ng kanyang pangalan subalit siya ay parating talo noon. Dahil malakas ang fighting spirit ni Congressman, nang kumandidato ito sa Maynila ay nakalaban ang isang matandang kongresista, siya ay nanalo. Ang problema lang, walang nakasilip sa kanyang citizenship na maaaring maging dahilan ng kanyang disqualification bilang mambabatas. * * * Ayon sa aking bubwit, batay sa records ng BID na may petsang October 1, 1952, pinatutunayan nito na si Congressman ay isa ngang dayuhan. Nakalagay sa kanyang Alien Certificate of Registration No. A-237041 na isa siyang citizen ng People’s Republic of China. In short, siya ay isang Chinese at hindi Pilipino citizen bagamat siya ay ipinanganak sa Manila noong January 12, 1952. Naku, paano na ito Mr. Congressman? * * * Ayon sa aking bubwit, ang congressman na maaaring matanggal sa Kamara dahil sa kanyang citizenship ay walang iba kundi si Congressman... Siya ay kinatawan ng isang distrito sa Lungsod ng Maynila. Siya ay kinatawan ng Chinatown Manila. Siya ay walang iba kundi si Congressman H.P. as in Hunan Province.</body>
<link>http://www.philstar.com/Article.aspx?articleId=231240&amp;publicationSubCategoryId=94</link>
</article>
<article>
<title>Etsa-Poewera na si Ping</title>
<author>HAA BIRA! Ni Danny Macabuhay</author>
<date>
<month>December</month>
<day>11</day>
<year>2003</year>
</date>
<body>PINILI na si FPJ bilang kandidato sa pagka-pangulo sa 2004 ng bagong Koalisyon ng Nagkakaisang Pilipino (KNP). Ang KNP ay pagsasama-samang LDP, Puwersa ng Masang Pilipino ni dating President Estrada at ng PDP-Laban ni Sen. Nene Pimentel. Dinaluhan ang nasabing pagtitipon ng mga kilalang lider ng oposisyon maliban kay Lacson. Maliwanag na naetsa-puwera na si Lacson sa pagpipilian sana ng komite ni dating senador Juan Ponce Enrile. Ayon naman sa kampo ni Lacson, wala na silang magagawa kundi ang humiwalay ng landas. May mga umaasa naman na kapag natauhan na si Lacson, maaari itong umatras na sa kanyang kandidatura at makipagtulungan na lamang sa oposisyon o di kaya naman pumayag na lamang na maging bise ni FPJ. Ang pinagbabasehan nila ay ang nauna nang pagpapahayag ni Lacson na ipagpapatuloy na lamang niya ang tungkulin bilang senador kung sakali mang hindi siya mapiling standard bearer ng oposisyon. Kahit na ano pa ang sabihin, tunay namang nagkakagulo ang oposisyon. Kapag ang nanaig ay ang kani-kanilang personal na interes, lalo pang magwawatak-watak ito na ikatutuwa naman ng kanilang mga kalaban sa pulitika na may mga sarili ring mga iringan at hindi pagkakaunawaan. Kung sabagay, dito sa Pilipinas, ang bayan ay ang huling nakikinabang sa takbo ng pulitika. Ang kasabihan nga ay pulitiko muna bago bayan.</body>
<link>http://www.philstar.com/Article.aspx?articleId=231243&amp;publicationSubCategoryId=94</link>
</article>
<article>
<title>Alipores ng Malaca&amp;ntilde;ang, protektor ng kidnapper</title>
<author>PANAGINIP LANG Ni Nixon T. Kua</author>
<date>
<month>December</month>
<day>11</day>
<year>2003</year>
</date>
<body>PINIPILIT ng ilang matataas na opisyal ng Philippine National Police (PNP) na may ilang pulitiko na nagbibigay proteksiyon kapalit ng malaking halaga na galing sa mga kidnap for ransom gangs. Aaminin kong ayaw nating maniwala at iniisip nga natin ay palusot lang ng ilang mga opisyal dahil hindi nila maresolba ang problema ng talamak na kidnapping hindi lang sa Metro Manila kung hindi sa buong bansa. Tayo ay nagtanong sa ilang mga kaibigang pulis, retirado at aktibo at sinabi nila na may proteksiyon nga ang ilang mga kidnap for ransom gang sa ilang mga opisyales ng gobyerno, lalo na raw alkalde ng mga siyudad sa probinsiya o di kaya’y mga opisyal ng barangay. Pinaliwanag din sa atin na karamihan sa kanila ay hindi naman direktang kasangkot kung hindi nagbubulag-bulagan sa aktibidades ng mga kriminal na ito na nagtatago at nagpapalamig sa tagong lugar kung saan sila&amp;nbsp; ay kilala at kinatatakutan sa malayong barangay o mahal ng kapitbahay dahil sa pagiging galante gaya ng mga miyembro ng Kuratong Baleleng. Sa madaling salita, paliwanag ng isang retiradong heneral, proteksiyon lang na magkaroon ng maganda at tahimik na taguan at ang kapalit ay kontribusyon sa ilang mga opisyal ng barangay at munisipyo o siyudad pagdating ng eleksiyon. Karamihan din ay nagiging makapangyarihan at kailangang ligawan ng mga kandidato dahil hawak ang mga local na lider. Nangulit tayo at muling nanaliksik at laking gulat ng ituro tayo ng isang aktibong opisyal ng PNP sa mga litrato at impormasyon ng National Anti Kidnapping Task Force (NAKTF) sa Philippine STAR noong Lunes. Sampu ang wanted sa kidnapping at apat dito ay miyembro ng Fajardo Gang.&amp;nbsp; Sa apat na ito, tatlo ay taga-Bgy. Suplang, Tanauan, Batangas.&amp;nbsp; Pinuntahan natin ang lugar na ito at ating natuklasan malayo ito sa kabayanan ng Tanauan, kokonti ang mga bahay at puro taniman ng tubo at napakadilim sa gabi dahil walang ilaw sa kalye.&amp;nbsp; Nagkalat din ang mga &amp;quot;bilot&amp;quot; at biro ng kasama natin &amp;quot;pampu&amp;quot; o asong pampulutan sa kalye. Maaga pa lang ay tulog na ang mga residente at laking gulat ng ating kaibigang taga bayan ng Tanauan ng nagpasama akong mag-ikot sa lugar.&amp;nbsp; Narating natin ang Bgy. Suplang at Malaking Pulo pero hindi tayo pinayagang bumaba man lang o magtanong dahil kakampi o di kaya’y takot ang mga taga roon. Ang &amp;quot;ginagalang&amp;quot; sa lugar ay si Mang Ude, kasalukuyang opisyal ng barangay at&amp;nbsp; malamang na tumakbong konsehal sa susunod na eleksiyon.&amp;nbsp; Kaapilyido rin ni Mang Ude ang isang kilalang angkang pulitika sa Bauan, Batangas. Inaalam pa natin kung kamag-anak nila. Si Mang Ude ay nagbago na raw bagamat kilala siya bilang GodFather o Ninong sa lugar na yon. Ang naturang lugar ay sinasabi rin ng ibang Batangue&amp;ntilde;o na taguan ng mga guns for hire o professional killer at iniiwasan din hindi lang ng taga-Tanauan, kung hindi iba pang lugar sa Batangas gaya ng&amp;nbsp; Lipa, Batangas city, San Pascual, Taal, Sto. Tomas at iba pa. Inalam natin sino ang Mayor, gulantang tayo, si Mayor Alfredo Corona ng partido Lakas-NUCD at&amp;nbsp; kapatid ni Supreme Court Justice Renato Corona.&amp;nbsp; Pamilyang nabibilang sa tunay na malapit kay Madam Senyora Donya Gloria.&amp;nbsp; Pinaalala sa atin na si Justice Corona ang unang spokesman ni Madam Senyora Donya Gloria sa unang araw niya sa Malaca&amp;ntilde;ang. Nagtatanong la-ang katulong rin ba sa paglalaba ng tubal (laundry) na pera ng mga kidnapper ang isang dating mataas na opisyal ng Malaca&amp;ntilde;ang na taga-Batangas din at alam nating eksperto sa money laundering hindi lang sa Hong Kong kung hindi sa Switzerland pa. Muli nagtatanong la-ang, alam kaya ni Justice Corona at Mayor Corona ang kutang ito ng Fajardo gang?&amp;nbsp; Pangulong Gloria may tinatago sila sa inyo? Ano ga? * * * Ilathala natin uli ang ilang text messages na&amp;nbsp; natanggap natin bagamat karamihann ay tungkol sa pulitika.&amp;nbsp; Ang mga text messages ay opinion ng mga mambabasa at hindi po sa atin. Narito po: C angara ang hadlang sa paguusap ni lacson at fpj. –09163191717; Sana naman c angara pabayaan na lng nya muna ung dalawa makapag-usap para naman matapos na ung gulo sa oposisyon. –09194512864; Duda tlga kmi ky angara, non p man sa Diary ni Pres. Erap hnd kya sya pkawala ng Malaca&amp;ntilde;ang? –09185155279; Ky angara kung may galit ka sa magkapatid na Zamora, huwag idamay c sen. lacson unfair naman doon sa tao. –09194512864; Sana magkasundo na cla fpj at lacson para sa bayan. Kayo ang pagasa ng ating bansa. –09196558059; Dpat magresign na yan c ebdane nakakahiya ka na. –09167282999. Talagang my tinatago yang mga opcyal n yan at pti c gma kaya nakialam c gma pra wag mabulgar ang particpasyon n jose pidal na naman. –09197265437; LORD PLS. GIVE US A PRESIDENT NA D KURAKOT! IPOKRITA! POLITIKA ANG INUUNA! SINUNGALING! GIVE A LEADER THAT CAN ERADICATE POVERTY! AMEN. –09182894775; Mga&amp;nbsp; human ryts kinakmphan pa ung mga criminal, sna cla na lng mabiktima ng sa ganun mramdaman nla ung mga biktima d na nla inintindi. –09167434358; Bigyan sana ng pansin ng ating gobyerno ang problema sa illegal recruiters isama na rin sana ang mga ito sa death penalty law. –09195838065. * * * Para sa anumang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=231250&amp;publicationSubCategoryId=94</link>
</article>
<article>
<title>Thank you, Berna Romulo Puyat!</title>
<author>ORA MISMO Ni Butch M. Quejada</author>
<date>
<month>December</month>
<day>11</day>
<year>2003</year>
</date>
<body>NATUTUWA at nagpapasalamat ang mga residente ng Barangay Balingasa, Quezon City dahil pinagawan sila ng multi-purpose hall at health care center. Pinagsikapan ni Berna Romulo Puyat, anak ni Executive Secretary Alberto Romulo na magkaroon sila nito at ang katuparan ng nasabing proyekto ay inihandog ng Bigay-Puso Foundation Inc. Ika nga, may free medical check-up na sila. Salamat din sa Barangay Council ng Balingasa dahil tumulong sila sa pagpapatayo nito. Ika nga, hindi sila pakaang-kaang. Si Ate Berna ay pinuri ni Quezon City Mayor Feliciano &amp;quot;SB&amp;quot; Belmonte dahil sa pagsisikap na maitayo ang gusali bilang tugon sa pangangailangan ng mga residente ng Balingasa. Hinihimok pala si Ate Berna ng kanyang mga constituents na tumakbo bilang kinatawan ng First District. Gusto kasi ni Ate Berna na magkaisa ang kanyang komunidad para matugunan at malutas ang lahat ng mga suliranin para maibigay ang serbisyo publiko sa kanila. Natutuwa naman si Barangay Chairperson Erlinda Madrilejo dahil ang multi-purpose hall at health center ay magiging sentro ng lahat ng gagawing proyekto sa Barangay Balingasa. &amp;quot;Baka naman ningas cogon lang si Ate Berna dahil namumulitika ito?&amp;quot; tanong ng kuwagong botante. &amp;quot;Naku hindi, noon pa siya tumutulong sa mga residente ng Barangay Balingasa,&amp;quot; sagot ng kuwagong SPO-10 sa Crame. &amp;quot;Bakit kung kailan malapit ang eleksyon doon ito ginawa?&amp;quot; &amp;quot;Kamote ka talaga, nataon lang nang matapos ang construction ay malapit na ang pulitikahan blues.&amp;quot; &amp;quot;Ganoon ba?&amp;quot; &amp;quot;Hindi mo kayang lansihin ang mga taga-Barangay Balingasa, noh!&amp;quot; anang kuwagong Kotong cop. &amp;quot;Maganda ang proyekto ni Ate Berna. Sana tuluy-tuloy na ito.&amp;quot; &amp;quot;Ang pag-takbo niya.&amp;quot; &amp;quot;Hindi kamote, ang pagtulong niya sa kanyang komunidad.&amp;quot;</body>
<link>http://www.philstar.com/Article.aspx?articleId=231256&amp;publicationSubCategoryId=94</link>
</article>
<article>
<title>EDITORYAL - Baka magka-'otso-otso'</title>
<author></author>
<date>
<month>December</month>
<day>12</day>
<year>2003</year>
</date>
<body>HINDI na sana mabigo ang masa sa paghahalal ng presidente sa May 2004 elections. Hindi na sana sila magpadalus-dalos sa pagpapasya sapagkat walang ibang apektado kundi sila na rin. Magkaroon na sana sila ng leksiyon. Kung magpapadalus-dalos, masasadlak pang lalo sa kumunoy ng kahirapan ang bansang ito. Maaaring magka-&amp;quot;otso-otso&amp;quot; o magkapili-pilipit na. Mahirap pumili sa mga kandidato sa pagka-presidente pero may isang dapat tingnan, sino ba ang seryoso o hindi? Sino ba ang kakikitaan na may pagmamalasakit sa kapakanan ng nakararami at hindi nang iilan lang. Kailangang mag-isip muna nang maraming beses. Hindi kailangang magmadali sapagkat may panahon pa. Apat ang nagdeklara na ng kanilang pagkandidato sa 2004 election. Sina Gloria Macapagal-Arroyo, dating Education Sec. Raul Roco, Sen. Panfilo Lacson at ang action king na si Fernando Poe Jr. Ang tatlo, sina Arroyo, Roco at Lacson ay naghayag na ng kanilang plataporma may dalawang linggo na ang nakararaan. Pagbasag sa corruption at kriminalidad ang halos nagkakapareho nilang sigaw. May nangako ng libreng edukasyon, katiwasayan, katarungan at iba pa. Malabo pa ang tungkol sa ekonomiya. Tanging si Poe ang walang inihahayag na plataporma ng gobyerno. Hindi siya dumalo sa pagtitipon. Nang iproklama kamakalawa si Poe bilang standard bearer ng &amp;quot;united opposition&amp;quot; hindi rin siya nakarating at ipinaabot na lamang sa pamamagitan ng telepono ang kanyang mensahe. &amp;quot;Sa lalong madaling panahon ay ipaaalam ko sa inyo ang aking tugon,&amp;quot; sabi ni Poe sa telepono. Hindi pa tinatanggap ni Poe ang pagkakaproklama sa kanya. Sa nasabing proklamasyon nabuo ang Koalisyon ng Nagkakaisang Pilipino (KNP). Apat ang nagnanais na maging presidente ng Pilipinas at maaaring madagdagan pa. Malayo pa ang May 2004 at marami pang mangyayari. Sa una ay mahirap pumili pero sa mga ipinakikita pa lamang ngayon ng ilan sa mga presidentiables, maaari na silang husgahan. Maaari na silang bigyan ng gradong pasado o bagsak. Puwede nang kaliskisan kung sino nga ba ang maaaring maglingkod sa taumbayan nang walang halong pagkukunwari. Makikita na sa kanilang kilos o gawa kung dapat nga ba nilang pamunuan ang bansang ito na nakasadlak sa hirap. Makikita na kung sino ang madaling paikutin o bilugin ang ulo. Hindi sila maaaring magtago sa kanilang mga ikinikilos. Sa pagpili ng pinuno, laging itanong &amp;quot;hindi kaya magka-&amp;quot;otso-otso&amp;quot; ang bansa kapag ibinoto ko ang kandidatong ito?&amp;quot;.</body>
<link>http://www.philstar.com/Article.aspx?articleId=231360&amp;publicationSubCategoryId=94</link>
</article>
<article>
<title>Resulta ng paggamit ng automated counting machine depende pa rin sa Comelec</title>
<author>BAHALA SI TULFO Ni Ben Tulfo</author>
<date>
<month>December</month>
<day>12</day>
<year>2003</year>
</date>
<body>TULUYAN nang pinayagan ng Commission on Elections (COMELEC) ang grupo ng National Movement for Free Election (NAMFREL) ng kanilang &amp;quot;parallel vote count.&amp;quot; Napag-isipan ng Comelec na babagsak sa kanila ang kritisismo kung sakaling magkaroon ng problema sa darating na halalan sa 2004. Piyesta naman ito sa panig ng Namfrel. Sa panayam namin kay Namfrel Chairman Jose Concepcion sa aking radio program sa palatuntunang &amp;quot;BAHALA SI TULFO,&amp;quot; nagpahayag ito ng kasiyahan sa desisyon ng Comelec. Tuloy ang kanilang dating gawa. Ang kaibahan lang daw mas madali na ngayon ang pagbibilang ng balota kaysa sa dati. Naniniwala si Chairman Concepcion na tahimik, malinis at mabilis na raw ang magiging election sa Mayo ng susunod na taon. Ako man ay naniniwala sa mga sinasabing ito ni Jose Concepcion. At maging ng mga pinangangalandakan ni Comelec Chairman Benjamin Abalos, Sr. Sa pamamagitan kasi ng paggamit ng mga makabagong makina o ng &amp;quot;automated counting machine&amp;quot; tiyak magiging mabilis nga ang paglabas ng resulta ng halalan. Subalit tahasan kong sasabihin. Nakadepende pa rin ang tumpak na resulta ng isang makina kapag &amp;quot;tumpak&amp;quot; din ang gumagamit nito. ‘Ika nga, kung anong isinusubo sa computer, ito rin ang detalye na iyong makukuha. May kasabihan nga sa salitang Ingles, &amp;quot;Garbage In, Garbage Out!&amp;quot; o &amp;quot;GIGO.&amp;quot; Kung basura ang ipinasok sa isang makina, asahan mong basura din ang ilalabas nito.</body>
<link>http://www.philstar.com/Article.aspx?articleId=231366&amp;publicationSubCategoryId=94</link>
</article>
<article>
<title>Bakit hindi gawin na agad ngayon?</title>
<author>SAPOL Ni Jarius Bondoc</author>
<date>
<month>December</month>
<day>12</day>
<year>2003</year>
</date>
<body>BATI na sina PNP Dir. Gen. Hermogenes Ebdane at Chief Supt. Eduardo Matillano. Pero masama ang iniwang salita ng huli. Ani Matillano nu’ng kasagsagan ng bakbakan nila, isisiwalat daw niya ang mga anomalya sa pondo ng PNP kung hindi magbitiw si Ebdane. Aba’y di ba’t tungkulin ng bawat opisyal na ibunyag ang ano mang nakikitang krimen tulad ng paglustay ng pondo ng gobyerno? Bakit kailangan pa sasabihin isisiwalat ang krimen kung mananatili sa puwesto ang tinutukoy na kriminal? At ngayong nagka-ayos na sila, hindi na ba magsasalita si Matillano ukol sa umano’y pagbulsa ng pamunuan ng PNP sa personnel services funds? Lugi ang maliliit na pulis at taumbayan kung mananahimik na siya. Gan’un din ang asal ni Sen. Ping Lacson, kaklase pero matinding kaaway ni Matillano. Ani Lacson, kapag siya’y mag-Presidente, ititigil niya ang kidnapping sa loob lang ng 180 araw. Aba’y kung alam pala niya kung paano masusugpo ang krimen, bakit hindi niya ituro ngayon pa lang? Oposisyon nga si Lacson, pero bahagi pa rin siya ng gobyerno. Kaya nga government official ang turing sa kanya, at sumusuweldo siya mula sa bayan. Kung gan’un, tungkulin niya na tumulong sa paglaban sa krimen. Ayon sa Constitution, ang pangunahing trabaho ng gobyerno ay paglingkuran at ipagtanggol ang mamamayan. Dahil hindi tumutulong si Lacson, naghihinala tuloy ang madla na namumulitika lang siya. At tila pinatototohanan tuloy ang sinumpaang salaysay ni Danny Devnani na nakipag-deal ang PAOCTF sa Kuratong Baleleng sa ilalim ni Erap. Kakaiba sa lahat si Sen. John Osme&amp;ntilde;a. Hindi na nga tumutulong sa gobyerno, sinisiraan pa ang imahe ng bansa. Sa isang malaking pulong ng foreign businessmen, tinanong siya kung ano ang maipapayo niya sa kanila. Ang sagot niya: mag-alsa-balutan na kayo at lisanin ang Pilipinas dahil puro pulitika at kulang sa gawa ang gobyerno. Natulala ang mga negosyante, lalo na’t nababasa nila sa mga peryodiko na si Osme&amp;ntilde;a mismo ang isa sa mga pasimuno ng labis na pamumulitika. Di ba’t siya ang nag-udyok ng Senate leadership coup d’etat nu’ng Hunyo 2002?</body>
<link>http://www.philstar.com/Article.aspx?articleId=231375&amp;publicationSubCategoryId=94</link>
</article>
<article>
<title>Drug-free raw ang Pasig City ani Enteng Eusebio,he-he-he !</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>12</day>
<year>2003</year>
</date>
<body>IPINAGYAYABANG ni Vicente ‘‘Enteng’’ Eusebio na drug-free na ang siyudad ng kanyang asawang si Pasig City Mayor Soledad Eusebio pero natulala siya nang matagumpay na sinalakay ng Anti-Illegal Drugs Special Task Force (AID-SOTF) ang dalawang drug laboratory at nakakumpiska nga ng P2 bilyon na shabu at mga raw materials sa paggawa nito. At dahil sa kayabangan niya, sigurado akong maaapektuhan ng malaki ang pagbabalik ni Enteng sa larangan ng pulitika sa darating na May elections. Kung tagilid si Eusebio, maging ang hepe ng pulisya roon na si Supt. Ernesto Catungal ay malapit na ring masibak dahil sa kautusan ni Presidente Arroyo na mahigpit na pagpatupad ng ‘‘three-strike,’’ policy. Kung sabagay, marami ng reklamo tayong natanggap laban kay Catungal at nararapat lang na siya ay masibak, di ba mga suki? Kung bakit kasi pinauupo pa ng liderato ng PNP natin ang mga magreretiro na sa serbisyo katulad ni Catungal kaya’t hayan, hindi sila nakatulong para maiangat ang pagtitiwala sa kanilang sambayanan kundi maging pabigat pa, he-he-he! Hindi nag-iisa si Catungal, marami pa siyang kasamahan, di ba Sr. Supt. Samson ng San Juan? Halos parehas kasi ang problema nina Catungal at Samson, hindi nila makasundo ang kani-kanilang mga tauhan dahil sa MOE at intelihensiya sa pasugalan. Kapwa boksingero raw itong sina Catungal at Samson, ayon sa kanilang mga tauhan. Ano ba ’yan? Ginawa ni Enteng ang kanyang pagyayabang sa mga kasamahan natin sa hanapbuhay noong hindi pa nasalakay ng mga tauhan ni AID-SOFT chief Dep. Dir. Gen. Edgar Aglipay ang mga shabu laboratory sa Barangays Santolan at Manggahan. Masaya si Enteng habang nakipagbalitaan nga dahil parang accomplishment rin niya ’yon bunga sa suspetsa ng marami na siya ang nagpapatakbo ng pamahalaan ng Pasig City kahit ang asawa ang legitimate na mayor. Hmmm. Intriga ’yan ha! Siguro gagamitin ni Enteng sa kanyang kampanya sa pagtakbo niyang muli sa pagka-mayor ang drug-free issue pero nadapa siya sa ginawa ng AID-SOTF. Drug-free raw eh pugad ng droga pala ang Pasig City, di ba mga suki? He-he-he! Kayong mga pulitiko talaga, panay bola. Kung sabagay, malapit nang husgahan ng taga-Pasig City si Enteng. Ayon naman sa mga pulitikong nakausap natin sa Pasig, panahon na sigurong magising ang mga Pasigue&amp;ntilde;o para mapalitan na ang mga Eusebio sa trono. Tama na ang apat na termino o 12 taon para sa kanila at sa tingin nila ay pagod na ang kanilang butihing ex-mayor. Hindi pa sinasabi kung sino ang makakalaban ni Enteng sa darating na halalan pero ang isa sa mga isyu na dapat sagutin niya ay matanda na siya at ulyanin na dahil matagal bago siya makaalala, anang mga kausap ko, he-he-he! Talagang nangangamoy na ang elections dahil maraming isyung naglalabasan, di ba mga suki? At ano naman ang magiging papel ni Catungal para manalong muli si Enteng sa Mayo? Abangan.</body>
<link>http://www.philstar.com/Article.aspx?articleId=231379&amp;publicationSubCategoryId=94</link>
</article>
<article>
<title>Kasagutan sa Provident Claim</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>December</month>
<day>12</day>
<year>2003</year>
</date>
<body>NARITO ang aking kasagutan kay Mr. Hiwatig ng Muntinlupa tungkol sa kanyang provident claim. Ang mga Pag-IBIG members sa loob ng 20 taon at may naihulog na 240 buwanang kontribusyon na walang gap ay maaring mag-withdraw ng kanilang provident benefits dahil sa maturity ng kanilang membership. Subalit hindi masasabing nagmature ang inyong benepisyo kung kulang sa 20 taon at 240 buwanang kontribusyon. Sa mga miyembro na may 20 taon at 240 monthly contributions na nagkaroon ng ‘‘gap’’ sa kanilang membership dahilan upang nagkaroon ng pagtigil sa kanilang kontribusyon ay maaari pa ring makapagwithdraw ng kanilang benepisyo kung mapapatunayang ang gap ay sanhi sa mga sumusunod – unemployment (dahil sa pagkakatanggal sa trabaho, resignation, suspension, pagsara ng kompanya o health reasons) o leave without pay. Sa ganitong mga kaso, madadagdagan ang mga dokumentong isumite sa Pag-IBIG upang mapag-aralan ang bawat sitwasyon ng miyembro gaya ng notice of termination, approved letter of resignation, notice of suspension, certificate from appropriate agency that the company has ceased operations, medical certificates, approved leave without pay, at iba pa depende sa naaangkop na kaso. Pero kung nagkaroon ng gap na sanhi ng ibang dahilan liban sa mga nabanggit, maaaring i-withdraw lamang ito sa pagtuntong sa edad na 60 (kung regular retirement) o 65 para sa mandatory retirement o kung nakumpleto na ang 20 taon at 240 buwanang kontribusyon, alinman ang mauna. Mr. Hiwatig, sayang at hindi kumpleto ang mga detalye ng iyong kaso gaya ng inyong buong pangalan, pangalan at address ng inyong kumpanya, kung kelan kayo naging miyembro ng Pag-IBIG upang matignan na ang inyong record. Samakatuwid ay hindi ko masasagot ng tuwiran kung maaari kayong mag-claim ng iyong provident benefits ngayon. Subalit iminumungkahi ko na tumawag ka kay Ms. Maggie Sanchez sa Claims and Marketing Office ng Pag-IBIG Fund Makati Branch (811-4212) at handa siyang magpaliwanag sa inyo.</body>
<link>http://www.philstar.com/Article.aspx?articleId=231385&amp;publicationSubCategoryId=94</link>
</article>
<article>
<title>Ang kalusugan ay kayamanan (Ikalawa sa 3 bahagi)</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>12</day>
<year>2003</year>
</date>
<body>SA nakaraang labas ay binanggit ko ang ilan sa mga nagpatotoo sa Jade Nanocera Mattress. Narito pa ang ilan sa kanila. Matagal nang pinahihirapan ng kanyang gall bladder si Vergilio San Diego ng Pasig City. Sinabi ni Ver na childhood playmate niya sa Gagalangin, Tondo ang artistang si Gina Pare&amp;ntilde;o. Sinabi ni Ver na mismong siya ang nakabasa sa Pilipino Star NGAYON tungkol sa bio-energetic modulation therapy nila Dr. Orteza kaya nagpatingin siya at ilang session lang ay nakaranas na siya ng ginhawa. Masigla na siya at masaya sa piling ng kanyang mga minamahal. Si Mrs. E. Bermudez, 74, ng Angono, Rizal ay marami nang nagastos sa pagpapa-ospital dahil sa swelling of the muscular wall with arterial deposition o in layman’s term ay artery blockade o pagbabara ng ugat. Na-stroke siya. Mataas ang kanyang blood pressure at diabetic siya. Isang kaibigan na palaging nagbabasa ng column na ito ang nagpayo sa kanya kina Dr. Orteza na sa pamamagitan ng bio-energetic modulation therapy (Jade Nano-Cera Mattress) at ng Oral Enzym Therapy na isang natural anti-throm-botic drug na buhat sa Germany ay nakadama ng kakaibang ginhawa makaraan ang ilang sessions at ngayon ay nakakapag-jogging na siya sa kanilang subdivision. Seafood allergy, hemorrhoid and arthritis ang mga karamdaman ni Francisco Ong, 41, ng Dasmari&amp;ntilde;as, Cavite. Three sessions lang ay nawala na ang pangangati niya at pamamaga ng paa at ito’y sa tulong ng BANTAY KAPWA na nagpalabas ng mga telepono nina Dr. Orteza –7438767, 8001973, 09179191660 at 0918240065. (Itutuloy)</body>
<link>http://www.philstar.com/Article.aspx?articleId=231388&amp;publicationSubCategoryId=94</link>
</article>
<article>
<title>Kung nasaan ang karunungan</title>
<author>ALAY-DANGAL Ni Fr. Jose C. Blanco, S.J.</author>
<date>
<month>December</month>
<day>12</day>
<year>2003</year>
</date>
<body>TAYO ngayon ay nasa panahon ng Adbiyento at pinaghahandaan ang kapanganakan ni Jesus. Sa Ebanghelyo para sa araw na ito, sinasabi ni Jesus sa mga tao kung nasaan ang daan ng pagsisisi. Basahin ang Mateo 11:16-19. &amp;quot;Sa ano ko nga ihahambing ang mga tao ngayon? Katulad sila ng mga batang nakaupo sa plasa at sumisigaw sa kanilang mga kalaro, &amp;quot;Tinugtugan naming kayo ng plauta, ngunit hindi kayo sumayaw! Nanambitan kami, ngunit hindi kayo tumangis! Sapagkat naparito si Juan na nag-aayuno at di umiinom ng alak, at sinasabi nila, &amp;quot;Inaalihan siya ng demonyo!&amp;quot; Naparito rin ang Anak ng Tao, na kumakain at umiinom, at sinasabi naman nila, &amp;quot;Masdan ninyo ang taong ito! Matakaw at maglalasing, kaibigan ng mga publikanong makasalanan!&amp;quot; Gayunman, ang karunungan ng Diyos ay napatutunayang tama sa pamamagitan ng kanyang mga gawa.&amp;quot; Kahit na ang pagpapahayag at pagpepenitensiya ni Juan Bautista ni ang mabanayad na panghihika-yat ni Jesus ay hindi nakakuha ng mabuting kaloo-ban ng mga hindi nananampalataya. Subalit ang karunungan ng Diyos ang siyang magtatagumpay sa bandang huli. Makiayon sa Diyos. Huwag maging tulad ng mga hindi nananampalataya.</body>
<link>http://www.philstar.com/Article.aspx?articleId=231391&amp;publicationSubCategoryId=94</link>
</article>
<article>
<title>EDITORYAL - Bawal maglimos ngayong Pasko</title>
<author></author>
<date>
<month>December</month>
<day>13</day>
<year>2003</year>
</date>
<body>MAHIGPIT ang utos ng Department of Social Welfare and Development (DSWD) na huwag maglilimos sa mga batang kalye. Bawal ito lalo na ngayong Pasko. Karamihan sa mga bata ay kumakatok sa bintana ng mga kotse kapag naka-trapik. Ang ibang mga bata ay umaakyat sa mga bus o dyipni at doon nagpapalimos. Mayroong mangangaroling at ang iba naman ay pupunasan kunwari ang sapatos ng mga pasahero at ilalahad na ang kanilang kamay &amp;quot;ate, kuya, pahingi naman, di pa ako kumakain ng tanghalian,&amp;quot; karaniwang sinasabi ng mga bata na karamihan ay mga lalaki na may edad lima hanggang 10. Marami naman ang maaawa at magbibigay. Kapag natanggap na ng bata ang pera ay mabilis na lulundag sa dyipni. Kaunting pagkakamali sa pagbagsak at siguradong basag ang bungo. Para sa mga batang kalye, hindi nila alam ang kahulugan ng aksidente. Mas alam nila ang rebolusyon ng kanilang bituka kaya kailangang kumita. Ngayong Pasko ay inaasahan na naman ang ganitong tanawin. Kahit na taun-taon ay ipaalala ng DSWD na huwag lilimusan ang mga batang kalye, hindi basta maaaring mangyari. Marami pa ring Pinoy ang hindi makawala sa nakagisnang tradisyon na magbigay. Kahit kaunti ay magbibigay lalo pa nga ngayong ipagdiriwang ang Pasko. Nakaugalian na kaya mahirap baguhin. Sa Maynila na yata ang may pinaka-maraming namamalimos na bata. Isang halimbawa ay sa may kanto ng Blumentritt at A. Bonifacio St. malapit sa North Cemetery. Mga batang wala pang limang taong gulang ang kakalat-kalat sa kalye at mga nakalahad ang kamay at nagmamakaawa. Mayroong pupunta sa gitna ng kalye para harangin ang mga nagdaraang sasakyan. Malaking panganib para sa kanila na masagasaan ng mga dumarating na sasakyan. Sa di-kalayuan naman ay makikita ang ina o lola marahil ng mga bata na kukuya-kuyakoy at naghihintay sa napalimusan ng mga bata. Marami ring mga batang kalye sa kanto ng Doroteo Jose St. at Rizal Avenue. Pero kakaiba naman ang trip ng mga batang ito, ang kanilang napalimusan ay ibibili ng rugby. Pampatuyo ng utak ang kanilang hanap at hindi pagkain para sa nagrerebolusyong bituka. Hindi lamang sa Maynila nagkalat ang mga batang kalye kundi pati na rin sa maraming siyudad dito sa Metro Manila. Para silang mga kabute na nagsulputan at nag-aagawan sa maglilimos sa kanila. Pero bawal nga silang limusan, ayon sa DSWD. Ano ang gagawin sa kanila? Pababayaan na lamang ba sila sa kalye? Iyan ang tila nalilimutan ng DSWD. Paano nga ba sila kukupkupin ng gobyerno? Ang DSWD lamang ang makasasagot dito.</body>
<link>http://www.philstar.com/Article.aspx?articleId=231476&amp;publicationSubCategoryId=94</link>
</article>
<article>
<title>Pangarap ng taga-Smokey Mountain natupad na</title>
<author>AKSYON NGAYON Ni Al G. Pedroche</author>
<date>
<month>December</month>
<day>13</day>
<year>2003</year>
</date>
<body>BINABATI ko ang mga kababayan nating taga Smokey Mountain sa Vitas, Tondo, Manila. Matapos ang halos isang dekada, (walong taon to be exact) napasakamay na nila ang sariling bahay na pinakaaasam. Seven Hundred Fifty Four pamilya sa kabuuang 2,520 ang nagsisimulang lumipat sa kanilang bagong tahanan. Ang dating pugad ng mga squatters ay isa na ngayong condominium complex. Nagsimula silang lumipat noong Martes (Disyembre 9) hanggang Lunes (Disyembre 15). Kabuuang 21 condo buildings na may limang palapag ang ini-award na sa mga maralitang pamilyang ito. Pito sa mga ito ang naisalin na sa unang batch ng mga benepisyaryo. Bunga ito ng Smokey Mountain Development and Rehabilitation Project (SMDRP) na sinimulan noon pang panahon ni Presidente Cory. Saludo tayo sa programang ito. Noo’y simbolo ang Smokey ng kahirapang naghahari sa bansa. Tinagurian pa tayong &amp;quot;sick man of Asia&amp;quot; sa mga lathalain na ibinabandera ang mga bundok ng basura sa Smokey Mountain. Tapos na ang mga araw na yon. Nagkahugis ang SMDRP noong panahon ni Presidente Ramos na siyang nagtuong pansin sa proyekto. At noong 1994, tuluyang naipasara ang Smokey Mountain at ang gobyerno’y nagpatayo ng mga pansamantalang tirahan sa mga residente rito. Ito ay habang ginagawa ang mga mas magarang permanenteng tahanan. Natapos ang konstruksyon ng mga condo noong 1998. Pero nanatili ang mga benepisyaryo sa kanilang pansamantalang tirahan dahil ipinatigil ni Presidente Estrada ang konstruksyon. Pinag-aaralan pa raw mabuti ang kontrata sa proyektong ito. Matapos ang matagal na pag-aaral, tinuringan ang programang ito na &amp;quot;flagship project&amp;quot; ng gobyerno. Nang naluklok na Presidente si Gloria Arroyo, mabilis na umusad ang proyekto. Nangako ang Pangulo na makakamit ng mga taga-Smokey ang kanilang pangarap. At tulad nang naipangako ng Pangulo, natupad na ang pangarap ng ating mga mararalitang kababayan sa Smokey Mountain.</body>
<link>http://www.philstar.com/Article.aspx?articleId=231486&amp;publicationSubCategoryId=94</link>
</article>
<article>
<title>Kaso ng pagpatay sa asawa,biyenan at pamangkin</title>
<author>IKAW AT ANG BATAS Ni Atty.Jose C. Sison</author>
<date>
<month>December</month>
<day>13</day>
<year>2003</year>
</date>
<body>MULA nang ikasal sina Gerry at Laura, nanirahan na sila sa bahay ng ina ni Laura. Dalawang taong nakapisan, nagdesisyon si Gerry na iwanan ang kanyang mag-ina at tumira na lamang sa bahay ng kanyang magulang na may isang kilometro ang layo. Siyam na buwan ng pagkakahiwalay ang lumipas, naramdaman ni Gerry ang pangungulila sa kanyang asawa kaya pinuntahan niya ito upang sipingan. Subalit hindi siya pinapasok sa bahay nito. Hindi nawalan ng pag-asa si Gerry kaya hinintay niyang makatulog ang lahat ng tao doon. Maya-maya pa ay sinira niya ang salamin ng bintana nina Laura. Nang makapasok, dumiretso agad si Gerry sa kuwarto ni Laura. Tumanggi si Laura habang hawak nito ang kutsilyo laban kay Gerry. Nagsigawan at nag-away ang mag-asawa kaya narinig ito ng biyenan. Dala ang itak, tinulungan nito ang anak. Nagtagumpay si Gerry na makuha ang kutsilyo at itak. Pagkatapos ay sinaksak niya gamit ang itak ang kanyang biyenan, si Laura at dalawang pamangkin na nakatira rin sa bahay. Samantala, kinuha ni Gerry ang anak at dinala ito sa bahay ng kanyang magulang. Pagkatapos ay pumunta siya sa bahay ng kapitan ng kanilang barangay upang sumuko. Sa kanyang pagtakbo ay inihagis niya ang itak sa dagat samantalang itinago niya ang kutsilyo. At dahil maysakit ang kapitan, sumuko na lamang siya sa pulis na noon ay nasa Poblasyon. Kinabukasan, natagpuan ang katawan nina Laura, ina nito at isang pamangkin. Inamin ni Gerry sa kanyang salaysay ang pagpatay sa mga ito. Apat na kaso ang isinampa kay Gerry. Ang kasong parricide para sa pagpatay niya kay Laura; 2 counts ng murder para sa pagpatay sa biyenan at sa isang pamangkin nito; at frustrated murder para sa sugat na natamo ng isang pamangkin. Sa impormasyon sa kasong parricide, iginiit na mayroong evident premedidation, abuse of superior strength at may aggravating circumstances na nocturnity at dwelling. Tama ba ito? Ang evident premeditation ay hindi maisasaalang-alang dahil ang dahilan ng pagpunta ni Gerry ay upang sumiping sa kanyang asawa at hindi para patayin ito. Ang abuse of superior strength ay hindi rin maisasaalang-alang dahil sa kasong parricide o pagpatay sa asawa, likas nang malakas ang lalaki kaysa sa babae. Ang nocturnity o gabi ng pagpatay ay hindi rin maisasaalang-alang dahil hindi sadyang plano ni Gerry na pumunta ng gabi sa bahay ng kanyang asawa. Subalit ang aggravating circumstance na dwelling ay magpapabigat sa kanyang kaso dahil naganap ang krimen sa bahay ng kanyang biyenan. Magpapabigat din ng kaso ang unlawful entry o ang ginawa niyang pagpasok sa bintana kung saan sinira niya ito. Gayunpaman, dahil siya ay boluntaryong sumuko sa awtoridad at inamin ang kanyang kasalanan, mababawi nito ang dalawang aggravating circumstances na dwelling at unlawful entry. Kaya ang tamang parusa sa kasong parricide laban sa kanya ay reclusion perpetua na lamang (Pp. vs. Galapia G.R. L-39303-05 Aug. 1, 1978).</body>
<link>http://www.philstar.com/Article.aspx?articleId=231494&amp;publicationSubCategoryId=94</link>
</article>
<article>
<title>Laging wala si FPJ</title>
<author>HALA BIRA! Ni Danny Macabuhay</author>
<date>
<month>December</month>
<day>13</day>
<year>2003</year>
</date>
<body>KAPANSIN-PANSIN ang bangayan ng mga lider ng Partido ng Demokratikong Pilipino partikular sina Sen. Ed Angara, pangulo nito at ang Sec. General Butch Aquino. May mga balita na sinuspendi ni Angara si Aquino sa kanyang tungkulin at tinanggal bilang kasapi sa LDP ang ibang kasamahan ni Aquino. Pinagbibitiw naman nina Aquino si Angara bilang pinuno ng partido nang dahil sa pagtataksil diumano sa simulain at adhikain ng LDP. Nagsimula ang rambolang ito sa LDP nang manukin ni Angara si FPJ. Ikinagalit ito ng grupo ni Aquino na kinabibilangan nina House Minority Leader Carlos Padilla at Rep. Rolex Suplico sapagkat nais nilang si Sen. Ping Lacson ang siyang mapiling opisyal na kandidato na kakatawan sa oposisyon sa pagka-pangulo sa 2004 dahil sa si Ping anila ay siyang pangunahing miyembro ng LDP at nauna nang nagdeklara ng kandidatura samantalang hindi naman isang miyembro ng LDP si FPJ. Marami ang nagtataka kung bakit nga ba nagmumukhang hindi seryoso si FPJ sapagkat parati na lamang itong nawawala kung kailan siya dapat na nakikita ng personal. Binatikos si FPJ nang hindi nito dinaluhan ang mahalagang pagtitipon ng mga negosyante sa Makati noong isang buwan. Inindiyan din niya ang sariling proklamasyon noong Miyerkules sa Makati City. Natatakot tuloy ang taumbayan na kapag naging presidente siya ng bansa ay baka parati na lamang siyang mawawala at ipaubaya na lamang niya ang kanyang tungkulin sa kanyang mga tauhan. Di nga ba ang akusasyon nina Lacson, Butch Aquino at ibang lider ng LDP ay ganito rin. Sabi nila, kaya daw ganoon na lamang ang pagpipilit nina Ed Angara at Tito Sotto na ikandidato si FPJ ay sapagkat gusto nilang sila ang maghari kapag naipanalo nila si FPJ sa pagka-pangulo? Foul naman yata ito.</body>
<link>http://www.philstar.com/Article.aspx?articleId=231498&amp;publicationSubCategoryId=94</link>
</article>
<article>
<title>VIP treatment kay Robot</title>
<author>PANAGINIP LANG Ni Nixon T. Kua</author>
<date>
<month>December</month>
<day>13</day>
<year>2003</year>
</date>
<body>NAPAKASUWERTE nitong si Kumander Robot ng Abu Sayyaf.&amp;nbsp; Sinira na niya ang imahe ng bansa at dami na niyang nabiktima maganda pa ang trato sa kanya at animo’y isa siyang VIP. Nilipad siya sa Maynila ng special flight na eroplano ng Philippine Air Force dahil malala raw ang kanyang natamong sugat ng makasagupa niya ang miyembro ng Philippine Army. Paglapag ng eroplano, hindi isa kung hindi dalawa pang ambulasya ang naghihintay kay Robot o Ghalib Andang. Dami pang escort kaya agad agad ding nakarating sa military hospital kung saan asikaso rin siya ng mga doctor at hindi inisip ang mga gastos na umabot na sa P1 milyon. Isang paa ang napilitang maputol dahil hindi na kayang isalba pero hindi diyan nagtapos ang lahat, alagang alaga pa rin si Robot at kailangan daw asikasuhin pa ng husto dahil&amp;nbsp; meron pang ibang sakit. Iba siguro ang ganda ng kapalaran nitong si Robot.&amp;nbsp; Pumatay ng maraming inosenteng mamamayan at mga kawawang kawal na nagbuwis ng buhay para sa bayan, nangwalanghiya at nanamantala ng kanilang mga kidnap victims, kumita ng limpak-limpak na milyong dolyares at higit sa lahat sinira ang imahe ng bayan pero iba pa&amp;nbsp; rin kung tratuhin.&amp;nbsp; Bakit kaya ganuon kasuwerte itong si Robot? Ang mga kawal natin ganoon din kaya kasuwerte? Pero hindi ba sabi nila ang kapalaran ginagawa, ang tanong lang nino, kaya’t wish natin para sa ating mga kawal ang mga sumusunod at sana dinggin ito ng ating mga opisyal mula sa Malaca&amp;ntilde;ang hanggang sa Department of National Defense at ang Armed Forces of the Philippines. Sana ang mga sundalo nating nasusugatan sa pakikipaglaban sa mga rebelde ay ilipad din agad agad ng special flight ng Philippine Air Force upang agad mabigyang lunas.&amp;nbsp; Sana sunduin sila ng ambulansya at agad isugod sa pagamutan, kahit isa lang at kahit wala ng escort.&amp;nbsp; Sana hindi gamitin ng mga heneral o ng mga pulitiko ang mga helicopter ng PAF upang mamasyal, makapangampanya o di kaya’y magdeliver ng pera at campaign material. Sana ang mga pamilyang naulila ng ating mga kawal na napapatay ay mabigyan agad ng tulong at karagdagang benepisyo. Sana hindi mababangkarote ang AFPSLAI, PVAO, RSBS at iba pang katulad na ahensya&amp;nbsp; at sana walang delay sa release ng mga benepisyo at hindi pagkakitaan ng mga opisyal. Sana mabigyan sila ng mga de kalidad na armas at sapat na bala para maipagtanggol hindi lang ang bayan laban sa mga rebelde at masasamang loob kung hindi ang sarili. Sana hindi mamili ng mga mababang kalidad na&amp;nbsp; armas dahil sa malaki ang porsyentong inaalok ng mga supplier. Sana tangihan ng mga opisyal ang mga suhol, hindi lang pera kung hindi babae, alak at first class na biyahe abroad na galing sa mga supplier. Sana walang mga pulitikong mag-uutos at makikialam kung ano ang dapat bilhing armas, uniporme o iba pang supply ng AFP dahil ang supplier ay magbibigay o di kaya’y nakapagbigay na ng kontribusyon sa kampanya. Sana ang promosyon at assignment ng mga sundalo ay upang gawing propesyonal ang AFP hindi dahil sa proteksiyon at pakikialam ng mga pulitiko. Sana ang pagtingin at pagmamalasakit sa ating mga kawal na maliit ang suweldo ay sinsero at hindi lang pampapogi sa harap ng media ng mga opisyales. Higit sa lahat, maging propesyonal ang AFP at hindi pakialaman ng mga pulitiko at ang buhay ng mga kawal at pamilya nila ay umunlad at guminhawa. At pahabol, sana ilipat n’yo si Robot sa pinakamahal na ospital dito sa atin, patuluyin sa pinakamahal na kuwarto at pabayaan sa mga doctor na mahal maningil upang isuka niya ang mga dolyar na kinulimbat nila.&amp;nbsp;&amp;nbsp; Kung ayaw niya naman at sasabihing wala siyang kuwarta, ilipat siya sa government hospital, isama sa ward at pabayaang maghintay sa pila kasama ng ating mga ordinaryong mamamayan at sundalong hinihingian pa ng deposit bago gamutin.&amp;nbsp;&amp;nbsp; * * * Naumpisahan na rin lang natin ang mga wishes natin, sana ang mga DRUG LORD ay parusahan sa pamamagitan ng pagpapalamon sa kanila ng mga shabung kanilang ginawa.&amp;nbsp; Makakatiyak tayong hindi na mare-recycle at mapapabilis pa ang pagpunta nila sa impiyerno. * * * Kayo ho ano ang mga wish ninyo para sa ikabubuti ng bayan, text lang sa 09272654341.&amp;nbsp; Kaya sa susunod text messages naman, bagama’t puro pulitika pa rin ang karamihan na ating natatanggap. Ayaw ng ilang trapo kay ping kc kontra sya s pork barel. E kaya nga kmkandida2 ang mga yan yon ang habol.&amp;nbsp; Public service daw? –09192055987; Ako’y nakikiusap kay angara at sotto na tumigil tigil na kayo para. Pls. Pls. Para solid ang oposisyon. Pwede ba ha!!! –09198219583; Mdto khit knino kina ping ang fpj, ang ppiliin nmin mwala lng c Gloria pidal arroyo ang salot ng bansa. –09192545342.&amp;nbsp; C angara balimbing c sotto blimbing din. –09173449697; Sna matuloy na ang usapang ping and poe.&amp;nbsp; Sotto and angara should be out of d picture. –09166421208; Kwawa nman c ping bkit sya pnagkakaisahan ng ibang tga opposition tlad ni angara at soto, ping wag kang susuko. –09165005888; Sna mgkaisa tyog pro fpj at ping kc hndi nman tau magkalaban. Ang klaban natin ay ung ns malacanang at c jose pidal. –09173811777; Bkit klangang gas2san ng gobyerno c robot. Kmi ngang mga sundalo bumibili ng sriling gmot. Sya rin at ska hayaan n yang ma2tay, isip demonyo yan. –09166019255; Mabuti pa c robot vip treatment kwa2 nman ang mga victim. –09196121854. * * * Para sa anumang reaksyon, mag-e-mail lang sa nixonkua@yahoo.com o kaya’y mag-text sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=231505&amp;publicationSubCategoryId=94</link>
</article>
<article>
<title>Sintunado ang kanta ni Kumander Robot</title>
<author>ORA MISMO Ni Butch M. Quejada</author>
<date>
<month>December</month>
<day>13</day>
<year>2003</year>
</date>
<body>MUKHANG marami ang ninerbiyusin kapag sinusian at kumanta si Abu Sayyaf leader Ghalib Andang, aka Robot, dahil marami itong isasabit kapag tumugtog ang kanyang karaoke. Dapat bang paniwalaan ang ikakanta niya? Iyan ang malaking question mark baka kung sinu-sino lang ang kaladkarin niyang mga pangalan. Pati ang walang kinalaman ay masabit sa mga ransom money sinasabing tsinop-chop ng mga hunghang. Hindi kaya mahaluan ng pulitika ito? Baka magamit ang kakantahin ni Robot sa eleksiyon. Natutuwa ang mga kuwago ng ORA MISMO, sa ipinakitang pag-aruga ng gobyerno kay Robot kahit na mamamatay tao at rapist ito. Sagot ng gobyerno ang lahat ng gastos para sa ikabubuti ni Robot. Pati gamot ay libre. Kaya naman maraming pumapalag na may sakit bakit daw sila kapag nagpapa-check-up sa mga government hospital ay hindi walang libreng gamot. Ika nga, kanya-kanyang bili at bayad. Pero kay Robot, free of charge at mukhang naka-aircon pa ang kuwarto nito. Ika nga, naiinggit sila! Daang libo ang magagastos kay Robot sa mga hospital bills nito at ang maganda pa dito ay nasa V. Luna Hospital ang terorista na pang sundalo lang. &amp;quot;Sundalo naman si Robot, hindi ba?’’ anang kuwagong ex-rebel.</body>
<link>http://www.philstar.com/Article.aspx?articleId=231509&amp;publicationSubCategoryId=94</link>
</article>
<article>
<title>EDITORYAL – Pakonti nang pakonti ang OFWs</title>
<author></author>
<date>
<month>December</month>
<day>14</day>
<year>2003</year>
</date>
<body>NABABAWASAN na ang mga Pilipinong nagtutungo sa ibang bansa para magtrabaho. Pero hindi dahil sa may maganda nang oportunidad sa Pilipinas kundi natatalo na ng ibang lahi. Ang dating trono na ang mga Pinoy ay mahuhusay sa Ingles at madaling makaintindi sa trabaho ay hindi na ngayon. Nauungusan na sila. Marami nang bansa ang puspusang sinasanay ang kanilang mamamayan sa larangan ng husay sa pagsasalita ng Ingles, kagandahang asal at kalinisan sa katawan. Mahigpit na kalaban na ng Pinoy ngayon sa pagtatrabaho sa ibang bansa ay Indians, Indonesians at Malaysian. Kung hindi gagawa ng hakbang ang pamahalaan tungkol dito, malamang na wala nang Pinoy na matatanggap sa ibang bansa. Hindi na sila maaaring makipag-compete sa ibang lahi. At lalabas na kahiya-hiya ang mga Pinoy. Sa isang report na ipinalabas ng Bangko Sentral ng Pilipinas, simula noong 1999, bumaba na ang mga Pinoy na nag-aabroad. Nababawasan ang bilang ng mga nagnanais magtrabaho at ang itinuturong dahilan ay ang mahigpit na kumpetisyon sa iba pang mga bansa. Mula January hanggang September 2003, bumaba ng 8.88 percent ang bilang ng mga nag-aabroad. May nagsasabing ang bagsak na ekonomiya at banta ng mga terorista ang dahilan sa pagbabawas ng bilang sa mga nag-aabroad. Sa Saudi Arabia kung saan may 800,000 Pinoy ang nagtatrabaho ay marami na ang nakararamdam na hindi na sila kailangan. May apat na taon ang nakararaan mula nang ilunsad ng Saudi Arabia ang Saudization program nila. Sinasanay na ng Saudi government ang kanilang mamamayan para makatindig sa sariling mga paa at nang hindi na aasa sa maaabilidad na mga Pinoy. Kakumpetinsiya ng mga Pinoy sa pagtatrabaho sa Saudi ang mga Indians, Indonesians at Malaysians. Sinasabing mahigpit na sinasanay ng mga nabanggit na bansa ang kanilang mamamayan para maihanda sa overseas jobs. Kung patuloy na kakaunti ang bilang ng mga OFWs, sigurado ring kakaunti ang perang galing sa remittance. Nakaamba ang hirap kung magpapatuloy ang ganitong sitwasyon. Ang mga OFW ang sumasagip sa nakasubsob na ekonomiya. Kung mawawala ang mga OFW, paano na? Kung hindi gagawa ng hakbang ang pamahalaan sa problemang ito, saan tutungo ang bansa. Magsagawa ng plano para hindi matalo ang mga OFWs ng kanilang kalaban. O kaya’y lumikha ng mga trabaho sa bansa para hindi na aalis ang mga &amp;quot;Bagong Bayani&amp;quot;.</body>
<link>http://www.philstar.com/Article.aspx?articleId=231628&amp;publicationSubCategoryId=94</link>
</article>
<article>
<title>Mahirap gibain ang ginawa ni Josie sa Bulacan</title>
<author>BANAT NI BATUIGAS ni Bening Batuigas</author>
<date>
<month>December</month>
<day>14</day>
<year>2003</year>
</date>
<body>SAMUT-SARING award na ang hinakot ni Bulacan Gov. Josefina ‘‘Josie’’ dela Cruz at mukhang wala na itong katapusan. At kung gagawing basehan ang mga awards na tinanggap niya, tiyak may kalalagyan ang magiging katunggali niya sa pagtakbo niyang muli sa darating na May elections. Sino ba naman ang makikinabang sa mga awards na ito kundi ang mga Bulakenyo na handang paglingkuran ni Josie, di ba mga suki? Kaya hindi na dapat magpatumpik-tumpik pa ang taga-Bulacan para suportahan ang kandidatura ni dela Cruz para madagdagan pa ang mga accomplishments niya sa tatlong taon pang ibibigay nila sa kanya, he-he-he! Mahirap gibain ang ginawa ni Josie para sa Bulacan, di ba mga suki? Sa magkasunod na araw nitong nakaraang linggo, tinanggap ni Dela Cruz ang Galing Pook Award ng Malaca&amp;ntilde;ang at ang Adenauer the Medal of Excellence (KAME) na pinamumunuan naman isang German politician bunga sa pagiging outstanding itong performance sa public service. Ang Galing Pook Award ay dumaan sa rigid evaluation and scrutiny ng mga respected organizations sa bansa at sa abroad tulad ng Galing Pook Foundation, Local Government Academy, Ford Foundation, United Nations Development Programme, Philippine Urban Forum, United Nations Children Fund, Canadian International Development Agency at ang National Commission on the Role of Filipino Women, Wow! Ang bigat pala ng award na ’to, no mga suki? Tinanggap ni dela Cruz ang award kasama pa ang Marikina City, Naga City at Nueva Vizcaya sa Malaca&amp;ntilde;ang noong Dec. 6 isang araw matapos matanggap din niya at ni Vice Gov. Aurelio Plamenco ang KAME sa Manila Hotel. Ang sarap ng pa-Christmas para sa taga-Bulacan, di ba mga suki? Kung sabagay, hindi na nakapagtataka kung bakit nakamit ni Dela Cruz ang naturang mga awards dahil sa ilalim ng liderato niya ang Bulacan ay naging hottest investment and growth area in Central Luzon. Ang probinsiya pala sa ngayon ay nakapag-attract na ng umaabot sa P24.22 billion na foreign at local investments sa limang taon na panunungkulan ni Josie. Ang pinakahuli ngang pumasok sa Bulacan ay itong SM mall sa bayan ng Marilao. Sa buong Central Luzon itong Bulacan ang may pinakamataas na growth rate na 4.5 percent dahil din kay Dela Cruz. ‘‘I’m dedicating this new Gawad Galing Pook and Konrad Adenauer awards to the people of Bulacan and provincial officials and employees for the teamwork, solidarity, hard-work and performance,’’ ani Dela Cruz at ipinangako niyang ang award ay magsisilbing inspirasyon para pag-ibayuhin pa nila ni Plamenco ang pagtrabaho para sa ikaunlad pa ng Bulacan. Sobrang suwerte talaga nitong Bulacan at meron silang tandem na Dela Cruz at Plamenco, no mga suki? Ang iba pang mga awards ni Dela Cruz nitong taon na ito ay ang iginawad ng Philippine Hospital Association (PHA), DILG at HUDCC, Most Outstanding Governor, Most Outstanding LGU in Population Development, Galing Pook Award for reinventing Public Service, Lingkod Bayan from the Civil Service Commission at ang Huwarang Pilipino Award from the Philip-pine Broadcasting Association.</body>
<link>http://www.philstar.com/Article.aspx?articleId=231635&amp;publicationSubCategoryId=94</link>
</article>
<article>
<title>Mabuti sa katawan ang yoghurt</title>
<author>WHAT'S UP DOC? ni Dr. Tranquilino Elica&amp;ntilde;o Jr.</author>
<date>
<month>December</month>
<day>14</day>
<year>2003</year>
</date>
<body>KUNG nais mo ng calcium subalit hate mong uminom ng gatas, maaaring mong subukan ang yoghurt. Ang yoghurt ay gawa sa gatas ng baka kung saan dinagdagan ito ng dalawang cultured bacterias: Lactobacillus bulgaricus at Streptocuccus thermophilus. Mayaman ang yoghurt sa calcium at phosphorous na mabuti para sa mga buto at ngipin. Mayroon ding ito vitamin B2 na kailangan para mai-release ang energy mula sa pagkain. Ang taglay naman nitong vitamin B12 ay mahusay para magkaroon ng healthy nervous system. Dahil ang yoghurt culture ay idinadagdag matapos ang pasteurization process ang mga ito ay nananatili pang buhay. Live yoghurt discourages the proliferation of harmful bacteria and yeast in the gut that lead to bowel infection. Nakatutulong ito para ma-relieve ang gastrointestinal disorders, diarrhea at constipation. Nakatutulong din ito para ma-reduce ang bad breath na may kaugnayan sa digestive disorder. Some alternative practitioners suggest that after a course of antibiotics eating live yoghurt can restore the necessary intestinal bacteria destroyed by these drugs. Mabuti ang yoghurt para sa mga taong nagdaranas ng diarrhea, food poisoning o may irritable bowel syndrome. It is often recommended as an external treatment for anyone who is suffering from trush. It is also claimed that yoghurt can improve the condition of the skin and alter the balance of bacteria in the large bowel in a way that may protect against colon cancer. Maraming uri ng yoghurt ang mabibili ngayon at bawat isa sa kanila ay mapagkukunan ng extra health benefits. Mabuti sa katawan ang yoghurt.</body>
<link>http://www.philstar.com/Article.aspx?articleId=231643&amp;publicationSubCategoryId=94</link>
</article>
<article>
<title>Pagiging tunay na tagasunod</title>
<author>ALAY-DANGAL ni Fr. Jose C. Blanco, S.J.</author>
<date>
<month>December</month>
<day>14</day>
<year>2003</year>
</date>
<body>TAYO ay nasa Ikatlong Linggo na ng Adbiyento. Ang Ebanghelyo para sa Linggong ito ay nag-aanyaya sa atin na maging banal saan man tayo naroon. Basahin ang Lukas 3:10-18. Tinanong siya ng mga tao, &amp;quot;Kung gayon, ano po ang dapat naming gawin?&amp;quot; &amp;quot;Kung mayroon kang dalawang baro, bigyan mo ng isa ang wala. Ganyan din ang gawin ng mga may pagkain,&amp;quot; tugon niya. Dumating din ang mga publikano upang pabautismo at itinanong nila sa kanya, &amp;quot;Guro, ano po ang dapat naming gawin?&amp;quot; Sumagot siya, &amp;quot;Huwag kayong manghihingi kaninuman sa pamamagitan ng pamimilit o ng pagpaparatang ng di totoo; masiyahan kayo sa inyong sahod,&amp;quot; sagot niya. Naghari sa mga tao ang pananabik sa pagdating ng Mesias at ang akala ng marami’y si Juan ang kanilang hinihintay. Kaya sinabi ni Juan sa kanila, &amp;quot;Binabautismuhan ko kayo sa tubig, ngunit ang darating na kasunod ko ang magbabautismo sa inyo sa Espiritu Santo at sa apoy. Siya’y makapangyarihan kaysa akin, at hindi ako karapat-dapat magkalag ng tali ng kanyang panyapak. Hawak niya ang kanyang kalaykay upang alisin ang dayami. Titipunin niya ang trigo sa kanyang kamalig, ngunit ang ipa’y susunugin sa apoy na di-mamamatay kailanman.&amp;quot; Marami pang bagay ang ipinangaral ni Juan sa mga tao sa kanyang paghahayag ng Mabuting Balita.&amp;quot; Ang mga tagapakinig ni Juan Bautista ay tinatagubilinan na isagawa ang kabutihang dapat nilang gawin. Ang pagbabagong-loob ay higit pa sa pagkakaroon ng mga magagandang damdamin at mga pag-iisip. Datapwat hindi lamang ang ating ginagawa, kundi ang paraan ng ating paggawa ng mga ito, ang kinakailangan upang tayo’y maging tunay na tagasunod ni Jesus. Ito ang panahon upang tanungin ang ating mga sarili: Tayo nga ba’y tunay na mga tagasunod ni Jesus?</body>
<link>http://www.philstar.com/Article.aspx?articleId=231647&amp;publicationSubCategoryId=94</link>
</article>
<article>
<title>Ang kalusugan ay kamatayan (Huling Bahagi)</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>December</month>
<day>14</day>
<year>2003</year>
</date>
<body>ILAN pa sa mga nagpatotoo sa bisa ng Jade Nano-Cera Mattress na unang nalathala sa column na ito ay ang mga sumusunod: Si Maria Lourdes Azarcon ng Antipolo ay na-stroke noong 2000 at sumailalim sa physical therapy subalit hirap siyang tumayong mag-isa at lumakad sa loob ng tatlong taon na maraming gamot siyang ininom. Nang mabasa niya sa Pilipino Star NGAYON ang tungkol sa Jade Nano-Cera Mat ay personal siyang sumangguni sa Wellness Clinic nina Dr. Romy Orteza at Socio-Civic leader Maricar Deocampo sa Sta. Teresita Hospital sa Quezon City at sa loob lamang ng tatlong sesyon, nakatayo na siyang mag-isa na walang umaalalay. Nakakalakad na walang tungkod. Naging normal na rin ang blood pressure at ang blood sugar niya. Walang katapusan ang pasasalamat niya sa Diyos sa kanyang paggaling. Si Mr. A. Noble ng Makati City ay tatlong taon nang pinahihirapan ng tinatawag na cluster headache at halos lahat ng gamot sa migrane ay nasubukan na niya pero wala ring nangyari hanggang sa isang kamag-anak ang nagpayo na sumailalim siya sa bio-energetic therapy na gamit ang Jade Nano-Cera Mat. Ngayon ay magaling na siya. Kung kayo’y may mga karamdaman at gustong gumaling tumawag kayo sa 7438767, 8001973, 09183240065 at 09179191660. Hanapin sina Maricar Deomampo at mga kasamahang sina Norie Geronimo at Sheila Aragojo at si Dr. Romy Orteza.</body>
<link>http://www.philstar.com/Article.aspx?articleId=231654&amp;publicationSubCategoryId=94</link>
</article>
<article>
<title>EDITORYAL - Magandang epekto ng police visibility</title>
<author></author>
<date>
<month>December</month>
<day>15</day>
<year>2003</year>
</date>
<body>KITAM! Mula nang ipakalat ang mga pulis at ilang Philippine Marines sa kalsada sa Metro Manila ay hindi maka-arangkada ang mga holdaper. Kung noon pa ito ginawa, hindi na sana naganap ang napakaraming holdapan sa banko. Wala na sanang sekyu na nagbuwis ng buhay dahil sa paglaban sa mga holdaper. Kailangan pa kasing pukpukin ang gobyerno para maunawaan ang kahalagahan ng police visibility. Napakasimple naman na kung laging may nakikitang pulis sa kalsadang nagmamatyag, hindi makaaatake ang mga masasamang-loob. Tiyak na magkakaroon ng bakbakan at sila ang maaaring tumumba. Ang epekto ng police visibility ay nakikita na. Wala nang malalaking nakawan at holdapan sa bankong nagaganap. Para bang pinitpit na luya ang mga masasamang-loob at hindi makaporma dahil sa nakikitang mga pulis. Isang magandang halimbawa ng pagkalat ng mga pulis sa lansangan ay ang pagkakapatay sa isang notorious na holdaper sa Valenzuela City noong Miyerkules. Nasugatan din sa pakikipagbarilan sa dalawang pulis na nagpapatrulya ang isa pang holdaper. Isang babae na nag-withdraw ng pera sa banko ang hinoldap ng tatlong kalalakihan habang ang sasakyan ay nakatigil dahil sa matinding trapik. Ang dalawang holdaper na nakilalang sina Manuel Maturan at Raul Dacala ay lumapit sa sasakyan ng babae at nag-anunsiyo ng holdap. Para matakot nagpapaputok pa ang mga ito. Nakuha nila ang bag na may lamang P150,000 na kawi-withdraw lamang sa banko. Ang holdapan ay agad natunugan ng mga pulis na sina Police Officer 1 Noe Saldivar at Police Officer 2 Rolly Fernandez. Kasama nila sa pagsagupa sa holdaper si Marine Cpl. Adrian Espiras. Papatakas na ang mga suspect nang mabilis na nakarating sina Saldivar, Fernandez at Espiras. Umaatikabong putukan ang nangyari at nang tumigil, patay ang holdaper na si Maturan at sugatan naman si Dacala. Sinabi ni NPD Director Marcelino Franco Jr. na ipopromote ang dalawang pulis. Kung noon pa pinakalat ang mga pulis at marines, hindi na sana naganap ang malalagim na krimen at ang holdapan sa Metro Manila. Hindi sana nakidnap at pinatay si Betti Chua Sy kung may mga pulis na nagpapatrulya. Hindi rin naman sana mapapatay ang isang La Salle student na hinoldap at pinatay habang nakatigil ang kotse sa Quirino Avenue at marami pang ibang lugar. Anu’t ano man, may magandang epekto ang police visibility kung kaya hindi naman dapat magningas kugon tungkol dito, panatilihin ang pagpapakalat ng mga pulis sa lansangan.</body>
<link>http://www.philstar.com/Article.aspx?articleId=231742&amp;publicationSubCategoryId=94</link>
</article>
<article>
<title>Sino'ng magpaparaya, si Lacson o si Poe?</title>
<author>AKSYON NGAYON Ni Al G. Pedroche</author>
<date>
<month>December</month>
<day>15</day>
<year>2003</year>
</date>
<body>NAG-USAP na sina action king Fernando Poe, Jr. at Sen. Panfilo Lacson sa layuning pag-isahin ang nagkawatak na partido oposisyon. Parehong aspirante sa pagka-Pangulo sina Ping at FPJ. Ang tanging remedyo upang matiyak ang tagumpay ng oposisyon sa darating na presidential elections ay magparaya ang isa at tumakbo na lamang bilang bise presidente. Sa yugtong ito, nagkasundo pa lang ang dalawa na pagkaisahin ang oposisyon.Wala pang linaw kung sino ang magpaparaya. Si FPJ ay opisyal nang iprinoklama ng Laban ng Demokratikong Pilipino bilang standard bearer sa darating na halalan. Si Ping ay nagsagawa na rin ng sariling proklamasyon na suportado ng mga miyembro ng oposisyong katig sa kanya. Paano ngayong pagkakasunduin ang nahating partido ng oposisyon para maging formidable o walang talo laban sa incumbent President na si Gloria Arroyo? Parehong may iniingatang amor propio ang dalawa. Hindi basta-basta magpaparaya. Ano na lang ang sasabihin ng milyun-milyong tagahanga ni FPJ kung siya’y biglang aatras sa laban? Ngunit puwede ring ikatuwiran iyan ni Ping. Mayroon din siyang sariling lehiyon ng mga supporters na di niya maaaring pahindian. Tama si Sen. Aquilino Pimentel. Dapat resolbahin ng oposisyon hangga’t maaga ang problemang ito. Kung hindi (ang sabi ni Pimentel) &amp;quot;President Arroyo is still the one to beat.&amp;quot; May mga nagsasabi naman na patas pa rin ang laban dahil ang isa pang presidentiable na si Raul Roco ay malamang kumain ng boto mula sa mga botante ni Arroyo. Ang problema ay ito: Sa dami ng mga magsisitakbo sa pagka-pangulo, ang sino mang mananalo ay hindi halal ng nakararaming Pilipino. Magiging minority president ito. At ang Pangulong hindi halal ng mayorya ay karaniwang nagkakaroon ng maligalig na pamumuno. Ilang buwan na lang ang nalalabi bago ang halalan sa Mayo. Harinawang magkaroon lamang ng dalawang kandidato sa pagka-Pangulo nang sa gayo’y makatiyak tayo na ang mananalong Pangulo ay susuportahan ng nakararaming mamamayan.</body>
<link>http://www.philstar.com/Article.aspx?articleId=231753&amp;publicationSubCategoryId=94</link>
</article>
<article>
<title>Mag-ingat, sundalo sa checkpoints</title>
<author>SAPOL Ni Jarius Bondoc</author>
<date>
<month>December</month>
<day>15</day>
<year>2003</year>
</date>
<body>SALA sa init, sala sa lamig. ‘Yan ang masaklap na dinadanas ng pulis mula sa publikong walang kakunte-kuntento. Nang malimit ang holdap at kidnapping sa Metro Manila, umalma ang mga Tsinoy at anti-crime crusaders sa kapalpakan ng pulis. Pero ngayong nagtayo ng checkpoints para masupil ang mga armadong kriminal, umaangal naman ang ibang sektor. Kesyo istorbo raw dahil naaantala ang biyahe ng mga sasakyan. At dahil may sundalong back-up ang pulis, kesyo labag daw sa human rights, lalo na kung kinakapkapan o iniinspeksyon ang mga sasakyan. Nilinaw ni Dir. Ricardo de Leon na meron talagang dapat suyurin sa checkpoints. Halimbawa, mga kotseng madilim ang tint at puro lalaki ang sakay, lalo na kung kahina-hinala ang kilos o kaya’y unipormado pero wala namang misyon. Kasama rin ang mga walang plaka o kaya’y hindi tugma ang plaka sa modelo ng sasakyan. Dito nadale ng mga pulis ang robbery gangmen na sakay ng dalawang van sa San Andres, Manila. Walang plaka ‘yung isa, at nagpaputok ang mga sakay sa pangalawa. Simula nang mag-checkpoint, wala pang insidente ng bank robbery o kidnapping dahil sumikip ang mundo ng mga salarin. Pero para maging tagumpay ang checkpoints, dapat lang maging sensitibo ang 6,000 sundalo ng AFP-National Capital Region Command. Sanay sila sa bakbakan sa rebeldeng komunista o separatistang Moro. Habulan at kanyunan sa kanayunan ang training nila. Pero sa Maynila, kailangan nila ng panibagong training. Hindi maari sa siyudad ang sona, hindi puwede basta paligiran ang isang komunidad at palabasin lahat ng lalaki para kuwestiyunin. Para ‘yong panahon ng Hapon o Martial Law. Para walang gusot, isama sana ng NCRC sa operations ang mga taga-Commission on Human Rights. Maki-pag-coordinate sila parati sa pulis at barangay officials sa lugar na may tutugising kriminal. Maging magalang sila parati sa sibilyan, at maayos sa panamit at kilos. At mag-report sila parati sa media ng kanilang operations. Sa gan’ung paraan, mapapatunayan nilang tunay na tagapagtanggol sila ng mamamayan.</body>
<link>http://www.philstar.com/Article.aspx?articleId=231758&amp;publicationSubCategoryId=94</link>
</article>
<article>
<title>Pagbabanta't pananakot ng simbahan</title>
<author>BAHALA SI TULFO Ni Ben Tulfo</author>
<date>
<month>December</month>
<day>15</day>
<year>2003</year>
</date>
<body>NAG-UUMPISA na naman ang pakikialam ng ating Simbahang Katoliko. Nagbabanta na, nananakot pa. Sila raw mismo ang mangangampanya na huwag iboto ang mga mambabatas na susuporta sa pagpasa ng birth control bill. Ang babalang ito ay binigyan diin ni Archibishop Paciano Aniceto chair ng Catholic Bishop Conference of the Philippines (CBCP), committee on life and family. Mag-isip daw muna ng maigi ang mga mambabatas na sumusulong at pumapabor sa birth control. Dahil gagantihan nila ang mga nasabing mambabatas sa kanilang kandidatura ngayong darating na eleksiyon. Ganun lang kadali manghimasok ang ating simbahan sa larangan ng pulitika. Kapag hindi sang-ayon o salungat sa kanilang paniniwala, idadaan na lang sa ‘‘pagbabanta at pananakot.’’ Kahit sino ay nababahala sa mabilis na patuloy na pagtaas ng bilang ng populasyon ng ating bansa. Alam ng ating simbahan na habang lumalaki ang ating populasyon nahihirapan ang ating pamahalaan sa patuloy na lumalaking gastos sa edukasyon pa lang. Sumasabay naman ang pagtaas ng bilang ng mga nagugutom ng mga kababayan nating mahihirap. Kung sino pa yung mga nagugutom sila ’yung mabilis na magdami. Ang problema sa ating simbahan madali para sa kanila ang pumuna at magsalita lamang. Hindi naman sila pinakikinggan ng mga mahihirap nating mga kababayan na nangangailangan ng kanilang gabay kung solusyon ang pag-uusapan. Hindi rin epektibo ang itinuturong ‘‘pamamaraan’’ ng simbahan kung meron man upang huwag nang lumaki ang nakakabahalang bilang ng ating populasyon. Ang hubo’t hubad na katotohanan, ang simbahan natin ay kabahagi sa problema hindi sa solusyon kung populasyon ng pag-uusapan.</body>
<link>http://www.philstar.com/Article.aspx?articleId=231764&amp;publicationSubCategoryId=94</link>
</article>
<article>
<title>'Sumbong ng bayan'</title>
<author>CALVENTO FILES Ni Tony Calvento</author>
<date>
<month>December</month>
<day>15</day>
<year>2003</year>
</date>
<body>Nag-isip po ang inyong lingkod bilang direktor ng programa ni mon tulfo ng mga bullet sumbong. Mga matitinding sumbong, subalit siniksik. Ito po ay para mabigyan pansin ang maraming kasong humihingi ng attention. Akin din pong ilalathala ang inyong mga hinaing simula ngayon. Bobby cruz, empleyado ng philippine insurance health corporation Isang empleyado ng Philhealth diyan sa Pasig ang bigla na lamang dinampot at isinakay sa van ng di-nakilalang miyembro ng Narcotics Command noong June 27, 2003 dakong alas diyes ng umaga habang siya ay naglalakad sa Shaw Blvd. Apat na lalaki umano ang pinipilit siyang paaminin na isa siyang drug pusher. Umabot din ng kalahating oras ang kanilang mainitang pagtatalo at pinagmumura pa siya umano ng mga naturang miyembro ng Narcotics group. Nang walang makitang ebidensya, pinakawalan din siya sa may Pineda, Pasig at binantaang babarilin kapag lumingon kaya dali-dali na siyang naglakad pabalik sa Citystate building.*** Nawawala Si Ana! Isang dalagita ang kahina-hinalang nawala matapos mag-expire ang kanyang kontrata bilang katulong sa San Luis, Pampanga. Si Ana Marie Ferrer, 21 years old, ay namasukang katulong kina Chief Inspector Eduardo Ramos, Chief of Police ng San Luis, Pampanga. Nagpadala ito ng sulat sa kanyang nanay na si Mrs. Gloria Ferrer at nagpapasundo ito sa Pampanga noon pang August 11. Nagpasama si Mrs. Ferrer sa may-ari ng agency na nagpasok sa kanyang anak kina Chief Inspector Ramos. Pagdating sa bahay nina Chief Inspector Ramos, wala na doon si Ana. Ayon sa maybahay ni Chief Inspector Ramos, matagal nang umalis sa kanila si Ana. Hindi naniniwala ang nanay ni Ana na basta nalamang ito umalis sa bahay nina Chief Inspector Ramos dahil wala naman itong kilala at sa katunayan ay nagpapasundo pa ito. Posibleng may foul play umano sa pagkawala ni Ana. Mariin namang itinatanggi ni Major Ramos na may kinalaman sa pagkawala ni Ana.*** Ginugulo Ng Adik Lumapit sa IMKT si Wilfredo Cruzado ng 1874 Modesto St., cor Remedios, Malate Manila para ireklamo ang isang adik na madalas na nanggugulo sa kanilang lugar. Si Mang Wilfred ay may-ari ng isang photo shop at canteen. Araw-araw umano ay humihingi ng pagkain sa kanila itong si Joel at nang minsang hindi nila ito binigyan ay nagalit at pinagbantaan ang lahat ng nasa shop at canteen na pagbabarilin. Si Joel Guevarra ay isang drug - dependent, nasa 35-40 years old.*** Jake Hebulan - Biktima Ng Hit &amp;amp; Run Sakay ng kaniyang bisekleta, papunta si Jake Hebulan sa drugstore para bumili ng gamut. Pero ang malas nga naman, siya’y nahagip ng isang paparating na taxi. Sumemplang siya, dahilan na rin ng pagkawasak ng kaniyang bisekleta. Ang gagong driver, di man lamang daw tumigil para siya’y tulungan. Sa halip, kumaripas ito ng takbo. Mabuti na lamang at may nakakita ng pangyayari, nakuha ang plate ng naturang taxi. Napag-alaman namin na ang plate number PWL 440 ay nakarehistro sa Dollar Transport Inc. dyan sa 17 Matahimik St., Q.C. Pinayuhan namin na magsampa ng kaukulang kaso si Jake sa Traffic District Office ng Q.C. * * * Joel Horca - Sumbong Laban Sa Cebuana Lhuillier Dahil sa tindi ng pangangailangan, napilitang isanla ni Joel Horca ang kanyang cellphone sa Cebuana Lhuillier Pawnshop dyan sa San Andres, Mla. Branch. Pero ang problema, inireleased ng nasabing Branch ang kaniyang cellphone sa iba kahit na walang ipiniresintang papel de ahensya. Kinausap ng IMKT si Ellysar Ramirez ang Branch Manager para alamin kung bakit niya ito pinayagan. Well, tulad ng inaasahan, maraming baluktot na katwiran itong si Ramirez. Pinayuhan namin si Joel na iparating na sa Main Office ng Cebuana ang pangyayari para panagutin itong si Ramirez.*** Walang Tubig Matagal nang nagtitiis ang mga residente ng Brgy. San Juan, Taytay, Rizal dahil matagal nang walang tubig sa kanilang lugar. Ito ay nang putulan sila ng tubig ng Manila Water Company dahil hindi nakakabayad ang mga residente ng Brgy. San Juan. Pero ayon sa mga residente, nagbibigay naman sila nang kanilang bayad sa lider ng kanilang asosasyon na si Efren Tayo. Dahil dito, sama-sama silang dumulog sa opisina ng Manila Water at doon ay nakausap nila si ROGER TOLOSA. Ayon kay Tolosa, wala na raw problema ang asosasyon dahil nabayaran na raw ang kanilang utang. Pero ang ipinagtataka ng mga residente, hanggang sa ngayon ay tiwangwang pa rin ang mga gripo sa Brgy. San Juan. Nagkaroon na raw ng sabwatan sina Roger Tolosa at Efren Tayo. Sa halip na buksan ang linya ng tubig, nagtayo sila ng Igibang Bayan at doon kumukuha ng tubig ang mga residente. Ang kinikita umano nito ang pinaghahatian ng dalawang tuso. Panawagan ng mga residente, silipin naman ang anomalya sa kanilang lugar. * * * PARA SA ANUMANG REACTIONS O COMMENTS, MAARI KAYONG MAG-TEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=231770&amp;publicationSubCategoryId=94</link>
</article>
<article>
<title>EDITORYAL - Baon sa utang</title>
<author></author>
<date>
<month>December</month>
<day>16</day>
<year>2003</year>
</date>
<body>ANG Pilipinas ang pinakamalaking mangungutang sa mga bansa sa Asia. At magpahanggang sa kasalukuyan, patuloy pa rin ang pangungutang. Sa year 2010 inaasahang lolobo ang utang ng Pilipinas ng P7.0 trillion. Sabi nga ni Sen. Ralph Recto, ang metro ng utang ng Pilipinas ay parang timebomb. Walang tigil sa pagbagsak. Kahalintulad din ng metro ng taxi na walang patlang ang pagpatak. Sabagay mangutang man nang mangutang ang Pilipinas, magkalubug-lubog man, hindi pa rin ito papansinin ng taumbayang naghihirap na ang pang-araw-araw na kakainin ang hinahanap. Hindi nila alam kung ano ang kahulugan ng deficits at interest rates. Ang tanging nakakaalam ng isyung ito ay ang mga ekonomista. Walang pakialam ang mga dukha rito. Ang nagrerebelde nilang bituka ang mahalaga sa kanila bago ang mga isyu sa bayan. Walang tigil sa kauutang kahit na hindi magampanan ang obligasyon. Kahit na magka-&amp;quot;otso-otso&amp;quot; ang peso okey lang. Ayon sa report, may siyam sa loob ng 13 taon na malaking kakulangan sa budget deficits ang bansa. Sabi pa ni Recto, ang nakalaang budget sa 2004 ay P854.8 billion pero kalahati nito ay mapupunta sa debt servicing. Hindi na nakapagtataka kung bakit sa kabila na may proposed na malaking budget ang bansa, wala pa ring makikitang pagbabago sa pamumuhay ng taumbayan at kulang na kulang ang serbisyo. Ang dapat tamasahin ng taumbayan ay napupunta lamang pala sa utang. Nitong nakaraang September, umabot ang utang ng Pilipinas sa 68.7 percent ng gross national product (GNP) at ito ayon sa ekonomista ng Asian Development Bank na si Liu Xue Lin ay nakaaalarma. Kung hindi raw magsasagawa ng reporma kung paano patataasin ang revenue collection, nasa masamang sitwasyon ang Pilipinas. Dahil sa katiwalian at kawalang kakayahan ang itinuturong dahilan ng mga problemang may kinalaman sa pananalapi sa kasalukuyan. Iba naman ang sinabi ng nagbitiw na si Finance Sec. Jose Isidro Camacho. Ang kasalukuyang political system ang dahilan kaya may ganitong problema sa utang. Mabagal aniya ang Kongreso sa paggawa ng batas na magrereporma sa revenue collection. Corruption ang dahilan kung bakit lubog sa utang ang bansa. At sa kabila na batbat ng corruption, wala namang ngipin ang gobyerno para madurog ang mga tiwali. Patuloy ang pagpapayaman ng mga &amp;quot;buwaya&amp;quot;. Sa taumbayan din kukunin ang mga tax na pampuno sa kakulangan. Ang problemang ito ang kahaharapin ng magiging presidente sa 2004. At kung walang kakayahan o walang naabot na pinag-aralan ang magiging presidente, paano mabibigyan ng solusyon ang ganitong problema. Paano ang gagawin para hindi magka-otso-otso ang bansa?</body>
<link>http://www.philstar.com/Article.aspx?articleId=231850&amp;publicationSubCategoryId=94</link>
</article>
<article>
<title>Maka-FPJ hati sa 3 paksiyon</title>
<author>SAPOL Ni Jarius Bondoc</author>
<date>
<month>December</month>
<day>16</day>
<year>2003</year>
</date>
<body>DAHIL mataas ang survey ratings niya, ang daming sumasakay sa bandwagon ni Fernando Poe Jr. Tatlong paksiyon ang nag-aagawan sa pamumuno ng kampanya niyang pagka-Pangulo. At sila ang dahilan kung bakit hindi nagsisisipot si FPJ sa mga importanteng okasyon, tulad ng Philippine Business Conference at nominasyon niya bilang standard bearer ng &amp;quot;united opposition.&amp;quot; ‘Yan ang ibinulong sa akin ng propesor sa University of the Philippines na inatasan ng isa sa tatlong paksiyon para balangkasin ang campaign platform ng sikat na artista. Nariyan ang grupo ng mga pulitikong sina Ed Angara, Tito Sotto, Ernie Maceda, Juan Ponce Enrile, Imee Marcos, Miriam Santiago at Kit Tatad. Nais nilang maging tagapag-patakbo ng gobyerno kung manalo si FPJ. Inipit nila ang nominasyon ni Ping Lacson na naunang nagpahayag ng kandidatura pagka-Pangulo. Alam kasi nilang nanunuwag si Lacson ng mga nakatataas. Kay Sotto lang kumpiyansa si FPJ sa hanay ng mga traditional politicians. Kasi, kasama niya sa showbiz. Kabado si FPJ na mabansagang &amp;quot;trapo.&amp;quot; Nariyan din ang grupo nina Erap Estrada, mga kamag-anak, ilang negosyanteng Tsino, at tropa mula sa slums. Mahusay sila mag-mobilisa ng mahihirap, na sawa na sa elitistang pulitika. Pero hindi maitago na pakay nilang mapalaya si Erap sa kasong plunder, na lethal injection ang parusa. Tapos nang maglahad ng kaso ang prosecution, pero walang balak maglahad ng depensa ang mga abogado ni Erap. Malamang na masentensiyahan siya. Si FPJ lang ang pag-asa niyang magpataw ng presidential pardon kung manalo. Umiiwas din si FPJ sa kanila. At nariyan ang mga tagahanga ni FPJ na nangalap ng limang-milyong pirma para kumbinsihin siyang tumakbo. Galing sila sa lower middle-class, mga empleyado o propesyonal o maliit na negosyante. Alam nilang walang alam si FPJ sa pulitika at walang karanasan sa gobyerno. Pero mabuti na raw ‘yon kaysa mga trapo’t magnanakaw. Sa kanila takot ang mga malalaking negosyante.</body>
<link>http://www.philstar.com/Article.aspx?articleId=231859&amp;publicationSubCategoryId=94</link>
</article>
<article>
<title>Congressman sa Metro Manila pito ang asawa</title>
<author>BALITANG SPECIAL Ni Deo Macalma</author>
<date>
<month>December</month>
<day>16</day>
<year>2003</year>
</date>
<body>ALAM n’yo bang pito diumano ang asawa ng isang congressman sa Metro Manila? Ayon sa aking bubwit, 9 days na lang at Pasko na. Happy birthday kay Rep. Ed Zialcita ng Para&amp;ntilde;aque City; former Gov. Epimaco Velasco ng Cavite; Prosecutor Felix Reyes ng Pasay City; Bro. Nixon Fortich ng Bukidnon; William Liong at Vice Mayor Epitacio Sulfelix ng Rizal, Nueva Ecija. * * *Maniniwala ba kayong pito ang misis ng isang congressman sa Metro Manila? Ayon sa aking bubuwit, dahil sa dami ng chiching ni Congresman ay nagalit na nang husto ang kanyang tunay na misis. Si Mrs. Orig ay nagsampa na ng kasong cuncubinage at bigamy laban kay Congressman. Doon kasi sa anim na chiching ni Congressman, pinakasalan na yung isa. Saan kaya sila nagpakasal? Ayon sa aking bubuwit, karamihan sa mga chiching ni Congressman ay mga magaganda at sexy. Kaya lang, ang karamihan sa kanila ay nakuha ni Congressman sa mga night club o mga G.R.O. * * *Ayon sa aking bubuwit, dahil sa sobrang tulis ni Congresman ay napabayaan na niya si Mrs. Orig. Sa katunayan ay hindi na umuuwi si Congressman sa kanila kaya matindi ngayon ang galit ni misis. At dahil sa tindi ng galit ni misis kay Congressman, ito ay nagsimula nang mangampanya... Nangangampanya si Misis upang huwag nang iboto sa darating na eleksyon ang kanyang mister. Patay kang bata ka Congressman. Ayon sa aking bubuwit, ang congressmang pito diu_mano ang asawa na kinabibilangan ng ilang GRO ay walang iba kundi si... Siya ay kamuntik nang mamatay matapos maoperahan sa isang ospital sa Makati. Nagbabalak kumandidatong mayor sa isang siyudad sa Metro Manila. Siya ay si Congressman L. as in Lover Boy.</body>
<link>http://www.philstar.com/Article.aspx?articleId=231866&amp;publicationSubCategoryId=94</link>
</article>
<article>
<title>Kaso ng regular project employee</title>
<author>IKAW AT ANG BATAS Ni Atty. Jose C. Sison</author>
<date>
<month>December</month>
<day>16</day>
<year>2003</year>
</date>
<body>SI Elisa ay data encoder ng isang kompanya at per ora ang bayad, para sa partikular na proyekto at tatlong buwan lamang ang kanyang trabaho. Nang matapos ang unang kontrata, pumasok muli si Elisa sa 12 pang katulad na kontrata ng kompanya kung saan ang bawat isa ay nagtatagal din ng tatlong buwan. Makalipas ang halos tatlong taon na pagtatrabaho sa kompanya na tatlong buwan ang bawat kontrata, nakatanggap si Elisa ng sulat mula sa Administrative Office kung saan siya ay inabisuhang tatanggalin na sa serbisyo sanhi ng mababang produksyon ng trabaho. Sa paniniwalang ang sulat na ito ay sanhi ng kanyang pagsama sa petition for certification election na isang unfair labor practice (ULP), nagsampa siya ng reklamo sa NLRC para sa illegal dismissal. Inireklamo rin niya ang hindi pagbabayad sa kanya ng service incentive leave benefits at underpayment ng 13th month pay. Ayon naman sa kompanya, ang pagkakatanggal ni Elisa ay nararapat. Si Elisa bilang data encoder ay isa raw empleyado para sa partikular na proyekto at sa tiyak na panahon na tatlong buwan lamang. Malinaw daw ang kundisyong ito nang tanggapin nila si Elisa sa trabaho. Kaya, nang matapos na ang proyekto, ang kontrata ng empleyo ni Elisa ay nagtapos na rin. Tama ba ang kompanya? Tama ang kompanya nang sabihin nilang project employee si Elisa. Subalit kahit na project employee si Elisa, nakuha na niya ang status ng isang regular na emleyado dahil 1) tuluy-tuloy ang pagkuha sa kanya sa bawat pagtatapos ng proyekto at 2) ang kanyang trabaho ay napakahalaga at hindi maaaring mawala sa negosyo ng kompanya. Bilang regular na empleyado, si Elisa ay may kaseguruhan sa pananatili sa kompanya at maaari lamang matanggal sa mga kadahilanan ayon sa Artikulo 279 ng Labor Code. Samantala, ang mababang produksyon ng trabaho at pagtatapos ng proyekto bilang mga dahilan ng kanyang pagkakatanggal ay hindi balidong dahilan base sa Labor Code. Kaya, muli siyang maibabalik sa trabaho at matatanggap muli ang dating benepisyo. (Imbuido vs. NLRC et. al. G.R. No. 114734 March 31, 2000)</body>
<link>http://www.philstar.com/Article.aspx?articleId=231872&amp;publicationSubCategoryId=94</link>
</article>
<article>
<title>Grabeng trapik</title>
<author>HALA BIRA! Ni Danny Macabuhay</author>
<date>
<month>December</month>
<day>16</day>
<year>2003</year>
</date>
<body>Nakapupundi na ang trapik sa Metro Manila. Kahit gabing-gabi na ay punung-puno pa rin ang mga lansangan. Naging grabe ang trapiko nang pumasok ang Disyembre dahil sa Christmas shopping sa mga malls at iba’t ibang mga commercial centers. Kahit na sa kaloob-loobang lugar ay siksikan ang mga sasakyan. Dahil dito nasisira ang imahen ni MMDA chairman Bayani Fernando na nang unang naupo ay nagpamalas ng galing sa pagpapatupad ng mga paraan upang maging maayos ang trapiko. Isa sa hindi ko malilimutang karanasan ang nangyari sa amin nitong nakaraang Sabado nang maipit kami sa trapiko mula sa toll gate sa coastal road patungong Bacoor, Cavite. Dati-rati ay nakukuha namin ito ng 10 minuto subalit naging dalawang oras. Pakiramdam ko ay parang nasa-impiyerno kami lalo na’t mayroon kaming dadaluhang mahalagang pagtitipon. Kasumpa-sumpa ang buhol-buhol na trapik. Para ko tuloy narinig sa ilang balikbayan na kasama namin sa sasakyan na bumubulong ng: ‘‘Walang ganito sa States.’’</body>
<link>http://www.philstar.com/Article.aspx?articleId=231878&amp;publicationSubCategoryId=94</link>
</article>
<article>
<title>Isyu sa suweldo ng mga OFWs sa HK, inabandona ni GMA</title>
<author>PANAGINIP LANG Ni Nixon T. Kua</author>
<date>
<month>December</month>
<day>16</day>
<year>2003</year>
</date>
<body>DUMALAW sa Hong Kong si Madam Senyora Donya Gloria at malinaw na ang lakad na ito ay para mangampanya sa mga overseas Filipino workers (OFWs) na nagtatrabaho sa Hong Kong. Ayaw aminin ng Malaca&amp;ntilde;ang at ang sabi ay working visit at consultation daw ito sa ating mga kababayang nagtatrabaho sa Hong Kong. Nagpa-raffle rin si Madam Senyora Donya Gloria nang katakut- takot na premyo, pero alalahanin ninyo riyan sa Hong Kong, hindi ho ito nanggaling sa bulsa niya at lalong hindi galing kay JOSE PIDAL, galing ho ito sa kabang-yaman ng bayan. Ang mga pabahay na pinamigay ni Madam ay nanggagaling sa HUDCC o iba pang ahensiya ng gobyerno na may kinalaman sa pabahay.&amp;nbsp; Ang pondo nito ay galing din sa kabang yaman. Ang mga medical check up naman na pinamigay ay nanggaling sa PhilHealth kung saan pera rin ng bayan ang pumondo.&amp;nbsp; Mabigat nito, tandaan niyong mga nandiyan sa Hong Kong na malaki pang bahagi ng pondo niyo sa OWWA Welfare Fund ay nilipat na sa PhilHealth at bagama’t kontribusyon ninyo ay pinamimigay na sa ibang sector habang nangangampanya. Pagpipilitan ng Malaca&amp;ntilde;ang na hindi kampanya ito at ang mga importanteng bagay na tinalakay ni Madam Senyora Donya Gloria ay ukol sa ekonomiya, corruption at investment. Kung sino man ang nagpayo kay Madam na iyan ang talakayin niya, iniisip n’yo siguro ay mas ligtas na isyu yan at hindi maiintindihan, diyan kayo nagkakamali. Paalala lang po, bagama’t karamihan sa mga nasa Hong Kong ay domestic helper ay hindi nangangahulugan na mahihina sila at hindi nakaiintindi.&amp;nbsp; Karamihan ho sa domestic helper sa Hong Kong ay mga nakatapos at napilitan lang humiwalay sa pamilya dahil lubos na paghihirap dito sa atin bunsod ng mababang suweldo o di kaya’y walang mapasukang trabaho.&amp;nbsp; Marami ho riyan ay kinuha ng kanilang mga employer dahil hindi lang ho sila DH kung hindi kayang magturo sa mga batang inaalagaan dahil mga guro iyan na napilitang lumisan para mas malaki ang maitulong sa pamilya. Gaya ng mga guro, ang iba ay mga propesyonal at nakatapos din sa atin pero napilitang mabuhay malayo sa pamilya dahil sa hirap ng buhay. Karamihan sa kanila ay nag-iipon lang at nais ng umuwi at makapiling ang kanilang pamilya.&amp;nbsp;&amp;nbsp; Lahat ay nabubuhay ng malungkot at nagkakaroon lang ng isang araw ng ligaya pag day-off kung saan makakasama nila ang mga kababayan at makapagpalitan ng mga kuwento mula sa atin. Sana ang tinalakay n’yo at tiyak inaalam nila at maaaring nahihiya lang kayong tanungin ay bakit hindi kayo kumilos para mapigilan ang ginawa ng gobyerno ng Hong Kong na babaan ang suweldo nila. Binabaan ng Hong Kong ang suweldo ng ating mga kababayan diyan dahil ang kinaltas daw ay gagamitin sa training.&amp;nbsp; Isang bagay na malabo dahil suweldo ito na pinagkasunduan na ng mga employer at employee kaya bawal ng bawasan. Ultimo ang alipores ni Madam na si Labor Secretary Pat Sto. Tomas ay sinabi sa mga nasa Hong Kong na tanggapin at wala raw magagawa.&amp;nbsp; Ganoon na lang ba, walang magagawa? Ganoon ba natin tratuhin ang mga tinagurian nating mga bayani? Baka nakakalimot kayo na kung hindi sa mga padala ng mga OFW, bangkarote na ang gobyerno natin at bagsak na ang ekonomiya kaya hindi na kayo makakapagliwaliw sa abroad na first class pa at pera ng bayan ang sinasagot. Kailangan sana nilaban niyo, may dalawang sikat na abogado sa Hong Kong na handang ilaban yan, naipanalo na sa first round pero ultimo ang pangako ni Sir Don Senyor Jose Miguel Arroyo na popondohan ang labang ito ay kinalimutan. Ginawa niya ito nang minsang nagdala siya ng mahiwagang bag sa Hong Kong at tumuloy sa isang hotel sa Ocean Terminal.&amp;nbsp;&amp;nbsp; Malaki tuloy niliit ng suweldo nila. Iyan sana ang naipaliwanag n’yo at hinihintay ng mga nasa Hong Kong. Pagpunta n’yo naman sa Bahrain at iba pang lugar na marami ang OFW ang isyu ay ang OWWA welfare fund at saan napunta ito. Kayo riyan sa abroad ano ang isyu na importante? Text na sa 09272654341. * * *Si robot kamag-anak ni jose pidal kya ganon na lang ang malasakit ng gobyerno. –09194603360;&amp;nbsp; Sna tgilan na ng mga pnp ofcrs na graduate ng pma ang pagpapabenta ng knilang raffle tiket na ang mamahal sa mga low ranking ofcrs ng pnp. –09185838662; Pambhra ang gobyerno natin parang mga hudyo kung sino ang kriminal maganda ang trato, marami ang naghihirap dapat bngay na lang ang pera na gnastos kay robot. –09193192978; Dpat putulin narin ung 1 pang paa ni robot pti n 2 kamay nya tpos ihrap s mga nging bktima nya. –09195780185; Pera ni pidal ang gamitin sa hospitalization ni robot at huwag pera ng bayan. –09204460767;&amp;nbsp;Ms dpat bigyan ng pansin ang mga sundalo dhil cla ang ngpkahrap sa lban, tpos hngang gnun n lng ang trato? –09274186434;&amp;nbsp;Sunugin din ng buhay ang mga drug lord pra&amp;nbsp; dretso cla s impyerno kc mrami n cla cnunog na kbataan. –09197410152; Wsh nming mga bagong pulis ay magkaroon ng mga bagong armas a supply ng bala. –09106038813;&amp;nbsp;Msan mas maganda pa mging bndido ksa mging sundalo dhil mhal ng govt mga rbelde. –09192885154. * * * Para sa ano mang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=231884&amp;publicationSubCategoryId=94</link>
</article>
<article>
<title>Balik tiwala sa TESDA</title>
<author>ORA MISMO Ni Butch M. Quejada</author>
<date>
<month>December</month>
<day>16</day>
<year>2003</year>
</date>
<body>MAGANDA ang naging obserbasyon ng mga kuwago ng ORA MISMO, sa TESDA nitong mga nakaraan linggo tuwid na ang takbo ng mga tao dito. Natutuwa ang mga kuwago ng ORA MISMO, tungkol sa performance rating nina Washington M. Agustin, Regional Director ng TESDA-NCR at si Yerma Saulon, District Director ng OPA Operation Units. Hindi sila nakasimangot sa kanilang mga entertainers na humihingi sa kanila ng tulong. Pirmi silang nakangiti. Ika nga, makatao ang dating at hindi suplado. Parang Mr. Suave ang dating. Wala nang red tape sa TESDA! Hindi tulad noong mga nakaraang administrasyon, na maraming sumbong ang nakakarating sa mga kuwago ng ORA MISMO, sa pagkuha pa lang ng ARB five digits na ang usapan. Kaya baldado ang mga entertainers dito. Sa kamay ng Diyos nila kukunin ang atik para mabayaran nila ang kanilang mga amo. Marami kasing buwitre noong araw sa TESDA. Buti na lamang at meron tayong Agustin at Saulon na nakatulong ng malaki sa mga entertainers na gustong guminhawa sa pamamagitan ng pagta-trabaho sa abroad partikular sa Japan. Medyo mabusisi ang dalawang ito kung kulang lang naman ang mga dokumentong ibinibigay sa kanila para maproseso. Matindi kasi ang pamemeke ng grupo ng sindikato rito kaya pinag-iingatan mabuti nina Agustin at Saulon. Ipinagmalaki sa mga kuwago ng ORA MISMO, ni Saulon ang one day release processing ng mga ARB for renewal only. Ito iyong mga ARB na inisyu ng POEA sa loob ng tatlong years use only na expired na. I-file lang sa opisina nina Agustin at Saulon ang mga expired ARB with proper documents at no question ask. Intay lang kayo sa inyong mga upuan at presto 3:00 p.m. release na ang ARB sa kanilang tanggapan at tiyak nasa kamay na ito ng mga entertainers bago sila umuwi ng kanilang mga bahay. Ika nga, 7 hours waiting, presto tapos na ito! Pero may P300 ang damage para lang sa sticker. ‘‘Maganda na pala ang TESDA ngayon, anang kuwagong sepulturero. &amp;quot;Iba talaga ang matagal na sa serbisyo may karanasan na kasi sila sa tao. Kaya ang dating makatao at hindi bastos sa tao,’’ natutuwang sabi ng kuwagong ago-go dancer. ‘‘Kung ang opisyal sa gobyerno ay tulad ni Agustin at Saulon sinisiguro ko na napakasarap makipag-transaksiyon sa pamahalaan,’’ sabi ng kuwagong SPO-10 sa Crame. ‘‘Mga dating taga-NMYC pala sina Agustin at Saulon,’’ ‘‘Kaya pala hindi mga kurap.’’ ‘‘Bakit marami bang corruption sa TESDA?’’ tanong ng kuwagong Kotong cop. ‘‘Marami kamote, marami kasing Christmas lights dito sa gabi na kumukurap-kurap.’’ ‘‘Ayos, kamote.’’</body>
<link>http://www.philstar.com/Article.aspx?articleId=231887&amp;publicationSubCategoryId=94</link>
</article>
<article>
<title>EDITORYAL - Pagbagsak ni Saddam</title>
<author></author>
<date>
<month>December</month>
<day>17</day>
<year>2003</year>
</date>
<body>HNDI lang ang United States at iba pang bansa sa Middle East na nakapaligid sa Iraq ang natutuwa sa pagbagsak ng mamamatay-taong si Saddam Hussein. Maski ang Pilipinas ay natutuwa at nagpapasalamat na nahuli na rin ang taong ito na banta sa katahimikan ng mundo. Kung hindi nahuli si Saddam, apektado ang kalagayan ng mga overseas Filipino workers (OFWs) na nagtatrabaho sa Middle East, lalo pa ang mga bansang tulad ng Saudi Arabia, Kuwait, United Arab Emirates, Qatar, Bahrain at maging sa Israel. Utot lang ni Saddam ay nanginginig na ang mga kalapit bansa sapagkat alam nilang walang patawad ang taong ito. Walang kinikilalang kapayapaan. Nang kubkubin ni Saddam ang Kuwait noong 1990, maraming Pinoy ang nawalan ng trabaho. Apektado ang mga nasa Saudi Arabia at Kuwait. Marami ang nagsiuwing Pinoy sa takot na mamatay sa giyera lalo pa’t nabalita ang biochemical gas ni Saddam. Marami ang hindi na nakabalik sa Saudi at Kuwait. Naghatid ng gutom sa maraming OFWs at kanilang pamilya ang ginawang pananalakay ni Saddam. Hanggang sa kasalukuyan, meron pang OFWs na nag-evacuate noon sa Saudi Arabia na hindi na nakabalik o nakakuha pang muli ng trabaho sa nasabing bansa. Sa mga dumanas ng gutom at hirap sa ginawang pananalakay ni Saddam, halos isumpa nila ang taong ito. Labintatlong taon din bago nagkaroon ng katuparan ang kanilang dasal kay Saddam. Nahuli si Saddam noong Sabado habang nasa kanyang lungga. Para itong daga na walang masulingan. Mahaba ang buhok at balbas. Ang kaanyuan ay malayo sa dating matikas at makapangyarihang lider noon. Bakas sa mukha ang panlulumo pero walang pagsisisi. Ang pagkakahuli sa kanya ay naghatid sa kanyang mga kababayan nang labis na katuwaan. Mas lalong kasiyahan ang nadama ng mga naging biktima ng kanyang kalupitan. Mas masakit ang pagbagsak ni Saddam sapagkat unti-unti niyang mararamdaman ngayon ang sakit. Kung napatay siya tulad ng kanyang dalawang mapang-abusong anak, na si Uday at Qusay, mabuti pa nga siguro. Nahaharap siya ngayon sa paglilitis dahil sa mga ginawa niyang kasalanan. Maaaring sa bilangguan na siya abutin ng unti-unting kamatayan. Ang pagbagsak ni Saddam ay tagumpay ng mundo. Tapos na ang paghihirap hindi lamang ng mga Iraqi kundi ng iba pang bansang umaasa sa mga overseas workers sa Middle East, Maaari nang ipagpatuloy ng United States ang pagbuo sa Iraq. Itayo ang mga sinira at saka nila lisanin para makapagsimula ang mga Iraqi.</body>
<link>http://www.philstar.com/Article.aspx?articleId=231976&amp;publicationSubCategoryId=94</link>
</article>
<article>
<title>Pamumulitika ni Maganto habang aktibo pa</title>
<author>BAHALA SI TULFO Ni Ben Tulfo</author>
<date>
<month>December</month>
<day>17</day>
<year>2003</year>
</date>
<body>KAMAKAILAN napanood si Chief Superintendent Romeo Maganto sa entablado kasama ang ilang mga kakandidato ng isang partido. Nakataas ang kanilang mga kamay habang iniindorso ang isa’t isa mula sa pagka-presidente hanggang sa mga pagka-senador. Sa parte ni Maganto bilang isang aktibong pulis tahasan nitong nilabag ang pagiging &amp;quot;non-partisan&amp;quot; sa pulitika. Sa panayam na ginawa ng aking radio program &amp;quot;BAHALA SI TULFO&amp;quot; sa DZME kay Colonel Joel Goltiao, opisyal ng tagapagsalita ng PNP, nahaharap sa kasong administratibo si Maganto. Ayon kay Goltiao, &amp;quot;strictly speaking may nilabag si General Maganto because he still with the active service, unless nag-file na siya ng retirement. Otherwise masasampahan ito ng kasong administratibo.&amp;quot; Dagdag pa ni Goltiao, maging si PNP chief Director General Hermogenes Ebdane Jr, ang nag-utos, imbestigahan ang ginawang hakbang ni Maganto. Hindi aniya maaaring idahilan nito ang kanyang pagiging &amp;quot;floating status&amp;quot; sa kasalukuyan. Kaya’t naging adelantado ito at sumabak sa ganitong kaagang panahon sa kanyang ambisyon. Dagdag pa ni Goltiao, hindi raw maaaring idahilan ni Maganto ang kanyang pagretiro sa susunod na taon para sumabak na ngayon sa maagang pamumulitika. Matatandaan na si Maganto ay isa sa nag-iingay na &amp;quot;non-PMAier&amp;quot; na opisyal ng PNP sa ipinatupad na &amp;quot;revamp&amp;quot; ni General Ebdane. Sa iba pang opisyal ng pulisya tulad ni Maganto na nag-aambisyon na pasukin ang larangan ng pulitika, lumabas na kayo sa serbisyo! Paghandan niyo na ang inyong mga panaginip at pangarap na maging &amp;quot;traditional politician&amp;quot; o TRAPO. Huwag kayong &amp;quot;maglagareng-hapon.&amp;quot; Na pinagsasabay-sabay n’yo ang pamumulitika habang kayo ay aktibo pa sa serbisyo.</body>
<link>http://www.philstar.com/Article.aspx?articleId=231985&amp;publicationSubCategoryId=94</link>
</article>
<article>
<title>Nakikinabang ba ang sambayanan sa parke ni Atienza?</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>17</day>
<year>2003</year>
</date>
<body>NAGING pugad na ng pokpok at holdaper ang Avenida sa Sta. Cruz, ang kalyeng isinara ni Manila Mayor Lito Atienza, para gawing parke. Kung ang nasa isipan ni Mayor Atienza ay mapaganda niya ang Avenida tulad ng ibinabando niya, taliwas ang naging kinalabasan nito dahil nitong nagdaang mga araw nga ay naging sentro ito ng prostitution at kriminalidad. Tayo mismo ay naging saksi ng ilang insidente sa naturang lugar at nasaan ang ipinagmalaki ni Atienza na kapulisan na nagpoprotekta sa mga mamamayan? Nagsadya tayo sa Avenida isang araw mga suki para uriratin kung talagang nakikinabang ang mga Manilenyo sa proyekto ni Atienza at laking gulat natin sa aking natuklasan. Habang naglalakad ako sa Avenida nga, nilapitan tayo ng isang gurang na babae at kinausap. ‘‘Noy, puwede kang magparaos at kung ang gusto mo mabilisan, puwede rin ang blowjob,’’ ’yan ang katagang namutawi sa bibig ng ale sabay turo sa mga dalagitang naka-istambay sa isang sulok ng parke ni Atienza. Nakasaksi na rin tayo ng isang insidente kung saan ang isang estudyanteng babae ay tinututukan ng balisong ng dalawang lalaki sa magkabilang bahagi ng katawan sabay hablot ng kanyang bag na naglalaman ng wallet, cellphone at mga kagamitan. Ngayon, ang tanong ko mga suki, nakikinabang ba ang sambayanan diyan sa parke kuno ni Atienza? Ang tiyak lang, may yumaman sa proyekto ni Atienza at mukhang may alam ang kaibigan nating si Kim Wong, di ba mga suki? He-he-he! Kawawang Manilenyo, nabola na naman sila. Hindi lang ’yan! Nagkaroon din ng problema nang masunog noong isang linggo ang sinehan sa Avenida at dahil nga isinara ni Atienza ang main road roon nahirapan ang mga bumbero na makarating sa lugar ng sunog nga. Kung mahina-hina lang ang mga bumbero natin tiyak maraming nadamay sa sunog dahil na-late silang dumating dahil nagkaligaw-ligaw sila o sobra ang trapik sa dadaanan nila. Hindi lang ang Avenida ang sobrang ma-trapik lalo na ngayong Kapaskuhan, kundi sa lahat ng lugar kung saan nakasentro ang mga proyekto ni Atienza. Hindi inaalintana ni Atienza ang trapik dahil meron siyang motorcycle escort at puwede rin siyang mag-against the flow sa kalye dahil makapangyarihan siya. Pero ang ordinaryong mamamayan ang palaging naiwang tulala dahil sa mahabang oras nila sa daan. At dahil na rin sa SM Manila, palaging mahaba ang trapiko diyan sa harap ng City Hall at wala nang pag-asa ang mga Manilenyo na malutas pa ni Atienza ang problema sa trapik nga. Sa ilalim ng liderato ni Atienza, lumaganap na rin ang mga pasugalan, lalo na ang video karera nina Randy Sy, Buboy Go, Arnold Ajesta, Neri, Sancho at iba pa. Ang ibig kong sabihin mga suki, naglilipana na rin ang mga drug addict sa Manila at malaking pagkakamali ang ginawang pagpuri ni Presidente Arroyo sa lokal na kapulisan dahil sa barangay clearing nila sa droga. Diyan lang sa sakop ng Station 4 sa Sampaloc, tulad ng riles at Alley 1, eh shabu na ang itinataya sa sugal. Malinis ba ’yan sa paningin ng kapulisan natin? Panahon na ba para palitan si Atienza? Abangan.</body>
<link>http://www.philstar.com/Article.aspx?articleId=231992&amp;publicationSubCategoryId=94</link>
</article>
<article>
<title>Mga kabalikat sa Pabahay, pararangalan</title>
<author>HINDI PA TAPOS Ni Sec. Mike Defensor</author>
<date>
<month>December</month>
<day>17</day>
<year>2003</year>
</date>
<body>BILANG pasasalamat at pagkilala sa mga pakikipagtulungan ng aming mga kabalikat sa implementasyon ng mga programang pabahay, igagawad ng HUDCC at ang mga ahensiya ng pabahay sa ilalim gaya ng HDMF (Pag-IBIG Fund), Home Guaranty Corporation, Housing and Land Use Regulatory Board, National Home Mortgage and Finance Corportion at National Housing Authority, ang kauna-unahang KABALIKAT SA PABAHAY AWARDS 2003. Sa nakalipas na mahigit dalawang taon ay laging naaabot ng pabahay ang mga target nito ay dahil sa pakikipagtulungan, kooperasyon at pagkakaisa ng mga iba’t ibang grupo na may kinalaman sa pabahay gaya ng mga developers, kaakibat na banko, mga community associations at originators sa CMP, kooperatiba, housing technology provider at mga nangungunang developer sa socialized economic, open housing at condominium development. Ang iba’t ibang ahensiya at gumamit ng sariling pamantayan upang timbangin ang mga kalahok. Ang parangal ay gaganapin ngayon sa Malaca&amp;ntilde;ang at ang panauhing pandangal ay si President Gloria Macapagal-Arroyo na siya ring gagawad ng parangal sa mga tumulong sa pagpapatupad sa mga reporma at implementasyon ng mga programa ng administrasyon sa pabahay. Minarapat naming kilalanin ang mga mahuhusay at nangungunang katrabaho namin sa pabahay sapagkat ito ang paraan upang sila ay masuklian sa kanilang suporta at mahusay na trabaho para sa sektor. Dagdag nito ay nais din naming bigyan ng motibasyon ang mga hindi nakilala ngayong taon upang lalo pa nilang paghusayan ang kanilang trabaho sa susunod na taon. Bagaman marami na ring reporma at pagbabago sa sektor ng pabahay sa ilalim ng administrasyong Arroyo, patuloy pa rin ang pagsisikap sa aming misyong mabigyan ng disente, maayos at murang pabahay ang bawat pamilyang Pilipino.</body>
<link>http://www.philstar.com/Article.aspx?articleId=231998&amp;publicationSubCategoryId=94</link>
</article>
<article>
<title>Simbang Gabi</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>17</day>
<year>2003</year>
</date>
<body>KAHAPON nagsimula ang Simbang Gabi. Siyam na madaling araw na misa para sa paghahanda sa pagsilang ng Dakilang Manunubos. Ang Simbang Gabi ay isa sa matandang kaugalian ng mga Pilipino na sinasabing nagmula sa Mexico. Tinatawag din itong Misa de Gallo. Alas tress pa lang ng umaga ay bukas na ang mga pintuan ng mga simbahang sabay ang pagtunog ng mga kampana na waring nanggigising sa mga mananampalataya para mabuo ang siyam na gabi na sa misa ay mahahalagang liturhiya ang binabasa at kinakanta. Mapupuna na sa unang misa de gallo ay punumpuno ang mga simbahan pero nakalulungkot isipin na nababawasan ang bilang ng mga nagsisimbang-gabi habang tumatagal. Mapalad ang mga nakakabuo ng siyam na Simbang Gabi. Iba’t iba ang panalangin na karamihan ay personal at pansariling kapakanan. Iilan lang ang masasabing taimtim ang pagdarasal at mula sa puso ang paghiling sa Diyos ng mga bagay na para sa benepisyo ng marami. Sa mga nagsisimbang-gabi ngayong taon ilan kaya ang nagdarasal para sa katiwasayan at kapayapaan ng bansa at ng buong mundo? Ilan ang nananalangin na sana’y umunlad ang kabuhayan ng sambayanan at mahinto na ang mga kaguluhan sa Mindanao at iba pang hot spots na likha ng mga elemento na mapanligalig at matigil na ang pangungurakot sa gobyerno? Ilan din kaya ang magdarasal para sa mapayapa, walang dayaan at walang dadanak na dugo sa halalan sa Mayo 14, 2004? Sa mga kabataang nagsisimbang gabi ay huwag sana nilang gawing dahilan ang pamamanata sa ligawan at pagdi-date at iwasang huwag nilang maestorbo ang mga nagsisimba. Sa mga makakabuo ng siyam na simbang gabi hangad ng BANTAY KAPWA na makamtan ninyo ang inyong mga kahilingan ngayong Pasko.</body>
<link>http://www.philstar.com/Article.aspx?articleId=232004&amp;publicationSubCategoryId=94</link>
</article>
<article>
<title>Ang angkan ni Jesus</title>
<author>ALAY-DANGAL Ni Fr. Jose C. Blanco, S.J.</author>
<date>
<month>December</month>
<day>17</day>
<year>2003</year>
</date>
<body>TULAD ng bawat tao, si Jesus ay may angkang pinanggalingan. Sa Ebanghelyo sa araw na ito inilalahad ang angkan na pinagmulan ni Jesus (Mateo 1:1-17). Ito ang lahi ni Jesus na mula sa angkan ni David na mula sa lahi ni Abraham. Si Abraham ang ama ni Isaac; si Isaac ang ama ni Jacob na ama ni Juda at ng kanyang mga kapatid. Naging anak naman ni Juda kay Tamar sina Fares at Zara. Si Fares ang ama ni Esrom at si Esrom ang ama ni Aram. Si Aram ang ama ni Aminabad; si Aminabad ang ama ni Naason na ama naman ni Salmon. Naging anak ni Salmon kay Rahab si Booz, at naging anak naman ni Booz kay Ruth si Obed. Si Obed ang ama ni Jesse na ama ni Haring David. Naging anak ni David si Solomon sa dating asawang si Urias. Si Solomon naman ang ama ni Roboam. Si Roboam ang ama ni Abias, at si Abias ang ama ni Asa. Si Asa ang ama ni Josafat, at si Josafat ang ama ni Joram na siya namang ama ni Ozias. Itong si Ozias ay ama ni Jotam na ama ni Acaz, at si Acaz ang ama ni Ezequias. Si Ezequias ang ama ni Manases, at si Manases ang ama ni Amos na ama naman ni Josias. Si Josias ang ama ni Jeconias at ng kanyang mga kapatid. Panahon noon ng pagkakatapon ng mga Israelita sa Babilonia. Matapos ang pagkakatapon sa Babilonia, naging anak ni Jeconias si Salatiel na ama ni Zorobabel. Si Zorobabel ang ama ni Abiud na ama ni Eliaquim, at si Eliaquim ang ama ni Azor. Si Azor ang ama ni Sadoc na ama ni Aquim; itong si Aquim ang ama ni Eliud. Si Eliud ang ama ni Eleazar; si Eleazar ang ama ni Matan na ama ni Jacob. At si Jacob ang ama ni Jose na asawa ni Maria. Si Maria naman ang ina ni Jesus na tinatawag na Kristo. Labing-apat ang salinlahi mula kay Abraham hanggang kay David, 14 mula kay David hanggang sa pagkakatapon ng mga Israelita sa Babilonia, at 14 din mula sa pagkakatapon sa Babilonia hanggang kay Jesus. Si Jesus ay ganap na walang kasalanan. Ganoon din si Maria, sa pamamagitan ng pagkakalihi sa kanya na walang bahid ng kasalanan. At si Jose naman ay isang matuwid at busilak na tao. Sila’y mga halimbawa ng kabanalan at kagandahang-loob. Habang ating pinagninilayan sina Jesus, Maria at Jose, ipanalangin natin na, tulad nila, tayo rin ay maging banal at busilak sa ating pamumuhay at sa ating mga ugnayan.</body>
<link>http://www.philstar.com/Article.aspx?articleId=232010&amp;publicationSubCategoryId=94</link>
</article>
<article>
<title>EDITORYAL - Trapik muna ang unahin</title>
<author></author>
<date>
<month>December</month>
<day>18</day>
<year>2003</year>
</date>
<body>MAINIT ang ulo ni Metro Manila Development Authority (MMDA) chairman Bayani Fernando kamakalawa at pati ang Bureau of Fire Protection na hindi naman niya sakop ay binuntunan ng galit. Dalawang BFP fire chief ang hinihiling niyang sibakin sa puwesto dahil sa katamaran at kawalan ng sigasig sa trabaho. Ang dalawang pinasisibak ni BF ay si Oscar Villegas, fire chief ng Quezon City at Teofilo Castillo ng San Lazaro, Maynila. Hindi aniya ginagampanan ng dalawang hepe ang kanilang tungkulin. Sa ipinakita ni BF na pagkabanas sinabi ng mga bumbero na hindi dapat pinakikialaman ni BF ang fire bureau sapagkat sila ay nasa ilalim ng Department of Interior and Local Government. Pero ayon kay BF, bilang head ng National Capital Region Disaster Coordinating Council, may authority siyang alamin ang kakayahan ng fire bureau. Maganda ang hangarin ni BF. Tama lamang ang ginawa niyang pagpuna sa kakayahan ng mga bumbero at pati ang mga hepe nito. Hindi naman kaila na may mga nangyayaring hindi maganda sa BFP at nararapat lamang na may bumatikos sa kanila. Pero may ibang dapat pagtaasan ng boses si BF sa kasalukuyan at ang mga ito ay nasa kanyang sariling bakuran mismo – walang iba kundi ang kanyang mga traffic enforcer na nahawahan na ng pagiging corrupt ng mga pulis. Walang ginagawang paraan ang kanyang mga tauhan para maremedyuhan ang nakababanas na trapik na habang papalapit ang Pasko ay lalong bumibigat. Kung mayroon man siyang dapat bombahin ay walang iba kundi ang mga tauhang &amp;quot;papatay-patay&amp;quot; at walang &amp;quot;kasanayan&amp;quot; sa pagtatrapik. Sa halip na lumuwag ay nagkabuhul-buhol. Kamakalawa rin ay nagalit si BF sa drayber ng isang bus na basta na lamang iniwan sa gilid ng kalsada na lalo pang nagpabigat sa trapik. Tip kay BF: Pumasyal sa Recto Avenue cor. T. Mapua St. at maraming makikitang nakahambalang na sasakyan na nagpapabigat sa trapiko. Napakaraming mga pribadong sasakyan ang naka-park sa magkabilang gilid ng Recto at halos isang lane na lamang ang madadaanan ng mga dyipni. Ganyan din sa Doroteo Jose at sa kahabaan ng Ongpin. Nilalamon ng mga nakaparadang sasakyan ang kalsada. Sa mga may-ari ng sasakyang ito dapat magalit si BF. Trapik muna ang unahin bago ang pagsibak sa dalawang fire chiefs. Kung malulunasan ang trapik, wala nang sagabal sa mga bumbero kapag may sunog. Walang mag-aaway dahil sa paggigitgitan. Kung maluwag ang mga kalsada sa Metro Manila, maaakit ang mga dayuhang pumunta rito. Trapik muna ang pakialaman ni BF bago ang iba.</body>
<link>http://www.philstar.com/Article.aspx?articleId=232093&amp;publicationSubCategoryId=94</link>
</article>
<article>
<title>Maagang pamasko sa taga-Smokey Mt.</title>
<author>AKSYON NGAYON Ni Al G. Pedroche</author>
<date>
<month>December</month>
<day>18</day>
<year>2003</year>
</date>
<body>ABOT-ABOT ang pasasalamat ng may mahigit sa 700 pamilya ng Smokey Mountain sa Tondo, Manila kay Presidente Arroyo. Tinanggap na nila ang titulo ng pagmamay-ari sa kanilang condominium units. Alas-singko ng madaling araw nang magtungo roon ang Pangulo.Dumalo siya sa Misa de Gallo. Nakisalamuha siya sa mga mararalitang mamamayan at community leaders at nakikain ng agahang putobumbong habang inaawitan siya ng mga tao roon ng &amp;quot;May Pasko rin sa Smokey Mountain.&amp;quot; Mahirap ipaliwanag sa panulat ang emosyon ng mga tao nang tanggapin nila ang sertipiko ng ownership sa mahigit 700 condo units. Ibang-iba na talaga ngayon ang dating mabahong tambakan na ang pagpapaunlad nito ay pinamahalaan ng batikang developer na si Regis Romero na dumalo sa okasyon. nandoon din sina First Gent Mike Arroyo, NHA Gen. Manager Ed Pamintuan, DSWD Secretary Dinky Soliman, Housing and Urban Developpment Coordinating Council head, Undersecretary Manny de Castro, MMDA Chair Bayani Fernando, Manila Mayor Lito Atienza at Housing Guarantee Corp. President Benjamin Bongolan Isang matandang babae ang nag-iisang nagbitbit ng placard na nagsasaad ng &amp;quot;Maraming Salamat po, GMA&amp;quot; habang ang mga paslit ay sumisigaw nang &amp;quot;mayaman na kami.&amp;quot; Ang mga batang ito’y mula sa kahirapan. Binuhay sa kakarampot na kita mula sa pangangalahig ng basura. Ngayo’y tapos na ang kanilang kalbaryo. Sa ebanghelyo na isinaad ni Fr. Ben Beltran, isinalaysay niya ang genealogy o pinagmulan ni Jesu-Cristo mula sa 14-henerasyong nagsimula kay Abraham. Inihalintulad ng Pari ang mahabang panahon ng pakikipagbuno sa kahirapan ng mga mamamayang taga-Smokey na nagwakas sa kamay ni Presidente Arroyo. Marahil, kung tutukoy tayo ng grupo ng mga taong may pinakamasayang Pasko sa taong ito, wala nang tatalo pa sa mga kababayan nating taga-Smokey Mountain. Parang kailan lang, nasa pabalat ng mga foreign magazines ang bundok ng basura sa pook na iyan. Ipinakikita ang mga gusgusing tao na hinahalukay ang mabahong basura sa pag-asang may mapupulot na kapakipakinabang. Tinagurian pa ang Pilipinas na &amp;quot;sick man of Asia.&amp;quot; Sana’y magpatuloy pa ang mga programa para sa nalalabing mahihirap na mamamayang Pilipino na siyang ugat ng lahat ng problema sa bansa.</body>
<link>http://www.philstar.com/Article.aspx?articleId=232103&amp;publicationSubCategoryId=94</link>
</article>
<article>
<title>Si Saddam nga ba ang nadakip ?</title>
<author>HALA BIRA! Ni Danny Macabuhay</author>
<date>
<month>December</month>
<day>18</day>
<year>2003</year>
</date>
<body>HUMIHIYAW sa tuwa ang buong mundo nang madakip si Saddam Hussein. Sa isang iglap, mabilis na naging laman ng mga balita sa radyo, telebisyon at pahayagan ang pagkakadakip kay Saddam. Pati mga kamag-anak at mga kaibigan na nasa ibayong dagat ay nagsitawagan sa telepono sa kanilang mga mahal sa buhay dito sa Pilipinas upang ipagbigay-alam ang magandang balita. Siyempre, hindi maiaalis na maglundagan sa katuwaan ang mga kaalyado nina US President George W. Bush at UK Prime Minister Tony Blair. Hindi mapatid-patid ang pag-ulinig ng katagang ‘‘We got him!’’ na nagpapahayag na makamtan na rin ng mga magkakaanib na lakas sa Iraq ang matagal na nilang inaasam-asam. Subalit, iba naman ang naging reaksyon namin ng ilan kung mga kapalagayang-loob sa kaganapang ito. Ewan ko kung may mga magagalit kung sakali mang lalabas na ‘‘kill joy’’ kami o binabale-wala namin ang pagpipiyesta ng mga Amerikano at mga kapanalig nito kung sasabihin namin na mayroon kaming pag-aalinlangan sa ngayon kung si Saddam nga ang nadakip nila. Parang hindi kapani-paniwala na magmumukhang taong-grasa si Saddam na magpapakahirap na magtago sa lungga na kasya lamang para sa isang tao samantalang nababalita na maraming ipinagawang modernong tunnel o magagarang taguan ang diktador. Napakarami pa niyang mga loyalista, bakit naman kaya ni isa ay wala siyang bodyguard man lamang? Bakit hindi na lang siya nagpa-exile sa isang bansa? Marami pang basehan na maaaring pagbatayan kung bakit kulang ang paniniwala namin na si Saddam nga ang nasa kamay ng US. Siguro ay hindi pa sapat na impormasyon ang ibinigay sa atin kung kaya’t may pag-aalinlangan pa rin tayo. Marahil ay kailangan pang magpalabas pa ang mga awtoridad ng mga bagay na mga kapani-paniwala. Sana nga ay nagkakamali kami sa aming pag-aalinlangan sa ganoon ay talagang maging Merry Christmas at Happy New Year na sa buong mundo.</body>
<link>http://www.philstar.com/Article.aspx?articleId=232109&amp;publicationSubCategoryId=94</link>
</article>
<article>
<title>Kaso ng bigamya</title>
<author>IKAW AT ANG BATAS Ni Atty. Jose C. Sison</author>
<date>
<month>December</month>
<day>18</day>
<year>2003</year>
</date>
<body>SI Ted ay isang engineer at kasal sa Huwes kay Charito. Pitong buwan matapos ang kasal, nanganak na agad si Charito. Nagduda si Ted kaya hindi na siya muling nagpakita sa kanyang mag-ina. Nakisama siya kay Bella isang engineer at kasama sa trabaho. Pinakasalan niya ito kung saan itinala niya sa marriage contract na binata pa siya. Nang malaman ito ni Charito, agad siyang nagsampa ng kasong bigamya. Nagsampa rin siya ng kasong administratibo laban kina Ted at Bella sa Professional Regulations Commission (PRC). Ayon kay Charito, dapat lamang na bawiin ang lisensiya ng dalawa bilang engineer dahilan ng imoralidad tulad ng bawal na relasyon ng mga ito, pagpapakasal ng dalawa kahit na kasal pa si Ted sa kanya at palsipikasyon ng pampublikong dokumento. Samantala, nagsampa naman si Ted ng petisyon upang mapawalang-bisa ang kasal nila ni Charito dahil pinilit lamang daw siya nito. Buntis na raw ito sa ibang lalaki nang sila ay ikasal. Si Charito rin daw ay psychologically incapacitated kung saan hindi nito magampanan ang obligasyon ng isang asawa. Kaya, hiniling niya sa Korte at sa PRC na isuspinde muna ang pagdinig sa kasong kriminal at administratibo dahil ang mga isyu raw nito ay prejudicial question sa kasong sibil kaya dapat munang maresolba ang kasong kanyang isinampa. Tama ba si Ted? Mali. Ang pagiging desisyon sa kasong sibil ay hindi makakaapekto sa pagpapatunay ng pagkakasala o kawalan ng kasalanan nito sa kasong kriminal at administratibo. Sa bigamya, kinakailangan lamang na mapatunayan na may bisa pa ang kasal nina Charito at Ted nang magpakasal ito kay Bella. Pinal na desisyon ng Korte na walang bisa ang kasal nina Charito at Ted ang kinakailangan upang hindi magkasala si Ted ng bigamya. At dahil walang pinal na desisyon, ipinapalagay ng batas na may bisa pa rin ang kanilang kasal. (Te vs. Court of Appeals G.R. No. 126746 November 29, 2000).</body>
<link>http://www.philstar.com/Article.aspx?articleId=232112&amp;publicationSubCategoryId=94</link>
</article>
<article>
<title>Hari ng kalye</title>
<author>PANAGINIP LANG Ni Nixon T. Kua</author>
<date>
<month>December</month>
<day>18</day>
<year>2003</year>
</date>
<body>GRABE na talaga ang trapik sa Metro Manila at iba pang mga highly urbanized areas lalo na ngayong Holiday Season.&amp;nbsp; Kung dati ay lumuluwag na ang trapik pag dating ng mga 10 ng gabi, ngayon ay buhul-buhol pa at dahil siguro ito sa mga kababayan nating namamasyal pa para makita ang mga magagandang mga pailaw sa iba’t ibang mga shopping districts o last minute shopping dahil huli nang naibigay ang bonus. Isang bagay ito na tanggap na nating lahat at dahil sanay na tayo ay okay lang.&amp;nbsp; Dinadaan na lang natin sa pakikinig ng balita o di kaya’y sounds at ang mga hindi naman nagmamaneho ay puwedeng umidlip ng konti. Ang iba naman ay walang tigil sa pag-text, pero kung naka-jeep, fx or bus kayo, ingatan ang cell phone at baka masundan at nakawin. Ang ganoong klaseng trapik ay tanggap natin pero ang bagay na lubos na kinaiinis ng mga naipit sa trapik ay yung mga VIP o hari ng kalye na karamihan ay mga opisyal ng gobyerno. Kasama rin diyan ang mga mobile patrol na ang ginagawa nang busina ay mga wangwang at kasama pa riyan ang mga naka-plaka ng 6, 7, 8, 9, 10, 12&amp;nbsp; at iba pa.&amp;nbsp; Masakit nito, ang mga escort, security at back-up na sasakyan nila ay napakarami rin at talagang rumaragasa sa kalye na para silang mga HARI at REYNA. Ang 6 ay&amp;nbsp; gamit ng miyembro ng Gabinete, ang 7 ay gamit ng mga senador, ang 8 ay mga&amp;nbsp; kongresista, 9 ay miyembro ng Supreme Court, 10 court of appeals at 12 ay undersecretary. Di pa kasama riyan ang mga may plakang Governor, Mayor, Councilor at grabe na ito barangay chairman. Tiyak pa natin, lalo na yung mga gumagamit ng plakang 6, 7, 8 at 12 ay hindi lang sa opisyal na sasakyan nila meron.&amp;nbsp; Ang misis o mister, anak, manugang, kaibigan at pati kabit ay ganoon din ang plaka. Masakit pa niyan, meron pa diyan na ni hindi kilala ng mga VIP pero nagbayad lang para ganoon ang plaka.&amp;nbsp; Si Rep. Imee Marcos ay inexpose pa ito kamakailan pero ang nag-iisa niyang boses sa Kongreso ay di pinakinggan. Baka naman may cut ang ilang kongresista sa pagbebenta ng plakang 8. Bukod sa plaka, meron pa silang mga blinker at maiingay na wangwang na noon pa naman bawal.&amp;nbsp; Kaso nga lang, sino ba ang maglalakas loob na sitahin ang mga yan. Madalas, grabe na ang trapik tsaka biglang magsusulputan ang mga hari o reynang yan at lalo tuloy lumalala dahil ang gagawin ng mga aide, driver at security ay gagawa ng daan at pagkatapos bahala na ang mga naipit na sasakyan ng ordinaryong taong maiwan sa gitna ng trapik. Alam natin na mahirap maalis ang sistemang ito pero sana magsimula sa paglalabas ng Land Transportation Office ang eksaktong bilang ng mga ganoong plaka at sa aling sasakyan dapat nakakakabit ito. Sa ganoong paraan malalaman natin kung may umaabuso.&amp;nbsp; Ang isa pang paraan ay sa mga sikat mismo manggagaling, alam naman nila na ma-trapik at may mga sekretarya naman sila kaya ayusin na lang nila ang schedule nila para hindi sila nagmamadali.&amp;nbsp; Tiyakin din nilang sila lang ang may gamit ng plakang ganoon. Pero ang pinakamagandang solusyon, tandaan natin ang uri at kulay ng sasakyan at ang plaka at paalam sa media para mapahiya naman sila.&amp;nbsp; Alamin din kung sino para tandaan natin sa halalan at huwag na silang iboto. Ang inyong lingkod po ay tatangap ng ganoong impormasyon pero magkakaroon ng verification process. Sa mga naiinis at nabiktima na ng mga HARI at REYNA ng&amp;nbsp; kalye, text lang sa 09272654341. * * * Nagpaplano raw si dating Quezon city Mayor Mel Mathay lumaban uli bilang alkalde laban kay incumbent Sonny Belmonte.&amp;nbsp; Payo lang ho, iginagalang po namin kayo pero huwag na po.&amp;nbsp; Baka ho maalala ng mga botante ang iniwan n’yong utang ng siyudad na nabayaran ni Mayor Belmonte at napalago pa ang pera ng Quezon city. Ayaw din ho naming muling isipin ang mga nagkalat na basura sa lansangan dahil wala nang ibayad sa mga contractor ng basura.&amp;nbsp; Enjoy n’yo na lang ho ang retirement n’yo, after all, matagal na rin ho kayo sa public service and deserve to enjoy life. * * * FPJ maybe ok pero mrmi trapo ki2sakay, pano mwa2la ang korapsyon nyan. –09192055987;&amp;nbsp; Pangangampanya&amp;nbsp; lang ang dnyo ni gma d2 s hk ang bobotto lnng s knya ang d ngbbsa ng jryo ky bgay ng bgay ng pera ang govt&amp;nbsp; ang pinamimigay. –85297105344; Nagpunta d2 c gma para mangampanya biro mo pnagmlki pa nya n n due time ay ku2ha ang japan ng caregiver sa pinas n she is happy wid that dhil human exporter tyo instead ng mga kalakal. –85297166596; Pabor ako sa mga cnasabi nyo lately tungkol sa pagpunta ni gma d2 kaya nila2ngaw cya. D nya maloko ang mga dh d2 sa hk. –85293491457;&amp;nbsp; Sang ayon ako sa isnulat mo. Isyu s sweldo nng mga ofw – kalakal ang 2ring sa amin ni gma nilalako&amp;nbsp; sa ibang bansa. –85260907147; Dh ako HK 18 yrs tkot umuwi dhil lalung humirap at dmi patayan wala pagasa pinas d2 meron. Bkit hnap si gma trabaho japan dpat sa pinas kasi mas marami kurakot nila. –85261431375. * * * Para sa ano mang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=232118&amp;publicationSubCategoryId=94</link>
</article>
<article>
<title>Bulwak ng Bulacan</title>
<author>SAPOL Ni Jarius Bondoc</author>
<date>
<month>December</month>
<day>19</day>
<year>2003</year>
</date>
<body>NU’NG dekada-70 umangat ang Cebu miski lumubog ang ekonomiya ng bansa. Nu’ng dekada-80 panahon ng Calabarzon sa Southern Tagalog na dumugin ng mga dayuhang pabrika. Nu’ng dekada-90, miski umalis ang US bases sa Clark at Subic at pumutok ang Bulkang Pinatubo, yumabong ang Central Luzon. At ang pinaka-matindi ay ang bulwak ng negosyo sa Bulacan. Kapansin-pansin na ang dating probinsiya ng sakahan ay puno na ng small and medium enterprises. Habang naging special economic areas ang Clark at Subic tulad ng Bataan Export Processing Zone sa Mariveles, ang Bulacan ay nakilala sa paggawa ng alahas, damit, gamit pambahay, laruan, kakanin, sapatos at bag. Sa pag-export nito, kumita ang mga Bulake&amp;ntilde;o ng $245 milyon nu’ng 2000. Sa 82 probinsiya, pinaka-mababa ang unemployment sa Bulacan miski lumalaki ang populasyon dahil sa mga dayo. Pinaka-mataas naman ang karaniwang kita ng pamilya na P15,000 kada buwan. Mababa rin ang krimen: 6.62 percent nu’ng nakaraang anim na taon, kumpara sa pambansang average na 14.48 percent. Paano nangyari lahat ito? Maraming sanhi, ani Gov. Josie dela Cruz, pero ang pinaka-ramdam ay ang ugaling pagnenegosyo ng mga Bulake&amp;ntilde;o. Isa sa bawat apat sa kanila ay may maliit o katamtamang negosyo, kumpara sa national average na isa sa bawat isang-daan. Sa kabuuang 92,411 negosyo sa anim na probinsiya ng Central Luzon, isa sa bawat tatlo, o 31.641, ay nasa Bulacan. Kaya hindi nakapagtataka na ang malalaking negosyante rin ay pumapasok na sa Bulacan. Hindi magpapahuli ang SM ni Henry Sy; nagbukas na sila ng mall sa Marilao nu’ng Nobyembre. Di magtatagal, dadayo na rin doon ang Robinsons. Nitong nakaraang limang taon, P24.22 bilyon ang pinuhunan ng mga Bulake&amp;ntilde;o at dayo sa probinsiya. Mahigit 40,000 bagong trabaho ang ibinunsod. Isa lang ang ayaw ko sa Bulacan. Dahil sa bulwak ng ekonomiya, naging matrapik!</body>
<link>http://www.philstar.com/Article.aspx?articleId=232235&amp;publicationSubCategoryId=94</link>
</article>
<article>
<title>Kasagutan ni Maganto sa aking naisulat</title>
<author>BAHALA SI TULFO Ni Ben Tulfo</author>
<date>
<month>December</month>
<day>19</day>
<year>2003</year>
</date>
<body>SUMAGOT agad si General Romeo Maganto sa aking kolum na naisulat na lumabas noong Miyerkules. Ang pamagat &amp;quot;Pamumulitika ni Maganto habang aktibo pa sa serbisyo! Hindi niya raw nagustuhan ang tema ng aking panunulat. Tumawag siya sa aking cellphone at nakausap ang aking chief of staff. Aniya, &amp;quot;kumpare ko pa man din si Ben. Hindi ko akalain na isa pa siya sa babanat sa akin.&amp;quot; Dagdag pa ni Maganto, &amp;quot;down na nga ako, lalo pa akong nilulubog.&amp;quot; Sa pananalita ni Maganto ang pakiwari niya’y &amp;quot;nagamit&amp;quot; ako ng kanyang mga kalaban. May karapatan at dahilan na magalit si Maganto. Subalit nawawala sa lugar ang dahilan ng kanyang galit. Ang hindi ko gusto ay ‘yung uri ng kanyang pag-iisip. Para sa akin, nakaka-insulto at nakakapanliit na ako’y kanyang pagdudahan. Lalo na’t kumpare ko pa naman siya. Kumpare ko nga si Maganto ngunit ang malungkot, hindi niya kilala ang tunay kong pagkatao. Tulad niya mayroon din akong prinsipyo’t paninindigan. Marunong din akong magalit kapag nasa katwiran. Nasa dugo ko ang pagiging palaban. Kaya kong lumaban ng harap-harapan at sabayan. Ang pagkakaiba nga lang namin, hindi ako PIKON. At sa iyo Pareng Romy, ipinagkakaloob ang iyong karapatan marinig ang iyong panig. Ipinaiiral ko ang patas at parehas na laro sa kolum kong ‘to. Narito ang mga bahagi ng iyong pahayag bilang kasagutan mo sa aking kolum. Gusto kong linawin, singlinaw ng sikat ng araw. Aktibo ka pa rin sa serbisyo bilang isang pulis. &amp;quot;I am in 30 years in service. I entitled for my early retirement. Malungkot nito ginagawan ako ng isyu ng magagaling na tao diyan. Gusto kong maglingkod sa bayan gumagawa pa rin sila ng isyu sa akin.&amp;quot; &amp;quot;Disappointed sa service sa kabila na halos nagpakamatay ako. Naputol ang aking paa sa pagtatanggol ng ating republika. I was put on floating status for some reasons that I do not know.&amp;quot; Dagdag pa ni Maganto, &amp;quot;March 30, 2004 I’ll be 56 years old, at that time abot na ako sa compulsory retirement but I am also entitled to an optional early retirement.&amp;quot; &amp;quot;Una-una, ano naman ang ginagawa ko sa PNP? I’m receiving my salary for doing nothing. I want to serve our people and nobody can stop me from serving our people. Alam ko naman mananalo ako.&amp;quot; Nakikita raw ni Maganto na professional jealousy ang nasa likod ng lahat kung kaya’t napag-iinitan lang siya. Pareng Romy, narinig ko ang sinabi mo sa aking radio program na &amp;quot;mahal mo pa rin ako sa kabila ng aking naisulat. Ang aking sagot, &amp;quot;I love you too&amp;quot; at huwag ka ng pikon. Dahil ang pikon ay laging talo!</body>
<link>http://www.philstar.com/Article.aspx?articleId=232246&amp;publicationSubCategoryId=94</link>
</article>
<article>
<title>Clean living,sekreto ng mahabang buhay ni Dr. manuel Cornejo</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>19</day>
<year>2003</year>
</date>
<body>WALUMPUNG taong gulang siya pero mukhang singkuwenta lang. Siya si Dr. Miguel &amp;quot;Resty&amp;quot; Cornejo, bantog na cardiologist at genentologist na palaging guest-doctor sa aming public service TV show. Inamin ni Dr. Cornejo na kaya hindi siya nagmumukhang matanda ay dahil sa kanyang &amp;quot;clean living&amp;quot;. Hindi siya naninigarilyo. Social drinker siya. Bihira siyang kumain ng karne lalo na ang karneng baboy. Sagana siya sa bitamina at pagkain ng mga sariwang gulay at prutas at isda sa kanyang daily diet. Araw-araw ay walong basong tubig ang iniinom niya. Alas-singko ng umaga kung siya’y gumising. Nagdarasal siya tapos ay nag-eexercise, naliligo at nagsisimba. Sinabi niya na malaking bagay ang pagiging espirituwal. Marami siyang tinutulungang batang lansangan, mga balo ng mga napatay na sundalo sa Mindanao gayundin ang mga nasa Elsie Gaches Village sa Muntinlupa. Consultant siya ng Presidential Security Group Command Hospital. Napakaganda at mabait ang maybahay ni Dr. Cornejo. Siyam ang anak ng butihing doktor na tumanggap ng napakaraming awards sa larangan ng medisina at serbisyo publiko. Nagtapos siya ng medisina sa University of Santo Tomas at nagpakadalubhasa sa iba’t ibang bansa at sa gulang na 80 ay angkop na tagurian siyang isang living legend.</body>
<link>http://www.philstar.com/Article.aspx?articleId=232249&amp;publicationSubCategoryId=94</link>
</article>
<article>
<title>'Trahedya sa gitna ng pag-ibig&amp;quot;</title>
<author>CALVENTO FILES Ni Tony Calvento</author>
<date>
<month>December</month>
<day>19</day>
<year>2003</year>
</date>
<body>Part I NAKIUSAP sa akin ang mga magulang ng biktima na kung maaari ngayong Pasko ay mailathala ang istorya ng dalawang magkasintahan. Sa Biblia, makikita ang ‘love chapter.’ Ito ay matatagpuan sa Corinthians 1 Chapter 13 na nagsasalarawan kung anu-ano ang mga bagay na maaaring isakripisyo ng isang tao dahil sa pag-ibig. Subalit, anumang bagay na sobra ay masama. At ang sobrang pag-ibig, ay ang pag-ibig na ‘obsessed’ na mapanganib. Karaniwan ay nawawala sa sarili ang taong labis na umiibig at gagawa ng paraan upang mapasakanya ang kanyang tinutuunan ng pansin. At kung hindi niya makamtam ito, kadalasan, sinisiguro niyang walang makikinabang dito sa taong ito. Ganito ang nangyari sa kasong tampok natin ngayon. Pumutok ang balitang ito dahil ang mga biktima at suspek ay mula prominenteng pamilya. Ito ay naganap noong Abril 1992. Mahigit isang dekada na rin ang nakaraan nang maganap ang krimen ito. Ang mga biktima ay ang magkasintahan na sina Leilani &amp;quot;Lani&amp;quot; Litam at Ferdinand &amp;quot;Ferdie&amp;quot; Jarcia, kapwa graduating students ng medicine at nag-aantay na lamang na kumuha ng board exams. Ang suspek ay kapwa nila kamag-aral sa Perpetual Help Medical School sa Bi&amp;ntilde;an, Laguna, na si Joselito &amp;quot;Lito&amp;quot; Lumbera. Sina Ferdinand o Ferdie para sa malalapit sa kanya at Leilani o Lani ay bagay na bagay sa isa’t isa. Napakaganda ni Lani at ito ang dahilan na nawala sa sarili si Lito Lumbera nang hindi niya ito mapasagot. Si Ferdie naman ay hindi magpapahuli. Maayos magdamit, malinis tingnan, makisig at matalino. Ito ang katangian na naglapit sa magkasintahan. Ang tatlong tauhan sa trahedyang ito ay nag-iinternship sa Perpetual Help College sa Bi&amp;ntilde;an. Lahat sila ay nagdo-dorm at tuwing weekend lamang umuuwi. Kung ating iisipin, walang puwang ang pag-ibig para sa isang taong seryosong nag-aaral ng medicine. Bukod sa mahirap na kurso, hectic ang schedule ng isang med-student. Pero gaya ng sabi, ang puso kapag tumibok, gagawa at gagawa ng paraan masunod lamang ito. Alam ni Lito Lumbera na may nobyo na si Lani. Sadyang napakakulit lamang ni Lito at ayaw tumigil ng kahahabol kay Lani. Okay lang naman ito kay Ferdie dahil may tiwala naman siya sa kanyang kasintahan at sigurado sa sarili. Noong 1992, sina Mr. Mrs. Litam ay galak na galak dahil nabibilang na ang araw nang pagtatapos ni Lani. &amp;quot;Unang doktor namin sa pamilya. Talagang napakasipag at napakabait ni Lani,&amp;quot; banggit ni Mr. Litam. Si Angel (Lani) ang tawag sa kanyan ng kanyang ian na si Mrs. Litam ay masyadong malihim. Mabait na anak at kapatid. Wala siyang ginagawa kundi mag-aral at sa aking alam, akala ko wala siyang nobyo. Kung mayroon man silang pagkakaunawaan ni Ferdie ay hindi naman kami tutol, salaysay ni Mrs. Litam. Inamin sa akin noon ng mag-asawa na walang nababanggit sa kanila si Lani tungkol kay Lito Lumbera. Nalaman lamang niya na ginugulo pala si Lani ni Lito matapos ang madugong insidente noong ika-4 ng Abril. Kung susuriin, talagang napakasakit ng buong pangyayari. Matatapos na noon ang pasukan, si Lani ay kumakain kasama ng iba pa niyang mga ka-klase mga bandang 11:30 ng tanghali. Last examination na niya noong hapong iyon. Subalit ipinagkait pa rin sa kanya ang kapalaran ang matapos niya ang kanyang kurso at maging isang ganap na doktor. Bago noong araw na ‘yun, nagkaroon ng kasunduan sina Ferdie at Lani na huwag munang magkita at mag-usap dahil pareho nga silang mag-re-review para sa kanilang final exams. Nakarating ang balita kay Lito na hindi nagkikita sina Lani at Ferdie at ang buong akala niya ay wala na sila kaya pwede na siyang umentra. At ito ay kanyang ginawa. Sinubukan niyang sundan si Lani sa lahat ng lugar na pinupuntahan nito. Pinapadalahan niya ng kung anu-anong regalo gaya ng chocolates, cards at mga bulaklak. Binabale-wala lamang ito ni Lani dahil minsan, nagtapat siya kay Lito na wala talaga siyang maasahan sa kanyang panliligaw dahil may nobyo na siya. &amp;quot;Boyfriend pa lang pala. Hindi pa naman sila kasal,&amp;quot; ang mariing sagot ni Lito sa kanyang sarili. Abangan sa Lunes ang mga susunod na pangyayari mula pa rin sa crime classic files ng inyong lingkod dito lang sa CALVENTO FILES sa PS. Para sa anumang reaksyon maaari kayong mag-text sa 09179904918. Maaari din kayong tumawag sa 7788442.</body>
<link>http://www.philstar.com/Article.aspx?articleId=232258&amp;publicationSubCategoryId=94</link>
</article>
<article>
<title>EDITORYAL - Holdapang umaatikabo sa Metro</title>
<author></author>
<date>
<month>December</month>
<day>20</day>
<year>2003</year>
</date>
<body>NANAHIMIK ang mga kidnapper dahil mayroong checkpoints pero umariba naman ang mga holdapers. Walang patumangga kung bumanat. Habang papalapit ang Pasko, sunud-sunod ang mga nangyayaring kidnapan sa maraming bahagi ng Metro Manila. At siyempre pa ang Philippine National Police (PNP) ang binabatikos dito. Masyado ba silang nag-concentrate sa pagsakote sa mga kidnappers pero sa mga holdaper ay hindi. Pinakamaraming insidente ng panghoholdap ang nagaganap sa Maynila. At tila walang lason ang Western Police District (WPD) kung paano mapupuksa ang mga holdaper na nambibiktima ng mga pasahero sa jeepney at FX taxi. Walang makitang mga &amp;quot;sekretas&amp;quot; na ayon kay WPD director Chief Supt. Pedro Bulaong ay ipakakalat sa mga pampasaherong jeepney. Ang patuloy na pambibiktima ng mga holdaper ay isang patunay na walang mga &amp;quot;sekretas&amp;quot;. Isang &amp;quot;praise release&amp;quot; lamang para masabing nagtatrabaho ang kapulisan sa Maynila. Isang patunay dito ang holdapang naganap sa Malate, Maynila kahapon kung saan isang turistang Taiwanese ang hinoldap at saka pinatay. Mas masaklap na naholdap na ang Taiwanese ay binaril pa nang magtangkang tumakbo. Nakasakay ng dyipni ang Taiwanese na si Wen Hua Yang, 33, at ang kanyang kababayang si Shangchi Chang nang holdapin ng tatlong lalaking armado ng baril at patalim. Matapos maholdap ay nagtangkang tumakas ang dalawa. Tumalon sa dyipni habang tumatakbo pero binaril pa rin ng mga holdaper si Wen. Patay si Wen samantalang si Chang ay hindi naman tinamaan. Bumili lamang umano ng hamburger ang dalawa nang maganap ang panghoholdap. Sobra na ’to! Wala nang kinatatakutan ang mga holdaper at kahit sa kasikatan ng araw ay nambibiktima. Harap-harapang tinututukan ang kawawang biktima. Kung may nakakalat na sekretas, maaaring hindi nangyari ang madugong panghoholdap. Totoo nga bang may mga &amp;quot;sekretas&amp;quot; o imahinasyon lang? Maski pulis ay hindi rin ligtas sa mga holdaper. Isang pulis ang binaril at sinaksak ng mga holdaper sa loob ng isang bus. Nangyari ang panghoholdap sa Guadalupe, Makati City noong Miyerkules. Hindi nakapanlaban ang pulis sapagkat mas mabilis ang mga holdaper. Ilang oras makaraang maganap ang panghoholdap sa pulis, bumanat uli ang mga holdaper at isang pampasaherong bus pa ang hinoldap sa Makati City din. Apat katao ang umakyat sa northbound bus at nag-announce ng holdap. Naganap ang holdapan sa loob lamang ng ilang minuto. Malalakas ang loob ng mga holdaper sapagkat alam nilang ningas-kugon ang kampanya ng kapulisan. Kumikilos lamang kapag binabatikos.</body>
<link>http://www.philstar.com/Article.aspx?articleId=232349&amp;publicationSubCategoryId=94</link>
</article>
<article>
<title>Bro. Eddie V.. the alternatibo</title>
<author>AKSYON NGAYON Ni Al G. Pedroche</author>
<date>
<month>December</month>
<day>20</day>
<year>2003</year>
</date>
<body>BALITANG nanunuyo raw si Pangulong Arroyo kay Bishop Eddie Villanueva ng Jesus is Lord Church. Nakikiusap na huwag nang isulong ang balak na kumandidato sa pagka-pangulo. Ibig sabihi’y isang potensyal na kandidato si Bro. Eddie kung sasabak sa karerang pampanguluhan. At di ako magtatakang magpakita man ng magandang performance sa halalan si Bro. Eddie. Bakit? Sawa na ang taumbayan sa traditional politics. Bawat kandidato’y nagsasabing hindi sila trapo (bansag sa mga traditional politicians). Ngunit kapag nasa puwesto na ay walang pinag-iba sa mga datihan nang politiko. Halos lahat ay nagiging kontrobersyal at nababatikan ng katiwalian. Totoo man ang mga akusasyon o hindi, nagkakabatik ang pangalan ng mga opisyal ng gobyerno sa mata ng publiko. Alam n’yo naman ang tao, akusasyon pa lang ay pinaniniwalaan na. Di na lingid sa madla ang &amp;quot;Jose Pidal&amp;quot; vs President Arroyo. Naririyan din ang pagkakasangkot diumano ni Sen. Lacson sa mga kaso ng kidnapping at droga. Si Raul Roco ay dawit sa multi-milyong anomalya nang siya’y DepEd Secretary pa. At maging ang baguhang si Fernando Poe, Jr. ay itinitsismis nang &amp;quot;babaero&amp;quot; at &amp;quot;tomador&amp;quot; tulad ng kumpare niyang si Erap. Si Bro. Eddie ay isang Christian pastor. Maganda ang imahe niya sa publiko maging sa may ibang relihiyon. Wala siyang bahid ng korupsyon sa katawan at ang tingin sa kanya ng tao ay maka-Diyos. Hindi ako magtataka kung ang taumbayan ay sumugal sa kanya. Bukod diyan, si Bro. Eddie ay halos nakatitiyak na sa 10-milyong boto ng mga Born Again Christians sa bansa. Kaya siguro sa kabila ng panunuyo sa kanya ni Presidente Arroyo na tumakbong bise niya, matigas ang pagtanggi ni Bro. Eddie.</body>
<link>http://www.philstar.com/Article.aspx?articleId=232359&amp;publicationSubCategoryId=94</link>
</article>
<article>
<title>Anak sa labas</title>
<author>IKAW AT ANG BATAS Ni Atty. Jose C. Sison</author>
<date>
<month>December</month>
<day>20</day>
<year>2003</year>
</date>
<body>SINA Gerry Franco at Emma Lazo ay nagsasama nang hindi kasal. Nagkaroon sila ng isang anak na babae na ipinanganak noong Huly 14, 1990. Pinangalanang Alice. Sa birth certificate ni Alice, apelyido ng kanyang ina na &amp;quot;Lazo&amp;quot; ang nakatala rito. Di kalaunan ay ginusto nina Gerry at Emma na dalhin ni Alice ang apelyido ng ama kaya nagsagawa ng apidabit si Gerry kung saan kinilala niya bilang anak si Alice. Nakasaad din dito na gagamitin ni Alice ang apelyidong &amp;quot;Franco&amp;quot;. Kaya sinulatan nina Gerry at Emma ang Local Civil Registrar (LCR) upang hilingin dito na palitan ang nakarehistrong apelyido ni Alice na &amp;quot;Lazo&amp;quot; na maging &amp;quot;Franco&amp;quot;. Tumanggi ang LCR dahil anak sa labas si Alice kaya dapat na gamitin nito ang apelyido ng kanyang ina base sa Artikulo 176 ng Family Code. Bukod pa rito, mapapalitan o mababago lamang ang mga nakatala sa civil register sa pamamagitan ng isang judicial order base sa Artikulo 412 ng Kodigo Sibil. Ang desisyong ito ng LCR ay kinumpirma ng Civil Registrar General hanggang sa Office of the President dahil ang LCR ay walang kapangyarihan na gumawa ng administratibong pagbabago sa mga nakatala sa civil register. Kaya nagsumite ng Petition for Review sina Gerry at Emma sa Court of Appeals (CA). Dito ay pinaboran sila ng CA base sa Artikulo 366 ng Kodigo Sibil kung saan maaaring gamitin ng anak ang apelyido ng kanyang ama kapag kinilala siya ng kanyang mga magulang. Ayon pa sa CA, ang artikulong ito ay hindi napawalang-bisa ng Family Code kaya nararapat lamang na magamit ni Alice ang apelyido ng kanyang ama. Gayunpaman, mapapalitan lamang daw ang apelyido ni Alice sa pamamagitan ng proseso sa Korte ayon na rin sa Rule 108 ng Rules of Court. Tama ba ang CA? MALI ang CA nang sabihin nito na maaaring gamitin ni Alice ang apelyido ni Gerry. Ayon sa Artikulo 176 ng Family Code, ang isang anak sa labas ay kailangang gamitin ang apelyido ng kanyang ina at kailangang manatili sa pangangalaga nito. Ito ang ipinag-uutos ng Family Code, kilalanin man ng ama ang bata bilang kanyang anak o hindi. Taliwas din sa desisyon ng CA, napawalang-bisa na ng Artikulo 176 ng Family Code ang Artikulo 366 ng lumang Kodigo Sibil. Nang maging epektibo ang Family Code noong Agosto 3, 1988, nalimita na lamang ang klasipikasyon ng mga anak sa illegitimate at legitimate. (Leonardo vs. Court of Appeals et al., G.R. 125329, September 10, 2003)</body>
<link>http://www.philstar.com/Article.aspx?articleId=232366&amp;publicationSubCategoryId=94</link>
</article>
<article>
<title>Hindi lang alternatibong kandidato si Bro. Eddie</title>
<author>HALA BIRA! Ni Danny Macabuhay</author>
<date>
<month>December</month>
<day>20</day>
<year>2003</year>
</date>
<body>MARAMI ang nagtatanong sa akin kung bakit hindi pa ako nagpapahiwatig kung sino ang minamanok ko sa pagka-pangulo sa darating na eleksyon. Totoo po na wala pa akong napipisil sa mga presidentiables sapagkat halos pare-pareho naman ang basehan ng kanilang kandidatura. Pulitika pa rin ang dating. Tingnan na lang ninyo ang ginagawa ng mga humahawak kay Fernando Poe Jr. Pilit nilang iginigiit ito na siyang makapagsasalba sa Pilipinas samantalang lumalabas na hindi ito makapagdesisyon kung tatakbo o patuloy na makipag-inuman na lamang sa kanyang kumpareng Erap at mga kabarkada. Ang iba namag presidentiables na maliwanag na maghaharap ng kanilang mga Certificate of Candidacy ay nabuhay at mabubuhay nang dahil sa pamumulitika. Tubog sa pulitika ang kanilang pagkatao, ika nga. Mayroon pa nga sa kanila na hindi sa magandang paraan nanggaling ang lalaspaging pera sa darating na pulitikahan. Subalit may lumitaw yatang pag-asa na magkaroon ng mabuti-buting kandidato sa pagka-pangulo sa 2004. Noong Dec. 15, nagpahayag si Bro. Eddie C. Villanueva ng Jesus Is Lord na handa siyang tumakbo sa pagka-pangulo sa ilalim ng Bangon Pilipinas ng National Renewal Movement. Hindi lamang siya masasabing pinakamagaling na alternative candidate kundi maaaring siya na nga ang karapat-dapat na maging pangulo ng ating bansa. Bakit? Naging propesor ng economics si Bro. Eddie sa pamantasan at naging komunista at aktibista laban sa gobyerno kung kaya’t hindi salat sa kaalaman kung papaano haharapin ang mga problema ng ating bansa sa bagay na pangkabuhayan at kapayapaan. Siya ang pinuno at tagapamahala ng hindi kukulangin sa 7 milyong kasapi sa JIL. Subalit ang pinakamahalaga ay ang Diyos ang sentro at nasa likod ng pagtakbo at magiging programa bilang pangulo ni Bro. Eddie.</body>
<link>http://www.philstar.com/Article.aspx?articleId=232372&amp;publicationSubCategoryId=94</link>
</article>
<article>
<title>Sino ang tunay na oposisyon?</title>
<author>PANAGINIP LANG Ni Nixon T.Kua</author>
<date>
<month>December</month>
<day>20</day>
<year>2003</year>
</date>
<body>DUMARAMI ang mga gustong tumakbo bilang Pangulo ng Republika ng Pilipinas at hindi pa kasama riyan yung mga may sayad o nuisance candidates na nais mamuno sa bansa dahil may bumulong sa kanila o di kaya’y kamag-anak ni President George Bush ng Estados Unidos. Sa mga kaalyado ng administrasyon ay si Madam Senyora Donya Gloria, dating Senador at Education Secretary Raul Roco at si Brother Eddie Villanueva ng Jesus is Lord Movement. Sa oposisyon naman ay si Sen. Panfilo Lacson at si Fernando Poe Jr. Si Sen. &amp;quot;Kabayan&amp;quot; Noli de Castro naman ay papasok sa kategoryang medyo administrasyon pero hindi oposisyon. Sa dami ng gustong maging Pangulo ng Republika ng Pilipinas tiyak natutuwa ang Malakanyang dahil sa kuwenta nila ay lamang si Madam Senyora Donya Gloria dahil mahahati raw ang boto ng oposisyon. Ang hindi nila nakikita ay ang pagdami ng nagnanais na tumakbong bilang Pangulo ay patunay na ang nakakarami ay hindi na naniniwalang mananalo si Madam Senyora Donya Gloria.&amp;nbsp; Sa madaling salita lost of confidence. Sasabihin ng mga alipores ni Madam na mali tayo at ipagpipilitan na&amp;nbsp; tiyak ang kanilang panalo.&amp;nbsp; Eto ang katanungan ko sa kanila at sa inyong lahat, kung talagang mananalo siya at malakas ang dating sa sambayanan dahil napaganda niya ang buhay natin, bakit pati kaalyado niya ay tumatakbo at gusto siyang palitan? Kayo mga kaibigan, mananalo ba siya? Text lang sa 09272654341. * * * Tiyak nang dalawa ang magiging kandidato ng oposisyon sa darating na halalan.&amp;nbsp; Hindi na mapipigilan si Sen. Panfilo Lacson at si Fernando Poe Jr. na mag-file ng kani-kanilang certificate of candidacy sa Comelec bilang Pangulo. Pagrabe nang pagrabe na rin ang palitan ng maaanghang na salita sa pagitan ng mga kaalyado ng dalawa, bagama’t hindi nagbibitaw ng direktang akusasyon ang dalawang kandidato laban sa isa’t isa.&amp;nbsp; Patunay na malaki pa rin ang posibilidad na magkasundo sila. Kahit na mag-file pareho, alam natin na maaari pa ring magkaisa kahit panahon ng kampanya.&amp;nbsp; Importante lang ay bukas ang komunikasyon sa dalawa at walang makikialam na mga sulsol na may vested interest. Tama ang ginagawa nilang dalawa at sana pati kaalyado nila ay tumahimik. Diyan natin mapupuri ang ilang mga pulitikong nakapaligid sa dalawa na kung hindii man manahimik ay di binabato ng putik ang kahit alin sa kanilang dalawa. Hindi rin sila nagbibitaw ng salita na magpapalala sa kanilang hidwaan.&amp;nbsp; Pero nalulungkot tayo at si LDP President Sen. Edgardo Angara pa ang medyo nagpapalalim ng hidwaan sa dalawa ng sinabi niya na si Poe lang ang tunay na oposisyon at si Lacson ay hindi. Napakarami ang nakausap natin, may mga nag-text din at may tumawag na sinasabing gusto nila kahit sino sa dalawa at sana magkaisa na si Ping at Poe or Poe at Ping ika nga, ang tampo raw nila kay Sen. Angara, sino raw ba ang tunay na oposisyon. Hindi ba si Sen. Lacson ang nagbulgar ng JOSE PIDAL account? Hindi ba si Sen. Lacson ay pilit na pinakukulong kahit na ilang beses ng binasura ang Kuratong Baleleng case?&amp;nbsp; Hindi ba si Lacson ang tinukoy na nag-mamayari ng mga imbentong bank account sa US nila Gen. Corpus? Hindi ba si Ping din ang sinabing nag-mamayari raw ng maraming bahay hindi lang rito kung hindi sa US pero ang katotohanan pala ay bahay ng ibang tao at ang isa nga ay kay Pops Fernandez pa? Hindi ba si Ping ang pilit dinadawit sa drugs ng mga sinungaling na sina Rose Bud at Ador Mawanay? Hindi ba si Ping ang pinag-iinitan ng Malaca&amp;ntilde;ang at lahat yata ng krimen ay ituturo sa kanya nila Berroya at Matillano na madalas makipag-usap kay JOSE PIDAL? Yan Sen. Angara ang ilang katanungan na pinaaabot natin galing sa mga tumawag at nag-text.&amp;nbsp; Gusto rin ho nila malaman kung bakit hindi kayo tumutol na gamiting ebidensiya ng Korte Suprema ang inyong diary laban kay dating Pangulong Erap. Pero ang pinakamabigat na tanong nila, sino raw ba ang tunay na oposisyon? Kayo sino ba? Text lang sa 09272654341. * * * Bakit pa sila naghahanap ng bagong jingle 4 gma eh matagal ng tapos yon &amp;quot;Gloria Gloria labandera&amp;quot; ayos na yon! –09198159420; Bkit ang knuha ni Diary Angara n bise n FPJ c legarda.&amp;nbsp; Eh k Gloria un! Mabuti p lacson n kmi. –09206228434; May kapitbahay kmi mallow st., del nacia ville&amp;nbsp; 3 brgy. Talipapa Novaliches&amp;nbsp; Quezon City gmit plakang 8 ng Mindanao congressman, pmangkin lang sya. –name withheld upon request;&amp;nbsp; S mcapagal road sobrang trapik&amp;nbsp; sa umaga mga MMDA, pulis puro kotong ang alam ayaw magtrabaho. –09194054085. * * * Para sa anumang reaksyon, mag-e-mail lang sa nixonkua@yahoo.com o kaya’y mag-text sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=232378&amp;publicationSubCategoryId=94</link>
</article>
<article>
<title>Strike one sa jueteng totoo ba?</title>
<author>ORA MISMO Ni Butch M. Quejada</author>
<date>
<month>December</month>
<day>20</day>
<year>2003</year>
</date>
<body>NAGPALABAS ng bagong policy si PNP bossing Jun Ebdane para warningan ang kanyang mga kabig tungkol sa operasyon ng dayaan bolahan sa bansa. Pinaiiral ngayon sa kapulisan ang one strike policy ni Jun. Sibak sa puwesto ang mahuhuling Provincial Directors, Provincial Commanders at mga Station Commanders na may alagang gambling lords sa kanilang mga hurisdiksyon. May basbas si Prez Gloria sa mungkahi ni Jun. Sana hindi maging ningas cogon ang operasyon ng PNP tungkol sa isyu ng jueteng. Baka pataas tara lang ito? Alam naman nating mula Region 1 hanggang Region 5 talamak ang dayaan bolahan. Kaya nga nag-aaway-away ang ilang rakpadudels na huwag maalis sa kanilang mga puwesto dahil sa tindi ng intelihensiya sa dayaan bolahan. Ano kaya ang masasabi ng mga gambling lords dito matapos silang kunan ng chapit ay sarado sila? Puwede naman ang kangaroo style sa operasyon ng dayaan bolahan. Ang pinagtatakhan ng mga kuwago ng ORA MISMO, bakit ngayon lang umaksyon ang general headquarters tungkol sa isyung ito. Ano ba ang malalim na dahilan? Mag-eeleksyon pa naman, maraming bugok na pulitika ang mawawalan ng pitsa sa nangyari. Kaya kasing magpanalo o manalo ang mga gambling lords na papasok sa politics. Ingunguso lang nila kung sino ang kabayo nila at presto, may malaking botong makukuha ito. Sa dami ba naman ng mga nakikinabang sa dayaan bolahan. Sa kaharian ni Puerto Princesa Mayor Edward Hagedorn naniniwala ang mga kuwago ng ORA MISMO, na jueteng free. Pero sa ibang probinsiya duda tayo na mawawala ang dayaan bolahan. Kapag ang LGUs at kapulisan ay hindi pumayag sa dayaan bolahan tiyak ng mga kuwago ng ORA MISMO na walang mangyayaring milagro sa kanilang lugar. &amp;quot;Ano ang ibibigay ng gobyerno na trabaho sa mga kubrador ng dayaan bolahan oras na pinatigil ito?&amp;quot; tanong ng kuwagong botante. &amp;quot;Baka tumaas ang crime rate kapag walang nakain ang mga kamote,&amp;quot; sagot ng kuwagong Kotong cop. &amp;quot;Bahala sila sa gusto nilang mangyari, may mga isip na sila.&amp;quot; &amp;quot;Mas maganda siguro kung gawin ng gobyerno na maging legal ang dayaan bolahan,&amp;quot; tanong ng kuwagong sepulturero. &amp;quot;Bakit naman?&amp;quot; tanong ng kuwagong SPO-10 sa Crame. &amp;quot;Para mawala ang corruption sa gobyerno.&amp;quot; &amp;quot;Hindi siguro puwedeng gawing legal ito.&amp;quot; &amp;quot;Bakit?&amp;quot; &amp;quot;Marami kasing nakikinabang dito.&amp;quot; &amp;quot;Korek ka d’yan, kamote.&amp;quot;</body>
<link>http://www.philstar.com/Article.aspx?articleId=232384&amp;publicationSubCategoryId=94</link>
</article>
<article>
<title>EDITORYAL - SARS Part 2</title>
<author></author>
<date>
<month>December</month>
<day>21</day>
<year>2003</year>
</date>
<body>NOONG May 2003 pa nagbabala ang World Health Organization (WHO) na hindi dapat magparelax-relax ang lahat sa Severe Acute Respiratory Syndrome (SARS) sapagkat maaari itong bumalik at manalasa. Isa ang Pilipinas sa binigyan ng babala ng WHO. Sinabi noon ni Jean-Marc Olive, WHO representative, bagamat pinupuri nila ang Pilipinas sa isa mga nagsikap para maiwasan ang nakamamatay na sakit, dapat pa ring ipagpatuloy ang pag-iingat at panatilihin ang pagiging alerto para hindi makapasok sa bansa. Hindi dapat magparelax-relax ang mga Pinoy kung tungkol sa SARS ang pag-uusapan. Ang SARS alert ay muling nabuhay makaraang maging positibo sa sakit na ito ang isang Taiwanese medical researcher. Bukod sa Taiwanese, sampu pang Singaporeans ang umano’y positibo sa SARS. Isinasailalim pa sa masusing check-up ang Taiwanese ganoon din ang mga Singaporeans. Lumalabas sa report na dumalo sa isang conference sa Singapore ang nasabing nahawahang Taiwanese pero matigas naman ang Singapore sa pagsasabing SARS-free sila. Sino nga bang bansa ang aamin na mayroon silang SARS? Malaking problema ang hatid ng SARS sapagkat iniiwasang puntahan ng mga turista. Kahit na nga ang Pilipinas ay naging maingat, nakalusot pa rin ang iba na galing naman sa Canada. Isang patunay ay ang kaso ng Pinay nurse na nanggaling sa Canada at namatay makaraan ang isang buwan. Hinawahan ang kanyang ama at namatay din. Sa nangyari nabawasan ang pagtungo rito ng mga turista at nahirapan din bago nakabawi. Ngayong sumasalakay na naman ang SARS, hindi na dapat maulit ang mga pangyayari na may nakalulusot sa Ninoy Aquino International Airport (NAIA) dahil sa pagpapabaya. Nararapat na maging alerto ang mga nasa NAIA at maging mahigpit sa mga pasaherong nagmumula sa mga bansang positibo ang SARS. Sabi nga ng WHO, hindi dapat magpakuya-kuyakoy ang mga awotoridad sa bagay na ito. Nang lumaganap ang SARS noong Pebrero, nangako si President Gloria Macapagal-Arroyo ng P1 milyong pondo para rito. Ang pondong ito ang dapat gamitin para maibili ng mga gamit para ganap na maiwasan ang SARS. Inatasan na rin noon ni Mrs. Arroyo ang Philippine Charity Sweepstakes Office (PCSO) na maglaan ng P1 bilyon sa SARS. Kahit na deklaradong SARS-free ang Pilipinas, hindi pa rin dapat magsiguro. Ngayon ay panahon ng taglamig at sinasabing mas mabilis kumalat ang SARS virus sa ganitong panahon. Nararapat ang dobleng pag-iingat.</body>
<link>http://www.philstar.com/Article.aspx?articleId=232472&amp;publicationSubCategoryId=94</link>
</article>
<article>
<title>Sa jueteng: 'Kung ano ang puno siya ang bunga'</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>21</day>
<year>2003</year>
</date>
<body>KULANG na lang aminin ni PNP chief Dir. Gen. Hermogenes Ebdane Jr. na lalong yumabong ang sugal na jueteng sa ilalim ng liderato niya nang iutos niya kamakailan ang renewed crackdown laban dito. Kung sabagay, ang kapulisan natin at ang opisina ni Interior Secretary Joey Lina ang huling nakakaalam na talamak na ang jueteng sa bansa, di tulad ng mga ibinabando nila. Siyempre, kung nakikinabang ang DILG at PNP hindi nalalayo na may namantikaan ding nguso diyan sa Malaca&amp;ntilde;ang kaya’t tahimik din sila ukol sa jueteng, di ba mga suki? May kasabihan kasi tayo na &amp;quot;Kung ano ang puno siya rin ang bunga,&amp;quot; kaya hayan everybody happy kung jueteng ang pag-uusapan, he-he-he! Panakip-butas lang kaya ang bagong kautusan ni Ebdane sa bintang na nakikinabang siya sa jueteng? Kayo na ang maghusga sa aspetong ito mga suki. Kung aanalisahin mong maigi itong bagong kautusan ni Ebdane laban sa jueteng ay para lang iligtas ang opisina niya sa reklamo na wala siyang ginawa laban dito nga. Isa rin itong magandang depensa kung saka-sakaling ituloy ni dating CIDG chief Dir. Eduardo Matillano na ibubulgar niya ang baho ng PNP sa jueteng. At kahit abot-langit pa ang sigaw ni Ebdane tungkol sa jueteng, me kumikilos ba sa ibaba para tugunan ang kagustuhan niya, di ba wala mga suki? Mukhang hindi seryoso ang panibagong kampanya ni Ebdane laban sa jueteng kaya’t malaki ang paniniwala ng sambayanan na isa ito sa mga pangako niya na mababaon sa limot. Di ba na hindi rin siya nag-resign matapos ang isang taon sa puwesto? Malaking papel kasi ang gagampanan ng jueteng para mailuklok na muli sa pagka-presidente si Gloria Macapagal-Arroyo, di ba mga suki? He-he-he! Wala talagang binatbat itong gobyerno natin kung jueteng ang pag-uusapan. Panay dada o sa press release lang sila matatapang pero sa katotohanan patagong nakalaylay ang mga kamay sa mga gambling lords. Palitan na si GMA? Kung bodabil lang itong renewed crackdown ni Ebdane sa jueteng, parang tugma rin ito sa sobrang katahimikan ng DILG ni Lina nga. Matatandaan na sineryoso ng kapulisan ang kampanya ni Lina ng isang taon matapos tamaan ng kidlat ang pitong matataas na opisyales ng PNP natin pero ano ang kinalabasan? Saan na ngayon ang mga sinibak na matataas na opisyales? He-he-he! May magandang mga puwesto na sila mga suki. Kung patuloy na nakikinabang ang PNP sa jueteng, ganoon na rin ang opisina ni Lina? Kasi tuloy na umiikot si Bebot Aguas alyas Hawk diyan sa southern Metro Manila at pilit na kinakaladkad ang pangalan ni Lina sa intelihensiya. Sa probinsiya naman ang nag-iikot ay itong grupo ni Noriega, di ba Molly Acuna? Alam kaya ni Atty. Morga itong patuloy na tong collections nina Hawk at Noriega? Kaya dapat lang huwag nang ituloy ni Lina ang pagbabalik niya sa pulitika dahil tiyak semplang siya? Hindi mo na kayang bolahin ang sambayanan Sec. Lina, Sir. Palitan na si Lina? Tingnan natin kung may pangil ang bagong kautusan ni Ebdane laban sa jueteng. Mag-isang linggo na ang direktiba niya pero may nabalitaan ba kayong nanghuli ang pulisya natin, mga suki? Eh di WALA! Palitan si Ebdane?</body>
<link>http://www.philstar.com/Article.aspx?articleId=232485&amp;publicationSubCategoryId=94</link>
</article>
<article>
<title>Pag-IBIG Overseas Program para sa mga OFW</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>December</month>
<day>21</day>
<year>2003</year>
</date>
<body>NGAYON buwan, tiyak na marami sa ating mga kamag-anak at kapamilya na mga OFW ang uuwi sa bansa upang dito ipagdiwang ang Kapaskuhan. Hayaan ninyong sa kolum na ito ay makapagpaliwanag ako tungkol sa Pag-IBIG Overseas Program para sa mga OFW. Sa kanilang pag-uwi, hinihikayat ko ang mga OFWs na maging miyembro ng Pag-IBIG Overseas Program (POP) upang sa gayon ay magkaroon ng pagkakataon na makapagpundar ng sariling lupa’t bahay. Sa ilalim ng POP, ang isang miyembro na nakapagbayad ng 24 buwanang kontribusyon, maaaring iseguro at hindi lalampas sa 65 taong gulang sa loan maturity, may legal na kapasidad na magmay-ari ng real property, walang housing loan sa Pag-IBIG bilang prinsipal o co-borrower at updated na pagbabayad ng multi-purpose loan kung meron man ay maaaring mag-apply para sa housing loan na puwedeng gamitin sa pagbili, pagpapatayo o pagpapagawa ng bahay at lupa. Maaari ring gamitin ang housing loan na ito upang mabayaran ang updated na housing loan sa banko o institusyong tanggap ng Pag-IBIG Fund. Ang buwanang kontribusyon ay maaaring US$20.00 kung ang uutangin ay hanggang P1,000,000.00; US$40.00 para sa lampas ng P1,000,000.00 hanggang P1,500,000.00 at US$50.00 lampas P1,500,000.00 hanggang P2,000,000.00. Kapag mas malaki ang kontribusyon ay mas malaki rin ang maaaring mautang na housing loan. Ang pagbabayad ng housing loan ay depende sa mauutang mula 5 hanggang 10 taon. Maaari ring bayaran ang loan bago ang takdang maturity. Para sa karagdagang impormasyon, maaari kayong makipag-ugnayan sa Pag-IBIG Overseas Program International Operations Group, Rm. 608, Atrium Bldg., Makati Avenue, Makati City o tumawag sa 811-4146/811-4272.</body>
<link>http://www.philstar.com/Article.aspx?articleId=232490&amp;publicationSubCategoryId=94</link>
</article>
<article>
<title>Blood sugar levels</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>December</month>
<day>21</day>
<year>2003</year>
</date>
<body>LAHAT ng pagkain ay may carbohydrates na kapag natunaw ay nagiging sugar – o glucose sa panahon ng digestive process. Karamihan nito ay natitipon sa atay at muscles in form of glycoge which can be broken down to release glucose when energey reserves are low. Isa sa limang nasa middle-aged men ay may impaired glocuse. Ang kanilang blood level sugar ay mabagal bumalik sa normal pagkatapos kumain lalo na kung mataas sa carbohydrates. Ang disorder na ito ay maaaring pagsimulan ng diabetes at maaaring maging panganib sa pagkakaroon ng atake sa puso. Glucose tolerance is improved by spreading carbohydrate intake over several small, rather than a few large meals. Ang regular na pag-eehersisyo ay makatutulong din para maalis ang glucose sa mga ugat lalo na sa mga overweight. Ang pagkain ng mga starchy foods at ganoon din ng mga sariwang gulay at prutas ay makatutulong para mapababa ang rate ng glucose absorption. Ang blood glucose levels ay nire-regulate ng hormones particular ng insulin at pagkaraang kumain nang may mataas na carbohydrate muli itong tumataas. In response to these rising levels of glucose, the pancreas secrete insulin, which stimulate the removal of glucose from the bloodstream into the liver and muscles. Kapag masyadong mataas ang na-secrete na insulin, magre-rebound ang level ng blood sugar at magiging dahilan ng temporary symptoms hypoglysemia at makararanas ng panlalamig ng pawis at irritability. Ang hypoglysemia ay maaaring gamutin sa pamamagitan ng pagkain ng small amounts ng glucose or sucrose. Ang glucose ay isa sa pangunahing pinagkukunan ng fuel para sa utak. Ang mabilis na pagbaba ng blood glucose levels ay maaaring makapagpabago sa mode o ugali, nagiging mairita at maaaring maging dahilan ng coma o kamatayan.</body>
<link>http://www.philstar.com/Article.aspx?articleId=232498&amp;publicationSubCategoryId=94</link>
</article>
<article>
<title>Movie industry tigok na !</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>21</day>
<year>2003</year>
</date>
<body>PATAY na ang movie industry sa Pilipinas. Ito ang pahayag mismo ng maraming taga-pelikula. Sa pagbagsak ng ekonomiya ng bansa ay kasabay ding nangulimlim ang dating progresibong movie production. Mga low-budgeted films ang pinoprodyus ngayon at karamihan ay bold films. Hindi na kailangang kumuha ng producer ng magandang istorya, mahusay na scriptwriter at direktor at kahit sinong babae na handang maghubo’t hubad ay puwede nang maging star overnight. Siyempre, mura lang ang singil nilang talent fees. Mas kumiita ang mas garapal na sex film na tumatabo lalo na sa mga probinsiya. Isa pang malaking dahilan ay ang film piracy. Anumang higpit ng Videogram Regulatory Board ay tuloy pa rin ang pamimirata. Nasa film laboratory pa lang ay may katiwalian nang nangyayari. Sa halip na kumita ang pelikula na ipinalalabas sa mga sinehan ay wala nang manonood dahil meron nang mga pekeng VCD na nabibili sa bangketa. Isang kaibigang film producer ang naghihinagpis na hindi pa man ipinalalabas sa mga sinehan ang pelikulang pinaghirapan ay may mga VCD na itong ibinebenta sa Quiapo. Ilang movie aficionados ang nagsabi na kapag may Metro Manila Film Festival lang muling sumisigla ang local film industry. Karamihan sa mga isinasali sa film fest ay hindi naman quality pictures. Basta magawa at matapos ay okey na. Sa mga pelikulang pinalalabas ngayon ay wala na ang kalidad, ganda at sining gaya ng mga &amp;quot;obra&amp;quot; nila Gerry de Leon, Bert Avellana, Lino Brocka at iba pang henyo sa pelikulang Pilipino.</body>
<link>http://www.philstar.com/Article.aspx?articleId=232502&amp;publicationSubCategoryId=94</link>
</article>
<article>
<title>Pagtulong sa kapwa</title>
<author>ALAY - DANGAL Ni Fr. Jose C. Blanco,S.J.</author>
<date>
<month>December</month>
<day>21</day>
<year>2003</year>
</date>
<body>ANG aming pag-iisip ay tungkol sa pagtulong sa ibang tao na nangangailangan. Ganito ang ginawa ni Maria para kay Elisabet. Basahin ang Lukas 1:39-45. Hindi nagtagal at si Maria’y nagmamadaling pumunta sa isang bayan sa kaburulan ng Juda. Pagdating sa bahay ni Zacarias, binati niya si Elisabet. Nang marinig ni Elisabet ang bati ni Maria, naggagalaw ang sanggol sa kanyang tiyan. Napuspos ng Espiritu Santo si Elisabet, at buong galak na sinabi, &amp;quot;Pinagpala ka sa mga babae, at pinagpala rin ang dinadala mo sa iyong sinapupunan! Sino ako upang dalawin ng ina ng aking Panginoon? Sapagkat pagkarinig ko ng iyong bati ay naggagalaw sa tuwa ang sanggol sa aking tiyan. Mapalad ka sapagkat nanalig kang matutupad ang ipinasabi sa iyo ng Panginoon!&amp;quot; Tatlong buwang pinagsilbihan ni Maria si Elisabet.. Ipinakikita sa atin ni Maria kung paanong, tulad ng kanyang Anak, siya’y naparito hindi upang paglingkuran kundi upang maglingkod. Si Juan Bautista ay naunang ipinanganak kay Jesus. Ipinahayag ni Juan ang kapanganakan ng Mesias. Kung tutuusin, tayo rin, bago pa tayo ipanganak, ay nabigyan na ng ating bokasyon. Binigyan tayo ng Diyos ng isang misyon na dapat isaganap sa ating buhay. May misyon tayong dapat tupdin.</body>
<link>http://www.philstar.com/Article.aspx?articleId=232508&amp;publicationSubCategoryId=94</link>
</article>
<article>
<title>EDITORYAL - 5 taon pa bago magkaroon ng malinis na hangin</title>
<author></author>
<date>
<month>December</month>
<day>22</day>
<year>2003</year>
</date>
<body>LIMANG TAON pang magtitiis ang mga Pinoy bago makalanghap ng sariwang hangin. At sa haba ng panahong iyan, tiyak na marami pa ang mamamatay dahil sa nakalalasong usok na kanilang nalalanghap. Ang dahilan kung bakit kailangan pang maghintay ng limang taon: maaatrasado ang pagpapatupad sa mababang sulfur sa diesel. Sa ilalim ng Clean Air Act, kinakailangang ang sulfur content ng diesel products ay 0.05 upang mabawasan ang masamang epekto sa kapaligiran at sa tao. Ang Petron Corp. at ang Pilipinas Shell Petroleum Corp. ay nagsimula nang magbenta ng low-sulphur diesel sa Metro Manila. Pero dahil sa pakiusap ng operators ng mga bangkang pangisda o pamasahero at mga may-ari ng power plants kay Energy Sec. Vincent Perez pansamantalang hindi masusunod ang nakatadhana sa batas. Bago naipasa ang Clean Air Act noong 1999, katakut-takot na balitaktakan ang nangyari. Kung ilang beses naatrasado dahil sa pagpigil ng mga maimpluwensiyang tao na masasagasaan ng nasabing batas. Ang tatlong higanteng oil companies ay hindi malaman ang gagawin sapagkat higit sa lahat sila ang apektado. Nagbabala na magtataas ng presyo ng kanilang produkto kapag naipasa ang batas. Sa ilalim ng batas, ipagbabawal na ang pagbebenta ng mga leaded gasoline. Ang mga leaded gasoline ang tinuturong dahilan kung kaya grabe ang pagkapollute ng kapaligiran. Nilagdaan ang batas ni dating President Joseph Estrada. Marami ang natuwa sapagkat sa wakas ay magkakaroon din ng pagkakataon na makalanghap ng sariwang hangin ang mga taga-Metro Manila. Matatapos na rin ang paghihirap. Pero sa nangyayari ngayon, hindi pa rin pala. Limang taon pa pala ang hihintayin bago ganap na maipatupad ang Clean Air Act. Sa loob ng limang taon, tiyak na marami pa ang magkakasakit. Magkakaroon ng sakit sa baga, asthma, at maapektuhan din ang utak lalo na ang mga ipinagbuntis na sanggol. Kung maghihintay pa ng limang taon, dapat namang ngayon pa lamang ay magkaroon ng tigas ng ngipin ang Department of Transportation and Communication (DOTC) at Metro Manila Development Authority (MMDA) sa mga kakarag-karag na bus na nagbubuga ng lason. Walisin sila sa kalye.</body>
<link>http://www.philstar.com/Article.aspx?articleId=232555&amp;publicationSubCategoryId=94</link>
</article>
<article>
<title>Pinoy inventor umaapela kay GMA</title>
<author>AKSYON NGAYON Ni Al G. Pedroche</author>
<date>
<month>December</month>
<day>22</day>
<year>2003</year>
</date>
<body>ANG paksa sa kolum ko ngayo’y inilalathala ko sa Pilipino Star Ngayon at sa ating sister newspaper, PM. Gusto kong bigyan ng mas malawak na publisidad ang hinaing ng isang imbentor sa pagbabakasakaling makarating kay Presidente Gloria. Si Mr. Isidro Ursua ay dumulog sa’kin. Emosyonal siya at halos lumuluha sa aking harapan. Ibig niyang mabigyang-pansin ang imbensyon ng grupo ng mga imbentor na kanyang pinamumunuan na sa kabila ng pagkilala ng ibang bansa ay tila di pinapansin ng mga opisyal ng pamahalaan. Sa pamamagitan ng imbensyong ito na mayroon nang patent protection mula sa may 31 mauunlad na bansa, ang halaga ng kuryente ay maibababa sa P1.50 bawat kilowatthour. Sinabi ni Mr. Ursua na puwedeng silipin ang website (www.parliament.the-station-office-co.uk). Ito ay kaugnay sa United Kingdom-House of Commons Science and Technology Committee Report tungkol sa ekonomiyang pinapaandar ng non-carbon fuel. Samakatuwid baga’y ng hydrogen. Maraming technical terms na sinabi sa akin si Mr. Ursua na mahirap ipaliwanag sa layman’s term. Ang importante, ito aniya’y makapagpapaunlad sa bansa dahil sa murang elektrisidad na maipagkakaloob nito. Inalok na raw siya ng $5 milyon ng isang dayuhang pamahalaan para bilhin ang imbensyon pero ito’y kanyang tinanggihan dahil ibig niyang Pilipinas ang unang makinabang. Maaari daw kumpirmahin ang authenticity ng imbensyong ito sa QinetiQ Haslar ng UK, ang itinuturing na most advance hydrodynamic testing facility sa Europa. Nabakas ko ang sinseridad ni Mr. Ursua na mahango ang bansa sa kahirapan. Ramdam kong isa siyang tunay na Kristiyano na nagpapahalaga sa kanyang kapwa Pilipino. Dahil hindi siya tumanggap ng pansin sa mga nakabababang opisyal ng gobyerno’y nais niyang maipaabot ang apelang ito sa Pangulo para dinggin ang kanyang paliwanag. Maraming imbentor ang tulad ni Mr. Ursua. Ang iba’y napipilitang ibenta na lang sa ibang bansa ang kanilang mga konsepto dahil wala silang makitang opisyal ng ating gobyerno na may sinseridad na tumulong sa kanila. Ang laging nasa isip ay kung paano sila titiba o kaya’y kung paano mananakaw ang isang magandang ideya.</body>
<link>http://www.philstar.com/Article.aspx?articleId=232569&amp;publicationSubCategoryId=94</link>
</article>
<article>
<title>Panggulong kandidato: Sino ang tunay na baliw?</title>
<author>SAPOL Ni Jarius Bondoc</author>
<date>
<month>December</month>
<day>22</day>
<year>2003</year>
</date>
<body>PINAGTUTUYA ng radio-TV newscasters ang mga unang nag-file ng certificates of candidacy para pagka-Presidente nitong nakaraang linggo. Di nila mapigil ang tawa sa pag-interview sa Comelec: sa taxi driver na ang plataporma ay mag-imprenta ng tig-$1 milyon kada Pilipino, isang musikero na nais gawing 110 volts lahat ng 220 na linya ng kuryente para maging mura, isang magsasakang naglista ang trabaho bilang &amp;quot;Messiah,&amp;quot; isang babaeng kasintahan daw ni George W. Bush, isang six-star general ng mundo. Mahabang air time ang ibinigay nila sa lalaking lulutas ng lumalalang krimen sa paghakot sa lahat ng manghuhula para isuplong ang mga salarin, sa isang pumirmang Juan dela Cruz at isa pang nagpakilalang si Nanjnaaan Nallalasnkeyjgodn Narmannahaisn, sa taong lulutas ng gulo sa pag-atas sa NPA at MILF na maghalinhinan araw-araw sa pagpapanatili ng kapayapaan, at sa probinsiyanong na-enganyo tumakbo sa halalang pambansa dahil 7,000 ang nakuha niyang boto bilang barangay kagawad. Hagikgikan ang mga brodkaster nang sabihin ni Comelec chief Ben Abalos, dating mayor ng Mandaluyong, na idi-disqualify silang nuisance candidate kung hindi mapatunayan na kaya magdaos ng pambansang kampanya. Lalong naghiyawan nang sumagot ang isa na hindi siya panggulong kandidato kundi kandidato para Pangulo. Iling na lang ng isang brodkaster, ganyan na yata talaga karami ang naglipanang baliw sa mga kalsada, lalo na’t binabalak ng gobyerno ibenta ang mental hospital sa Mandaluyong. Kung tutuusin, hindi ba kabaliwan kumandidatong Presidente ng isang bansang wala nang pag-asang giyahan? Walang negosyanteng nagbabayad ng tamang buwis. Walang driver na sumusunod sa batas-trapiko. Nagkalat ang illegal vendors sa bangketa. Dinidinamita ng mga mangingisda ang karagatan. Kinakalbo ng kaingero ang kabundokan. Ang mga pulis, kotong ang inaatupag. Sa BIR, puro kurakot. Di kaya sina GMA, FPJ, Roco at Lacson ang mga tunay na baliw?</body>
<link>http://www.philstar.com/Article.aspx?articleId=232572&amp;publicationSubCategoryId=94</link>
</article>
<article>
<title>'Basurang' pangangatuwiran ni Mayor Joey Marquez!</title>
<author>BAHALA SI TULFO Ni Ben Tulfo</author>
<date>
<month>December</month>
<day>22</day>
<year>2003</year>
</date>
<body>KUNG ang pag-uusapan ang galing sa pagdadahilan, pagpapalusot at baluktot na pangangatuwiran, likas ito kay Para&amp;ntilde;aque Mayor Joey &amp;quot;Tsong&amp;quot; Marquez. Itinuturo ni Tsong ang pagdami ng basura ng lungsod ng Para&amp;ntilde;aque sa mga taong dumadaan sa Baclaran araw-araw. Sino kaya ang ginago nito? Nagbigay pa ng bilang ang &amp;quot;komedyanteg&amp;quot; si Marquez, umaabot daw ng 1 milyong mga &amp;quot;transient&amp;quot; ang dumadaan araw-araw sa Baclaran na alam naman ng lahat. Ang gusto yatang sabihin ng kenkoy na lahat ng mga dumadaan sa Baclaran ay nagtatapon ng kani-kanilang mga basura? Tsk... tsk... tsk. Nandiyan ’yung DIvisoria sa Manila at Cubao sa Quezon City. Hindi ginagawang katwiran ng mga alkalde nito ang mga &amp;quot;transient&amp;quot;. Kenkoy nga talaga si Marquez o hindi lang alam ang kanyang pinagsasabi. Ang hubo’t hubad na katotohanan, ayaw tumingin ng diretso ni Marquez sa walang katapusang problema sa basura simula ’nung mahalal siya bilang alkalde. Matitibay ang sikmura ng mga opisyales ni Tsong sa kanyang city hall. Hindi nababagabag ang kanilang mga konsensiya mula nung ginawa nilang dumpsite ang pampublikong sementeryo ng lungsod, ang Palanyag. REN Transport Corp. na ngayon ang kontratista ng basura sa lungsod Para&amp;ntilde;aque. Subalit wala itong pinagkaiba sa dating hunghang na kontratistang si Joey Reyes. Ika nga sa Ingles, &amp;quot;same dog with a different collar.&amp;quot; Binansagan kong &amp;quot;Para&amp;ntilde;aque Garbage King&amp;quot; si Reyes nung panahon ng kanilang maliligayang araw ni Tsong. &amp;quot;Nagkakasundo&amp;quot; pa sila ng kanyang tukayong si Joey Marquez. Maraming alam ang kontratistang si Joey Reyes sa kabulukan sa Para&amp;ntilde;aque City Hall ni Tsong. Si Joey Reyes ang makapagsasabi kung magkano ang kanyang ibinabayad na komisyon sa basura buwan-buwan noon. Hindi raw bumababa sa halagang P5 milyon kada buwang komisyon para sa tanggapan pa lang ng alkalde. Kaya naman umaalingasaw ang bantot ng basura sa Para&amp;ntilde;aque nung panahon ni Joey Reyes. Hanggang ngayon pagdadahilan at pangangatwiran pa rin ang mga pinagsasabi nitong si Mayor Tsong. Kawawang mga residente ng Para&amp;ntilde;aque. Nagmalaki pa ang &amp;quot;magaling&amp;quot; na alkalde, hindi raw nagkukulang ang City Hall ng Para&amp;ntilde;aque sa paghahakot ng basura gabi-gabi sa naging pahayag nito sa Philippine Star, ang broadsheet ng dyaryong ito. Patuloy pa rin ang pagtambak ng basura sa sementeryo ng Palanyag. Nakahanap na ng bagong mababaw na dahilan si Tsong ngayon kung bakit dumadami ang basura sa Para&amp;ntilde;aque. Kawawang mga nagsisimba sa Baclaran church, mga namimili maging ang mga dumadaan dito. Sila ngayon ang dahilan kung bakit mabantot ang lungsod ng Para&amp;ntilde;aque. Tsong, kaya mo pa bang ipikit ang iyong mga mata bago ka matulog sa gabi? Ganito ka rin kaya kapag ika’y naging congressman o mas magiging masahol ka pa?</body>
<link>http://www.philstar.com/Article.aspx?articleId=232581&amp;publicationSubCategoryId=94</link>
</article>
<article>
<title>&amp;quot;Trahedya sa gitna ng Pag-Ibig&amp;quot; - Part II</title>
<author>CAVELNTO FILES Ni Tony Calvento</author>
<date>
<month>December</month>
<day>22</day>
<year>2003</year>
</date>
<body>NABANGGIT ko noong nakaraang Biyernes na inamin sa akin noon ng mag-asawa na walang nababanggit sa kanila si Lani tungkol kay Lito Lumbera. Nalaman lamang niya na ginugulo pala si Lani ni Lito matapos ang madugong insidente noong ika-4 ng Abril. Kung susuriin, talagang napakasakit ng buong pangyayari. Matatapos na noon ang pasukan, si Lani ay kumakain kasama ng iba pa niyang mga ka-klase mga bandang 11:30 ng tanghali. Last examination na niya noong hapong iyon. Subalit ipinagkait pa rin sa kanya ang kapalaran ang matapos niya ang kanyang kurso at maging isang ganap na doktor. Bago noong araw na ‘yun, nagkaroon ng kasunduan sina Ferdie at Lani na huwag munang magkita at mag-usap dahil pareho nga silang mag-re-review para sa kanilang final exams. Nakarating ang balita kay Lito na hindi nagkikita sina Lani at Ferdie at ang buong akala niya ay wala na sila kaya pwede na siyang umentra. At ito ay kanyang ginawa. Sinubukan niyang sundan si Lani sa lahat ng lugar na pinupuntahan nito. pinapadalahan niya ng kung anu-anong regalo gaya ng chocolates, cards at mga bulaklak. Binabale-wala lamang ito ni Lani dahil minsan, nagtapat siya kay Lito na wala talaga siyang maasahan sa kanyang panliligaw dahil may nobyo na siya. &amp;quot;Boyfriend pa lang pala. Hindi pa naman sila kasal,&amp;quot; ang mariing sagot ni Lito sa kanyang sarili. Kaya noong nagkaroon ng ‘cooling-off period yung dalawa, inisip ni Lito na ito na ang kanyang pagkakataon na makapanligaw kay Lani. Noong ika-4 ng Abril, kasama ni Lani sa kanyang mesa sina Grace, Jacinto at Ramon. Apat sila doon habang si Ferdie naman ay nasa kabilang mesa sa loob ng ‘Kawayan’ Restaurant. Pumasok sa loob si Lito ng restaurant at nakita niya si Lani. Ang ginawa nito ay nilapitan niya at tinabihan pa ito ayon sa ilang mga nakasaksi ng buong pangyayari. Ang ginawa naman ni Lani dahil nandoon nga si Ferdie sa loob ng restaurant, lumipat si Lani ng ibang upuan. Sinundan pa rin siya nitong makulit na manliligaw. Nagalit na si Lani at medyo nag-alsa siya ng boses pero pakiusap pa rin naman niyang sinabi kay Lito na tigilan na siya. May exams pa siya noong hapon na iyun. Nagtinginan ang lahat ng tao sa loob ng ‘Kawayan’ restaurant kaya’t napahiya itong si Lito. Galit na galit siyang naglakad papunta ng kanyang dormitoryo. Ayon sa mga taong nakakita kay Lito, may dala-dala ito dalawang baril. Mga .38 caliber revolvers. Lumabas siya ng dormitoryo at nagtungo sa ‘Kawayan restaurant. Lahat ng kanyang mga nakasalubong ay lumalayo sa kanya sa takot na baka sila naman ang pagbalingan ng galit nito. Tumayo siya sa harap ng restaurant at tinitigan ito. Pagkalipas ng ilang sandali, naglakad ito papunta sa pintuan ng kainan. Pagpasok niya sa loob ng restaurant, hinanap niya si Lani at lumapit siya. Marami ang nakakita ng buong pangyayari. Dapat nating tandaan na maraming estudyante ang kumakain sa lugar na yon at eksaktong lunchbreak. Nangyari ang krimen ng tanghali at maliwanag pa ang buong kapaligiran. Nilapitan ni Lito si Lani sa kinauupuan nito na hawak pa rin ang kanyang baril. Tinitigan niya ito matalim. Ang mga ibang kumakain na nakaramdam na may masamang mangyayari ay agad na lumayo sa mesa ni Lani. Inumpisahan niyang sigawan at murahin si Lani. Galit na galit siya at nanginginig sa galit ang kanyang boses. Abangan sa Miyerkules ang huling bahagi ng istoryang ito at ang kapana-panabik na kabanata kung ano ang nagyari sa ‘Kawayan’ restaurant sa tapat lamang ng Bi&amp;ntilde;an Medical School mula pa rin sa crime classic files ng inyong lingkod dito lang sa CALVENTO FILES sa PSN. Para sa anumang reaksyon maaari kayong mag-text sa 09179904918. Maaari din kayong tumawag sa 7788442.</body>
<link>http://www.philstar.com/Article.aspx?articleId=232584&amp;publicationSubCategoryId=94</link>
</article>
<article>
<title>EDITORYAL - Paghihiganti ng kinalbong kagubatan</title>
<author></author>
<date>
<month>December</month>
<day>23</day>
<year>2003</year>
</date>
<body>BANGIS ng lupa na tumabon sa mga kawawa. Sisihin sa pangyayari ang illegal loggers at ang walang ngiping batas sa Southern Leyte. Mahigit 160 katao na ang namamatay sa pagguho ng lupa sa mga lugar ng San Francisco at Liloan sa Southern Leyte. Natabunan ng lupa ang mga biktima at sa mga hinihinalang namatay, 70 pa lamang ang nahuhukay. Ang pagguho ng lupa sa dalawang nabanggit na bayan ay dahil sa walang tigil na pagbuhos ng ulan. Anim na araw umulan doon hanggang sa umapaw ang mga ilog. Noong Biyernes ng gabi, nakarinig ng malakas na ugong ang mga residente at sa isang iglap, rumaragasang putik ang tumakip sa kanilang mga bahay. Marami ang hindi na nagising. Naganap ang trahedya, limang araw bago sumapit ang Pasko. Idineklara ni President Gloria Macapagal-Arroyo na calamity area ang mga nabanggit na lugar. Habang rumaragasa ang putik at walang tigil sa pagguho ang lupa sa Southern Leyte, ganyan din ang nangyari sa isang village sa Surigao City noong Biyernes ng umaga. Labing-apat katao ang namatay dahil sa pagguho ng lupa. Ang walang tigil na pag-ulan din ang dahilan ng pagguho ng lupa. Itinuturong dahilan ng trahedya sa dalawang nabanggit na lugar ang grabeng pagkakalbo ng mga kagubatan. Naubos na ang mga malalaking kahoy dahil sa walang patumanggang katakawan ng mga illegal loggers. Wala nang mga ugat na kumakapit sa lupa kaya naging mahina at gumuho dahil sa walang tigil na pag-ulan. Bukod sa pagguho ng lupa, umalagwa rin ang tubig-baha at umapaw ang mga ilog. Naging mabangis ang lupa at baha na para bang naghiganti sa pagtampalasan sa mga kabundukan. Naningil nang biglaan. Marami ang idinamay. Noong November 5 , 1991, nangyari na rin ang ganitong trahedya sa Ormoc City sa Leyte rin. Bumaha rin at nagkaroon ng landslides. Mahigit 5,000 katao ang namatay. Ang grabeng pagkakalbo rin ng kagubatan ang itinuturong dahilan sa Ormoc tragedy. Ang mga bundok sa Ormoc ay hinubaran at nang umulan nang walang patlang ay gumuho. Subalit sa pangyayari ngayon na muling gumuho ang lupa sa Southern Leyte, wala ring nakuhang leksiyon ang mga taga-roon. Patuloy pa ring kinalbo ang kagubatan at wala namang ngipin ang gobyerno particular ang Department of Environment and Natural Resources (DENR) kung paano mapipigilan ang mga matatakaw na loggers na matagal nang nagsasamantala sa mga kagubatan sa mga bayan ng San Francisco at Liloan. Kailan nga ba matututo ang bawat isa para mapangalagaan ang kapaligiran?</body>
<link>http://www.philstar.com/Article.aspx?articleId=232675&amp;publicationSubCategoryId=94</link>
</article>
<article>
<title>Nais ibawal muli ang ideolohiya</title>
<author>SAPOL Ni Jarius Bondoc</author>
<date>
<month>December</month>
<day>23</day>
<year>2003</year>
</date>
<body>MAY panukala sa Kongreso ang AFP na ibalik ang Internal Security Act ni Marcos. Ito ang batas na nagbibilanggo sa pagsapi sa New People’s Army. Lumalakas daw kasi muli ang NPA, anang AFP, at nangingikil pa ng bilyun-bilyong piso bilang permit to campaign sa mga kandidato sa 2004 elections. Ni-repeal ni Cory Aquino ang mapaniil na batas na ‘yon. Ni-repeal din ng Kongreso, sa pamumuno ni Fidel Ramos at Joe de Venecia, ang Anti-Subversion Law. Ito ang batas noon pang dekada-50 na nagbabawal din sa pagiging komunista. Katamaran sa trabaho at kakitiran ng isip para sa militar na ibalik ang mga batas na iyon. Hindi dapat ipagbawal ang pagsali sa ano mang kasapian-maging ito ay maka-Kristo o maka-Satanas, maka-demokrasya o maka-diktadura-basta wala itong nilalabag na batas. Ginagarantiya ng Konstitusyon ang malayang pag-iisip. Maaring pumanig ang bawat isa sa ano mang isyu, at malaya siyang magmukhang tanga kung panis ang kanyang tinataguyod. Malinaw sa Konstitusyon at sa Revised Penal Code na bawal magbuhat ng armas laban sa gobyerno. Kung merong nagrerebelde o tumitiwalag sa Republika, dapat silang isakdal hindi dahil sa kanilang paniwala kundi sa aktong rebellion at illegal possession of firearms. Malinaw din sa Revised Penal Code na bawal mangikil. Gobyerno lang ang may awtoridad na magpataw ng buwis. Kung merong tao na naniningil para sa permit to campaign, dapat sila kasuhan ng extortion. Hindi puwedeng magkaroon muli ng batas na nagdidikta ng pag-iisip ng mamamayan. Ang mag mapaniil na batas ang mismo nag-udyok ng rebelyon nu’ng dekada-50 hanggang -80. At dahil inabuso ng militar ang mga batas para supilin ang malayang pag-iisip, lalong lumakas di lang ang NPA kundi pati MNLF. Pero nang alisin nina Cory, FVR at JDV ang mga batas na ito, lumantad ang mga dating komunista at separatista upang sumali sa mapayapang debate at eleksiyon.</body>
<link>http://www.philstar.com/Article.aspx?articleId=232684&amp;publicationSubCategoryId=94</link>
</article>
<article>
<title>Magandang lady lawyer, tinarayan ng isang pari sa Manaog Church</title>
<author>BALITANG SPECIAL Ni Deo Macalma</author>
<date>
<month>December</month>
<day>23</day>
<year>2003</year>
</date>
<body>ALAM n’yo bang tinarayan ng isang kilalang pari ang isang magandang laywer nang magpa-bless ng bagong sasakyan sa Manaoag Church, Pangasinan? Ayon sa aking bubuwit 2 days na lang at Pasko na. Happy birthday muna kay Mr. Cesar Lee, Presidente ng Toyota Alabang; dating Sen. Nikki Coseteng, Al Mendoza ng Inquirer; dating Sec. Sonny Escudero, Bro. Al Obsum ng Kagitingan Lodge at Dansel ‘‘Preggy’’ Palma ng Honda. * * * Alam n’yo bang meron palang paring mataray sa Manaoag Chuch sa Pangasinan? Ayon sa aking bubuwit, galit na galit ang isang magandang lawyer nang magtungo sa Our Lady of Manaoag Chuch sapagkat siya ay tinarayan ng isang matabang pari. Noong December 12, 2003, ang lawyer mula sa Metro Manila ay nagtungo sa Manaoag Church upang ipa-bless sana ang kanyang brand new car, isang itim na Honda Civic. Siyempre, upang maging masuwerte at malayo sa disgrasya, ang lawyer ay nagmaneho patungong Manaoag church para pa-bendisyunan ang kanyang kotse. Ayon sa aking bubuwit, dahil sa layo ng biyahe at trapik, pasado alas-sais na ng gabi nang dumating sa simbahan ang lady lawyer. Dito ay natuwa naman siya dahil inabutan niya roon ang isang kilalang pari para mapabendisyunan ang kanyang kotse. Inabutan niya ang pari na nagbibigay ng instruction kung ano ang gagawin ng kanyang mga staff pagdating ng grupo nina actress Judy Ann Santos. Lumapit kaagad ang lawyer kay Father at kinausap para pabendisyunan ang bagong Honda Civic. Nagulat ang lady lawyer nang sumagot ang matabang pari. Nagalit at tinarayan ang lawyer. Hindi raw ba niya alam na ang oras ng pagpapa-bless ay hanggang 4:00 p.m? Aba, mataray ang bruha! * * * Ayon sa aking bubuwit, dahil nagalit ang pari, nagpakumbaba pa rin ang lady lawyer at nakiusap na baka naman puwede siyang pagbigyan kasi bumiyahe pa siya ng malayo. Pero talagang matigas ang pari, kahit na sa tabi na niya ang ginamit na holy water sa katatapos na misa ay hindi pa rin binendisyunan ang kotse ng lawyer. Sori ka na lang atorni. Ayon sa aking bubuwit, ang paring mataray ay dating parish priest sa isang malaking simbahan sa Quezon City. Siya ay itinapon sa probinsiya dahil nasangkot sa anomalya sa pera. Siya ay kaaway nina Bishop Socrates Villegas at Msgr. Nico Bautista. Siya ay walang iba kundi si Fr. R. as in Rest in Peace.</body>
<link>http://www.philstar.com/Article.aspx?articleId=232691&amp;publicationSubCategoryId=94</link>
</article>
<article>
<title>Piliin ang tamang kandidato</title>
<author>HALA BIRA! Ni Danny Macabuhay</author>
<date>
<month>December</month>
<day>23</day>
<year>2003</year>
</date>
<body>MARAMI pala ang bumabasa ng aking kolum. Akala ko ay mga kamag-anak ko lamang ang sumusubaybay. Nalaman ko ito ng ako’y dumalo sa mga Christmas Party nitong mga nakaraang araw. Marami ang nag-text at tumawag sa akin. Iba’t ibang reaksyon sa isinulat ko noong nakaraang kolum tungkol sa kay Bro. Eddie Villanueva bilang kandidato sa pagka-Pangulo sa darating na election. Sumasang-ayon sila na si Bro. Eddie ang pinuno at pastor ng 7 milyong miyembro ng Jesus Is Lord, ang kailangang maging pangulo ng ating bansa sa mga panahong katulad nito sapagkat maliban sa siya ay may mataas na pinag-aralan na may magaling na liderato. Sa pagtakbo ni Bro. Eddie, kapansin-pansin na nabawasan ang mga taga-suporta ng ibang presidentiables lalo ni FPJ at Ping Lacson. Ang problemang nakikita ng mga bilib kay Bro. Eddie ay ang kawalan nito ng makinaryang-pampulitika at ang salaping panggugol sa kandidatura. Marami pa rin ang naniniwala na lamang na lamang pa rin si Pangulong Gloria Macapagal-Arroyo sa lahat ng mga tumatakbo sa pagka-pangulo sa 2004 nang dahil sa siya ang nakaupo. Sagot ng gobyerno ang gastos niya sa paglilibot sa buong bansa at ang ibinibigay niyang tulong na katulad ng lupa at pabahay sa mamamayan. May palagay akong may mga mahahalaga pang pagbabago ang magaganap sa ating pulitikahan bago dumating ang eleksyon. Harinawang dumating na ang panahon na maging tama na ang maging pag-iisip at puso ng ating mga kababayan sa pagpili ng tunay na mga taong nararapat lamang na magsilbi sa ating bansa.</body>
<link>http://www.philstar.com/Article.aspx?articleId=232697&amp;publicationSubCategoryId=94</link>
</article>
<article>
<title>Kawal dapat bang magpasalamat kay GMA?</title>
<author>PANAGINIP LANG Ni Nixon T. Kua</author>
<date>
<month>December</month>
<day>23</day>
<year>2003</year>
</date>
<body>NAGSALITA si Madam Senyora Donya Gloria sa ika 68 na aniversaryo ng Armed Forces of the Philippines na idinaos sa Camp Aguinaldo kung saan pinaalala niya na sa kanyang administrasyon tumaas ang suweldo ng mga kawal at nagkaroon ng pabahay sa mga sundalo na nagkakahalaga ng isang bilyong piso. Ang ginawa ni Madam Senyora Donya Gloria ay malinaw na pangangampanya bagama’t ayaw aminin ng Malaca&amp;ntilde;ang.&amp;nbsp; Ang kinatuwiran ng mga alipores niya ay hindi raw pamumulitika ang ginawa niya kung hindi isang pagpapahayag lang daw ng mga nagawa ng kanyang administrasyon para sa ating mga kawal. Sa madaling salita ang ginawa niya ay pagbubuhat ng sariling bangko.&amp;nbsp; Isang bagay na ayaw ng sambayanan lalo na ang mga matatanda na laging sinasabi na nararapat tayong maging mapagkumbaba at hindi maging arogante at mayabang. Masakit nito inaangkin ni Madam Senyora Donya Gloria ang pagtaas ng suweldo ng mga sundalo na para bang ang perang dinagdag ay galing sa kaniyang bulsa o di kaya’y galing sa bulsa ni JOSE PIDAL. Nakalimutan yata ng administrasyong ito na ang karagdagang sahod na tatanggapin ng ating mga kawal at iba pang benepisyo ay galing sa sambayanan o sa simpleng salita ay sa buwis na binabayaran natin, kasama na riyan ang buwan-buwang kinakaltas sa mga ordinaryong empleyado. Bagama’t naniniwala tayong tama lamang&amp;nbsp; na lumaki ang sahod ng mga kawal na nagbubuwis ng kanilang buhay para sa Inang Bayan, sa sambayanan sila dapat magpasalamat at wala silang utang na loob kay Madam Senyora Donya Gloria. Kesa magbuhat ng sariling bangko, manumbat at agawin ang dapat ay pasasalamat sa sambayanan, ang nararapat gawin ni Madam Senyora Donya Gloria at ng kanyang mga alipores na mapagsamantala ay tiyaking matigil ang mga nakawan at kurakutan sa Armed Forces. Ang dapat ay tiyakin nilang nasa tamang quality ang mga armas at bala ng mga sundalo ng sa gayon ay di sila mapatay sa pakikipaglaban sa mga rebelde.&amp;nbsp; Tiyakin din nila, lalo na ang mga alipores at kaalyado niya sa military na hindi pagkakakitaan ang mga ahensiyang gaya ng RSBS, AFPSLAI, PVAO at iba na ang tungkulin ay palaguin ang benepisyo ng mga sundalo nang mayroon sila at ng kanilang pamilyang pakinabangan pag retiro nila. Kung yan ay magagawa n’yo at higit pa ay isauli ang mga ninakaw, diyan kayo pasasalamatan at tiyak ipagbubunyi pa.&amp;nbsp; * * * Tuloy ang pananakot at pambabastos ng ilang mga alipores at taga-suporta ni Madam Senyora Donya Gloria sa inyong lingkod at palagay ko ay ginagawa rin nila sa iba pang mga pumupuna sa mga pagkakamali at katiwalian ng administrasyong ito. Kung ayaw niyong mabatikos ang inyong mga gawaing umaalingasaw, magpakatino kayo at magsilbi ng tapat upang sa gayon ay mapuri kayo at hindi maging kahiya-hiya. Tandaan ninyo, masarap ang simpleng pamumuhay at masamang ipakain sa pamilya ang mga nakaw na yaman, baka magkasakit lang sila dahil sa pagmumura ng sambayanan at sa dakong huli ay mas malaki ang gastos at ang paghihirap na magsisilbing parusa.&amp;nbsp;&amp;nbsp; * * * Ang bilang ng mga text messages na natanggap natin bilang kasagutan kung mananalo pa ba si Madam Senyora Donya Gloria sa darating na halalan ay umabot sa 112 at 14 lang ang nagsasabi na muli siyang mananalo.&amp;nbsp; Ang ilang mga kasagutan ay ilalathala natin. Sa katanungan naman kung sino ang tunay na oposisyon, 166 ang tumugon na si Sen. Ping Lacson ang tunay na oposisyon.&amp;nbsp; Atin ding ilalathala ang iba rito. Gusto rin natin bigyan ng atensyon ang hinaing ng ilang mga retiradong empleyado ng gobyerno na nagsasaad sa mga text message na hindi raw nagbigay ng umento ang GSIS sa kanilang ngayong taon. Hinihintay natin ang kasagutan ng GSIS at isama n’yo na rin ang tanong ng marami pang ibang texters na nagsasabing delayed pa rin daw ang kanilang mga benepisyo at mga loan application.&amp;nbsp; Karamihan sa kanila ay naghihinala na naubos na ang mga kontribusyon sa naturang ahensiya.&amp;nbsp; Sana mali sila at hindi totoong nalustay ang perang kontribusyon ng mga empleyado ng gobyerno upang sa pagretiro ay may makuhang pension kahit maliit. * * * Ang pnakmhlgang ngwa ng administrasyong arroyo ay ang nagkaroon ng puwesto ang Pilipinas sa UN na di nagawa ng ibang administrasyon. –09165078505; Wla n laos na c Madam Gloria Makapidal Aroyo.&amp;nbsp; D na mkhbol&amp;nbsp; yan. Mahati man ang oppsition pnlo pa rin.&amp;nbsp; sna c Ping at da King ang magsama cgurado Ping Poe. –09196270033; D na mananalo c GMA dahil simula ng naging president c Ginang C. Aquino ay ayaw na ng bayan ang babaing presidente.&amp;nbsp; Kung buhay p sana c Marcos siya ang iboboto namin. –09208166026; Kng pagbabasehan ang mga nangyayari sa ating bansa khit cguro c amay bisaya kyang ilampaso c pangulong Gloria. –09207639236; True oposisyn sen. ping lacson. –09272106513; Para sakin ang tunay na oposisyon c lacson kc dti ncya oposisyon c poe ngayon lang pmasok sa politika. –09182578476; Hindi! No! hindi mananalo c Madam Senyoa Gloria sa 2004 elections.&amp;nbsp; In her dreams! –09182097186;&amp;nbsp;C lacson ang tunay na oposisyon. Alam n pres Gloria na malakas c ping kaya shotgun accusation ang bira kay lacson. Sen. angara please keep distance. –09196307514; D na sya nhiya na sbihin nya s afp n sya rw ang&amp;nbsp; ngtaas ng shod ng afp. Hmhngi n sya ng byad. Kala nya knya ung pera idnagdg. –09162233813; Gusto ko manalo c gma kesa naman kay fpj na itinutulak lang ng mga trapo. –09208557913; Isa akong ofw sa akng pananaw 100 percent ang panalo ni pgma sa 2004 election. –8536618750; Car using siren tra 716 midnight green Honda civic last dec 18 in angeles pampanga, nb, nlex 2:50 pm. –09187959625. * * * Para sa ano mang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=232703&amp;publicationSubCategoryId=94</link>
</article>
<article>
<title>Goodbye, NAIA</title>
<author>ORA MISMO Ni Butch M. Quejada</author>
<date>
<month>December</month>
<day>23</day>
<year>2003</year>
</date>
<body>ANG batang sarado ni Mike Arroyo ay nagmumuni-muning magbitiw sa kanyang puwesto anumang oras pagkatapos ng bagong taon. Si MIAA general manager Edgardo Manda, ang tinutukoy ng mga kuwago ng ORA MISMO. Ibinulong ng isang asset mula sa Malaca&amp;ntilde;ang ang naging usap-usapan sa mga kuwago ng ORA MISMO, tungkol sa kuwentong ito. Marami raw naglo-lobby sa Palasyo para makapalit ni Manda sa airport. Si Manda kasi ang isa sa mga pinagkakatiwalaan ng Palasyo sa paghahanda sa kampanya ni Prez Gloria. Mula noong 1992, nang tumakbong senador si Prez Gloria ay kasama na niya si Manda sa pag-orbit sa Pinas. Kasama rin si Ed ng tumakbo si Prez noong noong 1998 bilang Vice Prez ng Pinas. Kayat ang tiwala ng mag-asawa kay Manda ay hindi kayang bilhin ng pitsa. Sa airport ay halos magta-tatlong taon na ito bilang manager. Nalampasan ang problemang tulad ng SARS, Capt. Villaruel incident, terrorism, PIATCO at Jose Pidal issue. Nalampasan at nakayanan ni Manda ang mga lindol na problema nito sa airport. Ang akala ng mga kuwago ng ORA MISMO, noong una ay papasukin ni Manda ang magulong daigdig ng pulitika kaya panay ang biro ng mga close friends nito sa kanya. ‘‘Marami bang pabor na hiningi si Manda sa kanyang amo? Tanong ng kuwagong mananaliksik. ‘‘Palagay ko wala dahil hindi naman mukhang pitsa si Ed,’’ sagot ng kuwagong Kotong cop. ‘‘Eh, bakit siya magre-resign ok siya sa airport?’’ ‘‘Isa kasi si Ed sa mga trusted man ng mag-asawa kaya ganoon,’’ anang kuwago ng SPO-10 sa Crame. ‘‘Paano ngayon?&amp;quot; ‘‘Babalik pa naman sa NAIA si Ed kung mananalo si Prez Gloria kay FPJ sa darating na eleksiyon?’’ ‘‘Paano kung matalo?’’ ‘‘Diyan, tiyak goodbye na si Ed, he-he-he!</body>
<link>http://www.philstar.com/Article.aspx?articleId=232707&amp;publicationSubCategoryId=94</link>
</article>
<article>
<title>Iskuwater</title>
<author>IKAW AT ANG BATAS Ni Atty. Jose C. Sison</author>
<date>
<month>December</month>
<day>23</day>
<year>2003</year>
</date>
<body>SI Marta ay nagmamay-ari ng anim na lote (1-A,B,C,E,F,G) na magkakahiwalay ang titulo na nakarehistro sa kanyang pangalan. Nang siya ay mamatay ang anak niyang si Lina ang nangasiwa sa mga loteng nabanggit. Nagsampa si Lina ng kasong unlawful detainer sa Metropolitan Trial Court (MeTC) laban kay Berto at sa 46 na kasamahan pa nito na naninirahan sa mga nasabing lote. Pinaboran ng Korte si Lina kung saan iniutos ang demolisyon ng mga bahay ng mga iskuwater. Subalit hindi ito mapatupad dahil sa mga legal na hakbanging ginawa ng grupo nina Berto. Samantala, isang grupong naninirahan sa lote 1-F at G ang nag-organisa ng isang asosasyon (SNA). Kinatawan ng SNA si Fred kung saan nagsampa sila ng reklamong prohibition with preliminary injunction laban kay Lina. Ayon sa SNA, dapat daw na hindi makasama ang kanilang mga bahay sa demolition order dahil hindi naman sila partido sa orihinal na kasong unlawful detainer na isinampa ni Lina. Isa raw itong paglabag sa karapatan nila sa legal na proseso kapag ang mga bahay nila ay isinama sa demolisyon. Tama ba ang mga miyembro ng SNA? Mali. Sa kasong ejectment na isang personal action, ang desisyon ng Korte ay sumasaklaw lamang sa mga partido na kasama sa kaso at nabigyan ng pagkakataong marinig at malitis sa Korte maliban na lamang kung isang iskuwater ay naninirahan sa lupang pinagtatalunan. Kaya, ang isang iskuwater na walang karapatang naninirahan sa lupa ng iba ay masasaklaw ng desisyon ng korte. Sa kasong ito, si Fred at ang grupo nilang SNA na mga iskuwater ay walang karapatang manirahan at manatili pa sa lote ni Lina. Samantala, ang pagmamay-ari sa mga loteng ito sa pangalan ni Marta ay kinilala naman ng grupo subalit wala naman silang maipakitang ebidensiya na magpapatunay na maaari silang manirahan dito tulad ng isang nangungupahan. Ang depensa nilang hindi sila partido sa orihinal na kasong unlawful detainer ay hindi balidong dahilan upang sila ay hindi masaklaw ng desisyon ng Korte. Kaya, ang mga miyembro ng SNA, si Bert at ang mga kasamahan nito ay dapat na lisanin ang lote ni Lina (Sunflower Neighborhood Ass. vs. Court of Appeals and Caparas, G.R. 136274, September 3, 2003).</body>
<link>http://www.philstar.com/Article.aspx?articleId=232709&amp;publicationSubCategoryId=94</link>
</article>
<article>
<title>Editoryal -Isang linggo lang? Anak ng jueteng</title>
<author></author>
<date>
<month>December</month>
<day>24</day>
<year>2003</year>
</date>
<body>HINDI maaaring malimutan ang mga sinabi ni Philippine National Police (PNP) chief Gen. Hermogenes Ebdane Jr. Sabi niya noon, isang taon lang ang palugit niya para durugin ang kidnapping syndicates. Ang pangako ay ginawa pa niya sa harap ni President Gloria Macapagal-Arroyo. Lumipas ang isang taon, pero hindi natupad ang pangako. Lalo pang namayagpag ang kidnapping syndicates. Noong nakaraang linggo isang panibagong pangako na naman ang binitiwan ni Ebdane. Ito ay may kaugnayan naman sa jueteng. Bilib it or nat pero isang linggo lang daw at tapos ang jueteng! Ipinangako ni Ebdane kay Mrs. Arroyo na kaya niyang ipahinto ang jueteng. Sa pakikipag-usap umano niya kay Mrs. Arroyo, nagpalabas na siya ng kautusan sa lahat ng field commanders ng PNP para sa one-strike policy. Lahat umano ng field commanders na hindi makatutugon sa kanyang direktiba ay sisibakin sa puwesto. Kamakalawa, ipinagmamalaking sinabi ni Ebdane na sa Pasko ay &amp;quot;jueteng free&amp;quot; na ang bansa. Paskong walang jueteng. Wow! Kung magkakaroon ng katotohanan, eksaktong isang linggo nga ang pangako ni Ebdane. At kung makikita ang katibayan sa kanyang pangako, siya ang kauna-unahang PNP chief na nakagawa ng ganitong kahanga-hangang bagay. Wala ni isa mang hepe ng PNP na naipatigil ang jueteng bagkus ay naging talamak pa sapagkat nakikinabang sa sugal na ito. Hindi lamang ang mga opisyal ng PNP ang nakikinabang dito kundi maging ang local officials. Sa isang linggong kampanya laban sa jueteng, nakaaresto ang PNP ng 1,105 katao at 165 rito ang nakasuhan na. May kabuuang P384,757 na taya sa jueteng ang nakumpiska ayon kay Ebdane. Ang Metro Manila ayon kay Ebdane ay malinis na rin sa jueteng. Subalit kakatwa namang sa isang linggong operasyon ay pawang mga &amp;quot;dilis&amp;quot; ang nadakma ng PNP. Wala ang mga &amp;quot;big fish&amp;quot; o mga bigtime gambling lord. Ang inaasahan ng taumbayan ay ang malalaking isda ang malalambat. Sa haba ng panahon na sakmal-sakmal ng jueteng ang bansa, nangangarap ang marami na makahulagpos naman sa kuko ng mga gambling lords. Ang kampanya ni Ebdane sa jueteng ay maraming naghihinala na may kaugnayan sa pulitika. Ngayon lang siya naging pursigido sa bagay na ito. Marami rin namang nagsasabi na aalisin na siya sa puwesto kaya jueteng ang pinagbalingan. Sabagay wala namang mawawala kung subukan niya. Iyon nga lang nakatatawa ang kanyang biglaang kampanya. Isang linggo lang ang jueteng! Ho-ho-ho!</body>
<link>http://www.philstar.com/Article.aspx?articleId=232772&amp;publicationSubCategoryId=94</link>
</article>
<article>
<title>Chief Insp. Jackson Tuliao ba't di mo ginalaw ang makina ni Randy Sy ?</title>
<author>Ni Bening Batuigas</author>
<date>
<month>December</month>
<day>24</day>
<year>2003</year>
</date>
<body>ISANG malaking hamon para sa liderato ng bagong hepe ng NCRPO na si Dir. Ricardo de leon ang patuloy na pamamayagpag ng video karera sa kaharian ni Manila Mayor Lito Atienza. Pero kung ang malawakang raid na isinagawa ni Chief Insp. Jackson Tuliao ang gagawing basehan, mukhang nasa tamang landas si De Leon. Si Tuliao kasi na naka-assign sa Regional Intelligence and Special Operations Office (RISOO) ang namuno sa raid noong Disyembre 17 at umaabot sa 47 makina nina Buboy Go, Arnold Ajesta, Boy R. Neri, Sancho ang kanyang nakumpiska. Kaya lang bakit hindi ginalaw ni Tuliao ang mga makina naman ng inaanak ni Mayor Atienza na si Randy Sy? Kaya ang biruan sa ngayon ng mga video karera operators sa Maynila ay ganito, ‘‘Buboy Stop, Randy Go.’’ He-he-he! may basbas kaya ni De leon ang ginawa ni Tuliao? Maganda na sana ang inumpisahan ni Tuliao kaya lang ang balita ko hindi naman niya idineklara sa hepe ng RISOO na si Sr. Supt. Bondoc ang kanyang trabaho. Ibig kong sabihin mga suki, hindi sa Camp Bagong Diwa dinala ang nakumpiskang makina kundi sa base ni Tuliao sa kanto ng Herbosa at Mata St., sa Tondo. Sa ngayon, ang mga nakumpiskang makina ni Tuliao ay nakalatag na sa iba’t ibang lugar sa Maynila lalo na sa sakop ng Station 3 at Station 7. At ang mga ito ay may bagong sticker na ni Randy Sy. He-he-he! May magandang samahan talaga sina Tuliao at Sy, no mga suki? At para mahuli sa akto ni De Leon si Tuliao, ang unang inutos niya sa kanya ay ilitaw ang nakumpiska niyang makina na hinahabol na rin ng mga operators nito na pinagtataguan niya. May accomplishment na may pagkakitaan pa, di ba Tuliao Sir? Kaya pala masipag kang manghuli eh ang bulsa mo rin ang iyong inuuna. Baka mauna pang maging milyonario si Tuliao kaysa kay De Leon kapag hindi kaagad nahinto ang raket niya, di ba mga suki? He-he-he! Sobrang buwenas talaga si Randy Sy at nakasandal siya sa pader. Kukunsintihin kaya siya ni De Leon? Maliwanag pa kasi sa sikat ng buwan na si Tuliao ay hindi sumusunod sa ‘‘no take’’ policy ni De Leon sa mga pasugalan. Parang nag-alaga ng ahas ang bagong NCRPO chief natin dahil hindi lang protector ng video karera si Tuliao kundi maintainer pa, di ba mga suki? Kaya dapat itapon na ni De Leon si Tuliao sa probinsiya, para hindi siya magiging kahiya-hiya sa mata ng sambayanan ukol sa kampanya niya sa illegal gambling, anang Manila’s Finest na nakausap ko. At paano titingalain ng mga tauhan niya si De Leon kung hindi niya masampulan si Tuliao? At para sa kaalaman rin ni De Leon, hindi naman talaga nagsarang lubusan ang jueteng sa Metro Manila gaya ng inireport ng mga district directors niya. Karamihan pa nga sa mga gambling lords ay masaya nitong nagdaang mga araw dahil nag-Christmas party pa sila. Gerilya na ang operations ng jueteng at patutunayan natin ’yan kay De Leon dahil ay kumokolekta pa ng taya sa kalye. Ang kaibahan lang, patago na ang bola sa ngayon. Magsisilbi ta-yong mata tayo ni De Leon sa kampanya niya sa jueteng. Abangan!</body>
<link>http://www.philstar.com/Article.aspx?articleId=232784&amp;publicationSubCategoryId=94</link>
</article>
<article>
<title>Maligayang Pasko</title>
<author>Ni Sec.Mike Defensor</author>
<date>
<month>December</month>
<day>24</day>
<year>2003</year>
</date>
<body>ANG pagsapit ng Pasko ay isang mahalagang okasyon para sa sangkatauhan. Sa gitna ng mga naggagandahang mga palamuti at makukulay na ilaw, sana ay hindi natin malimutan ang tunay na diwa ng Pasko. Sa araw na ito, ang buong mundo ay nagdiriwang sa pagsilang ni Jesus. Pagmamahalan, pagkakaisa, pagpapatawad at kapayapaan. Ito ang mga tunay na diwa ng Pasko. Naging tradisyon na ng bawat pamilyang Pilipino ang magsama-sama sa araw ng kapaskuhan. Bukod tangi ang araw na ito sapagkat sadyang inilalaan para sa ating pamilya. Sa gitna ng mga kaguluhan at problema, sana ay magawa nating magmahalan. May mga pagkakaiba man sa relihiyon, kultura, paniniwala at pulitika sana ay maisantabi muna natin ang mga hidwaan at mangibabaw sa ating mga puso ang pagmamahalan. Matuto tayong magpatawad at magkaisa. Mahirap mang gawin, sana ay magsikap tayong maging karapat-dapat sa pagmamahal, pagpapahalaga at sakripisyong ginawa ni Jesus. Sa mga mambabasa ng Pilipino Star NGAYON binabati ko kayo ng Maligayang Pasko at sana ay patuloy kayong pagpalain at biyayaan ng Diyos.</body>
<link>http://www.philstar.com/Article.aspx?articleId=232790&amp;publicationSubCategoryId=94</link>
</article>
<article>
<title>Problema ng mga miyembro ng Health Employees Assn. sa DOH Region IV !</title>
<author>Ni Ben Tulfo</author>
<date>
<month>December</month>
<day>24</day>
<year>2003</year>
</date>
<body>NAKIKIRAMAY ang kolum na ‘to sa problema ng mga kawani ng Department of Health (DOH) sa region IV o nasasakupan ng Cavite, Laguna Batangas, Rizal at Quezon (Calabarzon). Ipinarating ang problema sa pamamagitan ng liham na may petsang Nobyembre 6, ng taong ito. Anila sa kanilang liham, sobra na ang pulitika at pamumulitika sa kanilang kagawaran. Idinagdag pa ng mga lumiham, sumulat na sila kay Secretary Manuel Dayrit ng DOH. Bukod pa sa kanilang paghingi ng tulong sa mga senador. Problema, wala raw naging aksiyon sa kanilang karaingan hanggang ngayon. Mistula daw mga &amp;quot;bingi&amp;quot; at &amp;quot;bulag&amp;quot; ang kanilang mga nilalapitan. ‘Di ako magtataka kung wala silang magiging aksiyon. Ihahalintulad ko na ang mga opisyal na ‘to sa ilang kawani ng pamahalaan ngayong &amp;quot;kapaskuhan.&amp;quot; Wala nang matinong makakausap ngayon. Karamihan sa kanila bakasyon na ang nasa utak. Wala na sa kanila ang tunay na diwa ng paglilingkod-bayan. Natitiyak kong ganuon din ang utak ng inyong opisyal. Lumilipad na sa kanyang ambisyong pagka- senador. At ‘yung mga senador abala na rin sa kanya-kanyang ambisyon. Kaya mensahe ng kolum na ‘to, bago pa man tuluyang umalma ang mga kawani ninyo sa DOH. Huwag puro NGAWA, kailangan nila GAWA. Secretary Manuel Dayrit, basahin ang liham na ‘to! * * * Dear Mr. Ben Tulfo, Sana po mabigyan ninyo ng pansin itong sulat namin na naipadala na namin kay Secretary Manuel Dayrit ng Department of Health (DOH). Humingi na rin kami sa ibang senador ngunit patuloy lamang silang nagbingi-bingihan at nagbulag-bulagan. Sana po ang nangyari ngayon sa aming office ay maharap at mabigyan ng lunas ng kinauukulan. Ito po ang ilan sa aming natuklasang problema, nawawala po ang aming pondo. Dahil dito nadi-delay ang aming mga allowances, hazard pays, suweldo at ibang mga benefits. Nagbabangayan ang mga accounting, auditor, person- nel at lalo na ang mga direc-tors palibhasa hindi sila dito sumusuweldo. Ang masaklap pa, hire sila ng hire, pagkatapos tinatanggal naman nila ang mga casual at contractual. Resulta nito nadadamay ang serbisyo. Sana po ay matulungan ninyo kami. Very truly yours Health Employees Association DOH — Region IV office (Calabarzon)</body>
<link>http://www.philstar.com/Article.aspx?articleId=232797&amp;publicationSubCategoryId=94</link>
</article>
<article>
<title>Balikbayan ngayong Pasko (Una sa 2 bahagi)</title>
<author>Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>24</day>
<year>2003</year>
</date>
<body>THERE’S no place like home. Home, is where the heart is. Home sweet home. Mas madarama ito lalo na ngayong Kapaskuhan at para sa napakaraming overseas Filipino workers (OFWs) wala nang sasaya sa pagbabalikbayan nila ngayong Pasko. Malamig na ang simoy ng hangin kaya pati ang mga ibon ay lumilipad sa lugar na hindi malamig para kumanlong, magpahinga, mag-ulayaw at maglimlim. Tulad ng mga ibong ito ang mga Pilipino sa iba’t ibang panig ng mundo ay lumilipad pabalik sa lupang sinilangan para makasama ang mga mahal sa buhay ngayong Pasko. Isa sa mga magbabalik bayan ay ang aming pinagpipitaganan at minamahal na kaibigang doktor na walang iba kundi si Dr. Antonio Talusan na ngayon ay nakabase sa Texas, USA. Taun-taon tuwing Christmas Season naging panata na ng pamilya ni Dr. Talusan na magkaroon ng Family reunion sa malaking bahay nila sa La Vista, Quezon City. Isang nephrologist o espesyalista sa bato si Dr. Talusan gayundin ang maybahay niyang si Dr. Celia Samson Talusan. Apat na babae ang kanilang mga anak at sila’y mga doktora. Ang panganay na si Eileen ay isang allergologist o espesyalista sa sakit na allergy at asthma. Sumunod kay Eileen, si Karen na isa namang pediatrician gastroentorologist at sumunod kay Karen ay si Janet at ang pinakabunso ay si Yvette. Sina Janet at Yvette ay tulad ng mga magulang nila na nephrologists. Mga doktora rin ang mga napangasawa ng apat ng mga anak na doktora ng mga Talusan. Bagama’t may kanya-kanya na silang pamilya ay hindi nila makalimutan to keep in touch lalo na kung Pasko. (Itutuloy)</body>
<link>http://www.philstar.com/Article.aspx?articleId=232802&amp;publicationSubCategoryId=94</link>
</article>
<article>
<title>Ang kapanganakan ni Jesus</title>
<author>Ni Fr. Jose C. Blanco, S.J.</author>
<date>
<month>December</month>
<day>24</day>
<year>2003</year>
</date>
<body>Damhin ang pagkapanganak ni Jesus sa inyong puso sa araw ng Pasko (Lk. 2:1-14). Nang panahong iyon, iniutos ni Emperador Augusto na magpatala ang lahat ng nasasakupan ng Imperyo ng Roma. Kaya umuwi ang bawat isa sa sariling bayan upang magpatala. Mula sa Nazaret, Galilea, pumunta si Jose sa Betlehem, Judea, ang bayang sinilangan ni Haring David, sapagkat siya’y mula sa angkan at lahi ni David. Kasama niyang umuwi upang magpatala rin si Maria na kanyang magiging asawa na noo’y kagampan. Samantalang naroroon, dumating ang oras ng panganganak ni Maria. Lalaki ang kanyang isinilang. Binalot niya ng lampin ang sanggol at inihiga sa isang sabsaban, sapagkat wala nang matuluyan. Sa lupaing iyon ay may mga pastol na nasa parang, nagpupuyat sa pagbabantay ng kanilang mga tupa. Biglang lumitaw sa harapan nila ang isang anghel at lumaganap sa paligid nila ang nakasisilaw na kaningningan ng Panginoon. Natakot sila nang gayon na lamang, ngunit sinabi sa kanila ng anghel, &amp;quot;Huwag kayong matakot! May dala akong mabuting balita para sa inyo na magdudulot ng malaking kagalakan sa lahat ng tao. Sapagkat isinilang ngayon sa bayan ni David ang inyong Tagapagligtas. Ito ang palatandaan: matatagpuan ninyo ang isang sanggol sa sabsaban.&amp;quot; Biglang lumitaw sa tabi ng anghel ang isang malaking hukbo ng kalangitan, na nagpupuri sa Diyos: &amp;quot;Papuri sa Diyos sa kaitaasan, at sa lupa’y kapayapaan sa mga taong kinalulugdan niya!&amp;quot; * * * MALIGAYANG PASKO SA LAHAT!</body>
<link>http://www.philstar.com/Article.aspx?articleId=232805&amp;publicationSubCategoryId=94</link>
</article>
<article>
<title>&amp;quot;Trahedya sa gitna ng Pag-ibig&amp;quot; (Huling Bahagi)</title>
<author>CALVENTO FILES Ni Tony Calvento</author>
<date>
<month>December</month>
<day>24</day>
<year>2003</year>
</date>
<body>INILAHAD ko noong nakaraang Huwebes na galit na galit si Lito kay Lani dahil napahiya siya ng biglang nag-alsa si Lani dahil sa pangungulit ni Lito sa kanya. Pagpasok niya sa loob ng restaurant, hinanap niya si Lani at lumapit siya. Marami ang nakakita ng buong pangyayri. Dapat nating tandaan na maraming estudyante ang kumakain sa lugar na yon at eksaktong lunchbreak. Nangyari ang krimen ng tanghali at maliwanag pa ang buong kapaligiran. Nilapitan ni Lito si Lani sa kinauupuan nito na hawak pa rin ang kanyang baril. Tinitigan niya ito matalim. Ang mga ibang kumakain na nakaramdam na may masamang mangyayari ay lumayo sa mesa ni Lani. Inumpisahan niyang sigawan at murahin si Lani. Galit na galit siya at nanginginig sa galit ang kanyang boses. Nang makita ito ni Ferdie, isang kabayanihan o testamento ng kanyang pag-ibig para sa kanyang itinatangi ang kanyang ginawa. Nilapitan niya si Lito at sinubukang pigilan ito sa kanyang maitim na balak. Iniharang niya ang kanyang katawan upang maprotektahan si Lani. Dahil sa ginawa ni Ferdie, binalingan siya ng galit ni Lito at binaril siya nang malapitan. Tinamaan si Ferdie sa leeg at sa lakas ng tama ay bumalandra si Ferdie kay Lani na umaagos ang dugo mula sa kanyang sugat sa lalamunan. Napatumba si Lani nang madaganan siya ni Ferdie. Napuno ng dugo ang uniporme ng dalawang magkasintahan. Halos mapalitan ang puting-puti na suot ng mga doctor ng kulay pula. Samantala, hindi pa rin nasiyahan o natauhan itong demonyong suspek na ito. Lumapit siya kay Lani naman itinutok ang baril. Walang awa niyang binaril ang isang babaeng wala namang kalaban-laban. Isang pagpapatunay na si Lito Lumbera ay isang duwag. Sa dibdib ang tama ni Lani kaya’t pareho sila ni Ferdie na halos sabay namatay at magkatabi. At sa kahuli-hulihang sandali ng pagkabaliw, lumuhod pa si Lito sa tabi ni Ferdie at binaril pa niya ito ng isang beses upang siguruhin na patay na talaga ito. Nagkagulo sa loob ng restaurant. Ang dating puno ng mga estudyante ang loob nito para doon kumain ay nawalan ng tao. Nagmistulang ‘ghost town’ ang lugar. Ayon pa sa ibang mga testigo, nakita nila si Lito na para bang walang nangyari. Uminom pa ng softdrink bago niya nilisan ang lugar at sumakay papalayo sa ‘Kawayan’ restaurant. Si Lani at Ferdie ay tinakbo sa tapat lamang ng Perpetual Help Hospital. Kahit ano pang gawin ng mga doktor doon, patay na sila. Ang magkasintahan ay idineklarang ‘dead-on-arrival’ ng mga doktor na naroroon. Si Lani at Ferdie ay nangako sa isa’t isa na may mag-iibigan ng panghabambuhay. Natupad ang pangako sa kanilang sarili na hindi nila iiwan ang isa’t isa. Hanggang sa kamatayan sila ay magkasama. Nasisiguro ko rin na hanggang sa langit kasama sila ng ating Panginoon. Samantala si Lito Lumbera ay nagtago at hindi na nagpakita pa matapos ang insidenteng naganap. Maraming impormasyon ang kumalat kung nasaan ang kinaroroonan ni Lito. Merong nakapagsabi na may isang heneral tumutulong dito para makaalis patungong ibang bansa at ineskortan pa hanggang paliparan subalit ng harapin ko ang heneral na ito upang diretsahang tanungin kung totoo nga ito. Gaya ng inaasahan ko, itinanggi ito ng heneral. Anong klaseng tao itong si Joselito Lumbera na hindi makatanggap ng pagkabigo o pagkatalo sa larangan ng pag-ibig kung saan ang pagiging maginoo ay sukat ng isang tao. Isa siyang pikon at duwag. Nakatanggap din ako ng balita na sumapi si Lito sa NPA at nagsisilbing doktor sa kanilang medical team subalit tahasang sinabi sa akin na hindi sila tumatanggap ng ganoong uri ng tao. Dapat lamang na lumantad at pagbayaran ni Lito ang kanyang ginawa. Para sa anumang reaksyon maaari kayong mag-text sa 09179904918. Maaari din kayong tumawag sa 7788442.</body>
<link>http://www.philstar.com/Article.aspx?articleId=232808&amp;publicationSubCategoryId=94</link>
</article>
<article>
<title>EDITORYAL - Pasko: Laging may pag-asa sa kabila ng trahedya</title>
<author></author>
<date>
<month>December</month>
<day>25</day>
<year>2003</year>
</date>
<body>ILANG minuto lamang umanong natatapos dekorasyunan ng magkapatid na dalaga ang kanilang Christmas Tree nang makarinig sila ng ugong at kasunod noon ay rumagasa ang putik sa bayan ng Liloan, Southern Leyte noong Biyernes. Nabaon sa putik ang magkapatid. Ang isa ay himalang nakaligtas samantalang ang isa ay hindi. Hanggang ngayon hindi pa natatagpuan ang bangkay ng kanyang kapatid na kasamang nalibing nang may dekorasyong Christmas Tree. Mapait ang Pasko sa mga taga-Liluan lalo na sa mga naiwan. Pero gaano man kadilim ang langit doon, may nakikita pa rin silang liwanag ng pag-asa. Kahit balot ng trahedya, ang Pasko ay ipagdiriwang pa rin. May magsisinding Christmas lights upang maghatid ng saya sa paningin. Tatlong araw bago sumapit ang Pasko, isa pang trahedya ang naganap. Isang ferry boat ang lumubog sa karagatan ng Palawan at ayon sa report, mahigit 70 katao ang nawawala. Lumubog ang barko dahil sa malalaking alon. Patuloy pa ang isinasagawang paghahanap ng Philippine Coast Guard. Sa pier na dadaungan ng ferry ay marami ang nag-aabang – mga magulang, anak, kapatid na kabilang sa mga pasahero ng M/L Piarry. Galing Cagayan de Tawi-Tawi ang ferry at patugong Brookespoint, Palawan nang mabutas ito at lumubog. Karamihan sa mga nakasakay mga matatanda. Marami nang Pasko ang nagdaan sa mga nakatira sa ilalim ng tulay. Malamok, madilim, maingay dahil sa mga nagdaraang mga sasakyan pero patuloy pa rin ang buhay. May nakasabit na parol sa kalawanging pako na nakabaon sa giray na barungbarong. May kaunting pagsasaluhan sa Noche Buena bilang paggunita sa pagsilang ng Mananakop. Sa kabila ng kahirapan, nasa kanilang mga labi ang pagsasaya sa Pasko. May pag-asa silang natatanaw katulad ng pag-asang nadama ng tatlong hari nang makita ang sanggol sa sabsaban. Marami ang naghahangad ng kapayapaan at katiwasayan sa bansang ito. Marami ang nagnanais na guminhawa ang pamumuhay. Marami ang nangangarap na ang susunod na pinuno ng bansa ay makatutugon sa matagal na nilang pinapangarap – ang makaahon sa kahirapan. Maligayang Pasko sa inyong lahat.</body>
<link>http://www.philstar.com/Article.aspx?articleId=232880&amp;publicationSubCategoryId=94</link>
</article>
<article>
<title>Hungkag na Pasko</title>
<author>AKSYON NGAYON Ni Al G. Pedroche</author>
<date>
<month>December</month>
<day>25</day>
<year>2003</year>
</date>
<body>MARAMI sa mga tao ngayon ang di nakadarama sa diwa ng Pasko. Mahirap ang buhay. Magulo ang politika at ang panganib ay naglisaw sa ating lipunan. Sari-saring kalamidad ang nagaganap sa ating paligid. Bawat tahanan ay nagagayakan ng mga di mabilang na kukutikutitap na ilaw. Maging ang mga bahay kalakal ay nagniningning din sa mga dekorasyong naglalayong patingkarin ang diwa ng Pasko. Ngunit ito’y isang paraan lang upang pagtakpan ang tunay na damdamin ng bawat isa sa atin. Dinaraya natin ang ating sarili. Pilit pinapapaniwalang tayo’y maligaya. Sa katunayan, pagod na tayo. Nahahapo sa kawalang-kaunlaran ng bansa. Pata ang katawan sa mga posibleng panganib na nakaamba tuwing tayo’y lalabas ng tahanan. Kung mayroon mang masaya sa Pasko, ito ay ang mga paslit na lubhang mura pa ang isip upang maunawaan ang mga problemang nangyayari sa ating lipunan ngayon. Bakit tila bawat taon ay nababawasan ang diwa ng Pasko? Pahirap nang pahirap ang buhay. Iisa lang ang dahilan. Diskarel ang ating pang-unawa sa kahulugan ng pagsilang ng Panginoong Hesus sa mundo. Sa ating kinamulatan, ang Pasko ay panahon ng kasaganaan at pagtanggap ng materyal na biyaya. Sa katunayan, ang Pasko ay panahon ng pagbubunyi sa kabutihan ng Diyos sa sangkatauhan. Sa kabila ng ating kasamaan, inibig niya tayo at hangad niyang bawat isa sa atin ay maligtas at makapiling niya sa Paraiso pagdating ng araw. Sa labis niyang pag-ibig sa ’tin, hindi niya ipinagkait ang pagpapakasakit ng bugtong na Anak na ipinako sa krus ng Kalbaryo, ibinubo ang banal na dugo para sa ating kaligtasan. Sa selebrasyon ng Pasko, ang sentro ng ating pag-iisip ay nakapako sa nakabalot na regalo, christmas tree, Santa Claus, bonus, 13th month pay. Nasaan si Jesu Cristo? Kung minsan, nagiging bulaklak na lang siya ng ating mga labi. Nasa nguso pero wala sa puso. Nasa bibig ngunit walang pag-ibig.</body>
<link>http://www.philstar.com/Article.aspx?articleId=232888&amp;publicationSubCategoryId=94</link>
</article>
<article>
<title>Lokal na pamahalaan, kabalikat sa Pabahay</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>December</month>
<day>25</day>
<year>2003</year>
</date>
<body>BUMABATI ako ng Maligayang Pasko sa lahat. Nawa ang pagsilang ng Mananakop ay magdulot ng kapayapaan sa bawat isa. * * * Sa kabuuan, ang implementasyon ng mga proyekto sa pabahay ay isinasagawa ng mga iba’t ibang ahensya gaya ng National Housing Authority, Home Development Mutual Fund, Home Guaranty Corporation, National Home Mortgage and Finance Corporation at ng Home Development Mutual Fund o Pag-IBIG. Liban sa mga ito, mahalaga ang mga papel na ginagampanan ng pribadong sektor gaya ng mga developers, mga banko, non-government organizations at maging ang mga lokal na pamahalaan sa pagpapatupad ng mga proyekto at reporma sa pabahay. Ang mga lokal na pamahalaan o local government units (LGUs) ay tunay na mga kabalikat namin sa pabahay. Sa larangan ng Community Mortgage Program, malaki ang papel ng mga lokal na pamahalaan bilang mga originators. Mga lokal na pamahalaan din ang tumutulong sa amin sa mga relokasyon ng mga informal settlers upang mabigyan sila ng kaseguruhan sa lupa at paninirahan. Maging sa proklamasyon ng mga pampublikong lugar bilang socialized housing sites ay katulong namin ang mga lokal na pamahalaan. Ang epektibo at matagumpay na programa sa pabahay ay hindi lamang sakop ng pamahalaang nasyonal, nangangailangan din ito ng buong suporta at pakikipagtulungan ng mga lokal na pamahalaan sapagkat ang kakulangan sa pabahay ay hindi lamang suliranin ng pamahalaang nasyonal. Sa Metro Manila at iba pang urban centers ay aktibo ang mga lokal na pamahalaan sa pabahay, sa katunayan, naparangalan ang Lungsod ng Las Pi&amp;ntilde;as sa natatangi nitong pagsulong sa pabahay sa naganap na Kabalikat sa Pabahay Awards. Sana ay maging inspirasyon ang Las Pi&amp;ntilde;as City sa iba ring LGUs upang maging mas aktibo sila sa programa ng pabahay.</body>
<link>http://www.philstar.com/Article.aspx?articleId=232894&amp;publicationSubCategoryId=94</link>
</article>
<article>
<title>Balikbayan ngayon Pasko (Huling Bahagi)</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>25</day>
<year>2003</year>
</date>
<body>PARA kay Dr. Antonio Talusan at iba pang OFWs pinananabikan nila ang pagsapit ng Pasko at lahat ay umaasa na makapagbalikbayan sila at makakapiling ang kanilang mga minamahal. Si Dr. Talusan, ang leading Pilipino nephrologist na bantog din sa ibang bansa ang siyang founder ng public service TV show Kapwa Ko Mahal Ko na hanggang sa ngayon ay napapanood pa rin. Ang pagiging matulungin sa mga maysakit at kapus-palad ay isang dakilang misyon na sinimulan ni Dr. Talusan. Bukas-palad ang mga Talusan sa pagkakawanggawa at hindi na mabilang ang mga natutulungan nila. Tuwing naririto sila sa panahon ng Kapaskuhan ay nagsasagawa sila ng libreng panggagamot sa San Rafael, Bulacan, na bayan ni Dr. Talusan at sa Bataan, na siya namang sinilangan ni Dr. Talusan. Bukod sa medical mission ay namamahagi rin sila ng mga gamot, damit, bigas, mga de lata at iba pang pagkain at pera lalo na sa mga dahop ang buhay at may mga karamdaman. Tulad ng mga Balikbayang Pilipino, maligaya ang mag-anak na Talusan na mag-Simbang Gabi tapos ay umiinom sila ng mainit na tsaa, salabat at kumakain ng puto bumbong, bibingka, kutsinta at iba pang kakanin. Marami silang handa sa noche buena at media noche at namimigay sila ng mga Christmas gifts sa mga kapamilya at kaibigan. Sa pagdating ng kanilang mga anak na karamihan ay nasa Amerika, walang pagsidlan ng kaligayahan ang mag-asawang Filemon at Herminia Salvino. Masaya ang kanilang family reunion na ginaganap sa kanilang ancestral home sa Mandaluyong City. Hindi naman makakapiling ngayong Pasko ang mister ni Cecille Sumulong at ama nilang Frances at Leonard na nagtatrabaho sa Saudi Arabia. Dalawang buwan ngayong taon na namalagi dito si Mr. Sumulong nang ma-stroke si Cecille at bumalik siya sa Saudi nang gumaling si Cecille. Panay ang overseas call nila at pagti-text, tuwing Pasko pero ang lahat ay nagkakaisa na baligtarin man ang mundo napakasaya ng Pasko sa Pilipinas.</body>
<link>http://www.philstar.com/Article.aspx?articleId=232902&amp;publicationSubCategoryId=94</link>
</article>
<article>
<title>Da King ayaw tantanan</title>
<author>ORA MISMO Ni Butch M. Quejada</author>
<date>
<month>December</month>
<day>25</day>
<year>2003</year>
</date>
<body>BINABATI ng mga kuwago ng ORA MISMO ang lahat ng tao sa buong mundo, partikular ang mga readers natin sa Hong Kong ng Maligayang Pasko at Manigong Bagong Taon. Patanda nang patanda ang mga kuwago ng ORA MISMO kasi three months mula ngayon debutante na ang Pilipino Star Ngayon. Ika nga, 18 years old na! Ang isyu, mula nang mabalitaan ng bayan na hindi uurong si Da King sa pagtakbo para maging Prez ng Pinas ay wala nang tigil ang mga batikos dito. Hindi nauubusan ng isyu ang kanyang mga enemies sa politics. Binuburiki nang todo ang kanyang pagkatao. Pinababantot ang kanyang name. Ayaw itong tigilan. Parang gusto nilang galitin si FPJ nang todo. Ang kaso, ini-snub sila ni Da King at ayaw silang patulan sa mga itinitsismis nila. Kaya lalo silang pikon. Kung may baho si Da King, siguro gakulangot lang ito pero ang mga kalaban niya ga-bundok ang dumi? Kaya nga ang iba sa kanila tadtad ng kaso. Ang pikon talo! &amp;quot;Siguro mas maganda kung pagpupustahan natin ang mananalo sa pagka-Prez sa 2004,&amp;quot; sabi ng kuwagong Kotong Cop. &amp;quot;Winner take all ang laban,&amp;quot; anang Kuwagong haliparot. &amp;quot;Magandang ideya yan,&amp;quot; anang kuwagong magtataho. &amp;quot;Sino ang lamang sa laban?&amp;quot; tanong ng kuwagong SPO-10 sa Crame. &amp;quot;Si FPJ walang talo.&amp;quot; &amp;quot;Paano mo nasabi ’yon?&amp;quot; &amp;quot;Bugbog-sarado ang bida kaya gaganti ito sa mga kontrabida.&amp;quot; &amp;quot;Sinu-sino ba ang bandido?&amp;quot; &amp;quot;Ang kalaban ng Panday.&amp;quot;</body>
<link>http://www.philstar.com/Article.aspx?articleId=232906&amp;publicationSubCategoryId=94</link>
</article>
<article>
<title>EDITORYAL - Sana'y hindi pulitiko ang nasa Gabinete</title>
<author></author>
<date>
<month>December</month>
<day>26</day>
<year>2003</year>
</date>
<body>TAUMBAYAN ang nagdurusa kapag isang pulitiko ang inilagay bilang miyembro ng Gabinete. Hindi maganda ang nagiging epekto sapagkat ang sariling kapakanan na lamang ang nabibigyan ng pansin at hindi ang kapakanan ng nakararami lalo na kapag sasapit ang eleksiyon. Aabandonahin ng Cabinet secretary ang posisyon para kumandidato. At sa paghanap ng kanyang makakapalit, nagkakaroon ng problema sapagkat panibagong patakaran na naman o panibagong batas ang ipaiiral ng ilalagay na secretary. Sana’y magkaroon ng batas na hindi isang pulitiko ang ilagay sa puwesto bilang Cabinet secretary para hindi maapektuhan ang kanilang trabaho. Tulad na lamang ng nangyayari ngayon sa kasalukuyang administrasyon. Ang exodus ng mga Cabinet secretary ay patuloy. Karamihan sa kanila ay nagbibitiw sa puwesto para tumakbo sa 2004 elections. Nanguna sa mga nagbitiw sa puwesto si Trade Secretary Mar Roxas para tumakbo umanong senador. Hanggang sa kasalukuyan, hindi pa malinaw kung sino ang kanyang kapalit. At sa pagbibitiw ni Roxas, tiyak na apektado ang kanyang puwesto sa gagawing pagbabago ng papalit sa kanya. Panibagong patakaran. Gaano naman nakasisiguro na mahihigitan ng ipapalit sa kanya ang mga ginawa ni Roxas. Bukod kay Roxas, nagbitiw na rin sa Department of Justice si Sec. Simeon Datumanong para kumandidato. Si Interior Sec. Jose Lina naman umano ang ipapalit kay Datumanong. Pero ayon sa balita, hindi pa rin naman sigurado si Lina sapagkat maaari pa ring itong kumandidato sa Senado. Sa puwestong babakantehin ni Lina ay napipisil namang ipalit si Transportation Sec. Leandro Mendoza. Wala pa namang balita kung sino ang ipapalit kay Mendoza. Bukod kay Datumanong, magbibitiw din sa puwesto si anti-kidnapping czar Angelo Reyes para tumakbo sa Senado. Si Reyes ay dating Defense Secretary bago nagresign sa puwesto nang isangkot ng Magdalo Group dahil sa corruption sa military. Habang palapit nang palapit ang election, maraming Cabinet members ang inaabandona ang puwesto. Ang isang natatalo sa kanilang ginagawang pagbibitiw ay ang taumbayan mismo. Sa halip na magampanan nang maayos ang tungkulin ay napapabayaan. Sana ay magkaroon ng batas na ang mga pulitiko ay ipagbawal na kuning miyembro ng Gabinete. Nararapat na magkaroon ng pagsisiyasat sa simula pa lamang kung may intensiyon silang pumalaot sa pulitika. Dapat magkaroon ng leksiyon sa hindi magandang bunga kapag ang isang pulitiko’y ini-appoint na Cabinet secretary.</body>
<link>http://www.philstar.com/Article.aspx?articleId=232979&amp;publicationSubCategoryId=94</link>
</article>
<article>
<title>Kakaibang regalo</title>
<author>SAPOL Ni Jarius Bondoc</author>
<date>
<month>December</month>
<day>26</day>
<year>2003</year>
</date>
<body>NAGALIT ang Nanay nang mapansing ginamit ng 5-taong gulang na anak na babae ang buong rolyo ng mamahaling Christmas wrapper na kulay ginto. Kapos sila sa pera, at binulyawan ng nanay ang bata sa pag-aksaya ng wrapper. Pinang-decorate lang sa maliit nilang Christmas tree. Para sana sa espesyal na tao lang ‘yon –sa amo na malimit magpalabada sa kanya o kaya sa kapitbahay na madalas niyang utangan ang sari-sari store. &amp;quot;Sige,&amp;quot; sigaw niya, &amp;quot;wala kang hapunan ngayong gabi.&amp;quot; Ganunpaman, kinaumagahan inabot ng bata sa Nanay ang kahon ng regalo na binalot niya sa gintong wrapper. &amp;quot;Para sa iyo po ito, Nanay.&amp;quot; Napahiya ang Nanay sa pagpakita ng inis. Pero muli siyang nagalit nang, sa pagbukas ng kahon, wala palang laman. Binulyawan muli ang bata: &amp;quot;Ano ka ba naman? Hindi mo pa ba alam na kung magreregalo ka, dapat may laman ang ibinalot mo? Namuo ang luha sa mata ng bata. &amp;quot;Nanay, may laman naman po ito. Nag-blow ako ng mga halik, maraming-marami, hanggang mapuno ang kahon.&amp;quot; Nanikip ang dibdib ng Nanay. Napaluhod siya at niyapos ang batang maintindihin sa pagpaabot ng pagmamahal. &amp;quot;Pasensiya ka na, anak, masyado akong nagiging mainitin ang ulo. Mahal na mahal kita.&amp;quot; Di naglaon nagkasakit nang malubha ang bata, at binawian ng buhay. Laking lumbay ng Nanay. Habambuhay tinatabi niya sa pagtulog ang kahong nababalot ng gintong wrapper. Tuwing nagkakaproblema siya nang matindi at nasisiraan ng loob sa hirap ng buhay, binubuksan niya ang kahon at kumukuha ng isang halik habang ninanamnam ang pagmamahal na nilagay ng bata sa loob. Kung tutuusin, bawat isa sa ating nilalang ng Diyos ay binigyan ng kahong nababalot sa ginto at puno ng walang pag-imbot na pagmamahal at halik ng kapamilya, kaibigan at, siyempre, ng Tagapaglikha. Wala na sigurong hihigit pang pag-aari natin kundi ito. * * * Abangan: Sapol ni Jarius Bondoc, Sabado, 8 a.m., sa DWIZ (882-AM).</body>
<link>http://www.philstar.com/Article.aspx?articleId=232984&amp;publicationSubCategoryId=94</link>
</article>
<article>
<title>DENR Secretary Gozun,sana may &amp;quot;mapulot&amp;quot; sa kolum kong 'to</title>
<author>BAHALA SI TULFO Ni Ben Tulfo</author>
<date>
<month>December</month>
<day>26</day>
<year>2003</year>
</date>
<body>NASA pamahalaan ang responsibilidad lumikha ng ligtas na kapaligiran upang maiwasan ang anumang uring sakuna at trahedya. Maaaring hindi ito maiwasan, mabawasan man lang ang bilang nito sa pamamagitan ng kalidad na trabaho. Hindi trabaho ng pamahalaan partikular ang mga opisyales nito ang lumikha ng mga dahilan at palusot nang mapagtakpan ang kanilang kakulangan. Ang landslide na ikinamatay ng mahigit na 200 katao sa San Francisco, Southern Leyte at malinaw na pagkukulang at kapabayaan ng ating pamahalaan. Diretso ang aking upak sa Department of Environment and Natural Resources (DENR) Forest Management Bureau maging ang lokal na pamahalaan ng San Francisco, Southern Leyte. Naiwasan sana ang trahedya kung ang mga nabanggit ay &amp;quot;mulat&amp;quot; ang mga mata. At kung ginagamit ng mga ito ang kanilang mga kukote. Dahilan kung may mga kukote ang ilan sa mga inutil na ‘to, makikita nila ‘yong mga komunidad na maituturing &amp;quot;danger zones&amp;quot; sa kanilang mga balwarte. Ito ‘yong mga bahay-bahay na nakatayo sa mga &amp;quot;low-lying areas.&amp;quot; Kapag malakas ang ulan, sa kanila dadaloy ang tubig mula sa itaas ng bundok patungong ilog. Kung nagtatrabaho lang ang mga tauhan ng DENR at ang Forest Management Bureau, nakita na sana ng mga hinayupak na ‘to noon at naipagbigay alam agad sa lokal na pamahalaan. At ‘yong lokal na pamahalaan naman ay gagawin ang nararapat, iiwas ang mga residente ng nasabing lugar kung saan nagbabanta ‘yong panganib. Hindi sila papayagan ng lokal sa pamahalaan manirahan dito.</body>
<link>http://www.philstar.com/Article.aspx?articleId=232990&amp;publicationSubCategoryId=94</link>
</article>
<article>
<title>Mas brusko at may bayag si Ebdane kaysa kay Lina</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>26</day>
<year>2003</year>
</date>
<body>NAG-ARAL kaya ng history si PNP chief Dir. Gen. Hermogenes Ebdane Jr. bago niya iutos na ipasara ang jueteng? Tandang-tanda kasi ng mga gurang na pulis natin na kahit sinong Herodes ay hindi nakayanang ipasara itong jueteng, lalo na sa ngayong panahon ng elections. Kahit noong panahon ng Hapon nga, ang lahat ng kubrador ay pinagpapatuloy sa suspetsang intelligence agents sila subalit hindi nahinto ang jueteng. Sa panahon ngayon ng kahirapan, aba sa tingin ko kahit bitayin pa ang mga kubrador ay maglakas-loob pa rin sila para mangubra at ng magkaroon ng panawid-gutom ang kanilang pamilya. Kaya walang naniniwala sa kalsada na seryoso si Ebdane na ipasara ang jueteng. Marami sa Manila’s Finest ang naghahamon ng pustahan na hindi magtatagal ang pakulo ni Ebdane. Magkano? He-he-he! Parang pelikula ni FPJ, no mga suki? Ang unang napahiya sa pagsara ni Ebdane ng jueteng ay si Interior Secretary Joey Lina. Kung hindi nakayanan ni Lina na itiklop ang jueteng sa mahabang panahon na pagsasatsat niya, eh itong si Ebdane isang linggo lang nagawa niya. Kaya mas brusko at may bayag si Ebdane kumpara kay Lina, di ba mga suki? Sa totoo lang, hanggang sa ngayon ay may kolektor na umiikot sa Metro Manila at probinsiya para sa opisina ni Lina at alam ’yan ni Atty. Morga. Bakit tahimik si Lina sa aksyon ni Ebdane sa jueteng? Ni hindi man lang niya ito sinuportahan kaya’t marami sa Manila’s Finest ang naniniwala na patuloy na nakikinabang si Lina sa jueteng. Sobra talaga ang kapal ng mukha ni Lina, no mga suki? He-he-he! Malapit nang matapos ang maliligayang araw ni Lina. Huhusgahan na siya ng sambayanan sa daraing na Mayo. Kung napahiya si Lina, ganoon na rin ang Malaca&amp;ntilde;ang. Hindi naman kasi kaila sa Manila’s Finest na ang matabang mama diyan sa Malaca&amp;ntilde;ang ay nakikinabang sa jueteng. Katunayan may porsiyento siya at ang anak niyang mayabang sa mga jueteng lords sa bansa, anila. Sa aksiyon ni Ebdane eh parang isinara niya ang gripo at nawalan na rin pansamantala ang pakinabang ni Taba na ganid sa pera. Papayag kaya si Taba na matagal bago magkalamang muli ang bulsa niya? Bakit tahimik din ang Malaca&amp;ntilde;ang sa jueteng campaign ni Ebdane? He-he-he! Ang lalim talaga ng dahilan, no mga suki? Hindi ’ata alam ni Ebdane na pati siya ay napahiya sa aksyon niya. Eh kung hindi pa nag-iingay si dating CIDG Dir. Eduardo Matillano, bakit hindi siya kumilos laban sa jueteng. Ibig sabihin niyan, kinunsinti niya ang jueteng sa mga unang buwan niya sa puwesto. Kaya naniniwala ang Manila’s Finest na may katotohanan din ang isinigaw ni Matillano na siya ang kolektor ni Ebdane sa jueteng. Ano ba ’yan? Matapos makinabang sa jueteng, ano kaya ang naisip ni Ebdane at bigla niyang ipinahinto ito? Para tumagal siya sa puwesto? Ang sambayanan na ang maghusga kay Ebdane mga suki. Kaya lang basehan natin ang history, wala pang ni isang nilalang na nagtagumpay para ipasara ang juteng. Si Ebdane na kaya ang mapalad na nilalang? Ano siya si Superman?</body>
<link>http://www.philstar.com/Article.aspx?articleId=232998&amp;publicationSubCategoryId=94</link>
</article>
<article>
<title>Huwag gumamit ng cotton buds sa taynga</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>26</day>
<year>2003</year>
</date>
<body>SA mga ulat pangkalusugan ay kadalasang tinatalakay sa BANTAY KAPWA ang tungkol sa sakit sa puso, allergy, diabetes at iba pang sakit. Ngayon ay talakayin natin ang ilang mahahalagang bahagi ng katawan na hindi gaanong nabibigyan ng pansin at sa pagkakataong ito ay ibabahagi ang mga kaalaman at pananaw ni Dr. Gil Vicente, sakit na EENT, Head and Neck Surgeon ng Saint Lukes’ Hospital na nagpakadalubhasa pa sa Europa at Amerika. Ayon kay Dr. Vicente, bata pa lang ay dapat nang pangalagaan ang mga mata. Dapat na bigyan ng sapat na pahinga ang mga mata. Mapapansin na sa ngayon bata pa lang ay malabo na ang paningin at nagsasalamin na dahil sa sobrang panonood ng telebisyon at pagko-computer. Dapat ding maingat ang mga magulang sa anumang bukol sa katawan ng anak. Malimit na nagsisimula sa maliliit na bukol ang kanser sa ilong at lalamunan. Sobrang polusyon at paninigarilyo ang sanhi kung bakit may mga nagkakanser sa ilong at lalamunan gayundin ang hindi na gumaling-galing na sipon na nauuwi sa komplikasyon gaya ng brain absess na nangyayari kapag ang plema ay may halong dugo kaya dapat ang ibayong pag-iingat. Ayon kay Dr. Vicente ang luga ay galing din sa sipon at nauuwi ito sa mengitis at pagkabingi. Payo rin ni Dr. Vicente na maging maingat sa paglilinis ng taynga. Hindi niya nirerekomenda ang paggamit ng cotton buds at ibang instrumento sa pagtatanggal ng tutuli. Dinugtong niya na importante ang lubrication o langis sa taynga dahil hinahadlangan nito ang anumang dumi na papasok sa butas ng taynga. Payo niya na gumamit ng malinis na tela sa paglilinis ng tenga at marahan lang ang pagdampi at dahan-dahan ipasok sa butas. Kapag itodong pasok ay masakit at maiirita at dito magsisimula ang infection.</body>
<link>http://www.philstar.com/Article.aspx?articleId=233002&amp;publicationSubCategoryId=94</link>
</article>
<article>
<title>Ang pagka-martir ni San Esteban</title>
<author>ALAY - DANGAL Ni Fr. Jose C. Blanco</author>
<date>
<month>December</month>
<day>26</day>
<year>2003</year>
</date>
<body>IPINAGDIRIWANG ngayon ang pagkamartir ni San Esteban. Siya ang kauna-unahang martir na natala sa kasaysayan ng Simbahan. Matapat na sinundan ni San Esteban ang inirerekomenda ng Ebanghelyo (Mt. 10:17-22) &amp;quot;Mag-ingat kayo, sapagkat may mga taong magkakanulo sa inyo sa mga hukuman; at hahagupitin nila kayo sa mga sinagoga. Dahil sa akin, ihaharap kayo sa harapan nila at ng mga Hentil. Kapag nilitis na kayo, huwag kayong mabalisa tungkol sa sasabihin ninyo o kung paano ninyo sasabihin. Pagdating ng oras, ito’y ipagkakaloob sa inyo. Sapagkat hindi kayo ang magsasalita kundi ang Espiritu ng inyong Ama ang magsasalita sa pamamagitan ninyo. &amp;quot;Ipagkakanulo ng kapatid ang kanyang kapatid upang ipapatay; gayon din ang gagawin ng ama sa kanyang anak. Lalabanan ng mga anak ang kanilang mga magulang, at ipapapatay. Kapopootan kayo ng lahat dahil sa akin; ngunit ang manatiling tapat hanggang sa wakas ang siyang maliligtas.&amp;quot; Kung babasahin natin ang mga Gawa ng mga Apostol, makikita natin kung paano naakusahan si San Esteban. Kinaladkad siya sa labas ng lunsod at pinagbabato hanggang sa mamatay. Tulad ni Jesus sa sandali ng kanyang kamatayan, ipinagdasal ni San Esteban na patawarin ang mga nakagawa sa kanya ng kasamaan. Manalangin tayo kay San Esteban na tayo rin, sa sarili nating paraan ay magbigay-patunay sa kahalagahan ng buhay ng tao. Lalo na ang paglaban sa krimen ng abortion.</body>
<link>http://www.philstar.com/Article.aspx?articleId=233005&amp;publicationSubCategoryId=94</link>
</article>
<article>
<title>EDITORYAL - Firecracker ban na walang katuturan</title>
<author></author>
<date>
<month>December</month>
<day>27</day>
<year>2003</year>
</date>
<body>ANG pagbabawal sa paggawa ng paputok ay nakapaloob sa Republic Act 7183. Ang paggawa at pagbebenta ng paputok ay may kaparusahang pagkabilanggo mula anim na buwan hanggang isang taon at multang aabot sa P20,000 hanggang P30,000. Kabilang sa mga ipinagbabawal na paputok ay ang Super Lolo, bawang, pla-pla at judas belt. May batas sa mga illegal na paputok pero kakatwang nakalatag ang mga ito sa bangketa sa maraming lugar sa Metro Manila at dinadaan-daanan lamang ng mga pulis. Walang nakikita ang mga pulis at maaaring wala ring naririnig kahit na pasabugin sa kanilang taynga ang judas belt. Ang pagbabawal sa paputok ay isang malaking kahangalan kasi’y hindi naman naipatutupad. Palamuti lamang ang RA 7183. Ginawa para masabing may batas na nagbabawal. Taun-taon ay ganito lagi ang senaryo. Mahigpit na ipagbabawal ang paputok at ang sinumang lumabag ay huhulihin. Pero wala namang nahuhuli at naikukulong. Habang papalapit ang Bagong Taon, parami nang parami ang napuputukan. Sabi ni National Capital Region Police Office (NCRPO) director Ricardo de Leon na ang makapipigil lamang sa mga nagbebenta at gumagawa ng paputok ay ang arestuhin sila at sampahan ng kaukulang kaso. Ano pa nga ba? Pero ang tanong ay bakit wala pa silang nadadakip para makasuhan gayong lantaran na ang paglabag sa batas na RA 7183. Nasusuhulan ba ang mga pulis ng mga may pagawaan ng paputok kaya dedma na lamang kahit nakikita na ang talamak na bentahan? Hindi naman mahihirapan ang PNP sa paghanap sa mga illegal na gumagawa ng paputok. Magkaroon lamang sila ng tiyaga sa pagbabantay sa mga pagawaan sa Bulacan at tiyak na malilipol ang mga gumagawa ng illegal. Hindi na nila kailangang lumayo pa. Ito ay kung susundin nila ang nakasaad sa batas na nagbabawal sa paggawa at pagbebenta ng paputok. Isang paraan na maaaring gawin ay ang gawing legal ang paggawa at pagbebenta ng paputok kung buwan lamang ng December. Kikita ang gobyerno sa paraang ito dahil sa tax na ipapataw. Hindi na magtatago ang mga firecracker manufacturer at mababawasan na rin ang mga pulis na nagsasamantala. Dapat namang maging alerto ang Department of Health sa panahon ng putukan at nang mabigyan ng lunas ang mga masasabugan. Isa pang paraan na maaaring gawin ay magkaroon ng isang lugar na magsisilbing paputukan. Sa lugar na iyon magpapaputok ang mga tao. Lahat ng klase ng paputok ay doon paputukin. Mas magiging masaya ang pagdiriwang sa pagsalubong sa New Year.</body>
<link>http://www.philstar.com/Article.aspx?articleId=233088&amp;publicationSubCategoryId=94</link>
</article>
<article>
<title>Go, Bro. Eddie go!</title>
<author>AKSYON NGAYON Ni Al G. Pedroche</author>
<date>
<month>December</month>
<day>27</day>
<year>2003</year>
</date>
<body>MAGHAHARAP na sa katapusan ng buwan ng certificate of candidacy para tumakbong Pangulo sa 2004 si Bro. Eddie Villanueva. Marami akong nakausap na nagsabing iboboto nila si Bro. Eddie. Hindi dahil ayaw nila kay Presidente Gloria kundi naaawa sila rito. Kasi raw, kung magiging Pangulong muli si Mrs. Arroyo, malamang pulitikahin muli siya. Bubuhayin ang Jose Pidal issue at posibleng may mga bagong isyu pang sumulpot laban sa kanya. As a result, magiging retarded na naman ang pag-usad ng bansa. At kung si Sen. Lacson ang lalabas na Pangulo, marami ring negatibong usapin laban sa kanya ang malamang palutangin ng kanyang mga kalaban sa politika. And what about Fernando Poe, Jr? Ngayon pa lang ay marami na ang nangangambang matulad siya sa kumpare niya at kaibigang karnal na si Joseph Estrada. Kahit si Raul Roco na isa sa mga malalakas na kandidato ay nababalutan din ng kontrobersya. Sa madaling salita, maliban kay Bro. Eddie, wala ni isa man sa mga kumakandidato sa pagka-pangulo ang libre sa negative issue. Hindi lamang ang kampo ni Presidente Arroyo kundi maging ang kampo ni Lacson ang naninikluhod diumano kay Bro. Eddie na iurong na ang planong kumandidato. This shows how great a threat Bro. Eddie is to the political pursuit of even the strong presidentiables. Sa tingin ko’y may magandang intensyon si Bro. Eddie. Dama niya ang mapait na karanasan ng bansa sa nakalipas na panahong nagpapalit-palit na ng liderato ang bansa. Walang pagbabago. Bilang isang religious leader dama rin niya marahil ang udyok ng Diyos na bigyan ng better alternative ang taumbayan. At naniniwala ako na ang dahilan kung bakit nagtatagumpay ang kasamaan sa mundo ay dahil walang ginagawang aksyon ang mga taong mabubuti. Kung magiging Pangulo si Bro. Eddie, malamang may sumulpot ding mga akusasyon laban sa kanya. Natural iyan sa takbo ng politika. Pero I believe in the saying that no one can put a good man down lalu pa’t kakampi niya ang Diyos.</body>
<link>http://www.philstar.com/Article.aspx?articleId=233096&amp;publicationSubCategoryId=94</link>
</article>
<article>
<title>Mahal ng Noypi ang Pinas</title>
<author>ORA MISMO Ni Butch M. Quejada</author>
<date>
<month>December</month>
<day>27</day>
<year>2003</year>
</date>
<body>NINETY-FIVE percent ng mga pasaherong dumarating ng Pinas ay mga Noypi, ang limang porsiyento ay pinaghahatian ng mga Japanese, Korean, Kano, etcetera. Ngayong kapaskuhan tumaas ng 100 porsiyento ang mga balikbayan. Mas gusto kasi ng mga Noypi ang Pinas kaysa ibang lugar, kaya’t kung may katiyakan lang ang trabaho sa atin ay wala na sigurong mag-a-abroad pa. Iba kasi sa Pinas andito ang kasaganaan na hindi makikita ng ibang Noypi sa abroad. Sa Pinas kahit wala kang pera ay makakakain ka porke may mga taong maawain dito samantala sa ibang bansa magpahinog ka sa gutom. Noong isang taon may 3,000 Noypi ang umuwi sa atin samantala ngayon may 6,000 ang bumalik sa bansa. Kaya naman nakatulong nang malaki sa ekonomiya ang ating mga bagong bayani dahil hindi birong dollar ang iniuwi nito sa bansa. Sa NAIA, makikita mo ang mga masasayang mga Noyping dumarating halos tumakbo ito palabas ng airport para makapiling agad ang kanilang mga mahal sa buhay. Kontrolado naman ng pamunuan ng airport ang mga gagong gustong mandenggoy dito hindi sila uubra sa tindi ng mga kapulisan na nakakalat sa lahat ng sulok ng paliparan. Ika nga, safe na safe ang mga pasahero. Hindi rin umubra ang mga colorum na sasakyan sa airport porke hindi sila sasantuhin ng mga awtoridad dito. Ireklamo lang ang mga kagaguhan tiyak may mabilis na aksyon ang mga taga-MIAA. ‘‘Maganda bang pagmasdan ang mga balikbayan na umuuwi ng Pinas?’’ tanong ng kuwagong Kotong cop. ‘‘Oo, makikita mo sa kanilang mga mukha ang pananabik,’’ sagot ng kuwagong SPO-10 sa Crame. ‘‘Sabik sa chicks?’’ ‘‘Hindi kamote sa kanilang mga pamilya.’’ ‘‘Wala ba talagang tirador ngayon sa airport?’’ tanong ng kuwagong hitad. ‘‘Hindi uubra ngayon sa tindi ng preparasyon ng seguridad dito.’’ ‘‘Baka naman hanggang ngayon lang iyan?’’ ‘‘Palagay ko hindi dahil matindi ang threat ng mga gago sa airport.&amp;quot; ‘‘Kung ganoon ok sa NAIA.’’ ‘‘Tingnan mo na lang, kamote!’’</body>
<link>http://www.philstar.com/Article.aspx?articleId=233102&amp;publicationSubCategoryId=94</link>
</article>
<article>
<title>Tunay na kahulugan ng Pasko</title>
<author>HALA BIRA! Ni Danny Macabuhay</author>
<date>
<month>December</month>
<day>27</day>
<year>2003</year>
</date>
<body>ISANG Pasko na naman ang nakaraos. Iba’t iba ang naging kahulugan nito sa bawat tao. Subalit ang nakararami ay kasayahan lamang ang kanilang nasasaisip. Ang pinakamahalaga para sa mga ito tuwing sumasapit ang Disyembre 25 ay ang pagtanggap at pagbibigay ng mga regalo, kainan, inuman, sayawan, kuwentuhan, tawanan. Para sa akin hindi dapat mga pang-materyal lamang ang tanging mahalaga sa araw na ito ng pagsilang ni Jesus. Hindi lahat ay sagana ang pamumuhay. Maaaring ang iba ay walang mga regalo, walang pambili ng makakain at walang mga kaibigan at mahal sa buhay. Huwag malungkot. Malay natin, kung magsisikap ka, marahil ay gumanda naman ang takbo ng buhay mo sa mga susunod na taon. Ang unawain natin ay ang pagbibigay natin ng pagmamahal sa Diyos at sa ating kapwa. Lagi tayong magpasalamat sa Diyos na buhay pa tayo at may pag-asa pang haharapin sa kinabukasan. Dapat tayong maging masaya na isa na namang Pasko ang nairaos natin kahit na sabihin pang hindi kumpleto ang rekado ng buhay at may mga pagkukulang. Ipagdasal nating buhay pa rin at nasa mabuting kalagayan tayo sa mga susunod na Pasko. Sa ngayon, isang bagong taon ang haharapin natin.</body>
<link>http://www.philstar.com/Article.aspx?articleId=233109&amp;publicationSubCategoryId=94</link>
</article>
<article>
<title>President II</title>
<author>PANAGINIP LANG Ni Nixon T. Kua</author>
<date>
<month>December</month>
<day>27</day>
<year>2003</year>
</date>
<body>NOONG nakaraang kolum ay kinapos ako ng espasyo kaya tuloy muna natin ang tungkol sa aking Plataporma de Gobyerno na ipapatupad sa unang buwan ng aking pagiging Pangulo. Sasama na rin natin ang ilang mga suhestiyon ng ating mga mambabasa at taga-pakinig ng ating programa.&amp;nbsp; Marami-rami rin at ang ibang ideyang ito ay nakakatuwa at masayang pag-usapan lalo na ngayong panahon ng kapaskuhan kung saan dapat alalahanin ang diwa ng pagmamahal na mas higit sa mga regalo.&amp;nbsp; Hindi nga lang ubrang laging Holiday Season. Pero bakit nga ba hindi, isama na nga natin sa ating magiging priority bill sa Kongreso at Senado na dapat ang Holiday Season sa Pilipinas ay maging whole year round.&amp;nbsp; Sa ganoong paraan,&amp;nbsp; lalakas ang turismo at dadami lalo ang dolyar na papasok sa ating bansa. Buong mundo pag-uusapan tayo at kaiinggitan, tayo na rin&amp;nbsp; ang magiging Holiday Capital ng mundo.&amp;nbsp; Tapos para pa lalong sumaya ang mga malalaking tiyan na Pulis na nasa serbisyo na naman (nawala ang kanilang mga tiyan noong panahon ni Sen. Ping Lacson) ay pansamantalang ililipat ng mga assignment at bibigyan ng bagong uniporme. Uumpisahan natin sa airport kung saan sasalubong sila sa lahat ng dumarating na ang suot ay costume ni Santa Claus.&amp;nbsp; Natural kakabitan din natin sila ng puting balbas&amp;nbsp; para magmukhang original. Palakad lakad sila roon at mamimigay ng candy sa mga batang dumarating at puwede ring magpakuha ng retrato ang mga turista na kasama sila.&amp;nbsp; Siyempre nga lang sisingilin natin ang mga nais magpakuha ng retrato para naman may sideline na dagdag ang mga pulis na malalaki ang tiyan. Sa lahat ng mga pampublikong lugar ay makikita rin sila at para hindi magmukhang state of war ang Pilipinas dahil sa mga marines at pulis na nagpapatrulya o di kaya’y nasa checkpoint, suot Santa Claus na lang.&amp;nbsp; Tourist Friendly at pangontra ito sa masamang imahe ng bansa para hindi na magawang dahilan sa mga travel advisory ng ibang bansa sa kanilang babala sa&amp;nbsp; kanilang mga mamamayan na magulo at mapanganib ang mamasyal sa atin. Ang mga pulis naman na mahilig mamaril ay ganoon din ang uniporme at kesa baril ang dala ay candy cane.&amp;nbsp; Di wala ng pambaril.&amp;nbsp; Ganoon din sa mga pulis trapik at mga MMDA, unipormeng Santa Clause na rin.&amp;nbsp; May pagkakaiba nga lang dahil kesa laging pula ay puwede ring kulay berde o asul.&amp;nbsp;&amp;nbsp; Yung mga matatapang naman at laging nang-aapi ng mamamayan ay pag-suutin natin ng kulay fink.&amp;nbsp; Tandaan n’yo fink as in Pink.&amp;nbsp; Magiging headquarters na tayo ni Santa Claus at&amp;nbsp;0 tiyak may pilgrimage pa ang mga bata at siyempre kasama ang mga magulang.&amp;nbsp; Lahat ng mga dayuhan, kahit hindi Kristiyano ay tutungo sa atin dahil kung hindi malulungkot ang mga anak nila. Tuturuan din&amp;nbsp; natin&amp;nbsp; sila kumain ng puto bumbong at bibingka at ang mangyayari pa niyan makikiusap sa atin ang China na payagan silang magbenta ng gawa nilang Christmas lights, d&amp;eacute;cor at laruan. Maaari nating pagbigyan, pero may kapalit yan, umalis na sila sa Spratlys at ang mga mamamayan nilang gumagawa at nagtitinda ng shabu ay ibaon nila sa kanilang lupain bago pa man makarating dito. Kung makaapak naman sila sa atin, balutin natin sa loob ng&amp;nbsp; pulang sako at ibitin diyan sa gitna ng Manila Bay. (Iimbestigahan nga lang natin kung paano sila nakalusot sa mga awtoridad ng China at kung matuklasan natin na pinalusot nila, may kasagutan po tayo riyan pero sa PRESIDENT III natin ipapaliwanag yan.) Siyempre kailangan may fireworks gabi-gabi kaya isasabay natin ang mga paputok sa loob ng pulang sako kaya lintik ang liyab nito tapos mahuhulog na sa dagat para kainin ng mga isda.&amp;nbsp; Kahit paano pakikinabangan sila at siguro naman magsisilbi ng babala sa iba. Yung hindi naman isasako, lalagay natin sa karnabal at ikukulong at dadamitan ng costume na hayop tapos tatawaging shabu eating animals na sa Pilipinas lang makikita.&amp;nbsp;&amp;nbsp; Nakatali sila tapos may oras kung pakainin sila sa loob ng kanilang kulungan.&amp;nbsp; Iba hindi ba, kaso nga lang bawal ang bata manood noon, for adults kasi baka lumabas ang shabu sa kanilang mga mata, tenga at utak. Pero bago natin makalimutan may solusyon din pala ang mga kasali sa bawal na gamot sa ating problema sa patuloy na paglaki ng ating populasyon.&amp;nbsp; Ang gagawin nating hepe ng National Population Control Commission ay ang may cell number na 09162520729. Kalahati lang ang ititira niya sa ating populasyon at magaganda at matatalino lang.&amp;nbsp; Yung mga walanghiya at lalo na mga drug pusher at addict ay ipapadala niya sa Mindanao upang lumaban sa mga rebelde.&amp;nbsp; Puwede rin nating buuhin ang isang elitistang grupo sa military pero sa part 3 rin natin bibigay ang detalye. Ang mga labi&amp;nbsp; ng mga drug lord maganda ring pataba sa mga halaman at puno.&amp;nbsp; Mas mabuti pa kaya ay sa Leyte at Surigao ibaon sila.&amp;nbsp; Ang maghuhukay ay mga pulis na malalaking tiyan at nakasuot ng damit na green gaya ng suot ng mga&amp;nbsp; elves sa pelikula. Liliit&amp;nbsp; na ang tiyan nila, matutuwa pa ang mga turistang manunood sa kanilang reforestation program dahil makukunan sila ng retrato kasama ang mga higanteng elves, imagine elf na malaki, parang comedy kaya puwede ring gawing sine tapos bonus pa dahil ipapangalan pa sa bawat turistang magbibigay ng donasyon ang bawat puno. Kaya kita n’yo naman, solve ang drug problem good pa para sa turismo, hindi lang Wow Philippines kung hindi wowowie Philippines/Holiday Capital of the World. Kulang na naman sa space kaya abangan ang part III pero padala niyo ang suhestiyon niyo para masama kayo sa Gabinete at opisyal ng administrasyong partidong Panaginip Lang (PL).&amp;nbsp; Ang PL ang partidong pag-iisahin ang grupo ni Panday Lang at ni Ping Lacson. Ano sa palagay niyo, aatras kaya sila, eh ang administrasyon ni Pangulong Gloria at ang partido ni dating secretary Raul Roco? Text agad ang sagot at suhestiyon. * * * Para sa anumang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=233113&amp;publicationSubCategoryId=94</link>
</article>
<article>
<title>Bagong Taon, bagong simula</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>December</month>
<day>28</day>
<year>2003</year>
</date>
<body>TATLONG araw na lang at tapos na ang 2003. Muli tayong haharap sa isang taon, hudyat ng bagong simula. Sa pagsalubong ng Bagong Taon, iba’t ibang paniniwala at mga ritwal ang ating ginagawa upang maging mas masagana at maganda ang darating na taon. Mula sa ating paghahanda ng pagkain at prutas, pananamit at pag-iingay, tinitiyak natin ang kahandaan sa pagsalubong ng Bagong Taon. Subalit higit sa mga simbolikal na paghahandang ito, nararapat lamang na ating suriin ang naging takbo ng taong ito. Sa pamilya man, trabaho o karera, pinansiyal na aspeto; bagaman marami ring biyaya ang ating natamo ay magsikap pa rin tayong laong mapabuti ang ating buhay at pamilya. Marahil ay may mga bagay tayong kailangang baguhin sa ating mga sarili at pag-uugali upang lalong maging mas kapaki-pakinabang ang taong darating. Sa mas malawak na pananaw, maraming pagsubok ang dumaan sa ating bansa at ng kasalukuyang administrasyon. Subalit sa tulong ng bawat isa at sa panalangin ng bawat Pilipino kahit papaano ay naging maayos naman ang takbo ng ating ekonomiya. Nagawa nating bumangon mula sa matinding pagkakahati-hati ng ating lipunan. Naging malalim man ang sugat na dala ng pulitika, nagawa nating muling tumayo sa ating mga paa upang ipagpatuloy ang mga gawain para sa mas nakararami. Sa pagsapit ng Bagong Taon, taus-puso akong umaasa na magkakaroon tayo ng bagong simula at bagong pag-asa. Sa dami ng krisis na ating pinagdaanan bilang isang bansa, malaki ang tiwala ko sa kakayahan ng Pilipino na bumangon at magsimulang muli. Likas sa atin ang katatagan ng loob at ito ang tutulong sa atin upang makayanan ang mga darating na pagsubok. Masaganang Bagong Taon sa lahat!</body>
<link>http://www.philstar.com/Article.aspx?articleId=233199&amp;publicationSubCategoryId=94</link>
</article>
<article>
<title>Maraming magic si Chief Supt. Varilla ?</title>
<author>BANAT NI BATUIGAS Ni Bening Batuigas</author>
<date>
<month>December</month>
<day>28</day>
<year>2003</year>
</date>
<body>DAPAT burahin ni Chief Reynaldo Varilla, bagong hepe ng Police Regional Office 4 (PRO) ang akusasyon sa kanya ng mga pulitiko sa sakop niya na kaya siya nilagay sa puwesto ay dahil mandadaya siya sa darating na May elections. Hindi kasi makalimutan ng pulitikong taga-Cavite ang ginawang pandaraya ni Varilla noong nakaraang elections kung saan inilampaso ng manok ni dating Presidente Ramos ang katunggali niya. Kaya sa ngayon pa lang, alam na ng mga pulitiko sa Central Luzon na kaya inilipat ni PNP chief Dir. Gen. Hermogenes Ebdane Jr. si Varilla sa PRO4 ay dahil may special tasking siya, ang mandaya nga sa elections, he-he-he! Maraming magic kaya na baon si Varilla kaya kinatatakutan ng pulitiko? Kung sabagay, maging si Defense Secretary Eduardo Ermita ay bilib kay Varilla. Ayon sa nakausap nating Manila’s Finest, si Ermita mismo ang nag-padrino para iupo si Varilla sa PRO4 maliban sa balitang nakialam ang Palasyo. Ayon kay Ermita, tested and proven na raw si Varilla kaya’t walang semplang ang balak nilang mandaya sa darating na elections diyan sa Batangas. Ang anak kasi ni Ermita na kulelat sa mga survey at tatakbong congressman sa 3rd district ng Batangas kaya kailangang mandaya para iluklok sa puwesto. Hind lang iyan? Tatakbo rin si dating Justice Secretary Nani Perez bilang gobernador sa Batangas. Kailangan talaga ni Prez ang magic ni Varilla dahil kung pag-boo sa kanya sa isang sabungan ang gagawing basehan, may tulog siya sa kanyang kalaban, he-he-he! Galingan mo lang ang pandaraya Chief Supt. Varilla Sir para hindi magkagulo diyan sa lugar mo. Kung si Varilla ay nandadaya para sa local political bets sa PRO4, hindi nalalayo na gagamitin din siya ng Palasyo para maipanalo niya si Presidente Arroyo, di ba mga suki? Kung ang mock elections na ginanap sa 3rd year high school students ng Xavier Catholic school nitong nagdaang mga araw ang gagawing basehan, mukhang kakain ng alikabok si GMA sa laban niya sa actor na si Fernando Poe Jr. Maging sa hanay ng sundalo, kapulisan government workers ay si FPJ ang nangunguna ng milya-milya at hindi ito magiging magandang palatandaan sa mga political merlins ng Palasyo. Kaya kailangan talaga ng tulad ni Varilla sa mga rehiyon kung saan sa tingin ng Palasyo ay makapandaya sila, di ba mga suki? Ilan pa kayang tulad ni Varilla ang nakaupo sa ngayon sa matataas na police units ng PNP natin? He-he-he! Sigurado akong hindi nag-iisa ang tulad ni Varilla, di ba mga suki? Pero kung ang patuloy na gerilya operations ng jueteng ni Charing Magbuhos diyan sa Quezon at Laguna ang gagawing basehan, mukhang may padrino talagang malakas si Varilla. Hindi kasi siya natatakot sa ‘‘one strike’’ policy na ipinapairal ni Ebdane laban sa jueteng kaya’t lalong lumakas ang suspetsa na may tasking talaga siya sa PRO4 sa gaganaping elections. Si Magbuhos muna ang habulin niya at hindi panay pandaraya sa elections ang isipin. Magtatagumpay kaya si Varilla sa iniatang na secret mission niya? Abangan!</body>
<link>http://www.philstar.com/Article.aspx?articleId=233213&amp;publicationSubCategoryId=94</link>
</article>
<article>
<title>Payo sa mga hindi makatulog sa gabi: Uminom ng gatas</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>December</month>
<day>28</day>
<year>2003</year>
</date>
<body>BUMABATI ako ng Masaganang Bagong Taon sa lahat. Sana ay maging malusog ang bawat isa sa papasok na 2004. Maraming sumulat sa akin at humihingi ng payong medical. Ipagpaumanhin na ngayon ko lang ito nasagot. * * * Para kay Vincent de la Rosa ng Cabagan, Isabela: Mayroon kang insomnia na hindi maka-respond sa treatment. Drinking alcohol is not good for you except for drinking a glass of wine every night. Marami kang ibang problema na ang doctor lamang ang tanging makapagbibigay ng payo. Mas makabubuti kung kukunsulta ka sa doctor. * * * Para kay Rufino Pineda Jr. ng San Miguel, Pasig: I presume na ikaw ay isang may edad nang lalaki na inoperahan sa prostate cancer. The very fact that your PSA is that low is a very good sign. Ipapayo ko sa iyo na magtungo ka sa iyong doctor at mag-PSA exam tuwing ika-anim na buwan. If it remains lower than 5, that is very good. * * * Para kay Eduardo Valenzona ng Sto. Ni&amp;ntilde;o, Marikina: Kung hindi ka makatulog sa gabi, uminom ng isang basong gatas, Kung hindi ito umubra, uminom ng isang basong alak. Kung hindi pa rin epektibo, mag-take ng gamot katulad ng Nozinan at bedtime. * * * Para kay Anonymous ng Malolos, Bulacan: Ang aking address ay 43 E. Rodriguez Sr. Quezon City at ang aking telephone number 712-0468. Ang aking clinic hours ay Lunes, Miyerkules at Biyernes, mula 8 a.m. hanggang 12 noon. * * * Para kay A. M. ng Wakas, Tayabas, Quezon Province: Ang acute brain tumor ay may kahirapang gamutin. Karaniwan itong ginagamot sa pamamagitan ng surgery, radiation therapy at chemotherapy. Maaari kang magtungo sa mga government hospi- tals na katulad ng Philip- pine General Hospital, Jose Reyes Memorial Medical Center at Rizal Medical Center.</body>
<link>http://www.philstar.com/Article.aspx?articleId=233217&amp;publicationSubCategoryId=94</link>
</article>
<article>
<title>Rizal Day</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>28</day>
<year>2003</year>
</date>
<body>SA Martes (December 30) ay Rizal Day bilang paggunita sa kamatayan ni Dr. Jose Rizal, ang pambansang bayani ng Pilipinas. Si Rizal ay isang henyo. Taglay ang talino at damdaming makabayan na inihayag niya sa mga nobelang ‘‘Noli Me Tangere’’ at ‘‘El Filibusterismo’’ na nagsilbing apoy sa pag-aalsa ng mga Pilipino laban sa mga Kastila. Napaka-makulay ng buhay at pag-ibig ni Rizal. Isinilang siya sa Calamba, Laguna noong Hunyo 19, 1861. Bata pa si Rizal ay kinakitaan na siya ng katangi-tanging talino. Naging unang guro niya ang kanyang inang si Teodora Alonzo. Nakapag-aral at nakapaglakbay si Rizal sa iba’t ibang bahagi ng mundo. Sa Spain ay kasama siya ng mga kababayan na naglunsad ng propaganda movement para sa social and political reforms sa bansa. Sa kanyang pagbabalik sa Pilipinas noong 1892, dinakip siya at ipinatapon sa Dapitan, Mindanao. Sinampahan ng kasong treason at kasabwat sa rebolusyon na sumiklab noong Agosto 1896. Siya’y nahatulang mamatay sa firing squad noong Disyembre 30, 1896 sa Bagumbayan, ngayon ay kilalang Luneta.</body>
<link>http://www.philstar.com/Article.aspx?articleId=233225&amp;publicationSubCategoryId=94</link>
</article>
<article>
<title>Kapistahan ng Banal na Pamilya</title>
<author>ALAY - DANGAL Ni Fr. Jose C. Blanco, S.J.</author>
<date>
<month>December</month>
<day>28</day>
<year>2003</year>
</date>
<body>DIBORSIYO at pagpapalitan ng asawa ang problema ng pamilya ngayon. Binobomba ng silaw ng kayamanan at karangyaan. May panahon sila para sa lahat ng layaw ng buhay subalit walang panahon para sa mga bagay na pang-Espiritu at para sa Diyos. Basahin ang Lukas 2:41-52. Taun-taon, tuwing Pista ng Paskuwa, ang mga magulang ni Jesus ay pumupunta sa Jerusalem. At nang labindalawang taon na siya, pumaroon sila gaya ng dati nilang ginagawa. Pagkatapos ng pista, sila’y umuwi na. Nagpaiwan si Jesus sa Jerusalem ngunit hindi ito napansin ng kanyang mga magulang. Sa pag-aakala ng isa na si Jesus ay kasama ng isa, nagpatuloy sila sa maghapong paglalakbay. Nang malaman nilang hindi siya kasama, siya’y hinanap sa mga kamag-anak at kakilala. Hindi nila siya matagpuan, kaya bumalik sila sa Jerusalem upang doon hanapin. At nang ikatlong araw, natagpuan nila si Jesus sa loob ng templo, nakaupong kasama ng mga guro. Nakikinig siya sa kanila at nagtatanong; at ang lahat ng nakarinig sa kanya ay namangha sa kanyang katalinuhan. Nagtaka rin ang kanyang mga magulang nang siya’y makita. &amp;quot;Anak, bakit naman ganyan ang ginawa mo sa amin? Balisang-balisa na kami ng iyong ama sa paghahanap sa iyo.&amp;quot; &amp;quot;Bakit po ninyo ako hinahanap? Hindi ba ninyo alam na ako’y dapat nasa bahay ng aking Ama?&amp;quot; tanong ni Jesus. Ngunit hindi nila naunawaan. Siya’y umuwing kasama nila sa Nazaret, at naging isang masunuring anak. Ang lahat ng bagay na ito ay iningatan ng kanyang ina sa kanyang puso. Patuloy na lumaki si Jesus. Umunlad ang kanyang karunungan at lalong kinalugdan ng Diyos at ng mga tao. Kung kayo’y ama o ina, mataimtim na manalangin sa Banal na Pamilya na sana’y masundan ninyo ang halimbawa ng kanilang kabanalan at katapatan sa mga plano ng Ama sa langit. Ang Ama sa langit ang nagbalak ng pamilya ni Jesus, Maria at Jose para maging huwaran ng lahat ng mga pamilya sa lupa sa lahat ng panahon.</body>
<link>http://www.philstar.com/Article.aspx?articleId=233229&amp;publicationSubCategoryId=94</link>
</article>
<article>
<title>Editoryal - Maging alerto sa mga terorista</title>
<author></author>
<date>
<month>December</month>
<day>29</day>
<year>2003</year>
</date>
<body>BUKAS ay gugunitain ang ikatlong taon ng Rizal Day bombings. Ang sugat na nilikha ng pambobomba ay hindi pa humihilom. Kahit na napatay na ng military ang isa sa mga utak ng pambobomba, ang sakit sa mga naulila nang may 22 kataong namatay ay hindi pa rin nawawala. Umaantak pa rin hanggang ngayon. Hindi pa sapat ang pagkakapatay kay Fathur Rohman Al-Ghozi, isa sa mga naghanda ng bomba na pinasabog sa limang magkakahiwalay na lugar sa Metro Manila noong tanghali ng Dec. 30, 2000. Sa limang lugar na binomba, pinaka-grabe ang naganap sa Blumentritt LRT Station kung saan pinakamarami ang namatay at karamihan ay bata. Kasabay na binomba ang isang bus sa EDSA; ang Plaza Ferguson sa Malate malapit sa US Embassy; isang abandonadong gasolinahan sa Makati City at ang isang warehouse sa Ninoy Aquino International Airport. Bukod sa 22 namatay, mahigit 100 ang grabeng nasugatan sa pambobomba. Naganap ang pambobomba habang naghahanda ang mga tao sa pagsalubong sa Bagong Taon. Iyon pala’y kakaibang trahedya ang sasalubong. Matapos mahawi ang usok sa LRT, tumambad ang mga katawang nagkalasug-lasog, ang ibang bahagi ng katawan ay nasa dingding. Ang mga ihahandang pagkain, gaya ng mga prutas ay nagkalat sa sahig. Nabahiran ng dugo sa isang iglap lamang. Ang mga ungol at daing ng mga nasugatan ay mahirap makalimutan. Walang mga kaluluwa ang gumawa ng karumal-dumal na pambobomba. Ngayon ay may banta pa rin sa kabila na may napatay na at nahuling mga terorista. Ang pangyayaring iyon ay dapat namang magbigay ng aral hindi lamang sa mga awtoridad kundi pati na rin sa taumbayan na dapat ay maging mapagmatyag sa ngayong panahon. Mahirap makatiyak kung ang katabi sa LRT, dyipni o bus ay hindi &amp;quot;uhaw sa dugo&amp;quot;. Kinakailangan namang maging doble ang seguridad na ibibigay ng Philippine National Police (PNP) at Armed Forces of the Philippines (AFP). Hindi na dapat maulit ang madugong pangyayaring iyon. Hindi na dapat magbuwis ng buhay ang mga walang malay na nilalang. Kapansin-pansin na kung kailan may nangyari nang trahedya saka lamang maghihigpit ang mga awtoridad. Kapag lumipas ang isa o dalawang linggo, wala na ang paghihigpit. Ningas-kugon lang ang nangyayari.</body>
<link>http://www.philstar.com/Article.aspx?articleId=233318&amp;publicationSubCategoryId=94</link>
</article>
<article>
<title>Ang panganib ng rebentador</title>
<author>AKSYON NGYON Ni Al G. Pedroche</author>
<date>
<month>December</month>
<day>29</day>
<year>2003</year>
</date>
<body>NOONG nakaraang linggo, nakahimpil ang sasakyan ko di kalayuan sa bahay na tinutuluyan ng aking manugang na babae at mga apo sa Sampaloc, Maynila. Susunduin ko sila at ipapasyal dahil kararating lang mula sa probinsya. Sa kabila ng kalsada’y may mga kalalakihang nagsisindi ng kwitis. Mukhang hindi sila marunong magsindi. O baka naman talagang palpak ang pagkakagawa ng mga paputok. May dalawa lang marahil na lumipad at pumutok sa itaas. Pero ang karamiha’y sumabog bago pa man makalipad. Nasindak ako nang ang isa sa kanilang sinindihan ay lumipad lamang ng limang metro at agad bumagsak dalawang piye lang siguro ang layo sa isang inang naglalakad na akay-akay ang maliit na anak. Sa lupa pumutok ang kwitis. Mabuti’t hindi tinamaan ang mag-ina. Mabilis na nagpulasan ang mga kalalakihan. Maging sila’y ninerbiyos sa pangyayari. Paano kung sa ulo ng ina o ng anak sumabog ito. Eh di naragdagan na naman ang casualty ng mga rebentador di pa man sumasapit ang Bagong Taon? Hindi pa man dumarating ang Bagong Taon ay marami nang naitalang biktima ng rebentador. Imbensyon ng mga Chinese ang rebentador. Nakaugalian na ang firecracker festivities kapag maghihiwalay ang taon. Pantaboy daw ng kamalasan ng papasok na taon. Pero taun-taon, wala namang suwerteng ibinubunga ito. Bagkus, puro kamalasan sa mga taong napuputulan ng kamay at namamatay dahil sa paputok. Kung ako lang ang masusunod, mas gugustuhin ko ang total ban sa rebentador na malalakas at maaaring pumatay. Wala kasi tayong kadala-dala. Sa kabila ng tumataas na bilang ng mga nasasawi at napuputulan dahil sa mga pampasabog, parang hindi kumpleto ang taon natin kung hindi tayo magpapaputok. Mas masaya kung sa pagtatapos ng taon, nakatitiyak tayong kumpleto ang bilang ng ating mga daliri at kumpleto ang bilang ng ating pamilya.</body>
<link>http://www.philstar.com/Article.aspx?articleId=233325&amp;publicationSubCategoryId=94</link>
</article>
<article>
<title>Kaigihan ng may national ID card</title>
<author>SAPOL ni Jarius Bondoc</author>
<date>
<month>December</month>
<day>29</day>
<year>2003</year>
</date>
<body>HEPE pa ng Philippine Constabulary si Fidel Ramos nu’ng 1976, binalak nang magtatag ng national identification system (NIDS). Sa programang ‘yon, bibigyan ng identification number ang bawat indibidwal mula pa lang sa pagsilang. Ang numerong ito ay ilalagay sa ID card, kasama ng pangalan, birthday, birthplace, sex at magulang ng mamamayan. Ang number at card ang magsisilbing pangkilala sa bawat isa. Kung mag-e-enrol sa school, magrerehistro bilang botante, magpapakasal, kukuha ng papeles sa ahensiya ng gobyerno, mag-a-apply sa trabaho, o kukuha ng passport o driver’s license o NBI clearance, ibibigay lang ang ID para i-check ng computer at aandar na kaagad ang transaksiyon. Wala itong pinag-kaiba sa social security number ng bawat Amerikano. Hinihingi ang numero sa kahit anong transaksiyon, tulad ng pagbukas ng bank account, pagkuha ng credit card, pagbili ng bahay. At pareho rin ang NIDS sa citizens cards sa Germany, Singapore at iba pang mauunlad na bansa. Mga kriminal lang ang walang ID card sa kanila, kasi ayaw lumahok sa mga legal na gawain ng lipunan. Pero hindi maituloy-tuloy ang NIDS sa Pilipinas. Iba-ibang kontra ang ginawa dito. Nu’ng una, umangal ang human rights groups na labag daw ito sa malayang pagkilos ng mamamayan. Baka raw gamitin ang ID card para limitahan ang pagkilos at pagbiyahe ng mga tao. Martial law pa kasi noon, at bawal pa ang pagiging komunista. Ngayon legal nang mag-komunista, ang bawal lang ay ang pag- armas laban sa estado. Pero ang tuligsa naman ay kesyo magastos daw ang NIDS. Aabutin daw ng P100 bawat card kaya gagasta ang gobyerno ng P8 bilyon para ipagawa ito para sa 80 milyong Pilipino. Tiyak daw na sisingilin ng gobyerno ang mamamayang naghihirap. Pero sa totoo, mura lang ang card; nasa P3 lang ang isa. Ang mahal ay ang paggawa ng central computer system na maglalaman ng lahat ng naging transaksiyon na ginawa ng mamamayan sa bawat paggamit ng card. At lalong mahal kung maantala ang tao dahil walang card.</body>
<link>http://www.philstar.com/Article.aspx?articleId=233334&amp;publicationSubCategoryId=94</link>
</article>
<article>
<title>Mabantot na SM City Baguio at Modus sa TEXT</title>
<author>BAHALA SI TULFO Ni Ben Tulfo</author>
<date>
<month>December</month>
<day>29</day>
<year>2003</year>
</date>
<body>SA presidente ng SM Shopping Center Management Corporation na si HANS SY, bisitahin n’yo ang basement parking area ng SM City Baguio. Itaga n’yo sa bato, sa hamon kong ito, kahit ’yang sikmura n’yo hindi makakayanan ang ‘‘mala-imburnal na amoy’’ sa loob ng 30 segundo. Matagal na daw itong umaalingasaw simula ’nung nagbukas kayo nitong Nobyembre. Ito’y ayon mismo sa inyong mga parking attendants at mga guwardiya. Gaya ng aking nauna ng naisulat sa aming pang-hapong tabloid ang Pang-Masa (PM) ’nung Sabado, halos bumaliktad ang aking sikmura pagbaba ko pa lang sa aking sasakyan papasok ng mall. Napansin ko rin ’yong aking mga kasabay papasok ng mall, nakatakipan ng kanilang ilong gamit ang kanilang mga panyo. Nagtatakbuhan at nag-uunahan pa papasok ng mall entrance. Sa pamamagitan ng kolum na ito, umaasa kami na agaran ninyong maisaayos ang pagkukulang na ito sa kapakanan ng inyong mga tagapagtangkilik. Mahaba-haba naman ang bakasyon sa linggong ito. Marami na naman ang mag-aakyatan sa Baguio na karamihan ay taga-Maynila. Isa sa mga pinupuntahan ay ang inyong SM City Baguio. * * * MARAMI pa rin ang nabibiktima ng mga sindikatong sa likod ng mga ‘‘winners kuno&amp;quot; sa pamamagitan ng TEXT. Modus operandi ng mga sindikatong ito ay nagti-text sa kanilang mga prospect na nanalo daw sila ng premyong hindi bumababa sa P1 milyon sa pamamagitan ng isang raffle draw sa isang foundation. Agad pinatatawag ang kanilang mga prospect sa cellphone upang maibigay ang detalye at mga requirements kung papano makuha ang napanalunang premyo. Kapag sumagot ’yung prospect dito nag-uumpisa ang pambibiktima. Agad sinasabi ng manloloko sa kanyang biktima, kakaltasan ng tax ang napanalunang halaga. Kalimitan, hindi ito bumababa ng P15 thousand ang tax na agad naman pinadi-deposito sa bangko ng manloloko gamit ang kanyang bank account. Marami na ang mga ‘‘umiiyak’’ at nagrereklamo sa aming text hotline maging sa aming action center. Huli na ang lahat dahil sila’y nakapagbayad na. Uulitin namin doon sa mga walang-kadala-dala at hindi pa rin natututo. Pangatlong Pasko na ngayon, sinusulat ko pa rin sa kolum kong ito ang modus operandi na ’to. Huwag MAGPAPANIWALA at HUWAG PANSININ ang katarantaduhang TEXT MODUS na ’to.</body>
<link>http://www.philstar.com/Article.aspx?articleId=233340&amp;publicationSubCategoryId=94</link>
</article>
<article>
<title>Noli De Castro...'Wag na lang!</title>
<author>CALVENTO FILES ni Tony Calvento</author>
<date>
<month>December</month>
<day>29</day>
<year>2003</year>
</date>
<body>Sa Lahat Daw Ng Survey Nangunguna Si Noli De Castro. Ok Fine Whatever. Pero Sa Aking Personal Na Opinyon Nangungulelat Itong Senador Na Wala Pa Namang Ipinakikitang Maganda Sa Bayan. Taliwas Sa Kanyang Programang &amp;quot;Maganda Gabing Bayan,&amp;quot; Nung una pa lamang niyang sinabing pinag-iisipan niyang tatakbo siyang Presidente dahil una siya sa mga surveys, alam ko nang wala namang balak itong Senador na ito na tumakbo bilang presidente. Nagbigay ako ng halimbawa ng mga politiko na nagpapa-ugong na tatakbo bilang Presidente, Senador, Mayor, Governor o Congressman subalit wala naman talaga itong balak kundi kumuha ng atensyon at magpa-areglo. Sana naman hindi ganun ang nangyari kay De Castro. Hindi naman siguro. Kung ang pagbabasehan ay ang popularity ratings ng isang kandidato pagdating sa kanyang &amp;quot;win ability&amp;quot; lalabas na si FPJ at si De Castro ang magiging pinuno ng ating bayan mula 2004 hanggang 2010. dalawang taga showbiz. Dalawang produkto ng media. Isang sa Pelikula at isa naman sa Telebisyon. Hilaw pa si Noli De Castro para sa isang posisyon na Bise-Presidente. Inuulit ko, bilang senador, what significant achievement has this gentleman from ABS-CBN contribute to the good of our nation? Sa galing, aba kakain ito ng alikabok kay Senator Loren Legarda. Kay Bayani Fernando, kay Robert Barbers. Kadalasan ang Bise Presidente ng ating bayan ang siya ring ina-appoint bilang Secretary of Foreign Affairs. Kaya ba ni Noli De Castro ang papel na ginampanan ni Ka Blas Ople? Si Noli de Castro ay hinubog, inaruga, sinuportahan ng mga pamilya Lopez. Ang Pamilyang ito ang may-ari ng Meralco. Sa tingin niyo ba dahil sa laki ng utang na loob ni De Castro sa mga Lopezes, hahadlang ito sa pagtaas ng singil ng kuryente na siyang nagpapahirap sa ating bayan. Mag-isip-isip naman kayo! Gusto kong marinig kay De Castro kung ano ang maari niyang itulong sa mga mamamayan upang hindi magkandakuba sa kababayad ng presyo ng kuryente. Nagkaroon nga ba ng &amp;quot;special arrangement&amp;quot; na ibibigay ng mga Lopezes si Noli De Castro &amp;quot;on a silver platter&amp;quot; kapalit ang pag-apruba ng pagtaas ng singil ng kuryente sa 2004? Talagang wala bang magawa ang presidente GMA sa price hike ng Meralco? Wala nga kung pinupuntirya niya na maging running-mate si De Castro na lampas hanggang langit ang loyalty sa mga Lopezes. Itong isyung ito ang hahatak sa inyo pababa at maaring ikatalo niyo sa eleksyon. Madarama ng taong bayan ang hirap ng pagtaas ng kuryente. Susunod nito ay ang iba pang pagtaas ng mga bayaran ni Juan. Kaya ba ni De Castro ang papelan ang maging Anti- Crime Czar, na ginawa ni dating Presidente Fidel Valdez Ramos kay Erap Estrada nung kanyang termino. Nasa itsura ni De Castro ba ang tumugis ng mga kriminal, sindikato at magpanatili ng peace and order sa ating bayan. O mas kaya nitong magpapogi na lamang sa harap ng kamera? Dalawa ang pinagpipilian ni PGMA na maari niyang maging Bise-Presidente sa 2004 elections. Si De Castro at si Senator Robert Barbers. Kung performance at galing ang pag-uusapan at hindi mga surveys o popularity, mas maraming magagawang kabutihan para sa ating bayan si Senator Robert Barbers. May nagtatanong nga pala, sino ba si William Leary, isang Supervising Producer ng Viva Films sa buhay ni WPD Elmer Jamias? Si William ay naging ano mo, Elmer? Ang tinaguriang Barako ng Maynila. PARA SA ANUMAN COMMENTS O REACTIONS, MAAARI KAYONG MAG-TEXT SA 09179904918. MAAARI DIN KAYONG TUMAWAG SA &amp;quot;CALVENTO FILES&amp;quot; 7788442.</body>
<link>http://www.philstar.com/Article.aspx?articleId=233344&amp;publicationSubCategoryId=94</link>
</article>
<article>
<title>EDITORYAL - Jose Rizal</title>
<author></author>
<date>
<month>December</month>
<day>30</day>
<year>2003</year>
</date>
<body>NGAYON ay ika-107 anibersaryo ng kamatayan ni Jose Rizal, pambansang bayani. Sa lahat ng mga bayani, pinaka-maningning si Jose Rizal kung kaya maraming Pinoy ang isinunod ang pangalan sa kanya. Sa paglipas ng panahon, lumitaw ang mga pangalang &amp;quot;Jose Velarde&amp;quot; noong 2001 at ngayong 2003 ang &amp;quot;Jose Pidal&amp;quot;. Ang &amp;quot;Jose Velarde&amp;quot; ay sangkot kay dating President Joseph Estrada at ang &amp;quot;Jose Pidal&amp;quot; naman ay kay First Gentleman Mike Arroyo na inakusahan ni Sen. Panfilo Lacson ng money laundering. Ang lahat ng mga pangyayaring ito ay bahagi na ng kasaysayan. Pero ang hindi malilimutan ay ang kabayanihang ipinakita ni Jose Rizal dahil sa pagmamahal sa Inang Bansa. Pagmamahal na walang halong pagkukunwari. Marami pang &amp;quot;Jose&amp;quot; ang isisilang pero walang makatutulad kay Rizal. Dakila si Jose Rizal. Lumaban ng tahimik sa pamamagitan ng kanyang mga nobelang Noli Me Tangere at El Filibusterismo. Sa dalawang nobelang ito mabisang napukaw ni Rizal ang damdamin ng mga Pilipino at nag-alab ang pagmamahal sa Inang Bansa. Tinalakay ni Rizal ang tungkol sa pang-aapi at pangungurakot ng mga Kastila. Buong bangis na inilahad ni Rizal ang damdamin sa mga sinulat na naging daan sa kanyang kamatayan sa Bagumbayan (ngayo’y Luneta) noong Dec. 30, 1896. Isa sa mga nakabasa ng kanyang nobela ay ang matapang na bayaning si Andres Bonifacio. Nang babarilin na si Rizal ng umagang iyon ng December 30, hiniling niyang barilin siya nang nakaharap at hindi nakatalikod. Ang barilin nang nakatalikod ay isang pagtataksil sa bayan subalit ayaw pumayag ang mga Kastila. Binaril pa rin siya ng nakatalikod. Nang tumama na ang mga bala sa kanyang katawan, dahan-dahang pumihit si Rizal at bumagsak siyang nakaharap sa silangan, sa sinisikatan ng araw. Kasamang tumapon ang kanyang dugo na dumilig sa bahaging iyon ng Bagumbayan. Kasunod ng karumal-dumal na kamatayang iyon ay ang pag-aalsa na ng mga Pilipino. Ang kabayanihan ni Rizal ang nagpasidhi upang ipagpatuloy ang naiwang gawaing na makalaya sa mapang-aping Kastila. Hindi lamang ang kalupitan ng mga Kastila ang tinuligsa ni Rizal kundi isinigaw din niya ang corruption noon. Kung hihimayin, nakatutok ang tingin ni Rizal sa masasamang gawain ng namumuno sa pamahalaan na ang iba’y nagpapayaman habang nasa tungkulin. Hindi lamang ang pananakop kundi pati katakawan ng mga namumuno ang nagsilbing gatong kay Rizal para lumaban. Kahit pa may &amp;quot;Jose Velarde&amp;quot; at &amp;quot;Jose Pidal&amp;quot; ang pangalan pa rin ni Rizal ang mangingibabaw at sasambitin sa paglipas ng panahon.</body>
<link>http://www.philstar.com/Article.aspx?articleId=233422&amp;publicationSubCategoryId=94</link>
</article>
<article>
<title>Negosasyon sa dilim ng gobyerno at MILF</title>
<author>SAPOL Ni Jarius Bondoc</author>
<date>
<month>December</month>
<day>30</day>
<year>2003</year>
</date>
<body>SISIMULAN ang peace talks sa Moro Islamic Liberation Front nitong darating na linggo. Pinakiusapan ng gobyerno ang Malaysia na i-host ang negosasyon. Tatalakayin kung paano babalik ang mga rebeldeng Moro sa kanilang mga baryo nang walang tutugis at ang pangkabuhayan nila. Pero may napabayaan ang gobyerno. Nakalimutang ipasuko sa MILF ang mga kasaping terorista na pumatay ng mga sibilyan sa Siocon, Carmen, Pikit at Davao City. Nakaligtaang ipa-waksi sa mga rebelde ang Jemaah Islamiya, front ng al-Qaeda sa Silangang Asya na nagbomba sa Bali nu’ng 2002 at sa Maynila nu’ng 2000. Papasok sa negosasyon ang gobyerno tungkol sa kapayapaan. Pero tila hindi na hahabulin ang hustisya para sa mga biktima ng terorismo. Umamin mismo ang mataas na opisyal ng JI na nahuli sa Thailand na 33 kasapi ang nag-training sa special camp ng MILF sa Buliok complex. Pero tinanggap na lang basta ng gobyerno ang denial ng pamunuan ng MILF. Hiningi ng Malaca&amp;ntilde;ang na isuko ng MILF ang mga komander na namuno sa kilos terorismo. Pero tinanggap din basta ng gobyerno ang salita ng MILF na kesyo matagal na nilang sinibak ang mga iyon. Niloloko ng gobyerno ang sarili. Sa hangad na basta lang matigil ang putukan, pinabayaan na ang hustisya. Sa hangad na bumuhos ang pangakong $38 milyong aid ng US sa Mindanao, pinalampas na ang mga kriminal. Sa gan’ung sitwasyon, makikipag-negosasyon ang gobyerno sa dilim. Makikipag-usap, pero hindi alam ang batayan; kakapa-kapa lang. Samantala, iginigiit ng MILF na alisin agad ang mga sundalo sa Buliok complex. Pilit na pinarerespeto sa gobyerno ang mga umano’y kampong-MILF. At ayaw mag-garantiya ang mga rebelde na hindi na sila maglulunsad ng opensiba laban sa sibilyan o militar. Totoong 30 na ang gulo sa Mindanao. Halos 65,000 na ang patay sa magkabilang panig, at dalawang milyon ang nawalan ng bahay. Bilyun-bilyong piso ang naluging negosyo at P50 milyon kada araw ang nagasta ng gobyerno. Pero hindi katwiran ‘yon para sumuko sa gusto ng MILF.</body>
<link>http://www.philstar.com/Article.aspx?articleId=233431&amp;publicationSubCategoryId=94</link>
</article>
<article>
<title>Sertipiko ng kamatayan</title>
<author>IKAW AT ANG BATAS Ni Atty. Jose C. Sison</author>
<date>
<month>December</month>
<day>30</day>
<year>2003</year>
</date>
<body>KUMUHA ng life insurance policy si Flora noong December 16, 1988 sa halagang P100,000.00 kung saan naitala ang kanyang kapatid na si Elvie bilang beneficiary. Non-medical ang kanyang insurance kaya hindi na hiniling ng kumpanya mula sa kanya ang medical examination at ibinase na lamang sa kanyang application form ang policy nito na na-isyu noong February 11, 1989. Noong April 1992, nakatanggap ang Insurance Company ng notice of claim mula kay Elvie kung saan hinihingi nito ang kabayaran ng policy ni Flora. Sinabi niya na namatay na si Flora sanhi ng malalang pneumonia noong September 16, 1991. Samantala, bago pa man ang claim ni Elvie, napag-alaman na ng kompanya na namatay na ito noong 1988 ayon sa panayam ng doktor ng kumpanya sa bayaw ni Flora. At dahil hindi tugma sa claim ni Elvie, nagsagawa ng dalawa pang imbestigasyon ang kumpanya. Ayon sa unang report na base sa panayam sa isang pamangkin ni Flora, labing-apat na tao nang patay ito. At ang ikalawang report ay nagsasabing namatay naman si Flora sa isang aksidente ng kotse noong 1985, na ayon naman sa panayam muli ng doktor ng kompanya sa mga kapitbahay ni Flora. Hindi natinag si Elvie. Iginiit pa rin niya ang kanyang claim na namatay si Flora sanhi ng malalang pneumonia noong September 10, 1991 kung saan ang katawan nito ay nakalibing sa kanilang bakuran. Isinama rin ni Elvie ang municipal health officer na nagpatunay na nasaksihan nito ang huling dalawang araw ni Flora bago malagot ang hininga nito. Ayon sa opisyal, siya rin ang nakapirma sa death certificate ni Flora. At para mapagtibay pa ang claim ni Elvie, isinama rin niya ang isang kapitbahay na saksi sa kamatayan at burol ni Flora. Hindi kinilala ng Insurance Company ang mga pagpapatunay ni Elvie. Ayon dito, matagal nang napawalang-bisa ang policy ni Flora dahil sa panlolokong nangyari kung saan namatay na pala ito bago pa man ang aplikasyon. Tama bang itanggi ng kumpanya ang claim ni Elvie? MALI. Ang death certificate at ang mga detalyeng naitala rito ng municipal health officer ay pinakamatinding patunay ng kamatayan ni Flora. Ito ay dokumentong publiko kung saan ang mga nakatala rito ay ipinapalagay na totoo at ginawa sa regular na pagganap ng tungkulin ng nasabing opisyal. Kaya, ang kamatayan ni Flora base sa sertipikong ito ay dapat na kilalanin at si Elvie ay makakatanggap ng P100,000.00 kasama ang interes bilang beneficiary at P20,000.00 attorney’s fees (Philamlife vs. Court of Appeals G.R. No. 126223 November 15, 2000).</body>
<link>http://www.philstar.com/Article.aspx?articleId=233437&amp;publicationSubCategoryId=94</link>
</article>
<article>
<title>Taumbayan,nahihirapang pumili ng iboboto</title>
<author>HALA BIRA! Ni Danny Macabuhay</author>
<date>
<month>December</month>
<day>30</day>
<year>2003</year>
</date>
<body>MARAMI sa ating mga kababayan ang nangangamba kung ano ang mangyayari sa bayan matapos nitong darating na eleksyon sa May 2004. Hindi sila nakakasiguro na mga magagaling ang mga magpapatakbo ng ating pamahalaan sapagkat ang pinagbabatayan nila ay ang mga taong nagpahiwatig na sila ay kakandidato sa susunod na halalan. Natatakot ang karamihan sa mamamayan na lalong lulubog ang Pilipinas kung ang mga ito ang mga mananalo sa susunod na eleksyon. Batay sa feedbacks na aming natatanggap, marami sa taumbayan ang ayaw na kay Pangulong Gloria Macapagal-Arroyo subalit lumalabas na iba’t iba naman ang kanilang opinyon kung sino ang talagang nararapat na maging kapalit ni GMA. Kahit na popular ang artistang si Fernando Poe, Jr., may mga sektor pa rin ang ating lipunan ang hindi masikmura na magiging pangulo ng ating bansa si FPJ sapagkat ito ay walang sapat na pinag-aralan at salat sa karanasan sa pagpapatakbo ng gobyerno. Si Sen. Panfilo Lacson, ang pinakaunang nagpahayag ng kandidatura sa pagkapangulo sa 2004, ay binabahiran ng iba’t ibang akusasyon na nagpapasama ng kanyang imahen at kasalukuyang nasa gitna ng labanan sa loob mismo ng kanyang partido. May mga ibinabato ring mga hindi magagandang paratang kay dating senador at dating kalihim ng DepEd na si Raul Roco maliban sa alegasyon na ito ay isang traditional politician. Ang bira naman kay Bro. Eddie Villanueva ay tungkol naman sa paggamit nito sa reliyon sa pulitika at ang pagsusubo nito sa mga miyembro ng kanyang Jesus Is Lord sa pulitikahan. Sa Senado naman, punumpuno naman ang listahan ng kung hindi man laos nang mga pulitiko na nais na namang sayangin lamang ang oras at pera ng Sena-do ay mga pipitsugin na wala namang K na manungkulang mga senador ng bansa. Ang mga tumatakbo naman sa mababang kapulungan ay ang mga anak at mga asawa ng mga nagreretirong kongresista. Ganito rin ang nangyayari sa mga tungkulin ng pagka-gobernador at pagka-alkalde. Talagang totoo nga ang sinasabi nilang ibang iba ang klase ng mga namumuno ng ating bayan noong panahon ng ating mga magulang at mga ninuno. Ika nga ay de-kalidad na hindi katulad ngayon. Dapat na nga sigurong baguhin na natin ang sistema ng pagpili at kuwalipikasyon ng mga mamumuno sa ating bayan. Pati uri ng ating gobyerno ay palitan na rin natin at iba pang mga hindi magagandang paraan ng pamamalakad ng ating bayan. Subalit ang pinakauna at pinakamahalagang dapat nating baguhin ay ang sarili natin lalo na sa pagpili ng ating mga pinuno.</body>
<link>http://www.philstar.com/Article.aspx?articleId=233443&amp;publicationSubCategoryId=94</link>
</article>
<article>
<title>AIDS at iba pang sexual problems</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>December</month>
<day>30</day>
<year>2003</year>
</date>
<body>MALAKI ang tsansa na magka-AIDS ang mga lalaking hindi tuli kaysa sa mga nacircumcised. Sa isinagawang research tungkol sa AIDS sa Uganda napag-alaman na ang mga lalaking tuli ay mababa ang tsansa na magka-AIDS kaysa mga tinaguriang ‘‘supot’’ o hindi binyagan. Mga doktor na Australyano ang nagsagawa ng research. Ayon sa kanila sa circumcision o pagtutule ay tinatanggal ang receptors sa ari ng lalakI na madaling kapitan ng mikrobyo. Batay pa rin sa naturang medical study, karaniwang sexual problems ng mga lalaki ay mga erectal dysfunction at premature ejaculation na binase rin sa medical and physiological causes. Negatibo ang epekto ng alkohol at marijuana sa pagtigas ng ari ng lalaki at habang nakikipagtalik ay madaling labasan. Payo ng mga doktor na makabubuti na magkaroon ng komunikasyon, huwag mahiya at maging bukas ang isipan ng mag-asawa sa sexual problems nila na kadalasan ay nauuwi sa depression na ang treatment ay gaya ng tinatawag na ‘‘sexaholic anonymous.’’ Tinalakay din sa naturang study ang sexual addiction na kagaya ng drug addiction. Ito’y ang Don Juanism sa kalalakihan at ang pagiging nymphomanian ng mga babae. Ang masturbation na kalimitan ay nagdudulot ng pagkabahala at guilty feeling sa lalaki at babae ay masusi ring pinag-aralan ng mga sexologists na nagsabi na 92 hanggang 100 porsiyento ng lalaki at babae ay nagma-masturbate o nagsasariling-sikap. Napag-alaman din na mas nauuna ang lalaki na magkaroon ng orgasm at ang mga babae ay may kapasidad ng multiple orgasm. Napag-alaman din na ang mga kababaihang umeedad ng kuwarenta at may dalawa o tatlong anak ay nababawasan ang libog o sexual desire at halos ay wala nang ganang makipag-sex.</body>
<link>http://www.philstar.com/Article.aspx?articleId=233449&amp;publicationSubCategoryId=94</link>
</article>
<article>
<title>President III</title>
<author>PANAGINIP LANG Ni Nixon T.Kua</author>
<date>
<month>December</month>
<day>30</day>
<year>2003</year>
</date>
<body>GAYA ng pangako ko sa inyo tuloy kong ilalathala ang karugtong ng aking Plataporma de Gobyerno nguni’t hindi ko maipangako kung kailan ko talaga isusumite sa Comelec ang aking Certificate of Candidacy. Iniisip ko at payo na rin ng ilang mga mambabasa na huwag muna at sa last day na ako mag file para kilala ko kung sino ang aking mga makakalaban.&amp;nbsp;&amp;nbsp; Malay natin baka umatras ang mga kalaban at tanghalin tayong Pangulo by default.&amp;nbsp; (Nasosobrahan yata tayo ng Panaginip at baka mauwi sa bangungot kaya baka bigyan ko pa ng part 4 ito para iba ang mabiktima ng bangungot). Balik tayo sa aking plataporma,&amp;nbsp; padadalhan natin ng babala ang mga bansang nakikialam diyan sa Spratlys, kasama na riyan ang China.&amp;nbsp;&amp;nbsp; Pag di pa sila nakuha sa santong dasalan dadaanin natin sa santong paspasan. Sama rin natin ang mga bansang nag-issue ng travel advisory na magulo daw ang Pilipinas.&amp;nbsp; Dapat silang parusahan dahil sila ay mga sinungaling.&amp;nbsp; Tahimik tayong bansa at ano man ang sabihin nila BASTA tahimik tayong bansa. Patatawag natin ang mga sigang mga mahihilig sa baril at bibigyan ng training sa iba‚t ibang uri ng pakikipaglaban.&amp;nbsp; Sama rin natin ang mga abusadong Pulis at sundalo. Magkakaroon sila ng crash course at patuturuan natin ng intelligence operation kay Gen. Victor Corpus, paano manghuli ng kalaban at tiyaking hindi makatakas kay Gen. Eduardo Matillano, paano lumusob sa kuta ng kalaban kay dating secretary Angelo Reyes at iba pang mga expert ng AFP, PNP at NBI kagaya nila Reynaldo Berroya at Wycoco. Kasama rin pala sa trainor nila ang mga pumaslang kay dating ATO Chief Panfilo Villaruel. Importante ang maibabahagi nila sa close contact assault. Puspusan ang training at walang papayagang makalabas hanggang sa isasakay natin sila sa eroplano papuntang Beijing, Canberra, London, Paris, Moscow, Singapore, Tokyo, Berlin at Washington DC at iba pang mga capital ng mga mauunlad na bayan. Lulusubin nila ang mga lugar na yon upang makidnap ang mga lider nila. Kung maaari ay hindi lang mga Pangulo at Prime Minister ang kanilang lilikidahin kung hindi pati na ang mga mayayaman sa kani-kanilang lugar. Hihingian natin ng malaking ransom bukod sa aaminin nilang nagkamali sila at babawiin nila ang mga kasinungalingan nila ukol sa mga travel advisory. Papaliwanag ko ang galing nitong planong ito na wala tayong katalo-talo dahil bukod sa kikita na tayo ng malaki sa ransom at sisikat tayo sa buong mundo, magagalit ang mga mauunlad na bansa na yan at lulusubin tayo. Pag lumusob sila, ilalaban natin ang mga natitira nating mga matatandang eroplano at barko at pag hindi matakot sila dahil&amp;nbsp; baka matetano sila sa mga kalawang nito. Kung hindi naman, baka matawa sila at sumakit ang mga tiyan at mapilitang sumuko. Kung hindi pa umubra, diyan natin sila maiisahan, hindi nila alam ang tunay nating plano, sasakupin nila tayo at komo under na tayo sa United States, United Kingdom, Japan, China, Germany, France, Russia, Singapore, Australia at iba pang mga mauunlad na bansa ay sila na ang magbabayad ng mga utang natin na nagkakahalaga na ng bilyong dolyares. Kita niyo, handa akong magsakripisyo dahil hindi nila ako papayagang maging Presidente pa. Bukod sa mababayaran ang mga utang natin, tiyak pagpaparte-partihin nila ang Pilipinas.&amp;nbsp; Magkakaroon ng kaniya kanyang teritoryo kaya siyempre pagandahan na sila.&amp;nbsp; Magiging para tayong Hong Kong. Magpapasok na sila ng malaking kapital at mag-iinvest sa atin.&amp;nbsp; Bukod diyan at sa galing natin matututunan natin ang kani-kanilang salita.&amp;nbsp; Isipin niyo kung dati galing lang natin ay magaling tayo mag-English, ngayon magaling na tayong mag-German, French, Chinese, Japanese, Russian at iba pa. Isa pa, dadayuhin na tayo ng lahat, kasi saang lugar ka sa buong mundo na kaya mong magpunta sa German, US, China, Japan at iba pang bansa na ang biyahe mo ay mga isang oras lang kung mag-eeroplano.&amp;nbsp; Tourist destination pa tayo. Pero ang hindi nila alam, style nito parang yung Trojan Horse noon. Pag tagal-tagal at naintindihan na natin ang mga salita at ugali nila, dahil sa galing natin sa eleksiyon ay Pilipino ang magiging pinuno ng iba’t ibang mga mauunlad na bayan sa daigdig. O ano bilib na kayo, pero isa lang ang pakiusap ko, pag nagawa na yan, ako ang magiging Pangulo, hindi ng Pilipinas kung hindi ng Daigdig. Kayo ngayon ang magsabi, okay ba ang aking Plataporma de Gobyerno, kaya ba ng ibang kandidato yan.&amp;nbsp; Kayo, anong say niyo, text sa 09272654341. Sa nag-text na galing sa 09198586318 ikaw ang aking entertainment secretary dahil natuwa ka kamo sa aking nakaraang kolumn na President I &amp;amp; II, bagong departamento yan.&amp;nbsp; Kay 09185109351 na gusto isyuhan ng baril lahat ng lalaking edad 18 pataas&amp;nbsp; ikaw ang Defense Secretary o di kaya’y Chief of Staff ng AFP. Kay 09196104126 na saludo raw sa akin, ikaw ang aking taga-bulong kasi may sense of humor ka, gusto ko laging nakatawa.&amp;nbsp; Sa 09203548832 na dapat raw mamigay ng pera araw-araw at tuluy-tuloy sa pag-imprenta ng dolyar ang Central Bank, ikaw ang Social Welfare Secretary, tandaan mo bawal ang mahirap. Kay 09202579170 ikaw na ang taga-punas ng pawis ko pag panalo ko, total yun ang gusto mo.&amp;nbsp; Ang aking pinuno ng National Commission on Culture and Arts ay si 09165852353 na gustong palitan ang National Anthem na Lupang Hinirang sa otso otso o spaghetti para raw sumaya lahat. Sa numerong 09196307514 na igapos raw si FPJ at Ping Lacson para magkasundo ang oposisyon, ikaw ang head ng Bureau of Correction.&amp;nbsp; Kay 09182090306 ikaw ang appointed na hepe ng Philippine Olympic Committee dahil gusto mong mag-breed tayo ng malalaking athlete at bigyan ng tig-limang asawa si Asi Taulava, Marlou Aquino at EJ Feihl. Marami pang bakanteng posisyon, apply na. text sa 09272654341. * * * Para sa ano mang reaksyon, mag-e-mail lang sa nixonkua@yahoo.com o kaya’y magtext sa&amp;nbsp;09272654341. Mapapakinggan&amp;nbsp; n’yo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=233454&amp;publicationSubCategoryId=94</link>
</article>
<article>
<title>EDITORYAL – Bantayan ang mga 'trigger happy'</title>
<author></author>
<date>
<month>December</month>
<day>31</day>
<year>2003</year>
</date>
<body>SINO ang makalilimot sa nangyari sa isang bata na habang natutulog ay tinamaan ng bala? Mula sa bubong isang bala ang lumusot at tumimo sa katawan ng walang kamalay-malay na bata. Patay ito noon din. Noon ay December 31, 1999. Naganap ang insidente sa Sta. Cruz, Manila. Bukod sa bata, 46 na iba pa ang nasugatan dahil sa baril. Ang kaso ng pagkakapatay sa bata ay hindi pa nalulutas hanggang sa kasalukuyan. Hindi lamang ang batang iyon ang namatay dahil sa bala ng bisperas ng Bagong Taong iyon kundi marami pang ibang inosenteng sibilyan. Sumunod na mga taon ay naulit na naman ang pangyayari. Marami na naman ang nagpaputok ng baril at may mga namatay na naman dahil sa baril. Ngayon ay December 31 na naman at tiyak na mayroon na namang madidisgrasya. Marami na namang &amp;quot;makakati ang daliri&amp;quot; sa gatilyo ang magsasabog ng lagim. Mayroon na namang dugong aagos dahil sa mga gutom na magpapaputok ng kanilang baril. Wala na namang kinatatakutan sapagkat masyadong malambot ang batas. Sa kabila na may kampanya ang Philippine National Police (PNP) na ipinagbabawal ang pagpapaputok, balewala rin. Paano’y mga &amp;quot;bugok&amp;quot; na miyembro rin ng PNP ang mga &amp;quot;trigger happy&amp;quot;. Sa kabila na nilalagyan ng plaster ang mga bunganga (muzzles) ng baril, wala ring mangyari. Ang paglalagay ng tape sa muzzles ng baril ay isinasagawa sa buong bansa, ayon sa direktiba ng PNP pero gaano nakasisiguro na kanila naman itong naiinspeksiyon nang maayos pagkaraan ng New Year. Hindi kaya pagkaraang Bagong Taon ay malimutan na ang kautusan at siyempre maaari nang tanggalin ang mga tape lalo pa nga at nasa red alert sila. Mas mainam kung inspeksiyunin munang mabuti ng mga hepe ng pulisya ang bawat baril ng kanilang mga miyembro bago mag-bagong taon at pagkalipas ay ganito rin ang kanilang gawin. Maaari rin namang makipag-ugnayan ang pulisya sa bawat barangay upang ma-monitor ang mga magpapaputok ng baril. Mas maganda kung maglalagay ng &amp;quot;hotlines&amp;quot; sa bawat barangay at irereport ang mga gagawing pagpapaputok ng baril. Sa lahat ng ito, ang pakikipag-cooperate ng publiko sa mga awtoridad ay mahalaga. Maging alerto ang lahat sa mga &amp;quot;trigger happy&amp;quot; at agad silang ireport sa pulis. Huwag nang hayaang maganap ang mga madudugong pangyayari na nabahiran ng dugo ang pagsalubong sa Bagong Taon. Nararapat din namang mag-ingat sa mga ipinagbabawal na paputok na ngayon ay lantaran nang ipinagbibili sa mga bangketa. Sana’y maging Masagana at Ligtas ang Bagong Taon sa lahat!</body>
<link>http://www.philstar.com/Article.aspx?articleId=233520&amp;publicationSubCategoryId=94</link>
</article>
<article>
<title>Marami ang hindi naniniwala na seryoso si Ebdane sa jueteng</title>
<author>BANAT NI BATUIGAS ni Bening Batuigas</author>
<date>
<month>December</month>
<day>31</day>
<year>2003</year>
</date>
<body>KUNG ang pulisya natin ang paniniwalaan, halos 88 porsiyento na ng jueteng sa buong bansa ay sarado na matapos ang isang linggo na ipinatupad ni PNP chief Dir. Gen. Hermogenes Ebdane Jr. ang kampanya niya. Ibig sabihin, may 12 porsiyento pang bukas at ang tanong sa ngayon, ano ang ginagawa ng pulisya para mapasara sila? Bakit wala tayong nabalitaan na malawakang raid sa jueteng tulad ng mga unang araw ng palpak na kampanya noon ni Interior Secretary Joey Lina? At dahil patuloy naman ang pagkubra ng taya sa jueteng sa kalye, hindi naniniwala ang sambayanan na seryoso si Ebdane sa kampanya niya sa jueteng nga, he-he-he! Makukonsensiya ba niyang gutumin ang kapwa Pilipino sa Kapaskuhan? Sa elections ang kasagutan nila Gen. Ebdane Sir. Maging nang mag-umpisa ang kampanya ni Ebdane sa jueteng ay wala ring tinatawag nating ‘‘big bang.’’ Bigla lang itong ikinasa at maraming nagulat dahil wala namang nangyaring hulihan. Hindi tulad noong kampanya ni Lina na halos buwan ang binilang ng hulihan bago tumanggap na muli ng intelihensiya ang Task Force Jericho niya. Kaya pala tahimik at walang galawan eh kinausap pala ng PNP officials natin ang mga gambling lords na magsara muna at huwag nang umimik sa pangambang hahaba pa ang isyu. Pero mautak din ang mga pulitiko natin. Nakaisip sila ng libreng media mileage at sinakyan ang jueteng campaign ni Ebdane, kaya’t hanggang sa ngayon panay depensa pa ng PNP natin, he-he-he! di baleng humaba ang isyu, wala namang hulihan eh, di ba mga suki? Noong kapanahunan ni Lina, abot langit ang nerbiyos ng mga kubrador habang nangongolekta sila ng taya dahil baka ma-hulidap sila ng kapulisan natin. Pero sa ngayon, anang Manila’s Finest na nakausap ko, nakangiti pa ang mga kubrador at nakabilad ang kanilang papelitos habang nangungubra ng taya. Hindi inaalintana ng mga kubrador ang jueteng campaign ni Ebdane. Bakit? Dahil alam nila na walang hulihan na mangyayari dahil patuloy din namang tumatanggap ng lingguhang intelihensiya ang mga operating units ng PNP natin tulad ng NCRPO. Patago nga lang at walang puwersahan o abot-langit na mga hirit sa ngayon, he-he-he! Wala rin palang pagbabago, no mga suki? Sa tingin naman ng Manila’s Finest, ang &amp;quot;one strike’’ policy ni Ebdane ay nakalinya para sibakin sa puwesto ang mga matataas na opisyal ng PNP natin na hindi kaalyado ng Palasyo at kampo niya. Kaya hindi tayo magtataka kung sa darating na mga araw ay magsasagawa ng biglaang pagsalakay ang kampo ni Ebdane at ang unang masampol ay ang director ng probinsiya na ang mga pulitiko ay hindi kaalyado ng Palasyo. Kailangan kasing iupo ang mga bagong director para kontrolado ng pulisya ang ‘‘pandaraya’’ sa darating na May elections? He-he-he! Maraming katanungan pala sa jueteng campaign ni Ebdane, no mga suki? Ang naatasan naman ni Ebdane para isulong ang kanyang ‘‘one strike’’ policy ay ang CIDG at intelligence group ng PNP. Paano nila maisagawa ang trabaho nila Gen. Ebdane Sir, eh may tinatanggap din silang lingguhang intelihensiya sa mga gambling lords? Abangan!</body>
<link>http://www.philstar.com/Article.aspx?articleId=233527&amp;publicationSubCategoryId=94</link>
</article>
<article>
<title>&amp;quot;Bakit iba ang opinyon nila kay Noli&amp;quot;</title>
<author>CALVENTO FILES ni Tony Calvento</author>
<date>
<month>December</month>
<day>31</day>
<year>2003</year>
</date>
<body>BAGO ANG LAHAT, NAIS KO PONG PASALAMATAN ANG DALAWANG BABAE NA NAGPAPATIBAY NG AKING PANINIWALA NA MARAMI PA RING MGA HONEST SA MUNDONG ITO. KAMI PO NG AKING DALAWANG ANAK (disgrasyadong ama) SA ROCKWELL POWER PLANT PLAZA. SA DI SINASADYANG PAGKAKATAON, NAIWAN KO ANG AKING &amp;quot;CLUTCH BAG&amp;quot; NA NAGLALAMAN NG MARAMING MAHAHALAGANG BAGAY, ID’S, CHECKBOOK, PAPELES ATBP. Inakala kong hindi ko na mababawi ang aking gamit, subalit dalawang anghel, (yes lovely angels) ang nakapulot nito. They went out of their way to get in touch with me, tinawagan ako sa telepono at nag-offer pa ngang ihatid yung aking bag sa aking bahay. Kalabisan na ito ang aking sabi kaya ipinakuha ko na lang sa bahay nila. Itong dalawang babaeng ito ay sina RICA CATO, Assumption Student at si Jona Gonowon, isang empleyada ng PLDT sa Parlance Call Center sa Jupiter St., cor Reposo. Dapat bigyan ng parangal ito nila Mr, Manny Pangilinan, Butch Meily at si Paul Gueco dahil si Jona ay maipagmamalaki ng PLDT. Maraming salamat sa inyong dalawa. NGAYON PARA SA ILAN LAMANG REAKSYON TUNGKOL KAY NOLI DE CASTRO. &amp;quot;Ang akng mssbi po y tamang wag ng maghngad c Kabayan Noli De Castro sa BISE-PRES.. Sa amn mga KABITENYO d pa hinog kng baga sa mangga y hilaw na hilaw pa.. Tlgang yang pong mga LOPEZ sobrang masiba. Parang BUWAYA sa katihan.. ito po ang aming opinion. GOD BLS PO sa inyong mgandang kolum. — 09203954499 Barbers puedeng puede sa bise pro ang partner nya ayc bro. Eddie V. Huwag na kay Noli — 09167883668 Nagpipilit si Lacson tumakbo sa pagkapresidente kahit mahina sa survey dahi sa malaking contribution ng Chinese community. Kaya maligaya si Lito Banayo! — 09178217211 Ito ay personal kong opinion, bahala na kayong umisip kung tama o mali. Si De Castro noong unang hirit sa problema sa Marcoper ay masyadong maingay, pero pag lipas ilang lingo ito ay tumahimik at nag nagkalagayan daw, kung ito ay totoo wala siyang karapatang mag karoon ng mataas na puwesto sa GOBYERNO. — 09193685108 Tma ka tony, la magagawa c De Castro s ting bansa kng mnalong bise, alam lng nyan ppogi at bata yan ng lopez na nagpapahirap sa maralitang pinoy. — 09182299767 (Eddie boy ng bulacan) nong kasal si Julius babao at tintin bersola d2 smin sa antipolo kpwanag ninong yan ksama c lopez kya dpat wag kgtin ni FPJ c Loren na mging vice dhil pkwala ng meralco yan at kawawa tyo sa PPA na walnh pag asang bumaba tnks po mr. Calvento — 09169536164 Dpat LDP member na ang mging vice ni FPJ &amp;amp; not an outsider to appease the LDP members. HONASAN is the right &amp;amp; strong choice also to calm down Lacson — 09178217211 thanks sa column nyo ngayon about De Castro. Sna Barbers na lng kunin ni Pres. GMA — 09182534064 Noli De Castro…. WAG NA LNG… sumasangayon ako sa inyo sa kolum nyo ngayon umaga, wla naman tlgang ngawa ang mga tuta ng mga lopez, pag PPA na ang usap — 09182177429 Ito si ROGER tga Cavite hindi po ako pabur kay De Castro hindi ko ibubuto yan kay FPJ ako — 09196253661 Opo tma lng ang pagbatkos nyo ky De Castro, ipagpapa2loy nyo pra magicing ang mga boboto nting kababayan, lalo tlga taung pahihirapan dhil tuta yn ng mga Lopez, gd luck s nu gudam — 09196950312 Ayaw ko kay NOLI DE CASTRO. Ndi sya marunong magpatakbo ng isang bansa na naghihirap tulad ng pilipinas. — 09278653718 gud pm po. Tama kau n wlang kraptn c de castro. Eh nging senador nga upo lng gnawa s senado. Mgcncntrate n lng sya pgi2ng announcer ok p. d p sya mpintasan. — 09183464999 gusto ko c GMA pero c De Castro wag na lng 22o ang sinabi mo Tony bata ng mga Lopez yan kawawa lng pinoy pag nnlo yang De Castro na yan. — 09176000349 gud am sir! Mag-icp2 nman sna c d castro, wl p cia np2nyan s byn. Syang nga bo2 ko s knya. Bsta galing sa ch. 2 dko ibo2to. Bf 4 v.p. or barbers. — markado — 09197958871 Ka NOLI wag kanang tumakbo maawa ka sa aming mamamayan gagamitin ka lng ng LOPEZES para magkamal ng salapi paghingi sayo ng pabor siguradong hindi ka makakatanggi lalong tataas ang singil sa kuryente kaya parang awa mo na wag kang pagamit para lalo kaming maghirap pleasss…DENNIS of ANGONO - 09167805024 Ka Tony, kailanman dko iboboto si De Castro. Ano ang nagawa nya sa Senado para sa kapakanan ng bayan? Kung talagang makabayan sya dapat tumutol sya sa PPA at PAGTAAS ng singil ng koryente ngunit TAHIMIK sya. GISING na GISING na ang mga taga South Cotabato lalo d2 sa Tampakan. Hindi ako politiko F. Campi — 09192171470 Pilipinong inventor na nagpatulong sa kanya inipit pa imbes na 2lungan. Gusto pang pagka perahan nya! Pag nag bise p sya. Kidrock. — 09182212550&amp;quot; MARAMI PA YAN PERO KULANG NA SA SPASYO. OPINYON NILA YAN HINDI SA AKIN. PARA SA ANUMANG COMMENTS O REAKSYON MAARI KAYONG MAGTEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=233534&amp;publicationSubCategoryId=94</link>
</article>
<article>
<title>'Di baleng madisgrasya' yung talagang may gawa!</title>
<author></author>
<date>
<month>December</month>
<day>31</day>
<year>2003</year>
</date>
<body>ANG buong staff ng BST Tri Media Concept na producer ng Imbestigasyon ng BAHALA SI TULFO at BITAG ay bumabati ng ‘‘Maligayang Bagong Taon’’ sa lahat ng mambabasa ng kolum na to. Gusto kong gamitin ang kolum na ito upang magpa-alala sa mga taong walang kadala-dala sa pagsalubong ng Bagong Taon sa kanilang iba’t ibang estilo. Hindi na bale sana kung katigasan ng kanilang kukote sila lang madidisgrasya. Ang problema nadadamay sa ‘‘kamalasan’’ ang ibang walang kinalaman. Nakikiisa ang kolum na ’to sa pagiging ‘‘sirang-plaka’’ ng pamahalaan. Maging ilang opisyal ang paulit-ulit na lang sa pagpapagunita. Ang iba tuloy ginagamit na itong pampapogi sa telebisyon. Subalit ang resulta nito, tumataas pa rin ang bilang ng mga nadidisgrasya sa pagsalubong ng Bagong Taon. Nariyan ’yung naputulan ng daliri at kamay. Ang pinakamasahol pa ang masunugan ng bahay at makitlan ng buhay sa pagpasok ng Bagong Taon. * * * NAGPAHAYAG ng kahandaan itong pamunuan ng Bureau of Fire Protection (BFP) hindi lang sa Metro Manila kundi sa buong kapuluan. Kaugnay nito sa posibleng pagkakaroon ng magkakasabay na sunog dahil sa iba’t ibang estilo ng pagsalubong sa pagpalit ng taon. Nagsalita si Fire/Col. Danilo Cabrera, Fire Marshall sa National Capital Region sa aking radio program sa DZME, kanyang tiniyak ang pagiging handa na rin daw ng kanilang mga gamit. Ayon sa opisyal, alas-6 pa lang daw ng gabi, mag-iikot na ang kanilang mga tauhan. Ito ay upang arestuhin ang mga taong walang kadala-dala Idinagdag pa ni Cabrera, ‘‘kami po ay nakipag-coordinate na sa Philippine National Police (PNP) upang maipatupad ang batas kontra sa ipinagbabawal na malalakas na paputok. Aarestuhin din namin ang sinumang mahuhuling nagsusunog ng gulong.’’ Sa pamunuan ng BFP, alam namin ang pagiging kritikal ng inyong tungkulin subalit umaasa ang kolum na ’to, totohanan ang inyong mga ginagawa. Hindi puro ngawa! * * * Para sa mga TIPS, COMPLAINTS, FEEDBACK, i-text at i-send sa Globe/Touch Mobile sa 2333 or 334 sa Smart/Talkntext subscribers. Para sa TIPS type BITAGTIPS (message) COMPLAINTS type BITAG COMPLAINTS  (message) FEEDBACK type BITAGFB (message) O tumawag sa telepono 932-5310/932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. Panoorin ang &amp;quot;BITAG&amp;quot; tuwing Sabado, 5:00-5:30 ng hapon, ABC-5. E-mail us: bitagabc_5@yahoo.com</body>
<link>http://www.philstar.com/Article.aspx?articleId=233538&amp;publicationSubCategoryId=94</link>
</article>
<article>
<title>Welcome 2004</title>
<author></author>
<date>
<month>December</month>
<day>31</day>
<year>2003</year>
</date>
<body>BUKAS ay Bagong Taon na! Hindi pa man dumidilim ay may mga nagpapaputok na ng mga rebentador. Bagamat ipinagbabawal ay hindi rin mahadlangan at makontrol ang pagpapaputok sa pagpasok ng Bagong Taon. Ito’y nakaugalian na, namana sa ating mga ninuno at patuloy sa mga saling-lahi. Paniniwala kasi ng marami na sa pamamagitan ng pag-iingay at pagsasaya ay naitataboy ang masasamang espiritu at anumang elemento na magdudulot ng kamalasan. Hindi masama ang magpakasaya kaya lang ito’y dapat na nasa lugar at walang naipiperhuwisyo. Dapat na gamitin ay ang mga sparklers, lusis at hindi dangerous gaya ng Super Lolo at iba pa. Sobrang lakas at nakatutulig ang mga firecrackers ngayon. Ayon sa ilang impormante sobrang dami ng kemikal na inihahalo sa abono na gamit sa paggawa ng mga paputok. Maingay ang maraming barangay lalo na sa Metro Manila na animo’y nagpapaligsahan sa palakasan at paramihan ng mga paputok at nagagandahang fire works. Dapat na mag-ingat sa mga ligaw na bala ng baril. Bagamat may gun ban na ang COMELEC kaugnay sa nalalapit na eleksiyon ay may mga nagdadala pa rin ng armas. Ilan ng insidente ng pagkamatay dahil sa ligaw na bala ang natala at sa mga kasong ganito ay may mga pulis na sangkot. Napakasakit na mamatayan ng walang kalaban-laban. May mga batang natutulog na natamaan ng ligaw na bala na ikinamatay nila. Huwag na sanang maganap ang trahedya ng batang si Charvel na namatay sa tama ng bala ng baril ng lasing na pulis na ngayon ay naghihimas ng rehas na bakal. Maiiwasan ang pangyayaring gaya nito kung tayo ay mag-iingat. Masakit ang maputukan ng mga pasabog sa Bagong Taon kaya ingat lang. Binabati ng BANTAY KAPWA ang lahat ng Happy New Year!</body>
<link>http://www.philstar.com/Article.aspx?articleId=233546&amp;publicationSubCategoryId=94</link>
</article>
</data>