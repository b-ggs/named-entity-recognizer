<?xml version="1.0" encoding="ISO-8859-1" ?>
<data>
<article>
<title>EDITORYAL - NBP: Pambansang kulungan ng mga bangag</title>
<author></author>
<date>
<month>July</month>
<day>01</day>
<year>2003</year>
</date>
<body>MASYADONG malala nang drug problem sa bansa. At matatagalan pa bago marahil magkaroon ng kalutasan ang problemang ito. Isa sa mga dahilan kung bakit matatagalan ang paglutas ay dahil sa walang direksiyon ang pamahalaan kung paano ito seryosong lulutasin. Walang matibay na solusyon at urung-sulong. Isa sa mga pinaka-kontrobersiyal na balita sa droga ay ang pagkakabistong sa loob mismo ng National Bilibid Prisons (NBP) ay talamak ang pagkalat ng shabu. At kung kalat na ang shabu roon, iisa lamang ang sabihin, maraming drug addict doon. Bilibid it or not pero mayroong shabu laboratory doon. Ang pagkumpirma sa pagkakaroon ng laboratory ay sinabi mismo ni Bureau of Corrections (BuCor) Director Dionisio Santiago. Ginagawa ang shabu sa maximum security compound kung saan ay nakakulong ang may 64 na Chinese drug traffickers. Noong nakaraang linggo, ipinag-utos na ni Santiago ang pagwasak sa mga kubol na pinaghihinalaang laboratoryo. Ang pagkakadiskubre sa shabu lab ay ibinulgar ng mga inmates mismo. Ang drug trade sa NBP ay matagal nang umalingasaw at kakatwang ngayon lamang napagtuunan ng pansin ng mga opisyal ng NBP. Panahon pa ni dating BuCor Director Ricardo Macala ay sumingaw na ang pagkakaroon ng shabu lab at talamak na ang pagkalat doon. Sumingaw din ang pagkalat ng mga pekeng pera, pagkakaroon ng baril at ganoon din naman ang &amp;quot;VIP&amp;quot; treatment na tinatamasa ng mga bilanggong maimpluwensiya. Subalit pawang pagtanggi ang sagot ng mga namumuno sa NBP. Hanggang sa sinibak si Macala at ipinalit si Santiago. Ngayong umalingasaw na ang baho, dapat na magkaroon pa nang malalim na imbestigasyon ang Department of Justice (DOJ) sa mga corrupt na opisyal sa NBP. Hubaran ng maskara ang mga opisyal, empleado, guwardiya na sangkot sa drug trade. Hindi magkakaroon ng lakas ng loob ang sindikato kung wala silang kinakapitan doon. Hindi sila mangangahas kung walang maimpluwensiyang taong magliligtas sa kanila. Paano maipapasok ang mga aparato at iba pang kagamitan sa paggawa ng shabu kung hindi kasabwat ang guwardiya? Imposibleng hindi malaman ni NBP Supt. Francisco Abunales na may nangyayari na palang &amp;quot;tulakan&amp;quot; ng shabu sa kanyang bakuran. Kalkalin at parusahan nang mabigat ang mga mapapatunayan. Hindi nararapat na maipagpaliban pa ang pagkakatuklas sa drug trade sa &amp;quot;loob&amp;quot;. Hindi nararapat ang ningas-kugong imbestigasyon dito. Resulta ang mahalaga lalo pa at nakatatakot na ang problema sa droga.</body>
<link>http://www.philstar.com/Article.aspx?articleId=212116&amp;publicationSubCategoryId=94</link>
</article>
<article>
<title>Paglilinis-bakuran trabaho ng PDEA</title>
<author>SAPOL Ni Jarius Bondoc</author>
<date>
<month>July</month>
<day>01</day>
<year>2003</year>
</date>
<body>MASUSUBUKAN ang galing ng Philippine Drug Enforcement Agency sa pagpapatupad ng Comprehensive Dangerous Drugs Act of 2002. Lumaganap ang droga dahil sa kutsaba ng tiwaling pulis, piskal at huwes sa mga sindikato. Sa konting suhol, binababaan ng pulis ang dami ng nakuhang droga, para palabasing user at hindi pusher ang nahuli. Pinalalabo ang investigation report para mahanapan ng butas ng piskal. O kaya hindi sumisipot sa korte para mag-witness. Ang piskal, hinihimas ang kaso para gumaan at makapag-bail ang suspek. Pinatatalo ang kaso sa pamamagitan ng pag-miss ng deadlines ng filing. Ang huwes, naghahanap ng technicality para palayain ang suspek. Kung alien, tumatalilis na sa ibang bansa. Kapag na-convict, pinapayagan naman ang drug lord na magpatuloy sa pagbebenta habang nasa kulungan. Pero sa ilalim ng RA 9165, bumigat ang parusa sa tiwa- ling opisyal. Kung pagaanin ang kaso ng drug lord, makukulong habambuhay o kaya bitay, at multang P500,000-P10 milyon. Sibak sa puwesto at di na puwede magtrabaho sa gobyerno. Ang trato kasi ng bagong batas sa mga nakiki-kutsaba sa drug lord ay parang taga-sindikato na rin. Mabigat man ang parusa ng batas, nasa PDEA kung masusunod ito. Kung meron pa ring tigas-ulong pulis, piskal o huwes na tutulong sa drug lord, kailangan pa rin patunayan ng PDEA. Hindi puwedeng haka-haka lang. Dapat may ebidensiya para makulong ang tiwaling opisyal. Kasi, sanay sa raket ang mga ka-sindikato sa hanay ng pulis, piskal at huwes. Kabisado nila ang pasikut-sikot ng batas. Talasan sana ni PDEA chief Anselmo Avenido ang pang-amoy sa tao. Kailangan niya ng mga operatiba na di lang sinsero kundi mahusay at masipag sa pagkalap ng ebidensiya. Huwag na sana maulit ang pag-infiltrate ng mga ahente ng drug lords mula sa PNP Narcotics Group nung binubuo pa lang ang PDEA. At huwag na sana makapasok ang iba pang drug users, tulad ng mga nag-positive sa drug test sa PDEA.</body>
<link>http://www.philstar.com/Article.aspx?articleId=212129&amp;publicationSubCategoryId=94</link>
</article>
<article>
<title>Nabigong pagpatay ng mag-ama</title>
<author>IKAW AT ANG BATAS Ni Atty. Jose C. Sison</author>
<date>
<month>July</month>
<day>01</day>
<year>2003</year>
</date>
<body>ISANG gabi habang nanonood ng tv ang mag-amang Diego Sr. at Diego Jr., narinig nila ang walang tigil na pagtahol ng kanilang aso sa labas. Lumabas ng bahay si Diego Sr. at nakita niya na binabato pala ni Carding ang kanilang aso. Sinigawan niya at pinalapit si Carding.Sa paglapit ni Carding, sinulo ang kanyang mukha ng flashlight ni Diego Sr. samantalang hinawakan at pinigilan ang kanyang mga braso ni Diego Jr. at isa pa nitong kasamahan. Sa puntong ito, sinaksak ni Diego Sr. ang kaliwang bahagi ng sikmura at dibdib ni Carding. Sa pagsigaw ng tulong ni Carding, narinig ito ng kanyang kapatid na si Fred. Tinulungan niya ang kapatid subalit pareho silang nagtamo ng sugat.Buti na lamang at naagapan ng panggagamot ng ospital kaya nailigtas. Nahatulan ang mag-amang Diego Sr. at Diego Jr ng frustrated homicide at nasentensiyahan ng pagkakakulong mula pitong taon at apat na buwan hanggang siyam na taon at apat na buwan. Subalit ayon sa Korte, dahil menor de edad si Diego Jr. nang gawin niya ang krimen, ang hatol ng Korte sa kanya ay isususpinde at isasailalim siya sa poder at pangangalaga ng Department of Social Welfare, o sa institusyon ng gobyerno hanggang sa edad niyang 21 taon o bago pa man dumating ang edad na ito, depende sa rekomendasyon ng DSWD.Tama ba ang Korte sa pagsuspinde ng sentensya ni Diego Jr? MALI. Ayon sa PD 603, kinakailangang mag-apply ang isang youthful offender para sa suspension ng sentensiya sa kanya. Sa kasong ito, hindi nag-apply si Diego Jr. Maliban pa rito, nang ibaba ng Korte ang desisyon laban sa kanya, lampas na sa 18 taon ang kanyang edad, kaya hindi na siya maaaring mag-apply ng suspensyon. Ang sentensya na lamang ni Diego ay babawasan at magiging apat na buwan bilang minimum hanggang apat na taon at dalawang buwan bilang maximum, batay sa artikulo 68 ng Revised Penal Code (Salvatierra, Sr. et. al. vs. People G.R. 144442 August 30, 2001).</body>
<link>http://www.philstar.com/Article.aspx?articleId=212136&amp;publicationSubCategoryId=94</link>
</article>
<article>
<title>Sayang ka Dirty Harry!</title>
<author>ORA MISMO Ni Butch M. Quejada</author>
<date>
<month>July</month>
<day>01</day>
<year>2003</year>
</date>
<body>BINABATI ng mga kuwago ng ORA MISMO ang mga sindikato ng droga sa bansa porke hahaba pa ang mga buhay ninyo sa mundo. Hindi na uupo bilang drug czar si Fred &amp;quot;Dirty Harry Lim. Pero kung akala ng mga dupang ay dito na magtatapos ang isyu tungkol sa droga you are Wong este wrong pala! Nagulantang ang mga tsuwawa ni Prez Gloria nang pumutok ang pangalan ni dating Manila Mayor Fred Lim para labanan ang sindikato ng droga dahil siguradong masasagasaan nito ang mga matitinding patong sa mga dupang. Iba kasi umaksyon si Fred may bayag kung magsalita at hindi puwedeng urong-sulong ang etits nito. Marami kasing takot kay Fred alam nila ang kalibre nito. Anino pa lang ni Dirty Harry ay nanginginig na ang mga kriminal. Dumagsa siguro ang pitsa ng mga druglords para mag-lobby upang hindi maipuwesto si Fred? Nakakahiya ang naging aksyon ng Malaca&amp;ntilde;ang dito. Hindi lang sa Pinas kundi maging sa International community lalo na sa US Drug Enforcement Agency ay saludo ang mga kano sa gilas ni Dirty Harry. Taob kasi si Clint Eastwood, bilang Dirty Harry ng US of A kay Lim, porke kay Fred mga taong halang ang bituka ang bumabaligtad samantala kay Clint pang pelikula lang ang mga namamatay na kriminal. Marami talagang pulitikong bugok na patong sa droga ang may ayaw kay Fred baka kasi siguradong sisingaw ang baho nila. Marami kasing ayaw sa spray painting ni Lim, anang kuwagong magtatahong na sumisinghot ng rugby. Hindi ba may decision na ang Korte diyan? Natalo yata si Mayor Fred? sabi ng kuwagong Kotong cop. Oo nga, kaya lang may dahilan pala kaya natalo raw si Lim? Sa technicality at hindi sa merits nakamote ang decision. Kasalanan daw ng legal office ng Manila City Hall noong sumunod na bosing ng Manila, kaya sumabit. Itinago raw iyong sulat ng Korte kay Fred kaya hindi nakarating sa kanya? anang kuwagong SPO-10 sa Crame. Mukhang Lim na Lim ang dating mo Kamote? sabi ng kuwagong urot. Basta sa harapan sayo ako, pero kapag tumalikod ka sayo pa rin ako. Talagang balimbing ka, kamote, he-he-he!</body>
<link>http://www.philstar.com/Article.aspx?articleId=212152&amp;publicationSubCategoryId=94</link>
</article>
<article>
<title>Editoryal  Makahuli sana ng 'buwaya' ang BIR</title>
<author></author>
<date>
<month>July</month>
<day>02</day>
<year>2003</year>
</date>
<body>NAKATUTUWANG malaman na gumagawa na ng hakbang ang Bureau of Internal Revenue (BIR) para mahuli ang mga kawatan sa kanilang tanggapan. Isang tagumpay hindi lamang sa bureau kundi pati na rin sa taumbayan na nagbabayad ng buwis para umunlad ang bansang lugmok na sa kahirapan. Sa sinabi ng BIR na iniimbestigahan na nila ang may 127 BIR employees ay isang magandang pangitain na malilinis din ang tanggapang batbat ng katiwalian. Ang BIR ay nakikipagpaligsahan sa Bureau of Customs at Department of Public Works and Highways sa pagiging corrupt na tanggapan ng pamahalaan. Maraming matatabang &amp;quot;buwaya&amp;quot; sa BIR. Subalit mas nakatutuwang malaman kung hindi lamang mga &amp;quot;butiki&amp;quot; kundi mga &amp;quot;buwayang&amp;quot; opisyal ang kanilang lalambatin. Kamakailan, tatlong Revenue District officials ang ibinulgar ng Philippine Center for Investigative Journalism (PCIJ) na namumutiktik sa yaman. Ang tatlong opisyal na pawang nakatira sa mga ekslusibong subdibisyon ay nagmamay-ari pa ng mga mamahaling sasakyan. Nakahiga sila sa yaman gayong kuwestiyunable ang kanilang kinikita at hindi angkop sa kanilang ari-arian. Kamakalawa, sinabi ni BIR Commissioner Guillermo Parayno, na tatlong opisyal pa ang sinampahan na nila ng kaso dahil sa falsification of public documents. Pinamumugaran ng mga gutom na buwaya ang BIR at sa mga nakalipas na taon, walang commissioner na nagkalakas ng loob para putulin ang kanilang pangil. Ngayon na lamang may naglakas-loob. Ang mga nahuli ng BIR sa panibago nilang kampanya laban sa katiwalian ay &amp;quot;ga-tinga&amp;quot; lamang. At kung makahuli man ng malaking &amp;quot;buwaya&amp;quot; may pagkakataon pa ring makahulagpos sa bitag at makalaya. Katulad ng nangyari kay Director II Antonio Montemayor na makaraang kasuhan ng Presidential Anti-Graft Commission (PAGC) ay naghabol sa Korte at nabaligtad ang desisyon. Wala palang hurisdiksiyon ang PAGC na itinatag ni President Gloria Macapagal-Arroyo. Pinagpapaliwanag ng PGAC si Montemayor kung bakit hindi isinama sa kanyang Statement of Assets and Liabilities (SAL) ang dalawang mamahaling sasakyan. Naghinala ang PAGC kay Montemayor sapagkat hindi tumutugma ang kanyang suweldong P30,000 sa milyones na halaga ng sasakyan. Kung ang taga-BIR mismo ang pupugot sa mga pangil ng buwaya, mas magiging makatotohanan sapagkat alam nila humigit-kumulang ang likaw ng bituka. Hindi sana pakitang-tao lamang ang paglilinis ng BIR sa mga kawatan. Iyan ang magiging tunay na tagumpay ng taumbayan.</body>
<link>http://www.philstar.com/Article.aspx?articleId=212230&amp;publicationSubCategoryId=94</link>
</article>
<article>
<title>Maraming heneral ang napahiya kay Cabigon</title>
<author>BANAT NI BATUIGAS ni Bening Batuigas</author>
<date>
<month>July</month>
<day>02</day>
<year>2003</year>
</date>
<body>MEDYO lumilitaw na mga suki kung ano talaga ang pinag-usapan ng mga heneral ng pulisya natin sa isinagawa nilang meeting sa Hyatt Hotel sa Roxas Blvd, nitong buwang ito. Ang topic pala ay hindi kudeta kundi ang malaking kahihiyang idinudulot sa kanila ng isinasagawang kaliwat kanang raid ng pasugalan na isinasagawa ng Task Force Jericho ni Interior Secretary Joey Lina. Kaya maliwanag mga suki na hindi kudeta ang pinaplano ng mga heneral ng ating pulisya kundi umaalma sila sa pang-iinsulto sa kanila ng Jericho ni Lina. O hayan, maliwanag na walang kudeta ha, mga suki? Kung si Lina ay napahiya dahil hindi niya nagawang ipasara ang jueteng sa bansa sa loob ng isang taon tulad ng ipinangako niya eh mukhang gumanti naman siya sa mga heneral ng pulisya natin. Ang isa kasing dahilan kung bakit hindi umusad ang jueteng campaign ni Lina ay dahil hindi sinunod ng kapulisan natin ang kanyang mga direktiba. Ika nga binale-wala nila si Lina. Pero nag-iba ang ihip ng hangin nang hirangin ni Lina si Chief Supt. Manuel Cabigon, bilang bagong hepe ng Jericho. Maraming accomplishments at walang sinisino si Cabigon kayat sa maikling panahon ng kanyang panunungkulan ay napahiya ang kanyang kapwa heneral sa kanya. Pinatunayan kasi ni Cabigon na buhay na buhay ang operasyon ng jueteng taliwas sa report na ipinapadala ng mga Police Regional Office (PRO) ng PNP natin. Malakas na sampal ang dumapo sa mga pisngi ng ating mga heneral, di ba mga suki? He-he-he! Buti nga sa inyo no. Matapang lang kayo kapag trabahador ng jueteng ang kaharap nyo. Bahag naman ang buntot laban sa kriminal? Dapat mahiya rin kayo sa pag-amin ng President Arroyo na tumataas ang bilang ng kidnapping at iba pang krimen at wala kayong ginagawa. Sa meeting pala ng mga heneral sa hotel sa Roxas Blvd., ginigiit nila na tigilan na ng Jericho ang pagpahiya sa kanila. Nagbanta ang mga heneral pero walang makapagsabi sa mga kausap ko sa Manilas Finest kung ano ang pananakot nila laban kay Lina. Basta ang alam ng kausap ko ayaw ng isang heneral ng gulo. Magre-resign na lang daw siya kapag napunta sa gulo ang conclusion ng usapan nila. Mukhang malapit kay Lina si heneral. Kung sabagay, mula noong meeting hindi ko na na-monitor ang patuloy na pamamayagpag ng Jericho. Kung noong mga unang araw ng Jericho ni Cabigon ay sunud-sunod ang accomplishments nila eh mukhang napagsabihan na sila, anang kausap ko sa Manilas Finest. Sa laban na ito, mukhang nanaig ang mga heneral laban kay Lina, aniya. Kaya kung ang pangil ng Jericho noon ay matutulis, sa ngayon ay naging plastic na. Wala ng aray ika nga kung mangagat ng jueteng lords. Sinabi ng kausap ko na mukhang natauhan rin si Cabigon. Kasi nga kung hindi lumamig ang tampuhan nina Lina at mga heneral eh maiipit siya sa nag-uumpugang mga bato. Na-realize niya ata na pulis din siya at hindi magiging maganda kung ang kapwa niya pulis ang kagalit niya. Si Lina kasi ay mawawala rin sa puwesto pero ang mga kasama niyang pulis ay pulis pa rin at magkikita pa rin sila bago siya magretiro.</body>
<link>http://www.philstar.com/Article.aspx?articleId=212245&amp;publicationSubCategoryId=94</link>
</article>
<article>
<title>Misis, nahuli sa akto ni Mister habang kasama ang isang pari!</title>
<author>BALITANG SPECIAL ni Deo Macalma</author>
<date>
<month>July</month>
<day>03</day>
<year>2003</year>
</date>
<body>ALAM nyo bang nahuli sa akto ni Mister si Misis habang kasama ang isang pari? Dahil diyan, sinuntok ni Mister ang pari pero nakatakbo. Ayon sa aking bubuwit, happy birthday muna kay Housing Czar Sec. Michael Defensor, Rep. Benjamin Cappleman ng Ifugao; dating Rep. Jose Mari &amp;quot;Sampal&amp;quot; Gonzales at Rep. Nur Gaspar Jaafar ng Tawi-Tawi. * * * Alam nyo bang umabot ng isa at kalahating taon bago nakumpirma ng isang mister na meron palang illicit love affair ang kanyang dentistang misis at isang pari? Ayon sa aking bubuwit, naririnig na noon ni Mister na nilalagyan na siya ng ipot sa ulo ng kanyang misis subalit hindi niya ito pinapansin. Hindi inakala ni Mister na magtataksil ang kanyang misis sapagkat ito ay isang Muslim. Ngunit dahil patuloy ang pagkalat ng mga tsismis sa kanilang barangay na tinotorotot na siya ni misis at ng pari, nagsimula na siyang magmatyag. * * * Ayon sa aking bubuwit, napuna ni Mister na talagang may misteryong ginagawa si Misis dahil madalas na itong gabihin kung umuwi. Maniwala ba kayo na madaling-araw na kung umuwi si Misis? Ang idinadahilan ng dentistang misis ay kasama raw siya ni Mayor sa kanilang medical mission sa mga liblib na barangay. Pero duda si Mister. Ang unang tiningnan ni Mister ay ang cellphone ni Misis. Nakita ni Mister ang mga messages ng pari sa kanyang asawa. May messages ang pari na nagsasabi na handa raw niyang isakripisyo ang kanyang pagka-pari alang-alang sa pagmamahal sa dentista. Meron pa siyang message na ganito &amp;quot;Agahan mong pumunta sa clinic para makarami tayo.&amp;quot; * * * Ayon sa aking bubuwit, ilang beses sinubaybayan ni Mister si Misis kapag nagpupunta sa kumbento ni Father. Ang pinakamatindi ay nang abutan ni mister ang pari sa clinic ng kanyang misis. Nakita niya kasing nakaparada ang motorsiklo ng pari sa tagiliran ng clinic ni Misis. Dahil dito ay kaagad na pinasok ni Mister ang klinika. Nahuli niya sa akto ang pari at si Misis na nasa loob nga ng klinika. Sinugod at sinuntok ni Mister ang pari. Mabilis na tumakbo palabas ang pari. Sinundan siya ni Mister subalit hindi niya inabutan sapagkat mabilis itong nakasakay sa motorsiklo. Dahil sa ganitong pangyayari, hiniwalayan na ni Mister ang kanyang misis at nagsampa ng reklamo dito at sa pari. Ayon sa aking bubuwit, ang mister na nanuntok ng pari na tomorotot sa kanya ay si Mr. Nestor Encarnacion. Ang kanyang misis na siyota pala ng pari ay si Dr. Kuarizmae Kuhutan Encarnacion. At ang paring matulis ay walang iba kundi si... Father, patawarin po ninyo ako, wala po itong personalan, trabaho lang. Bata pa kasi si Father, 31-anyos lang. Siya ay pari sa Bgy. Napsan, Puerto Princesa City. Siya ay si Fr. Alvin Habab.</body>
<link>http://www.philstar.com/Article.aspx?articleId=212367&amp;publicationSubCategoryId=94</link>
</article>
<article>
<title>Paglalantad sa estilo ng bigtime human smuggling syndicate sa labas ng bansa</title>
<author>BAHALA SI TULFO ni Ben Tulfo</author>
<date>
<month>July</month>
<day>04</day>
<year>2003</year>
</date>
<body>NARITO ang kontak ng sindikatong nasa likod ng human smuggling na pinamumunuan ni ANALYN LOPEZ kilala sa pangalang Baby at kanyang mga alyas na pangalan, EVELYN BANAL, SUZETTE FLORES. GOLDSTAR EXPORT &amp;amp; TRAVEL, matatagpuan sa 120-388 SOI SOMPRASONGRUAM PRATUNAM PETCHBURI ROAD, BANGKOK THAILAND. Pagmamay-ari ito ni KHALID MAHMOOD, isang Pakistani national pero may hawak na Malaysian passport. Espesyalidad ng GOLDSTAR EXPORT &amp;amp; TRAVEL ay pagpapalsipika ng mga pasaporte. Malawak ang kontak nitong dorobong na si KAHLID MAHMOOD. Kasing bantot din ni Khalid ang kanyang kabalahibong si ANALYN LOPEZ. Base sa report, si Khalid ay nahuli na ng ilang beses ng mga immigration authorities ng Italy. Ipinagmamalaki pa daw ni Khalid ang kanyang track record sa larangan ng kanyang pagiging human smuggler. Para sa mga sindikato, walang tatalo sa pagiging eksperto ni KHALID kung passport falsification ang pag-uusapan, kaya siya ang kanilang tinatakbuhan. Para kay KHALID, nakakatulong daw siya sa pag-unlad ng buhay ng mga biktimang kanyang pinuslit sa mga bansang kanilang ilegal na pinapasok. Subok na ni ANALYN LOPEZ ang serbisyo ni KAHLID kaya maganda ang relasyon ng dalawa sa kanilang ilegalidad. Tulad ng kanilang mga ginawa na para huwag maging overstaying tourist ang mga biktima ng human smuggling ni ANALYN LOPEZ sa Bangkok, ilang beses nila pinuslit ang mga ito sa Cambodia. Mahigit lang sa kalahating oras sila sa Cambodia, kumbaga pinalanghap lang ng sariwang hangin ng nasabing bansa ang mga biktima at pagkatapos binalik muli sa Bangkok. Sa ganitong paraan, nabibigyan ng panibagong 30 day stay ang mga pobreng biktima ni ANALYN. Tinatatakan muli ang kanilang passport kaya legal na naman ang kanilang pananatili bilang mga turista sa Bangkok. * * * Isa sa mga estilo ng sindikatong si Baby ay kunan ng transit visa ang kanyang mga nabiktima. Itoy pinagpaplanuhan ng maigi. Yung bansang stop over lamang, dun sila papasok ng legal sa tulong ni Khalid Mula sa airport, matutulog muna sila sa hotel, overnight. Kinabukasan pa ang kanilang flight. Pagdating sa hotel na tutulugan, isa-isa silang pupuslit palabas ng hotel. Hindi sila pagdududahan dahil hindi nila puwedeng dalhin ang kanilang passport at ang kanilang mga bagahe ay iniiwan sa kuwarto. Subalit may naghihintay na sa kanilang sasakyan sa labas ng hotel. Hindi na babalik ang mga nagsitakas dahil nasa kamay na sila ng kanilang kontak ng nasabing bansa at itinatago muna sa isang safe house. Dito mag-uumisap ang kanilang buhay bilang mga TNT (tago ng tago) Linggo o buwan lang ang bibilangin ng mga ini-smuggle (TNT) na Pinoy, makakapagtrabaho na sila ng illegal sa pamamagitan ng mga sweatshop o di naman kaya sa mga bahay aliwan. Alam ng mga mapagsamantalang employer na mga TNT ang mga ito kaya mababa ang kanilang sahod. At ang pinakamasahol dito, hindi makatao ang trato sa kanila kaya pinagsasamantalahan. Itutuloy</body>
<link>http://www.philstar.com/Article.aspx?articleId=212495&amp;publicationSubCategoryId=94</link>
</article>
<article>
<title>Intelligence gathering dapat paigtingin ng AFP at PNP</title>
<author>BANAT NI BATUIGAS ni Bening Batuigas</author>
<date>
<month>July</month>
<day>04</day>
<year>2003</year>
</date>
<body>NAGPAPAGALING ng sugat sa dibdib at tiyan si Carlito Mobilla, ang intelligence officer ng communist breakaway group Revolutionary Proletarian Army (RPA) ng arestuhin ng nakaraang linggo ng elemento ng Criminal Investigation and Detection Group (CIDG) sa Quezon City. Ayon kay Mobilla, nasaksak siya ng tulungan niya ang isang ale na inaagawan ng cellular phone pero hindi naniniwala rito si Sr. Supt. Cipriano Querol, ang hepe ng Detection and Special Operations Division (DSOD) ng CIDG. Kaya sa ngayon ay abala si Querol sa pakipagkoordinasyon sa mga ospital at pulisya ng Metro Manila para tuklasin ang lihim ng sugat ni Mobilla. Hindi lang sugat ni Mobilla nakaumang ang atensiyon ni Querol, pati ang pagkatao ni Mobilla ay kanyang inaalam dahil marami siyang inilahad na kailangang kumpirmahin nga. Sinabi kasi ni Mobilla na siya ay intelligence officer ng Negros Island-based RPA sa ilalim ng pangangasiwa ng isang Garapali Lualhati. Pero ng kalaunan, inamin din ni Mobilla na sumuko na siya sa pamahalaan at nagtrabaho bilang asset ng gobyerno sa Defense Intelligence Security Group (DISG). Double kara kaya itong si Mobilla? He-he-he! May kasagutan diyan si Querol sa darating na mga araw. Si Mobilla ay inaresto sa bisa ng warrant of arrests sa kasong murder, frustrated murder, robbery, theft, possession of a deadly weapon, malicious mischief at grave threats na ipinalabas ng ibat ibang hukom sa Malabon municipal trial court (MTC). Ayon kay Querol, isa sa mga escapees itong si Mobilla sa district jail ng Carigara, Leyte noong nakaraang Marso. Nahatulan siya ng kasong theft. Pero talagang malas itong si Mobilla. Aba hamakin mong sa kanyang pagtatago sa bahay ng kanyang mga kamag-anak dito sa Kamaynilaan eh natunton pa siya ng mga tauhan ni Supt. Reynato Alberto, ang hepe ng 8th regional office ng CIDG. At bitbit ang kanilang asset, hindi nag-aksaya ng panahon si Alberto, nakipagsabwatan siya kay Querol at nahuli nga si Mobilla. Si Mobilla ay nagpapahinga sa bahay ng kanyang babaeng kapatid sa Fairlane St., Barangay North Fairview sa Quezon City ng dakmain ng CIDG operatives sa pamumuno ni Insp. Julius Jacinto ng DSOD. Hindi na pumalag si Mobilla ng ipakita sa kanya ang mga warrant of arrests laban sa kanya. At ng dalhin nga sa CIDG office sa Camp Crame eh kumanta nang kumanta si Mobilla at sa ngayon ang nahihirapan ay si Querol dahil sa pagba-validate ng mga ibinubulgar niya. At sa pagkaaresto ni Mobilla, napatunayan na hindi lamang mga Abu Sayyaf kundi maging ang mga komunista eh nagtatago lang dito sa Metro Manila. Dapat sigurong paigtingin pa ng militar at pulisya ang kanilang intelligence gathering para hindi sila maisahan nitong mga mahigpit nilang katunggali. Hindi nalalayo kasi na ang mga Abu Sayyaf, Muslim seccesionist at komunista lang ang may kagagawan ng tumataas na bilang ng kriminalidad dito sa Kamaynilaan, di ba mga suki? Sa sobrang hirap ng buhay sa ngayon, baka nagpa-fund raising sila rito sa Metro Manila. May posibilidad, di ba mga suki? Sa sobrang sipag ni Querol, hindi nalalayo na mabigyan siya ng magandang puwesto ni PNP Chief Dir. Gen. Hermogenes Ebdane Jr., Naaamoy ko na ang blow-out ah.</body>
<link>http://www.philstar.com/Article.aspx?articleId=212500&amp;publicationSubCategoryId=94</link>
</article>
<article>
<title>Gustong mag-housing loan</title>
<author>HINDI PA TAPOS ANG LABAN ni Sec. Mike Defensor</author>
<date>
<month>July</month>
<day>04</day>
<year>2003</year>
</date>
<body>Dear Sec. Mike Defensor, Nais ko sanang humingi ng payo tungkol sa aking hangarin na magkaroon ng sariling lupa at bahay. Ako po ay miyembro ng Pag-IBIG. Interesado po akong bilhin ang lupa na katabi ng bahay na aming inuupahan dito. Nakausap ko na ang may-ari nito at ipinagbibili nga niya ito. Kaya lamang wala akong sapat na halaga upang bilhin iyon. Maaari ba akong mag-housing loan sa Pag-IBIG? Anu-ano ba ang mga requirements? Magkano naman ang maari kong ma-loan. Maaari ko bang i-loan ang kabuuan ng kabayaran ng lupa?  MARIA CRUZ ng Cainta, Rizal Maaari kang mag-avail ng Pag-IBIG housing loan para sa pribadong lupang inyong hinahangad na bibilhin. Kailangan lamang isumite ang mga sumusunod na dokumento sa Pag-IBIG: 1) Certificate of Employment and Compensation; 2) Payslip; 3) Certified True copy ng titulo; 4) Traceback title ng nasabing titulo; 5) Income Tax Return ng nakaraang dalawang taon; 6) Contract to Sell; 7) At iba pang supporting documents. Ang halaga ng iyong mahihiram ay batay sa halaga ng suweldong iyong tinatanggap, appraised value ng lupang inyong bibilhin at iba pang alituntunin ng Pag-IBIG. Magsadya lamang sa pinakamalapit na Pag-IBIG office sa karagdagang impormasyon o tumawag sa 8114401-27, Loan Originations Department.</body>
<link>http://www.philstar.com/Article.aspx?articleId=212504&amp;publicationSubCategoryId=94</link>
</article>
<article>
<title>Anak ng war veteran kinasuhan</title>
<author>Ni Atty. Jose C. Sison</author>
<date>
<month>July</month>
<day>05</day>
<year>2003</year>
</date>
<body>SI Lina ay Community Affairs Officer IV sa kanilang siyudad. Nang ma-isyu ang Executive Order No. 790 kung saan nagbibigay ng veteran preference rating in civil service examination para sa alin mang anak ng isang beterano, nag-aplay si Lina para makamit ang benepisyo nito. Naniniwala kasi siya na ang ama niya ay isang World War II veteran base sa mga sinumpaang salaysay ng tatlong opisyal ng militar. Ayon sa kanila, nagsilbi raw ang kanyang ama bilang sarhento ng 85th Infantry Regiment Cebu Command Area 82nd Division ng Philippine Army mula Hunyo 1942 hanggang Abril 1945. Subalit ito ay hindi nakumpirma at hindi kinilala ang kanyang ama noong nabubuhay pa ito. Ganun pa man, nag-aplay pa rin siya para sa preference rating, kalakip ang mga nasabing sinumpaang salaysay. Nang maisumite ang kanyang aplikasyon sa Philippine Veterans Affairs Office (PVAO) nag-isyu ito ng Master List at sertipikasyon na ang kanyang ama ay isang World War II Veteran at may ranggong private. Kaya, binigyan ng Civil Service Commission si Lina ng benepisyong 10 percent additional preference rating at Career Service Professional Eligibility. Subalit nang magsagawa ng pagsusuri ang CSC at PVAO upang matukoy ang katotohanan ng kanilang rekords tungkol sa mga ipinagkaloob nitong 10 percent preference rating, natuklasan nilang ang ama ni Lina ay hindi kasama sa opisyal na listahan ng mga beterano ng PVAO. Kaya kinasuhan ng CSC si Lina ng dishonesty at falsification of official documents. Nahatulan si Lina at natanggal sa serbisyo. Tama ba ang CSC? MALI. Hindi maaaring mahatulan si Lina kung siya naman ay may paniniwalang ang kanyang ama ay isang beterano ng giyera. Kahit na hindi kumpirmado ang paniniwalang ito, isinumite naman niya ang mga sinumpaang salaysay ng mga kasamahan ng kanyang ama sa serbisyo bilang patunay dito. Sa katunayan nag-isyu pa nga ng PVAO ng master list at sertipikasyon na nagpatotoo dito. Isa sa mga elemento ng kasong palsipikasyon ng opisyal na dokumento ay ang paglalahad ng maling pangyayari. Sa kasong ito, ang mga isinumiteng salaysay ng mga kasamahan ng ama ni Lina sa serbisyo ay may anyo ng katotohanan bilang suporta sa kanyang kahilingan. Sa katunayan habang hindi pa napagpapasyahan ang kanyang apila, kinumpirma ng Military Service Board of the Department of National Defense ang serbisyong militar ng kanyang ama. Kaya, kailangang mapawalang-sala si Lina at bayaran siya ng suweldong ipinagkait sa kanya (Relucio vs. CSC et. al. G.R. 147182 November 18, 2002.</body>
<link>http://www.philstar.com/Article.aspx?articleId=212611&amp;publicationSubCategoryId=94</link>
</article>
<article>
<title>Pulitika ang inaatupag kaysa mga problema</title>
<author>Ni Danny Macabuhay</author>
<date>
<month>July</month>
<day>05</day>
<year>2003</year>
</date>
<body>SA palagay ko wala nang mangyayaring makabuluhan sa ating bansa sa mga susunod pang buwan hanggang sa matapos ang eleksiyon. Pawang pulitika ang pinag-uusapan at panay mga plano at haka-haka ang mga opisyal ng pamahalaan. Wala nang solidong mga aksyon at resulta para sa ikabubuti ng bansa. Nasaan na ang solusyon sa mga problema? Lalo pang naghihirap ang mamamayan. Marami ang walang hanapbuhay. Mga negosyo ay nahihirapan at nagsasarado na. Kaliwat kanan ang patayan at ang ibat ibang karahasan. Usapang-pangkapayapaan ay hindi nailulunsad. Piece-by-piece talks pa lamang ang nagaganap. Pati sinasabi nilang mga pangunahing suliranin ng bansa na katulad ng droga ay hinahaluan pa ng pamumulitika. Umuusad pa ang kampanya laban sa salot na ito. Hindi! Bakit? Saksi ang mamamayan sa nangyaring kapalpakan ng mga pinuno ng pamahalaan tungkol dito. Sila mismo ang nanggulo sa ahensiya na dapat sana ay sila ang magbibigay ng suporta at proteksyon. Pulitika ang pinagkakaabalahan ng mga pinuno. Ang Malaca&amp;ntilde;ang pa nga ang nagpapasimuno sa bagay na ito imbes na ang harapin ay ang pangangailangan ng mamamayan. Ang pinagtutuunan nila ng pansin ay kung papaano nila mapatatakbo si President Gloria Macapagal-Arroyo sa 2004. Pulitika rin ang inaatupag ng Senado at Kongreso. Wala na silang panahon para tuparin ang tungkulin bilang mga mambabatas. Ang kanilang puntirya ay upang mapanatili at lumawig pa ang kanilang panunungkulan. Pawang pulitika ang hinahanap kaya maraming naghihirap.</body>
<link>http://www.philstar.com/Article.aspx?articleId=212616&amp;publicationSubCategoryId=94</link>
</article>
<article>
<title>Pating at hindi gobyerno ang magpapatupad sa death penalty</title>
<author>Ni Butch M. Quejada</author>
<date>
<month>July</month>
<day>05</day>
<year>2003</year>
</date>
<body>KAMAY na bakal ang kailangan para ipatupad ang death penalty. Huwag nang magpatumpik-tumpik. Tira na! Ika nga, political will ang the best solution. Ang batas ay batas huwag butasin. Tanggalin ang moratorium sa death penalty para mawala ang anay ng lipunan. Tama na, sobra na! Huwag manalig sa bulung-bulungan ang hatol ng Korte ang dapat manaig. Pamumulitika, itsapuwera naman! Burahin muna sa isip ang 2004 election, aksyon muna bago buladas. Simbahan huwag munang makialam. May kanya-kanyang batas na dapat sundin. Batas ng Diyos, batas ng tao, magkaiba ito ayon sa kanila? Political gimmick ng gobyerno versus droga ay umani ng katakut-takot na papuri sa Sambayanan. Kaya takbuhan ang mga adik at pushers na parang mga daga sa kani-kanilang mga lungga. Ika nga, hiding sila at takot na mahuli o mapatay. Sangkaterbang adik-adik at pushers ang nalambat na parang isda sa ibat ibang palaisdaan ng mga gago. Kaya pati pigoy ay nabuking na gumagamit ng floorwax este mali droga pala. Tagapagpatupad ng batas pero sila ang bumubutas dito. Magkakasya ba sa kulungan ang mga nahuling adik at pushers? tanong ng kuwagong maninisid ng tahong. Iyan nga ang problema masikip na ang kulungan madadagdagan pa, sagot ng kuwagong SPO-10 sa Crame. Saan dadalhin ng mga pigoy ang mga nahuli nila kung puno na ang karsel? tanong ng kuwagong pulis na naglalanggas ng galis. Madali iyan! Paano? Ang mga nahatulan ng bitay ay umpisahan ng isalang para mabawasan ang mga kamote sa karsel. Ayaw nga ng gobyerno ang death penalty. Iyan ang problema sa pulitika dini-dribble na parang bola ang mamamayan? Ano sa palagay mo ang dapat gawin kung masikip na sa kulungan? Mas maganda siguro kung pag-swimingin na lang sila sa dagat? Bakit? Para kainin sila ng pating. Anong konek? Eh di, ang pating ang humatol sa kamatayan nila. Talagang bilib ako sa iyo, lagapot ang galing mo!</body>
<link>http://www.philstar.com/Article.aspx?articleId=212620&amp;publicationSubCategoryId=94</link>
</article>
<article>
<title>EDITORYAL - Ginagawang parke ang mga kalye</title>
<author></author>
<date>
<month>July</month>
<day>06</day>
<year>2003</year>
</date>
<body>NAUUSO ang paggawa ng parke para magkaroon ng pasyalan ang mga tao. Pero sa kasalukuyan, kakaibang ideya na ang ginagawang parke ay ang mga kalye. Dito lamang yata sa bansang ito na pati ang mga main street kung saan, libong sasakyan ang dumadaan ay wawasakin para gawing pasyalan o pook sayawan. Ang paggiba sa mga pangunahing lansangan ay nagbigay ng parusa sa motorista. Dahil sa construction sa mga pangunahing lansangan, naging malala ang sitwasyon ng trapiko. Halos hindi na umuusad ang mga sasakyan. Isang magandang halimbawa ay ang pagsasara sa Rizal Avenue mula A. Carriedo hanggang C.M. Recto. Tanging ang mga sasakyang pa-north bound ang dumadaan sa Rizal Avenue. Ang mga sasakyang galing Monumento ay kailangang kumaliwa sa Fugoso St., kakanan sa T. Mapua St., tatawid ng C. M. Recto at tutungo sa Plaza Lacson, Sta Cruz. Dahil sa liit ng kalsada sa T. Mapua, grabeng trapik ang nararanasan. Halos magkagitgitan ang mga sasakyan. Walang ibang maririnig sa mga pasahero at motorista kundi ang pagmumura sa anilay maling rerouting. Bago ang pagkakasara ng Rizal Avenue, may tatlong buwan nang ginagawa ang Muelle del Rio na nasa likod ng Post Office patungo sa Bureau of Immigration. Pinagaganda ang lugar na iyon at ang kalsada ay isa nang malinis na parke na mula roon ay matatanaw ang maitim at mapanghing tubig ng Pasig River. Ang Muelle del Rio ay isang napaka-abalang kalye sa Maynila sapagkat dito nagdaraan ang mga trailer truck, jeepney, ten-wheelers at iba pang pribadong sasakyan. Nagdaraan diyan ang mga dyipning biyaheng Cubao, Monumento, Retiro at marami pang iba. Kinakailangang umikot pa sa Escolta ang mga dyip na may sign board na Pier para makarating sa patutunguhan. Maging ang Bonifacio Circle sa Monumento, ay isasara na rin umano sa trapik upang masimulan na ang pagpapagawa ng park na katulad ng sa Roxas Boulevard. Isang magandang pasyalan ng mga tao. Ang tanong naman ay saan dadaan ang mga sasakyan na parami pa rin nang parami. Wala nang kalsada sapagkat kinain na ng mga parke. Ang mga bundok at kaparangan ay tinayuan na ng mga bahay. Wala nang mapagtaniman kaya kinakapos sa pagkain. Ngayon naman, pati kalsada ay ginagawang parkeng pasyalan at pook sayawan.</body>
<link>http://www.philstar.com/Article.aspx?articleId=212707&amp;publicationSubCategoryId=94</link>
</article>
<article>
<title>Ang tumor sa nasal fossa at paranasal sinus</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>July</month>
<day>06</day>
<year>2003</year>
</date>
<body>ANG mga palatandaan ng hindi pangkaraniwang tumor na ito ay ang pamamaga ng mukha, skin ulceration at nasal obstruction. Isa rin sa palatandaan ay ang pagkakaroon ng bone erosion. Nangyayari ito sapagkat ang bubong (roof) ng bibig ay nakalantad sa direct invasion at humahantong sa oral cavity. Ang pagsasailalim sa CT scan ay mahalaga sa pagkakataong ito. A combination of surgery and radiation theraphy has traditionally been recommended and can be achieved with less cosmetic disturbance than one might expect. Subalit naging kuwestiyunable kamakailan ang pamamaraang surgery sa pag-treat ng sakit kaya sa radiotheraphy nakatuon ang pagpapagamot ng mga pasyente. Sa kaso naman ng nasopharyngeal, hypoparengeal at upper esophageal cancers, maliit ang paniniwala na ang chemotheraphy ay gumagawa ng malaking papel para mapangalagaan o ma-treat ang nasal fossa at paranasal sinuses. Exceptions occur when the tumor unexpectedly proves to be lymphoma or other chemosensitive growth. Ang maxillary sinus tumors sa kabilang dako ay pinaniniwalaan namang responsive sa radiation therapy. If there is any question of erosion upwards to the orbital floor. The eye will necessarily be included within the radiation field. Kung magkakaroon ng maayos at mabisang pangangalaga ganoon din ng pagprotekta sa mga sensitibong structures ng cornea at lacrymnal apparatus, ang paningin ay mapi-preserved nang maayos. * * * Kung kayo ay may mga katanungan kay Dr. Elica&amp;ntilde;o, sumulat lamang sa Pilipino Star NGAYON, Roberto Oca cor. Railroad St. Port Area, Manila.</body>
<link>http://www.philstar.com/Article.aspx?articleId=212722&amp;publicationSubCategoryId=94</link>
</article>
<article>
<title>Maaari ko bang i-withdraw ang kontribusyon?</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>July</month>
<day>06</day>
<year>2003</year>
</date>
<body>Dear Sec. Mike Defensor, Palagi ko pong sinusubaybayan ang inyong kolum dito sa Pilipino Star NGAYON. Natutuwa po ako sa inyong mga makabuluhang programa sa Pag-IBIG. Labinlimang taon na po akong nagbabayad ng kontribusyon sa Pag-IBIG. Ngunit wala po ako sa retiradong edad. Maari ko na po bang i-withdraw ang aking mga kontribusyon? Kinakailangan ko lang para pambayad sa pagkakautang. EDGAR CRUZ, Maynila Sinumang miyembro ng Pag-IBIG ay maaaring mag-withdraw ng kanyang kontribusyon sa sumusunod lamang na kalagayan. 1) Permanenteng paninirahan sa ibang bansa; 2) Separation sa serbisyo dahilan sa problema sa pangangatawan ayon sa nakasaad sa batas; 3) Pagretiro sa edad na 65, o pagretiro sa sumusunod na kuwalipikasyon: a) nagretiro rin sa GSIS, SSS o ibang retirement employment plan ngunit kailangan siya ay nasa edad na 60 at b) Kahit siya ay nagtatrabaho pa rin kung siya ay nasa edad na 60 at hindi wala siyang utang sa Pag-IBIG. 4) Membership Maturity kung nagbibigay siya ng kontribusyon sa loob ng dalawampung taon at mayroon na siyang 240 na kontribusyon; 5) Pagkamatay; 6) Total disability or insanity; Ang mismong miyembro o sinumang binigyan ng karapatan sa pamamagitan ng Special Power of Attorney ay maaaring mag-file ng Provident Benefits. Ang Identification Cards ng miyembro at ng Attorney in Fact ay kinakailangang iprisinta sa tanggapan ng Pag-IBIG. Sa karagdagang impormasyon, maaari kayong tumawag sa 811-4401 to 27.</body>
<link>http://www.philstar.com/Article.aspx?articleId=212727&amp;publicationSubCategoryId=94</link>
</article>
<article>
<title>Napaka-pangkaraniwan ni Jesus</title>
<author>ALAY-FANGAL Ni Fr. Jose C. Blanco, S.J.</author>
<date>
<month>July</month>
<day>06</day>
<year>2003</year>
</date>
<body>ANG pagkakatawang-tao ni Jesus ay nagsasabi sa atin na ang Anak ng Diyos ay naging tao. Siya ay napakapangkaraniwan. Katulad siya ng mga taga-Nazaret. Basahin ang Mk. 6:1-6. &amp;quot;Umalis doon si Jesus at nagtungo sa sariling bayan, kasama ang kanyang mga alagad. Pagdating ng Araw ng Pamamahinga, nagturo siya sa sinagoga. Nagtaka ang maraming nakarinig sa kanya at nagtanong, Saan niya nakuha ang lahat ng iyan? Anong karunungan itong ipinagkaloob sa kanya? Paano siya nakagagawa ng mga kababalaghan? Hindi ba ito ang karpinterong anak ni Maria, at kapatid nina Santiago, Jose, Judas, at Simon? Dito nakatira ang kanyang mga kapatid na babae, hindi ba? At siyay ayaw nilang kilanlin. Kayat sinabi ni Jesus sa kanila, Ang propetay iginagalang ng lahat, liban lamang ng kanyang mga kababayan, mga kamag-anak, at mga kasambahay. Hindi siya nakagawa ng anumang kababalaghan doon, maliban sa pagpapatong ng kanyang kamay sa ilang maysakit upang pagalingin ang mga ito. Nagtaka siya sapagkat hindi sila sumampalataya.&amp;quot; Si Jesus, anak ni Jose at Maria ay isang karaniwang batang lalaki. Nag-aral siya. Natutunan niya ang pangangarpintero mula sa kanyang amang si Jose. Natutunan niya ang magdasal mula kay Maria. Siyay tulad din natin. Ang tanging kaibahan niya ay: Hindi siya nagkasala at wala siyang bahid ng kasalanan. Samantalang tayo ay makasalanan. Kung kayat siyay naging tao upang alisin ang ating pagkamakasalanan ang gawin tayong tulad niya. Ibinalik niya ang katarungang ating iniwala. Ibinigay niya sa atin ang pagkamatuwid na ating itinapon dahil sa ating kasalanan. Binigyan niya tayo ng buhay na walang hanggan.</body>
<link>http://www.philstar.com/Article.aspx?articleId=212734&amp;publicationSubCategoryId=94</link>
</article>
<article>
<title>Ang &amp;quot;chess game&amp;quot; ni President GMA</title>
<author>AKSYON NGAYON ni Al G. Pedroche</author>
<date>
<month>July</month>
<day>07</day>
<year>2003</year>
</date>
<body>PARANG chess ang isyu kung kakandidato pa o hindi na si President Gloria Arroyo. Bagamat inulit-ulit niya na ayaw na niyang sumali sa 2004 presidential race (queens gambit), tumira ang Bishop (Cardinal Sin) at inudyukan siyang kumandidato. Pero sumisigaw ang kalaban (oposisyon) nang &amp;quot;touch move!&amp;quot; Maraming umuudyok sa Pangulo na humirit pa sa 2004. Pero matigas ang kanyang paninindigang huwag kumandidato. Nakita natin ang kanyang pagkairita sa tuwing kukulitin sa isyu. Di nga naman dapat sirain ang Palabra de honor. Sabi ni Presidential Spokesman Toting Bunye, kahit ang pang-uudyok ni Manila Archbishop Jaime Cardinal Sin ay hindi makapagpapabago sa desisyon ng Pangulo. Oo nga naman. Taumbayan pa rin at hindi ang iilang tao ang magpapasya kung nararapat siyang tumakbo o hindi. Taumbayan ang higit na nakakaalam kung bumuti o hindi ang administrasyon. Ano kaya ang susunod na mangyayari? Abangan na lang tulad ng umiinit na kabanata ng Meteor Garden. * * * Napag-uusapan natin ang chess, impressed ako sa husay ng mga Pinoy sa larong ito. Sa pataasan ng IQ, hindi tayo pahuhuli. Kahit sa barberia at bangketa, karaniwang laro ng ating mga kababayan ang chess. Sa katatapos na Asian Chess Zonal sa Vietnam, ang nagkampeon ay ang Pinoy na si Ronald Dableo at pumangalawa si Mark Paragua na Pinoy din. Itoy isang larong dapat suportahan ng gobyerno dahil potensyal na mina ng ginto sa mga pandaigdig na torneo. At nangako nga ng suporta at tulong sa gaganaping Southeast Asia (SEA) Games sa taong ito si First Gent Mike Arroyo lalo na sa larong ito. Isang memorandum of agreement ang nilagdaan sa pagitan ng First Gentleman Foundation at National Chess Federation of the Philippines. Lumagda sina Rod Nepomuceno at Atty. Mat Defensor, pangulo ng NCFP. Ang FG Foundation ay magbibi-gay ng actual training sa mga Pilipinong chessmasters hanggang sa paglahok ng mga ito sa napipintong SEA Games. Magugunita na si Eugene Torre ang unang Pinoy grandmaster sa Asya. Sinundan pa ito ng ibang matitinik tulad nina Joey Antonio, Bong Villamayor at ang yumao nang si Rosendo Balinas, Jr. Ang isa naman sa ating potensyal na grandmaster ay si Mark Paragua. Susuporta rin ang FG Foundation sa ibang non-traditional sports tulad ng wushu, billiards, taekwondo at shooting, mga larong napakataas ng posibilidad na ang Pilipinas ay umani ng mga gintong medalya.</body>
<link>http://www.philstar.com/Article.aspx?articleId=212840&amp;publicationSubCategoryId=94</link>
</article>
<article>
<title>Paano ititigil ang dynamite fishing</title>
<author>SAPOL Ni Jarius Bondoc</author>
<date>
<month>July</month>
<day>08</day>
<year>2003</year>
</date>
<body>INUSISA ko ang ilang dating dynamite fishers. Sa Nasugbu, Batangas, huminto na sila dahil takot maputukan. Ilang kamag-anak na nila ang naputulan ng braso; suwerte pa nga ang mga yon, ang iba ay namatay. Sa Puerto Prinsesa, Palawan, nakita nilang maganda ang huli dahil walang &amp;quot;bung-bung&amp;quot; o &amp;quot;bigas-bigasan,&amp;quot; mga code sa dinamita. Nilisan nila ang mga kinalakihang baryo sa Bicol at Quezon dahil wala nang bahurang tirahan ng isda; puting peklat na lang sa ilalim ng dagat ang iniwan ng putok at cyanide. Ano ang ginagawa nila ngayon? Balik sa pangangawil dahil yumabong na muli ang laman-dagat. Karamihan ay volunteer pa man din ng bantay-dagat, mga patrolya ng maliliit na mangingisda laban sa pagpapasabog o pamamasok ng commercial fishing vessels sa municipal waters. Yung ibang bantay-dagat, may speedboat pa galing sa Bureau of Fisheries and Aquatic Resources. At yung ibang samahan nila, may sideline na pagpapalaki ng green lapulapu sa fish cage o seaweeds na ine-export bilang carageenan. Di lang takot maputukan o tuwa sa magandang huli ang sanhi ng pagbabago Meron din silang mga opisyales na mahigpit magpatupad ng batas. Ayon kasi sa Fisheries Code, pangunahing tungkulin ng meyor at barangay chairman sa mga baybayin ang pagsupil sa ilegal na paraan ng pangingisda sa loob ng 15 kilometro mula pampang. At meron silang mga naasang NGOs (nongovernment organizations) sa komunidad na nagturo at nagpautang ng puhunan para sa sideline. Tinataya ng World Fisheries Center na 90% ng lamang-dagat sa Pacific Ocean ay inani na mula nung World War II. Inuubos pa ng dinamita at lason ang nalalabi. Maaring maubos ang pagkain ng mga susunod na henerasyon. May oras pang magbagot baliktarin ang epekto ng mapanirang pangingisda. Magkaisa lang ang mga mangingisda, local officials at NGOs para ituwid ang lahat at alagaan ang kalikasan.</body>
<link>http://www.philstar.com/Article.aspx?articleId=212955&amp;publicationSubCategoryId=94</link>
</article>
<article>
<title>Takaw-bira si Dante Ang</title>
<author>HALA BIRA! Ni Danny Macabuhay</author>
<date>
<month>July</month>
<day>08</day>
<year>2003</year>
</date>
<body>BUMABANDERA na naman ang pangalan ni Dante Ang hindi upang parangalan o purihin kundi akusahan. Nitong mga nakaraang araw, inakusahan si Ang na isa siyang Intsik at hindi isang Pilipino kung kaya hindi siya maaaring humawak ng mga negosyo tulad ng mga pahayagang Manila Times at Kabayan. Hindi pa natatagalan, nang birahin si Ang tungkol sa diumanoy pagbili at pagmamay-ari niya ng ilang negosyo na ayon sa kanya ay palugi na subalit kung maisasalba niya ay makapagdudulot ng malaking pakinabangan hindi lamang sa kanya kundi pati na sa mga manggagawa ng kompanya. Tinira rin si Ang dahil sa isang kontrobersiyal na transaksyon ng isang banko na sinasabing isa siya sa mga may-ari. Maraming taon na ang nakaraan mula nang maging tauhan ko sa isang advertising agency si Dante. Noon pa man ay kakikitaan na ito ng kasipagan, tiyaga, katalinuhan at kagandahan ng kalooban kung kayat nahulaan ko nang may maganda siyang kinabukasan. Hindi nagtagal ay nagkahiwalay na kami ng landas at nabalitaan kong tumutulong siya bilang publicist nang vice president pa lamang noon na si GMA. Bakit pinag-iinitan si Ang. May mga nagsasabi na maaaring pulitika ang dahilan kung bakit nila inilulublob sa putik si Ang kung hindi man nais nilang mawala sa mundong ito. Crab mentality kaya? Umaasenso na sa buhay si Ang kaya pinipilit nilang hataking pababa. Puwedeng dahilan din ito. Sana nga ay may ganitong pag-iisip na lamang mayroon ang mga sumisira kay Ang sapagkat hindi lamang siya ang nagiging biktima ng crab mentality. Ang dapat lamang gawin ni Ang ay tibayan ang kanyang kalooban at ipagpatuloy ang kanyang mga magagandang gawain na hindi labag sa kautusan ng Diyos at batas ng tao.</body>
<link>http://www.philstar.com/Article.aspx?articleId=212972&amp;publicationSubCategoryId=94</link>
</article>
<article>
<title>EDITORYAL - Pasang-krus ng DOTC</title>
<author></author>
<date>
<month>July</month>
<day>09</day>
<year>2003</year>
</date>
<body>MARAMING nagsusulputang problema sa mga ahensiyang nasasakop ng Department of Transportation and Communications (DOTC). Sa dami nang nasa ilalim ng DOTC, panahon na marahil para mabawasan ang pasanin ng namumuno rito. Isang dahilan: Hindi na kaya ng DOTC Secretary na magampanan nang sabay-sabay ang paglutas sa mga problema na nasasakop ng kanyang departamento. Nasa ilalim ng DOTC ang Land Transportation and Franchising Regulatory Board (LTFRB), Land Transportation Office (LTO), Maritime Industry Authority (Marina), at Light Rail Transit Authority. Sa dami ng nakaatang sa balikat ni DOTC Sec. Leandro Mendoza, imposibleng maharap pa niya ang mga ito at madesisyunan nang buong husay. Hindi kaya nabigla lamang si Mendoza nang tanggapin kay President Gloria Macapagal-Arroyo na pamunuan ang DOTC? Sa termino ni Mendoza nagkaroon ng mga kontrobersiya sa LTO kung saan ang hepe nito na si Roberto Lastimoso ay lantarang pinagsalitaan ni Mrs. Arroyo dahil sa hindi maayos na pamamalakad sa ahensiya. Hindi ba na-monitor ni Mendoza ang nangyayari sa nasasakupan niyang ahensiya. Nagalit si Mrs. Arroyo sapagkat hindi ganap na nakapagseserbisyo ang mga LTO personnel sa mamamayan. Sa pamumuno ni Mendoza lalong naging malamya ang LFTRB sapagkat lalo pang naglipana ang mga sasakyang colorum. Nagdagdag sa sakit ng ulo sa mga legal na motorista sapagkat umaagaw na sa kanilang paghahanapbuhay ay nakadagdag pa sa trapik at sa paglason ng kapaligiran dahil sa ibinubugang usok. Sa termino ni Mendoza, nagkaroon ng problema sa Marina sapagkat sunud-sunod ang mga trahedya sa barko na hanggang ngayon ay hindi pa maresolba. Patuloy na naghahanap ng katarungan ang mga biktima ng trahedya subalit, walang maidulot na kalutasan. Patuloy pa rin ang pagyayaot ng &amp;quot;barkong kabaong&amp;quot; at nagkakaroon lamang ng imbestigasyon kapag mayroon nang lumubog at mga namatay. Sa termino ni Mendoza lumutang ang pinakabagong kontrobersiya sa LRTA kung saan may mga anomalya. Nahaharap ang LRTA sa overpricing ng rail grinding machine na nagkakahalaga ng P175 million. Lumutang din ang P43-million contract ng Management Information System para sa LRTA. Maraming kontrobersiya at anomalya sa mga ahensiyang sakop ng DOTC. At isa ang maiisip: Hindi kaya ni Mendoza na pangalagaan ang kanyang nasasakupan. Marami siyang hindi nalalaman.</body>
<link>http://www.philstar.com/Article.aspx?articleId=213067&amp;publicationSubCategoryId=94</link>
</article>
<article>
<title>Utak sa rent-a-car scam ipinresenta ng BITAG sa TF Jericho</title>
<author>BAHALA SI TULPO Ni Ben Tulfo</author>
<date>
<month>July</month>
<day>09</day>
<year>2003</year>
</date>
<body>EKSLUSIBONG humarap sa aming kamera at nagsalita kahapon ng madaling araw ang itinuturong utak sa likod ng sindikatong rent-a-car scam, si AMINAH MACUSI sa Tarlac City. Lumabas sa mga balita kamakailan sa telebisyon at maging sa mga diyaryo na may &amp;quot;massive manhunt&amp;quot; kay AMINAH, asawa umano ni Police Colonel RONALDO MACUSI. Nadiskubre namin kahapon na walang katotohanan ang balitang lumabas sa mga higanteng network at sa mga broadsheets maging sa tabloid na may na-recover na 144 na sasakyan ang SOG TASK FORCE JERICHO. Dahil daw sa mga balitang naglabasan, napilitan si AMINAH na hanapin ang aming grupo, ang BITAG sa telebisyon, upang magsalita na sa isyung ito. Matatandaan na naipalabas na namin sa BITAG ang episode na may pamagat na &amp;quot;rent-a-car scam&amp;quot; nung nakaraang buwan. Na-recover ng pinagsanib na puwersa ang mahigit na 30 sasakyan ng BITAG at NBI-NCR. Nagawang isanla ni AMINAH ang kanyang mga nirentahan sa mga casino financiers. Sa harapan ng aming kamera, umamin si MACUSI na &amp;quot;maliit na isda&amp;quot; lamang siya at may mas malalaking personalidad sa itaas nya. Mga alagad ng batas daw at mga kawani ng gobyerno. Sa Tarlac City nakipagkita si AMINAH at ang asawa niyang si COLONEL MACUSI para sa isang ekslusibong interbyu kahapon ng madaling araw sa tanggapan ng Traffic Management Group (TMG). Ito ang kauna-unahang pagkakataong nagpainterbyu sa telebisyon ang kontrobersyal na Colonel. Sinabi ng mga ito na wala raw silang pinagkakatiwalaang media kundi ang BITAG! Sa BITAG nagsimula ang expose ng sindikatong nasa likod ng rent-a-car scam. Inamin din ni Colonel MACUSI sa akin na nasaktan siya ng husto sa aming video footage nung napitikan siya ng aming surveillance camera na nagtatago sa loob ng comfort room ng NBI. Nung mga panahong iyon, nasa NBI si AMINAH at ini- imbestigahan ng NBI-NCR group kung saan nakatutok ang aming investigative team sa TV, ang BITAG. Kahapon ng hapon sa tanggapan ni General Cabigon ng Special Operations Group ng TASK FORCE JERICHO, boluntaryong ipinresenta ng BITAG team si AMINAH MACUSI. Napag-alaman ng BITAG na walang katotohanan ang balitang naglabasan na may massive manhunt kay AMINAH MACUSI dahil wala pa namang kasong naisampa sa Korte at wala namang warrant of arrest sa kanya sa kasong ito. Sa madaling salita, hindi pa nauumpisahan nitong &amp;quot;madadang&amp;quot; TASK FORCE JERICHO ang imbestigasyon laban kay AMINAH MACUSI, panay na ang papogi, wala pa namang resultang naipapakita sa kasong ito. At ang pobreng DILG secretary na si Joey Lina ay nagmukhang katanga-tanga sa mga &amp;quot;photo ops&amp;quot; na drawing lang pala. He-he-he! * * * Para sa mga tips, reklamot sumbong, tumawag o mag-text sa mga numerong ito: 0918-9346417 at sa telepono 932-5310 / 932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. At panoorin ang programang &amp;quot;BITAG&amp;quot; sa ABC-5, tuwing Sabado, 5:00-5:30 ng hapon.</body>
<link>http://www.philstar.com/Article.aspx?articleId=213077&amp;publicationSubCategoryId=94</link>
</article>
<article>
<title>OFW gustong mag-housing loan</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>July</month>
<day>09</day>
<year>2003</year>
</date>
<body>Dear Sec. Mike Defensor, Nagtatrabaho ako ngayon dito sa Saudi Arabia. Interesado po ako sa Pag-IBIG Housing Loan para sa mga overseas Filipino workers. Anu-ano ba ang mga kuwalipikasyon ng nagnanais mag-avail ng loan na ito? Magkano ba ang maaari kong mahiram? Ilang taon ko babayaran ang aking utang? LIZA Ang mga sumusunod ang kuwalipikasyon ng maaaring makahiram sa Pag-IBIG Housing Program: 1) Nakapaghulog ng labingdalawang buwang kontribusyon sa panahon ng loan application. Kung ang inyong inihulog ay kulang pa, maaari po ninyo itong bayaran ng lump sum upang mabuo ang labing dalawang buwan na kontribusyon; 2) May legal na kapasidad na bumili ng lupa at bahay o lupa lamang; 3) Ang edad ay hindi hihigit sa 65 taon sa panahon ng loan maturity; 4) Kailangang pumasa sa credit investigation ng Pag-IBIG; 5) Walang kasalukuyang housing loan sa Pag-IBIG o hindi co-borrower. Kung may kasalukuyang multi-purpose loan, kailangan din itong updated; Ang halaga ng inyong mahihiram ay batay sa iyong kapasidad na makabayad, halagang kailangan at sa buwanang kontribusyon ng miyembro. Kailangang bayaran ang utang sa loob ng limang taon para sa may membership term ng limang taon at 10 taon naman sa mga may membership term na 10 taon. Ang kahilingan na baguhin ang loan period sa Pag-IBIG ay maaaring mapagbigyan sa isang beses lamang. Ang buwanang amortisasyon ay nakabatay sa dagdag na buwanang kontribusyon, insurance premium, interes at ng prinsipal.</body>
<link>http://www.philstar.com/Article.aspx?articleId=213089&amp;publicationSubCategoryId=94</link>
</article>
<article>
<title>Labanan ang 'narco-politics'</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>July</month>
<day>09</day>
<year>2003</year>
</date>
<body>SA muling pagningas ng apoy ng Kampanya laban sa droga ay mas uminit ang krusada laban sa narcopolitics. Ang narcopolitics ay ang paggamit ng drug money bilang campaign funds ng mga political candidates. Dahil ang 2004 election is just around the corner kaya hindi kataka-taka ang pagpapahayag ng mga akusasyon at counter charges ang mga nasa administrasyon at oposisyon. Kamakailan nagkaroon ng word war sina Sen. Robert Barbers at Sen. Panfilo Lacson. Naging personal na ang giyera ng dalawang senador na parehong nabalitang tatakbo sa halalan sa susunod na taon. Pinag-ibayo naman ng mga socio-civic groups ang kampanya laban sa narcopolitics na nagpapanalo sa mga kandidato na suportado ng mga sindikato ng droga. Isa sa mga masugid na crusader ay si Mary Ong alyas Rosebud, si Rosebud ang numero unong kritiko ni Lacson. Sinabi ni Rosebud na itinataya niya ang kanyang buhay para huwag mahalal ang mga kandidatong tinatangkilik ng mga drug syndicates at maging mga drug lords ay kumakandidato rin at nananalo at mas napapalago ang kanilang operasyon. Nanawagan si Rosebud sa mga botante na huwag ipagbili ang kanilang boto sa mga narcopoliticians na galanteng namumudmod ng drug money nila. Nilunsad niya ang Rosebud Against Illegal Drugs (RAID) at marami na siyang supporters sa ibat ibang dako ng Kapuluan. Aktibo rin sa krusada laban sa narcopolitics ng samahang Equal Justice For All sa pamumuno ni Atty. Leonard de Vera at ang Volunteers Against Crime and Corruption ni Dante Jimenez.</body>
<link>http://www.philstar.com/Article.aspx?articleId=213093&amp;publicationSubCategoryId=94</link>
</article>
<article>
<title>EDITORYAL - SARS reresbak, ituloy ang pag-iingat</title>
<author></author>
<date>
<month>July</month>
<day>10</day>
<year>2003</year>
</date>
<body>HINDI pa tapos ang pananalasa ng Severe Acute Respiratory Syndrome (SARS) at maaaring manalasa uli sa mga susunod na buwan, ito ang pahayag ng World Health Organization (WHO). Isa ang Pilipinas sa mga tinamaan ng sakit at kailan lamang ipinahayag na SARS-free, gayunman, may mga bansa pa rin na ayaw papasukin ang mga overseas Filipino workers (OFWs) sa takot na may dala pang virus. Nagbabala si Shigeru Omi, director for WHO Western Pacific Region, na dapat ay panatilihin ng mga bansang sinalanta ng SARS ang pag-iingat at ang pagbabantay sa loob ng isang taon upang makasiguro na hindi na kakalat ang misteryosong sakit. Hanggang sa kasalukuyan wala pang lunas sa SARS. Hindi malilimot ang pananalasa ng SARS sa Pilipinas makaraang mamatay ang Pinay na si Adela Catalon, isang nurse na galing sa Toronto, Canada. Buong Barangay Vacante sa Alcala, Pangasinan ay isinailalim sa quarantine makaraang mamatay si Adela ganoon din ang ama nito makaraang mahawahan ng sakit. Pinandirihan ang mga taga-Barangay Vacante at may ilang buwan ding nagdusa. Maluwag na ngayon sa Ninoy Aquino International Airport (NAIA) na datiy naging mahigpit sa takot na may makapuslit na carrier ng virus. Maski ang mga may sipon noon ay hindi pinaliligtas. Inihihiwalay kaagad sa karamihan ng tao at iniiksamen. Lahat ng dayuhan ay mahigpit na sumasailalim sa pagsusuri lalo pa ang mga nanggaling sa China at Hong Kong. Sa Guandong, China pinaniniwalaang nagsimula ang sakit na unang naireport noong November 2002. Sa kabuuan, may 800 katao ang namatay sa SARS at may 8,400 ang na-infect sa may 30 bansa. Nang nananalasa ang SARS, maraming panukala ang mga pinuno ng pamahalaan. Nanguna si Metro Manila Development Authority (MMDA) Chairman Bayani Fernando na kailangan ay panatilihin ang kalinisan. Ipinagbawal ang pagdura at ang maling pagtatapon ng basura. Ngayong idineklarang SARS-free na ang bansa, nawala na ang kampanya. Dumami pa ang dumudura sa kung saan-saan. Nawala na ring bigla ang paglilinis na ginagawa ng mga mayor sa kanilang nasasakupan. Maraming lugar na naman ang nanggigitata sa dumi. Nawawala na rin naman ang kampanya ng Department of Health (DOH) na panatilihin ng bawat mamamayan ang kalinisan, maghugas ng kamay bago kumain, mag-exercise at huwag manigarilyo. Madaling nawala ang kampanya sa loob lamang ng isang buwan. Kung babalik ang SARS, saka lamang ba uli susulpot ang kampanya ng pamahalaan at ang grabeng paghihigpit? Magkaroon na sana ng leksiyon sa nakalipas.</body>
<link>http://www.philstar.com/Article.aspx?articleId=213181&amp;publicationSubCategoryId=94</link>
</article>
<article>
<title>Presyo ng semento dapat bantayan</title>
<author>AKSYON NGAYON Ni Al G. Pedroche</author>
<date>
<month>July</month>
<day>10</day>
<year>2003</year>
</date>
<body>KAYO bay nagugulantang sa sobrang taas ng construction materials lalo na ng semento? Puwes, huwag magwalang-bahala. I-report agad iyan sa Department of Trade and Industry (DTI) na siyang nagmomonitor sa presyo ng mga paninda upang siguruhing walang overpricing na nangyayari. Walang dahilan para tumaas ang presyo ng semento ngayon. Pero ang balita koy mayroon pang mga tiwaling negosyante na sa hangaring magkamal nang malaking tubo ay labis-labis kung magpresyo ng kanilang itinitindang semento. Katunayan, nagpalabas na ng matinding warning si Trade and Industry Secretary Mar Roxas sa mga cement manufacturers na silay kakasuhan at papatawan ng mabigat na parusa kapag silay nag-overprice. Ayon kay Roxas, walang rason para tumaas ang presyo ng semento. Tag-ulan ngayon at madalang ang konstruksyon kaya mahina ang demand sa semento at iba pang materyales sa konstruksyon. Bukod diyan, ang pamahalaan ay naglagay ng safeguard sa importasyon ng semento para protektahan ang mga lokal na manufacturers. Kapag bumuhos nga naman ang mga inangkat na semento ay talo ang mga lokal na tagagawa. Dapat sanay tumanaw ng utang na loob ang mga local manufacturers sa ginawang ito ng pamahalaan sa pamamagitan ng mababang presyo para sa mga consumers. Pinakilos na ng DTI ang mga regional at provincial offices nito para matamang imonitor ang presyo ng semento sa gitna ng mga reklamo na may mga tiwaling negosyanteng nag-ooverprice. Ngunit ang ikapagtatagumpay ng ano mang kampanya ng gobyerno ay nakasalalay din sa kooperasyon ng taumbayan. Kung tayoy namimili at inaakala nating ginugulangan tayo ng ating binibilhan, huwag nating ipagwalang-bahala ito. Naririyan ang DTI na handang umaksyon sa ating mga reklamo.</body>
<link>http://www.philstar.com/Article.aspx?articleId=213191&amp;publicationSubCategoryId=94</link>
</article>
<article>
<title>Duda kay GMA sa plano nito sa 2004</title>
<author>HALA BIRA! Ni Danny Macabuhay</author>
<date>
<month>July</month>
<day>10</day>
<year>2003</year>
</date>
<body>KAHIT paulit-ulit na inihahayag ng Malaca&amp;ntilde;ang na hindi na tatakbo si President Gloria Macapagal-Arroyo sa 2004, binibira pa rin ito at ayaw paniwalaan. Na nagsisinungaling lamang at hindi tototohanin ang kanyang ipinangako noong isang taon na hindi na siya lalaban sa 2004. Ang pagbisita ni GMA sa Mindanao, Visayas at ibat ibang lugar sa Luzon ay tinitingnan bilang pangangampanya sa 2004. Binibigyan din ng kahulugan ang pagpapatuloy ng peace talks sa pagitan ng MILF at gobyerno. Ang sorpresang pagbisita ni GMA sa opisina ng mga ahensiya ng gobyerno tulad ng ginawa sa LTO at sa mga police stations ay pinagsususpetsahang bahagi ng pamumulitika ni GMA. Pulitika rin diumano ang dahilan ni GMA sa pagtatalaga kina Sen. Robert Barbers, dating Mayor Fred Lim at mga dating tauhan nito na sina Capt. Rey Jaylo at Major Lucio Margallo sa kampanya ng pamahalaan laban sa droga. Ang pinagkakalat naman ng kabilang kampo ay inuurong daw diumano ng Malaca&amp;ntilde;ang ang appointment nina Barbers at Lim sapagkat marami ang tumutol sa hakbang na ito. Pati ang Supreme Court ay idinadamay sa pulitikahan. Walang puknat na paninira laban sa pagtatalaga ni GMA kay Dante Tinga bilang Supreme Court Justice. Hindi rin nakalampas na batikusin ang mga nakaraang appointees ni GMA sa Supreme Court. Marami ang duda kay GMA, abay papalapit nang papalapit ang 2004 election. Abangan!</body>
<link>http://www.philstar.com/Article.aspx?articleId=213199&amp;publicationSubCategoryId=94</link>
</article>
<article>
<title>Giyera patani sa pulitika</title>
<author>ORA MISMO Ni Butch M. Quejada</author>
<date>
<month>July</month>
<day>10</day>
<year>2003</year>
</date>
<body>LABING-ISANG buwan pa bago mag-eleksyon ay maraming tenga na ang nakukuliglig porke maiingay na ang mga gustong kumandidato sa pagka-Prez. Diyaryo, telebisyon at radio umaalingawngaw na ang kanilang mga pangalan. Kani-kanya na silang patutsadahan. Ika nga, laglagan na! Ang dating magkakadikit ay nagkakalayo. Ang magkakaibigan ay nagkakagalit. Iyan ang pulitika, siraan. Ganyan sa pulitika. Walang kapatid, kaibigan, kumpare, basta nagkabanggaan, patayan ang labanan? Darami na naman ang mga paru-paro, lipat dito lipat doon. Lahat na naman ng baho ay pinasisingaw. Ika nga, parang utot. Wala na namang mangyayari sa bayan dahil tiyak pagkatapos ng election, maraming talunang mag-iiyakan. At sa mananalo, sana huwag makalimutan ang kanilang pangakong dahil baka mapako. Maraming bright, sana bumoto sila nang maayos. Dahil kapag ang mga trapo na naman ang nanalo, tiyak kamote na naman tayo. &amp;quot;Bakit umiinit na ba ang pulitika ngayon?&amp;quot; tanong ng kuwagong maninisid ng tahong. &amp;quot;Kulang ka ba sa balita?&amp;quot; &amp;quot;Bakit matindi ba ang balita?&amp;quot; tanong ng kuwagong SPO-10 sa Crame. &amp;quot;Hintayin mo dahil titindi ang balita.&amp;quot; &amp;quot;Tungkol saan ba ang sinasabi mong balita?&amp;quot; tanong ng kuwagong Kotong cop. &amp;quot;Ano ba ang pinag-uusapan natin?&amp;quot; &amp;quot;Mahirap kang kausap, hindi mo alam ang balita.&amp;quot; &amp;quot;Ano ba ang balita mo?&amp;quot; &amp;quot;Abangan mo na lang, kamote.&amp;quot;</body>
<link>http://www.philstar.com/Article.aspx?articleId=213208&amp;publicationSubCategoryId=94</link>
</article>
<article>
<title>EDITORYAL - Kung kilala ang drug traffickers ba't di dakpin</title>
<author></author>
<date>
<month>July</month>
<day>11</day>
<year>2003</year>
</date>
<body>Isang buwan na ang nakalilipas mula nang magdeklara ng pakikipag-giyera sa drug syndicates ang Arroyo administration. May nalalabi na lamang dalawang buwan. Sinabi ni Interior Sec. Jose Lina Jr. na tatlong buwan lang ang palugit sa mga drug traffickers at tapos ang problema sa droga. Kasabay nang pagbibigay ng palugit ni Lina, sinabi naman ng Philippine Drug Enforcement Agency (PDEA) na kilala na nila ang mga malalaking sindikato ng droga sa bansa na umaabot sa 146. Sinusubaybayan na nila ang mga ito. Makalipas ang isang buwan, marami nang pangyayari ang naganap at nagkaiba-iba na ang bilang ng mga drug syndicates sa bansa. Marami na ring nahuling drug pushers pero pawang mga &amp;quot;dilis&amp;quot; at walang &amp;quot;balyena&amp;quot;. Nagkaroon na rin ng mga pagtatalo kung sino ang magiging drug czar at marami nang nai-appoint na personalidad na may kaugnayan sa pagsugpo sa drug problem. Dalawang buwan na lang ang nalalabi at mahirap mapaniwalaan kung sa loob ng panahong iyan ay may mangyayaring maganda para sa tuluyang ikadudurog ng problema sa droga. Hindi biro ang problema sa droga na kahit ang mga pangkaraniwang trike driver ay gumagamit at nagiging halimaw. Sa mga liblib na barangay na hindi pa naaabot ng koryente ay nakakalat na ang shabu at ang mga krimen na tulad ng panggagahasa, pagpatay at pagnanakaw ay talamak na. Hindi lamang kabataan ang saklot ng shabu, pati mga propesyunal, artista, basketball players, pulis at mga miyembro ng media ay gumagamit nito. Wala pang palatandaan na maigugupo ng administrasyon ang sindikato. Kamakalawa, sinabi ni Lina na sa lalong madaling panahon ay ilalathala na nila ang mga pangalan ng mga drug lords. Si Lina na chairman din ng Dangerous Drugs Board (DDB) ay nagpahayag na sa sandaling makumpleto na nila ang mga karagdagang impormasyon sa mga drug lords ay ihahayag sa publiko ang kanilang mga pangalan. Maganda ang balak na ito ni Lina subalit mas maganda kung aaarestuhin na nila ang mga ito kaysa unahin ang pagsasapubliko ng kanilang mga pangalan. Kung ipupubliko baka makagawa pa ng paraan ang mga salot na makapuslit sa bansa. Gaano karami ang kanilang kakutsaba sa mga ahensiya ng pamahalaan at sa mga pulis. Kung kilala na nila at kumpleto ang ebidensiya, dakpin na at gilingin sa Korte. Bitayin para makapagbigay babala sa drug traffickers. Dalawang buwan na lamang ang nalalabi sa taning na ibinigay ng pamahalaan at kung hindi magkakaroon ng dibdibang pagharap sa problemang ito, wala ring kahahantungan. Pawang pakitang-tao lamang.</body>
<link>http://www.philstar.com/Article.aspx?articleId=213292&amp;publicationSubCategoryId=94</link>
</article>
<article>
<title>Rent-a-carnap connection sa LTO, TMG Pampanga</title>
<author>BAHALA SI TULPO Ni Ben Tulpo</author>
<date>
<month>July</month>
<day>11</day>
<year>2003</year>
</date>
<body>NAGING mainit na balita sa mga telebisyon at pahayagan ang RENT-A-CAR SCAM o RENT-A-CARNAP. Kamakailan, 144 na sasakyan daw ang mga na-recover ng Special Operations Group TASK FORCE JERICHO sa ilalim ng Department of Interior and Local Government (DILG). Isang &amp;quot;massive manhunt&amp;quot;daw ang pinag-utos ng TASK FORCE JERICHO sa pinaghihinalaang utak ng sindikato na si AMINAH MACUSI na umanoy asawa ni Police Colonel RONALDO MACUSI. Ito ang naging dahilan at nagtulak sa aming investigative team sa TV, ang BITAG, para tapusin ang aming sinimulang imbestigasyon laban sa sindikatong ito nung buwan ng Abril pa. Estilo ng sindikatong ito rentahan ang mga sasakyan mula sa mga rent-a-car companies. Nagagawa ng mga ito isangla ang mga sasakyang na kanilang nirentahan sa mga casino financiers. Nabebenta rin ng mga sindikatong ito ang mga sasakyan sa tulong ng kanilang mga koneksyon sa loob ng Land Transportation Office (LTO) maging sa Traffic Management Group (TMG). Para sa BITAG, maliit na isda lang si AMINAH MACUSI. May mga malalaking tao sa itaas niya. Napag-alaman ng BITAG, wala pang isinasagawang pormal na imbestigasyon ang TASK FORCE JERICHO dahil nauna pa ang pagpapapogi nila sa media sa pagkakarecover daw ng 144 na mga sasakyan na &amp;quot;drawing&amp;quot; lang pala. * * * Sa kauna-unahang pagkakataon ekslusibo sa BITAG ngayong Sabado sa ABC-5 mapapanood 5:00-5:30 ng hapon, direktang idinadawit si Colonel MACUSI ng kanyang lower classman na graduate din sa Philippine Military Academy, sa sindikatong nasa likod ng RENT-A-CARNAP. Ayon sa Junior Mistah nitong si Colonel MACUSI na si Navy Lieutenant Eduard Prades isa siya sa mga nabiktima ni AMINAH MACUSI na nagpakilalang DULCE MACUSI. Mismong si Colonel MACUSI raw ang nagseset ng appointment sa kanila ni AMINAH para aregluhin ang problema. Alam daw ni Colonel MACUSI ang mga illegal na gawain ni DULCE kayat pati si Colonel nakikiusap na rin kay Lieutenant PRADES. Nakapagtatakang lahat ng mga dokumentong ipinakita sa BITAG ni Lt. PRADES ay illegal na ginawa sa LTO at TMG Pampanga. Napalitan pati ang pangalan ng orihinal na nagmamay-ari ng sasakyan na si Lt. PRADES sa official receipt (OR). Mapapansin ang dalawang pirma ni Colonel Elmer Soria na parehong-pareho sa pirma na nasa pekeng OR-CR ng ibinentang Crosswind. Panoorin ang buong detalye, eklusibo sa BITAG lamang na hindi nyo mapapanood sa anumang television network ngayong Sabado, 5:00-5:30 ng hapon sa ABC-5. * * * Para sa mga tips, reklamot sumbong, tumawag o mag-text sa mga numerong ito: 0918-9346417 at sa telepono 932-5310 / 932-8919.</body>
<link>http://www.philstar.com/Article.aspx?articleId=213310&amp;publicationSubCategoryId=94</link>
</article>
<article>
<title>Ang darating na pag-uusig</title>
<author>ALAY-DANGAL Ni Fr. Jose C. Blanco, S.J.</author>
<date>
<month>July</month>
<day>11</day>
<year>2003</year>
</date>
<body>PUMILI si Jesus ng mga alagad upang tulungan siya sa kanyang misyon. Subalit katulad ng pag-uusig ng mga Judio kay Jesus, ganoon din mauusig ang mga alagad. Basahin ang Mt. 10:16-23 &amp;quot;Ngayon, sinugo ko kayo na parang mga tupa sa gitna ng mga asong-gubat. Maging matalino kayo, gaya ng mga ahas, at matapat, gaya ng mga kalapati. Mag-ingat kayo, sapagkat may mga taong magkakanulo sa inyo sa mga hukuman; at hahagupitin nila kayo sa sinagoga. Dahil sa akin, ihaharap kayo sa mga gobernador at mga hari, at magpapatotoo kayo sa harapan nila at ng mga Hentil. Kapag nililitis na kayo. Huwag kayong mabalisa tungkol sa sasabihin ninyo o kung paano ninyo sasabihin. Pagdating ng oras, itoy ipagkakaloob sa inyo. Sapagkat hindi kayo ang magsasalita kundi ang Espiritu ng inyong Ama ang magsasalita sa pamamagitan ninyo. &amp;quot;Ipagkakanulo ng kapatid ang kanyang kapatid upang ipapatay; gayon din ang gagawin ng ama sa kanyang anak. Lalabanan ng mga anak ang kanilang mga magulang, at ipapapatay. Kapopootan kayo ng lahat dahil sa akin; ngunit ang manatiling tapat hanggang wakas ang siyang maliligtas. Kapag inuusig nila kayo sa isang bayan, tumakas kayo sa kasunod. Sinasabi ko sa inyo: Hindi pa ninyo napupuntahan ang lahat ng bayan ng Israel ay darating na ang Anak ng Tao.&amp;quot; Tinagubilinan ni Jesus ang mga alagad na magpunyagi sa harap ng mga pagsubok. Ipapahayag ng mga alagad na ang paghahari ng Diyos ay darating na. Tatanggihan ito ng mga nakikinig sa kanila gaya nang pagtanggi nila kay Jesus. Di-dapat kaagad-agad na magpasya ang mga alagad na maging mga martir. Kailangang maging matalino sila tulad ng mga ahas. Di-nila dapat painitin ang mga tao laban sa kanila. At di-nila dapat ihantad ang kanilang mga sarili sa panganib. Subalit kapag silay inuusig na, hindi sila dapat mabahala. Ang Espiritu ang magbibigay sa kanila ng mga salita ng karunungan.</body>
<link>http://www.philstar.com/Article.aspx?articleId=213322&amp;publicationSubCategoryId=94</link>
</article>
<article>
<title>Kaso ni Saudi Boy</title>
<author>IKAW AT ANG BATAS Ni Atty. Jose C. Sison</author>
<date>
<month>July</month>
<day>12</day>
<year>2003</year>
</date>
<body>NOONG Mayo 1981, nag-aplay si Dem ng trabaho sa Saudi Arabia sa agency ni Manuel. Natanggap siya rito bilang steelman kung saan magtatrabaho siya simula Mayo 15, 1981 hanggang Mayo 14, 1982. Ang kontrata ng kanyang empleyo ay awtomatikong magsisimula muli kung isang buwan bago matapos ang kontrata ay walang gagawing pagsalungat sila ng kanyang amo. Isang taon bago pa man matapos ang kontrata, inilipat si Dem ng kanyang amo bilang crusher plant operator. Dahil dito, awtomatikong nagsimula muli ang kanyang kontrata. Noong Marso 1983, habang nagtatrabaho si Dem bilang crusher plant operator, biglang nadurog ang kanyang kanang sakong ng makinang kanyang ginagamit. Umuwi siya sa Pilipinas kung saan dito ginawa ang operasyon. Makalipas ang apat na buwan ay bumalik siya sa Saudi upang ipagpatuloy ang trabaho. Noong 1984 ay awtomatikong nagsimula muli ang kontrata ng kanyang empleyo. Samantala ay nagpagamot muli siya ng kanyang sakong kung saan gumastos siya nang malaki. Basehan ang kanyang kontrata ng empleyo, kinasuhan niya si Manuel upang bayaran siya nito ng kanyang mga nagastos. Tumanggi si Manuel dahil nang mangyari raw ang aksidente kay Dem, ang orihinal na kontrata ng empleyo nito na siyang inilakad niya ay natapos na. Dagdag pa rito ang pagwawakas ng kontrata ng kanyang ahensya at ng kompanya sa Saudi kung saan naka-empleyo si Dem. Tama ba si Manuel? MALI. Nangyari ang aksidente ni Dem habang siya ay nagtatrabaho at empleyado ng kompanya base sa kontrata na awtomatikong nagsimula. At dahil naaksidente siya habang siya ay empleyado ng kompanya, may pananagutan pa rin si Manuel dahil &amp;quot;solidary liable &amp;quot; sila ng kompanya sa Saudi kay Dem. Samantala, may habol pa rin si Dem kay Manuel kahit nagwakas na ang kontrata ng kompanya sa Saudi at ng ahensya ni Manuel dahil hindi naman nito inabisuhan si Dem. Ang pananagutan nina Manuel at ng kompanya kay Dem ay magtatapos lamang kapag natapos na rin ang kontrata ng mga empleyado na kanilang ni-recruit tulad ni Dem (Catan vs. NLRC, 160 SCRA 691).</body>
<link>http://www.philstar.com/Article.aspx?articleId=213424&amp;publicationSubCategoryId=94</link>
</article>
<article>
<title>Paano makasisiguro sa lupang bibilhin ?</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>July</month>
<day>13</day>
<year>2003</year>
</date>
<body>Dear Sec. Mike Defensor, Ang problema ko ay tungkol sa lupang kinatitirikan ng aming bahay. Tatlumpung taon na kaming nakatira rito sa lupang hindi namin pag-aari. Mula nang tumira kami rito wala pang pumunta sa amin upang angkinin ang lupang ito. Hanggang mayroong isang taong nagpakilala na siya ang may-ari nito. Mahigit 50 katao ang nakatira rito. Nabasa namin sa diyaryo ang inyong kampanya laban sa squatting syndicates. Natatakot kami na baka maloko rin kami. Nais din naming bilhin na ito. Paano ba kami makakasiguro sa lupang aming bibilhin? Sa paanong paraan namin ito mabibili. ELVI ng Quezon City Upang makasiguro sa lupang inyong bibilhin, ang lupa ay kinakailangang may titulo o Transfer Certificate of Title (TCT). Kung mayroon kayong pangamba sa integridad nito, i-research ninyo ang traceback title nito. Kailangang magkakatugma ang nakalagay na titulong pinagmulan ng mga naunang titulo. Siguraduhin lamang na hindi ito Spanish title. Pagkatapos makasiguro, maaari kayong mag-avail ng Community Mortgage Program. Kailangan lamang na pumapayag ang may-ari na ibenta ang kanyang lupa sa inyo at nakalagay ito sa dokumentong Intent to Sell. Ang lupang inyong bibilhin ay kailangang may klasipikasyon na residensyal. Kung kayo ay isang asosasyon, maaari kayong makipag-ugnayan sa CMP Secretariat sa National Home Mortgage Finance Corporation (NHMFC) sa telepono numero bilang 893-1501 sa karagdagang impormasyon. Kung hindi kayo naorganisa bilang isang asosasyon, maaari rin kayong tumawag sa nasabing numero upang mabigyan kayo ng kaukulang impormasyon kung paano kayo maging isang asosasyon.  SEC. MIKE DEFENSOR</body>
<link>http://www.philstar.com/Article.aspx?articleId=213532&amp;publicationSubCategoryId=94</link>
</article>
<article>
<title>Payak na pamumuhay ngunit makapangyarihan sa gawa</title>
<author>ALAY-DANGAL Ni Fr.Jose C. Blanco, S.J.</author>
<date>
<month>July</month>
<day>13</day>
<year>2003</year>
</date>
<body>SA Ebanghelyo sa araw na ito, sinusugo ni Jesus ang mga alagad sa isang misyon. Ang mga alagad ay kailangang maging mahirap, simple at matipid. Ang ganitong uri ng pamumuhay ay kaakit-akit sa kanyang sarili. Walang palamuti. Ibinibigay nito ang payak na buod ng mensahe: Nais ng Diyos na maghari sa inyong pusot buhay. Ito ang dalawang matinding punto na binibigyang-diin ngayon ng Ebanghelyo (Mk. 6:7-13). &amp;quot;At nilibot ni Jesus ang mga nayon sa paligid upang magturo.Tinawag niya ang Labindalawa, at sinugong dala-dalawa. Binigyan niya sila ng kapangyarihang magpalayas ng masasamang espiritu, at pinagbilinan: Sa inyong paglalakbay, huwag kayong magdala ng anuman, maliban sa tungkod. Ni pagkain, balutan, salapi sa inyong lukbutan o bihisan, ay huwag kayong magdala. Ngunit magsuot kayo ng panyapak. Sinabi rin niya sa kanila, At sa alinmang tahanang inyong tuluyan  manatili kayo roon hanggang sa pag-alis ninyo sa bayang iyon. Kung ayaw kayong tanggapin o pakinggan sa isang dako, umalis kayo roon at ipagpag ninyo ang alikabok ng inyong mga paa, bilang babala sa mga tagaroon. Kayat humayo ang Labindalawa at nangaral sa mga tao na pagsisihan nila at talikdan ang kanilang mga kasalanan. Pinalayas nila ang maraming demonyo sa mga inaalihan nito; pinahiran nila ng langis at pinagaling ang maraming maysakit.&amp;quot; Sapat na ang ating nabanggit tungkol sa estilo o uri ng pamumuhay. Ngayon ay dapat nating bigyang-diin ang makapangyarihang gawain na isinaganap ng mga alagad. Ang mga taoy may mga sakit  sa katawan, isip at kaluluwa at ito ay talos ni Jesus. Naglibot si Jesus upang pagalingin ang napakaraming maysakit na lumapit sa kanya. Lahat tayoy may handog ng pagpapagaling. Misyon natin na pagalingin ang mga pusot kaluluwa. Maaari tayong makapagpaginhawa ng kalooban ng mga taong nagdadalamhati. Pagpapatawad doon sa mga taong nakasakit sa atin. Kalakasan at katapangan ng loob doon sa mga nasisiphayo. Suporta doon sa mga nagdadalawang-isip. Pagsamat pag-alalay doon sa mga taong nag-iisa. Pangangalaga at pagmamalasakit sa mga pinabayaan. Ang mapagmahal na presensiya ay mismong isang puwersang nagpapahilom. Dito rin at ngayon, sinusugo kayo ni Jesus na ibigay ang inyong mapagmahal at mapaghilom na presensiya.</body>
<link>http://www.philstar.com/Article.aspx?articleId=213543&amp;publicationSubCategoryId=94</link>
</article>
<article>
<title>Coco levy fund pinam-blackmail kay Danding?</title>
<author>AKSYON GNAYON Ni Al G. Pedroche</author>
<date>
<month>July</month>
<day>14</day>
<year>2003</year>
</date>
<body>MAY pinal nang ruling ang Sandiganbayan: Ang malaking investment ni Danding Cojuangco sa United Coconut Planters Bank (UCPB) ay pag-aari ng pamahalaan dahil itoy bahagi ng coconut levy, ang buwis na binayaran sa gobyerno ng mga magtatanim ng niyog noong dekada 7O. Ilang araw bago maipalabas ang ruling na ito, may nabalitaan ako mula sa isang mapananaligang impormante. Kinausap diumano si Cojuangco ng Malaca&amp;ntilde;ang para paatrasin sa presidential elections sa 2004. Kung hindi raw aatras si Cojuangco mawawala ang kanyang malaking shares sa UCPB. Hindi ko sinersyoso. Sa isip koy isa lamang political gossip. Wala pang isang linggo ang lumipas ibinaba ang desisyon ng Sandiganbayan. Hindi ko kinukuwestyon ito. Sa tingin ko ngay may karapatan ang taumbayan at gobyerno sa malaking halagang ito. Mula iyan sa pawis ng mga magsasaka. Pero parang mali ang timing. Saan mang anggulo silipin, kitang-kita ang kulay politika. Ipinalabas ang desisyon sa kainitan ng balitang determinadong humirit sa panguluhan si Cojuangco tumakbo man o hindi si Presidente Gloria Macapagal-Arroyo. Dapat sanay noon pa ipinalabas ang ruling. Sa panahong hindi pa kainitan ang political fever. Sa gayon, hindi magiging negatibo ang dating nito sa imahe ng administrasyon. Pero masama ang nilikhang impresyon nito: Na inireserba ang pagbabalabas ng desisyon bilang &amp;quot;bala&amp;quot; ng administrasyon na papuputukin sa panahong kakailanganin. Ayon sa mga malalapit kay Cojuangco, dapat pang pasalamatan ang ex-ambassador dahil mula sa P3 bilyon, nagawa niyang pataasin sa P100 bilyon ang coco levy fund sa pamamagitan ng maayos na pangangasiwa at investment nito. &amp;quot;Kahit kailan&amp;quot; anang mga malalim na nakakakilala kay Cojuangco  &amp;quot;hindi inangkin ni Danding ang coco levy fund.&amp;quot; Pero nangangamba diumano si Cojuangco na kung mapupunta sa kamay ng gobyerno ang pondo ay malamang malaspag ito ng mga tiwaling opisyal. &amp;quot;Tanging layunin ni Cojuangco sa pagkandidato (sa pagka-pangulo) ay maglingkod sa sambayanan at tiyaking ang Pilipinas ay kahanay ng mga mauunlad na kalapit nating bansa,&amp;quot; anila.</body>
<link>http://www.philstar.com/Article.aspx?articleId=213646&amp;publicationSubCategoryId=94</link>
</article>
<article>
<title>Maka-kalikasang mayors pinupuri</title>
<author></author>
<date>
<month>July</month>
<day>14</day>
<year>2003</year>
</date>
<body>KUNG saan nagbubulag-bulagan ang mga mayor sa dynamite o cyanide fishing, asahan mo, hinahayaan din nila ang illegal logging at quarrying. Bale-wala sa kanila ang pagwasak sa kalikasan. Ang importante lang ay nasa puwesto sila. Katuwiran nila, kailangan ng mga botante ng hanap-buhay, miski ilegal. Pero sinusuhulan din sila ng mga illegal financiers. Masdan ang karagatan at kagubatan ng Pangasinan, Zambales at Bataan sa kanluran, at Isabela, Aurora at Quezon sa silangan. Puro ukab na ang seabed sa sabog at lason; puro kalbo ang mga burol. Kung saan mulat ang mamamayan sa pagtanggol sa dagat o gubat, asahan naman, dahil yon sa maka-kalikasang opisyales. Sa Nasugbu, Batangas, bumuo ng Bantay Dagat ang mga dating magdidinamita at maglalason. Kusa nilang pina-patrol ang municipal waters laban sa commercial fishing vessels. Suportado sila ni Mayor Raymond Apacible. Inihingi sila ng speedboats sa Bureau of Fisheries and Aquatic Resources para panghabol sa blast fishermen mula Cavite. Sa Palawan, masugid din ang local officials laban sa illegal fishing. Nung Mayo 2002 sa Cagayancillo namuno sila sa mga mangingisda at seaweed growers sa paghuli sa 17 Chinese poachers. Sa El Nido nung Pebrero, tumulong ang taumbayan sa paghuli sa tatlong commercial vessels na namasok sa municipal waters. Pero peligroso ang trabaho nila. Ani Luis Nacario, Bantay Dagat chairman sa Nasugbu, malimit makalusot sa kaso ang mga kapitan ng commercial fishing vessels &amp;quot;dahil marami silang maimpluwensiyang abogado.&amp;quot; Dalawang beses, siya pa ang dinemanda. Masuwerte pa si Nacario. Sa karatig-bayan ng Calatagan, 200 ang napaaresto ni Bantay Dagat head Sixto Atienza sa loob ng dalawang taon. Nung Mayo, kasasalita lang niya sa pista sa baryo nang barilin siya sa ulo. Sa Payao, Zamboanga Sibugay nung Hunyo, papalapit si maka-kalikasan Mayor Moises Araham para sitahin ang dalawang bangka ng magdidinamita nang tadtarin siya ng bala ng armalite.</body>
<link>http://www.philstar.com/Article.aspx?articleId=213655&amp;publicationSubCategoryId=94</link>
</article>
<article>
<title>Nakalipas ang isang dekada, suspect malaya pa!</title>
<author>CALVENTO FILES Ni Tony Calvento</author>
<date>
<month>July</month>
<day>14</day>
<year>2003</year>
</date>
<body>Mga kaibigan, nais kong bigyan daan ang storyang ito, isang karimarimarim na katayan na nangyari sa cainta, isang dekada na ang nakararaan. Ang suspect ay isang po2. Malaya siyang gumagala-gala sa ating lipunan at ang aking balita ay ginagamit itong taong ito bilang hitman ng ilang politiko at sa iba pang krimen. Umaasa ako sa tulong niyo, sama-sama nating tugisin ang suspect na ito. May warrant of arrest ang taong ito! Ganito ang mga pangyayari sampung taon ang lumipas. MARAMING taon na ang nakalilipas ng mangyari ang krimeng binansagang Cainta Massacre subalit magpasahanggang ngayon ay hindi pa rin nalulutas ang kasong ito. Kung bibilang ka ng lima sa pinaka-notorious at most wanted sa listahan ng ating law enforcers, si PO2 Eleazer Perez ay nabibilang dito. Mula pa noong Abril 21, 1993, hanggang ngayon ay patuloy na nagtatago at tinutugis ng mga alagad ng batas dahil sa pag-massacre sa pamilya Mutuc. Sa patayang ito, walang awang pinagsasaksak ni Perez, kasama ang nagngangalang Darwin delos Santos at dalawa pang lalaki na nagsilbing lookouts, ang buong miyembro ng Mutuc family. Ang motibo, ayaw nang makipagbalikan ng girlfriend na si Elizabeth Mutuc dahil mas ninais pa ng dalagang nagtatrabaho sa Japan bilang contract worker kaysa bumalik dito at makapiling si Perez. Nang makapanayam namin noon ang kapatid ni Elizabeth na si Lourdes, napag-alaman namin na masama ang loob ni PO2 Perez dahil nagpunta ng Japan si Elizabeth. Plano na nilang magpakasal ng taong iyon at itinakda na raw ni Perez ang pag-iisang dibdib nila ni Elizabeth sa tag-araw ng 1993. Subalit nang papalapit na ang panahong iyon, na-iba ang ihip ng hangin. Nagbago ang isip ni Elizabeth. At sa kanyang mga sulat kay PO2 Perez, sinabi ni Elizabeth na gusto niyang manatili sa Japan para sa anim na buwan na kontrata. Nainis si PO2 Perez at nagpunta sa bahay ng mga Mutuc sa Cainta. Mula roon ay nakausap niya ng long distance si Elizabeth at deretsahang sinabi nito sa kanya na magtatagal pa siya ng anim na buwan sa Japan bilang extension ng kanyang kontrata sa club na pinagtatrabahuhan niya. Asang-asa si PO2 Perez na babalik sa Pilipinas ng mga Abril si Elizabeth upang tuparin ang pangako ng babae na sila ay magpapakasal. Sa kanilang pagtatalo, nadinig ng isang miyembro ng pamilya na nakaligtas sa madugong massacre sa bahay ng mga Mutuc na si Danilo na sinabi ni PO2 Perez na, &amp;quot;Iisa ka lamang diyan, marami sila rito. Kapag hindi ka umuwi ng Pilipinas, uubusin ko silang lahat.&amp;quot; Ang pananakot na ito ay hindi masyadong binigyang pansin ni Elizabeth. Naisip lamang niya na galit lamang si PO2 Perez at hindi ito seryoso kaya sa bandang huli, maiintindihan din niya ang lahat. Pero hindi ganoon ang nangyari. Talagang sumama ang loob ni PO2 Perez. Ang buong paniniwala niya, niloloko lamang siya ni Elizabeth at mayroon na itong ibang kasintahan sa Japan. Ika-21 ng Abril 1993, bandang alas-9 ng gabi, dumating si PO2 Perez kasama sina delos Santos sa bahay ng pamilya Mutuc sa Blk. Lot 6, Phase 1-A, Summergreen Subd., Brgy. Sta. Rosa, Cainta, Rizal. Dahil tanggap si PO2 Perez sa pamilya Mutuc at kilala siyang kasintahan ni Elizabeth, pinagbuksan siya ng pinto kahit na gabi na siyang dumating. Ayon kay Lourdes, bagamat nakainom ito ay pinakitunguhan pa rin nila ito nang mabuti. Tumagal ang inuman at kuwentuhan. Palibhasa buntis ang asawa ni Eric na si Jocelyn at ang lola naman ni Elizabeth na si Regina Alvarado ay 70-anyos na, nauna na ang mga ito na matulog. Naiwan pa rin si Eleazar at si Darwin na nakikipag-inuman kay Eric. Ayon pa kay Lourdes, napilatan na lamang si Eric na makipag-inuman kay Perez dahil alam nitong masama ang loob niya kay Elizabeth. Tumagal hanggang umaga ang inuman. Lingid sa kaalaman ni Eric, tumitiyempo lamang si PO2 Perez at nang masigurong tulog na ang lahat, nag-umpisa na itong magwala. Hinawakan at iginapos nilang dalawa ni Darwin si Eric saka binusalan ang bibig upang hindi makasigaw. Sinubukang manlaban ni Eric subalit pinagtulungan siya. Ang palagay ng mga ahente ng National Bureau of Investigation, habang nagaganap ito ay sinenyasan nina Perez ang dalawa pa nilang kasama na matagal nang nagbabantay sa labas ng bahay ng mga Mutuc. Kinaladkad nila si Eric sa bandang terrace at doon nila inumpisahan ang trahedya na habambuhay nang maitatala sa ating crime book bilang The Cainta Massacre. Isang krimen na bunsod lamang ng maling uri ng pag-ibig, isang pamilya ang nilimas ng isang duwag at sira-ulong lalake na hindi marunong tumanggap ng katotohan. Abangan ang iba pang detalye ng pagpatay ni PO2 Perez sa Miyerkules, July 16, 2003 dito sa CALVENTO FILES. Nanawagan ako kay pnp director general hermogenes ebdani, jr., Kay director reynaldo wycoco ng nbi, kay director eduardo mantillano ng cidg, maari ba, please lang, pakihuli lang ang taong ito. Isang sampal sa ating buong kapulisan ang patuloy na malayang pagala nitong taong ito sa ating lipunan. Para sa anumang reaksyon maaari kayong mag-text sa 09179904918. Maaari din kayong tumawag sa 7788442.</body>
<link>http://www.philstar.com/Article.aspx?articleId=213664&amp;publicationSubCategoryId=94</link>
</article>
<article>
<title>Editoryal - Paglaban sa illegal drugs magtatagumpay kung...</title>
<author></author>
<date>
<month>July</month>
<day>15</day>
<year>2003</year>
</date>
<body>HINDI kailanman magkakaroon ng katuparan ang pangarap ni President Gloria Macapagal-Arroyo na magwagi sa pakikipaglaban sa mga sindikato ng droga kung magiging malambot sa mga corrupt na pulis, huwes at mga local officials. Balewala ang kanyang pag-iinspeksyon at sorpresang pagbisita sa mga shabu laboratory kung hindi naman ganap na madudurog ang mga nagpoprotekta sa sindikato. Kahit pa buong bansa ay mabisita niya ang pinaglulutuan ng shabu, hindi rin epektibo sapagkat maaari namang magtayo nang iba pang laboratoryo. Isang paraan para hindi na sila makapagtayo ay unahing hubaran ang mga police officials na protector ng mga salot. Sunud-sunod ang pagbisitang ginagawa ni Mrs. Arroyo sa mga shabu lab. Noong Sabado, sumugod si Mrs. Arroyo sa Silang, Cavite at nakita niya kung gaano ka-sophisticated ang mga makinaryang pangluto ng shabu. Ang shabu lab ay nasa isang single-story three-room house na matatagpuan sa boundary ng Silang at Tagaytay City. Nagkaroon ng explosion sa nasabing bahay at kasunod ay ang masansang na amoy at naging dahilan para madiskubre ang laboratoryo ng mga pulis. Isang Chinese national na nagngangalang Wilson Li ang umuupa sa bahay. Tatlo pang kasamahan ni Li ang naaresto sa raid. Ang nakagigimbal pa, natagpuan sa shabu lab ang calling card ng dalawang police officials at mga konsehal. Pagpapatunay na protektado ang mga Chinese. Ang isa sa mga police officials ay may ranggong superentindent samantalang ang isa pa ay inspector. Nakasaad sa card na &amp;quot;bigyan ng assistance ang bearer ng card&amp;quot;. Hindi muna ibinulgar ng mga awtoridad ang pangalan ng dalawang police officials. Anim na oras ang nakaraan makaraang lusubin ang Silang shabu lab, isa pang laboratoryo ang ni-raid sa 277 Impex Compound, Real St. Talon, Las Pi&amp;ntilde;as City. Ang bahay ay pag-aari rin ng isang Intsik. Ininspeksiyon din ni Mrs. Arroyo ang laboratoryo. Pulis ang nagri-raid at kakatwang pulis din pala ang nagpoprotekta. Paano mawawala ang problema sa droga? Kung naging mabuti man ang pulis at walang sinasantong trafficker, ang huwes na corrupt naman ang magpapalaya. Katulad ng isang judge sa Pasig na pinagpiyansa ang isang big time drug trafficker. May pagkakataong kahit nakakulong na sa Crame ang drug trafficker ay nakatatakas pa kakutsaba ang mga guwardiya. Hanggang sa kasalukuyan ang dalawang Chinese na tumakas sa Crame may ilang buwan na ang nakararaan ay hindi pa nadarakip. Unahing &amp;quot;hubaran&amp;quot; ang mga corrupt na pulis at hukom.</body>
<link>http://www.philstar.com/Article.aspx?articleId=213752&amp;publicationSubCategoryId=94</link>
</article>
<article>
<title>Pinapatay na, hindi pa alam</title>
<author>SAPOL Ni Jarius Bondoc</author>
<date>
<month>July</month>
<day>15</day>
<year>2003</year>
</date>
<body>MISKI gigil si Roland Ullah sa Abu Sayyaf, pinaghinalaan siya ng militar na kumampi sa mga terorista. Ilang beses kasi nagka-tsansang tumakas si Ullah, kasama ang marami pang dinukot mula sa Sipadan Island, pero hindi siya sumama. Suspetsa ng militar, baka na-Stockholm Syndrome siya. Yon din ang napansin ng psychiatrists na gumamot sa hostages sa Sweden nung 1966 na nagalit pa nang barilin ng rescuers ang abductors. Ang Stockholm Syndrome ay isang mental at emotional state, kalimitay panandalian lang, kung saan sumusimpatya na ang inapi sa nang-aapi. Isang-daang taon bago maganap ang terrorist kidnapping at rescue sa Stockholm, nagwala ang mga aliping Negro nang palayain sila ng mga among Puti sa Alabama matapos ang American Civil War. Sino na raw ang magpapakain sa kanila? Minasaker nila ang mga amo. Isang uri din yon ng Stockholm Syndrome. Lumilitaw ang syndrome araw-araw sa mga kalsada ng Maynila. Galit ang pasahero sa bus kung mandarayat madungis ang konduktor, o barumbadot kaskasero ang driver. Pero kung itoy sitahin ng pulis, galit din ang pasahero. Maraming pagkakataon nang kumampi ang pasahero sa hinuling driver na overspeeding o konduktor na hindi naka-uniporme. Hindi maarok kung bakit. Awa kaya ang naramdaman ni pasahero, dahil isang kahig-isang tuka lang ang driver na minumultahan? Pero ibiningit-buhay siya ng reckless driver, at kaya nga ito kinumpiskahan ng lisensiya ay para magtanda. Simpleng muhi lang kaya sa awtoridad si pasahero, kaya kinampihan agad ang manlolokong konduktor nang pababain ng traffic enforcer. Pero naka-sandot sinelas lang kasi siya, kaya pinauwi at nilapatan ng disiplina. Madalas, nakakalimutan ng biktima ang prosesot paraan ng batas. Sa Stockholm, unang naawa ang mga kinidnap nang gutumin ng pulis ang mga nangidnap. E parte yon ng psy-war para pahinain at pasukuin ang mga terorista. Sa Maynila, hinihigpitan ng awtoridad ang drivers at konduktor. Para yon maiwasan ang sakuna at bumuti ang serbisyo nila.</body>
<link>http://www.philstar.com/Article.aspx?articleId=213761&amp;publicationSubCategoryId=94</link>
</article>
<article>
<title>Beteranang actress ayaw bayaran ang ipina-renovate na CR</title>
<author>BALITANG SPECIAL Ni Deo Macalma</author>
<date>
<month>July</month>
<day>15</day>
<year>2003</year>
</date>
<body>Alam nyo bang tumangging magbayad ang isang beteranang actress matapos ipa-renovate ang comfort room sa kanyang bahay? Ayon sa aking bubuwit , happy birthday kay VW Mario Angeles, Marine Maj. Bert Enriquez, Carmela Durante, Bert Pasquin, at Charles Owen, ang Kilabot ng mga biyuda at matrona ng San Miguel Corporation. * * * Alam nyo bang ayaw bayaran ng beteranang actress ang ipina-repair niyang comfort room sa kanilang bahay? Ayon sa aking bubuwit, galit-na-galit ang isang contractor dahil matapos pagandahin ang CR ng isang actress ay ayaw siyang bayaran. Dahil actress ang nagpa-renovate, talagang pinaganda ng husto ng contractor upang hindi naman siya mapahiya. Upang masiyahan ang beteranang actress, nilagyan niya ng magagarang tiles ang banyo nito. Sa katunayan ay imported pang mga tiles ng inilagay. Ito ay made in Italy. Ayon sa aking bubuwit, dahil materyales fuertes ang ginamit sa malaking banyo ni Actress umabot ng P50,000 ang nagastos. Nang dumating ang takdang petsa na dapat bayaran ni Actress ang contractor, ayaw nang magbayad! Nagpabalik-balik ang kawawang contractor subalit ayaw na siyang harapin at kausapin ng actress. Dahil diyan, napilitan na siyang magharap ng kasong estafa laban sa actress. Ayon sa aking bubuwit, nagkaroon ng hearing sa Korte. Sa nasabing hearing ay naging ebidensiya sa pinirmahang promissory note ng actress. Nang ipakita sa kanya inamin naman nitong pirma nga niya ang nasa promissory note. Siyempre, dahil sa inamin niya ito sa hukuman, ano pa ang aasahan ninyo. Natalo si Actress at inatasan siyang magbayad ng P50,000 sa contractor. Pero ayon sa aking bubuwit, matigas talaga ang ulo ni Actress, ayaw pa ring magbayad. At sa halip nagharap pa siya ng motion for reconsideration sa Court of Appeals. Siguro, nang mapagsabihan siya ng kanyang abogadong wala siyang pag-asang manalo... Ang ginawa ay nakipag-areglo na lang duon sa contractor. Siya ay nagbayad na lamang ng P50,000. Nakakahiya naman ang actress na ito. Ayon sa aking bubuwit, ang actress ay contemporary ng misis ng isang artistang nagbabalak kumandidato sa 2004 elections. Siya ay napagbintangan noon na taga-turo sa nga Pilipinong TNT sa Amerika. Siya ay si veteran actress F.A. as in Flight Attendant.</body>
<link>http://www.philstar.com/Article.aspx?articleId=213778&amp;publicationSubCategoryId=94</link>
</article>
<article>
<title>Congrats sa ilang residente ng Silang, Cavite</title>
<author>ORA MISMO Ni Butch M. Quejada</author>
<date>
<month>July</month>
<day>15</day>
<year>2003</year>
</date>
<body>ISANG shabu laboratory ang nabuking ng mga matitinong tao sa Silang, Cavite. Nabuking ang laboratory nang may sumabog na hindi maipaliwanag na bagay sa loob nito at umalingasaw ang isang mabahong utot este mali amoy pala. Hindi matiis ng mga residente ang amoy. Maantot daw at masangsang ang smell masahol pa sa baktol ng kilikili. Nasa isang liblib na lugar ang bahay kaya hindi ito halata ng mga residente roon na gagamitin sa katarantaduhan. Suwerte ang mga Cavite&amp;ntilde;o, nakapa nila ang shabu lab at natutuwa ang mga kuwago ng ORA MISMO, sa kanila. Tiwala ang mga ito sa PNP kaya tawag sila agad dito para matiktikan kung ano ang nasa loob ng haybol. Naghintay lang ng warrant ang mga pigoy saka pinasok ang loob nito. Presto, positive na shabu lab nga! Bukod sa lab may bonus pa ang pigoy, nasakote ang mga tsekwa at Noypi na maintainer daw dito. Hindi lang sa Cavite nakadale ang mga pigoy kundi maging sa Las Pi&amp;ntilde;as ay nag-positibo ang lakad nila nakakuha rin sila ng mga droga. Ito ngayon ang maganda sa mamamayan nakikipagtulungan sila para kamotehin ang sindikato ng droga sa bansa. May tiwala na kasi ang Noypi sa kapulisan kahit na ang ilan sa mga bugok dito ay patong sa drugs. Sana magtuloy-tuloy na ang pagbagsak ng mga sindikato ng droga, sabi ng kuwagong maninisid ng tahong. Basta may tiwala ang Noypi sa PNP siguradong ihuhulog nila ang mga sindikato, anang kuwagong SPO-10 sa Crame. Kailangang maging drug-free ang Pinas. Sa palagay ng mga kuwago ng ORA MISMO, basta maganda ang takbo sa hanay ng pulisya, tiyak marami silang masasakote, anang kuwagong Kotong cop. Abangan natin ang iba pang laboratory na masisilat. Tiyak na iyan, kamote.</body>
<link>http://www.philstar.com/Article.aspx?articleId=213785&amp;publicationSubCategoryId=94</link>
</article>
<article>
<title>Pangalan ni Benito Sy lumutang sa shabu lab sa Silang, Cavite</title>
<author>BANAT NI BATUIGAS Ni Bening Batuigas</author>
<date>
<month>July</month>
<day>16</day>
<year>2003</year>
</date>
<body>NAPATUNAYAN na naman sa pagpuksa ng apat na shabu laboratory sa Cavite, Las Pi&amp;ntilde;as, Para&amp;ntilde;aque at Quezon City na ang kasamaan talaga ay may hangganan. Biro nyo, kung gaano karaming shabu ang maluluto ng tatlong laboratoryo na ito kung hindi kaagad natuklasan ng mga awtoridad? At sa pagdalaw ni President Arroyo sa mga puwesto, tiyak tataas na naman ang kanyang approval rating. Kaya lang nabahiran ng lungkot ang sunud-sunod na accomplishments ng Cavite at Metro Manila police, Anti-Drug Special Operations Task Force, at PDEA dahil lang sa pagpuga sa kulungan ni Fathur Rohman A-Ghozi, ang suspek sa Rizal Day bombing at dalawang Abu Sayyaf terrorists. Kaya ko naman nasabing may hangganan talaga ang kasamaan mga suki ay dahil aksidente lang ang pagpuksa sa mga shabu laboratory. Natuklasan ng mga tauhan ni Sr. Supt. Roberto Rosales, ang provincial director ng Cavite PNP ang unang laboratoryo sa Barangay Cabangaan, sa Silang dahil lamang sa may pumutok doon. Ayon kay Rosales, mukhang ikinakabit ng mga anim na suspek ang kanilang kagamitan sa basement ng bahay ng aksidenteng pumutok nga at nadiskubre ang ilegal na aktibidades ng sindikato na pinamumunuan ni Benity Sze alyas Benito Sy. Habang hinahakot naman ng grupo ni Rosales ang mga kagamitan sa bahay, ipinasailalim naman sa tactical interrogation ang mga arestadong suspek kay Supt. Federico Laciste Jr., isa sa team leader ng AID-SOTF. Siyempre pa, walang nakuhang ni ga-katiting na impormasyon si Laciste sa anim dahil ayaw nilang makipag-cooperate. Pero alam nyo naman mga suki na si Laciste, na nasa likod ng pagpuksa ng shabu laboratory sa Pasig City at San Juan, ay pursigidong matuklasan pa ang ibang aktibidades ng sindikato ay naghalungkat, kasama ang kanyang mga tauhan, sa bahay at nakakita nga sila ng maraming papel na karamihan ay mga resibo. At isang resibo ang nakatawag pansin kay Laciste na yaong may pangalan nga ni Benito Sy. Ilang beses na kasing nabanggit si Benito Sy sa mga nagdaang lakad ni Laciste laban sa droga kayat nag-double-check siya. At tumpak, nandoon ang pangalan ni Sy sa order of battle ng AID-SOTF, He-he-he! Maliwanag na magaling ang ating mga operatiba kung droga ang pag-uusapan, di ba mga suki? Bunga sa resibong nakumpiska ni Laciste, ang mga shabu laboratory sa Las Pi&amp;ntilde;as, Para&amp;ntilde;aque City at Quezon City ay natunton ng mga awtoridad. Milyun-milyong halaga ng mga precursor chemicals sa paggawa ng shabu ang nakumpiska. Sa tingin ng mga awtoridad, tatlo sa 13 transnational drug syndicates ang nabuwag dahil sa trabahong ginawa ng ating pulisya. May dahilan para magsaya si Presidente Arroyo kaya lang pansamantala lamang dahil nga sa pagtakas ni Al-Ghozi. Pero kung droga ang pag-uusapan, sa tingin ng sambayanan nasa tamang landas ang gobyerno ni Presidente Arroyo, di ba mga suki? Sino si Benito Sy? Yan ang katanungan na bumabagabag sa isipan ng ating awtoridad sa ngayon. Dapat lang sigurong maaresto siya para mabulok siya sa kulungan kasama ang mga alipores niya.</body>
<link>http://www.philstar.com/Article.aspx?articleId=213879&amp;publicationSubCategoryId=94</link>
</article>
<article>
<title>Mayor Atienza at mga buwaya ng Manila City Hall, basahin n'yo to!</title>
<author>BAHALA SI TULPO Ni Ben Tulpo</author>
<date>
<month>July</month>
<day>16</day>
<year>2003</year>
</date>
<body>MAYOR Atienza, tutukan mo yang Public Recreations Bureau (PRB) sa ilalim ng iyong tanggapan dyan sa Manila City Hall. Mistulang namamalimos pa ang mga tauhan mo para lang sa mga gastusin ng mga aktibidades ng nasabing dibisyon. Hindi kami pinanganak kahapon para maniwala na walang pondong nakalaan sa bawat dibisyon ng iyong tanggapan dyan sa City Hall. Kulang nga ba sa pondo o baka naman may mga buwaya lang dyan sa loob ng nasabing tanggapan nang hindi mo nalalaman? Mayor Atienza, basahin mo itong ipinadalang e-mail sa amin. Sumbong ito ng isang empleyadong hindi na makatiis sa kahihiyan. Narito ang kanyang reklamo na ipinapabasa namin sayo. Dear Sir Ben, Greetings of peace! Sir, isa po akong ordinaryong empleyado ng Public Recreations Bureau (PRB) ng Manila City Hall. Meron lang po sana akong nais na iparating sa inyo. Ito ay tungkol sa budget ng aming division (recreation division). Nalulungkot po ako sapagkat nitong nakaraang buwan, ang aming division ay maraming proyekto na naisagawa at isasagawa sa mga susunod pang buwan ngunit ito ay hindi naisasakatuparan dahil sa kakulangan ng financial support mula sa aming bureau. Isa sa aming kasamahan ay nag abono ng mahigit P700 para sa nasabing proyekto tulad ng pagkain, film developing at ink sa computer na hindi naman nai-reimburse dahil wala raw pondo. Wala namang na-solicit na malaking halaga kung kayat kahit nakakahiya man sa mata ng marami, nangingilak kami sa aming kakilala ng kontribusyon na tig-P10.00 at P50.00. Itong darating na July 25, ipagdiriwang ng PRB ang isa sa aming hinahawakang recreation, ang Manila Zoo. Ngunit hanggang ngayon ay wala pa rin ni sentimo na naibibigay ang Pamahalaan ng Lungsod ng Maynila. Sir, napakaimposible na ni sentimo ay walang budget ang isang division. Bakit kailangan iutos ng aming boss na mango- lekta ng P10.00 at P50.00 sa aming mga empleyado at kakilala? Saan ba napupunta ang million na ibinibigay ng City Hall ng Maynila? Ano ang ipinapakita o sinusumite nilang financial report sa Commision on Audit (COA) kung wala silang sinusuportahan na isang proyekto ng aming division? Hindi ho ba nahuhuli ng auditing ng City Hall ang kawalang-hiyaan na ginagawa ng mga namumuno sa aming bureau? Sir Tulfo, nakikiusap po ako sa ngalan ng aming division na gisingin nyo at iparating sa aming alkalde ang hindi makatarungang gawain ng mga matataas na opisyal sa aming division. Naway magising at mabigyan ng leksyon ang mga taong buwaya hindi lamang sa loob ng Manila Zoo pati na rin dyan sa loob mismo ng Manila City Hall. Maraming salamat po! Respectfully yours, imjustanordinaryemployee * * * Para sa mga tips, reklamot katiwalian, tumawag o mag-text sa mga numerong ito: 0918-9346417 at sa telepono 932-5310 / 932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. At panoorin ang programang &amp;quot;BITAG&amp;quot; sa ABC-5, tuwing Sabado, 5:00-5:30 ng hapon.</body>
<link>http://www.philstar.com/Article.aspx?articleId=213887&amp;publicationSubCategoryId=94</link>
</article>
<article>
<title>Gustong ibenta ang lupa sa squatters</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>July</month>
<day>16</day>
<year>2003</year>
</date>
<body>Dear Sec. Mike Defensor, Ako ay may-ari ng isang lupa dito sa Kamaynilaan ngunit tinayuan na ng mga squatters. Nagpatayo na sila ng kanilang mga bahay dito. Ang pagkakaalam ko ay mayroon na silang binuong grupo. Dahil sa kawalan ng pera, ay hindi pa ako nagsasampa ng ejectment laban sa kanila. Matanda na rin ako at gusto sanang pakinabangan ang aming lupa. Inisip ko na lamang po na ibenta sa kanila ang lupang ito. Paano ba ang aking gagawin? Napanood ko kayo sa telebisyon at nabanggit ninyo ang CMP. Maari ko ba itong ipasok sa CMP? ISABEL REYES ng Quezon City Kung rehistrado ang samahan na nakatira sa inyong pribadong lupa, maaari itong mag-avail ng Community Mortgage Program (CMP). Ang CMP ay isang programa ng ating pamahalaan na mabigyan ang ating mga maralitang tagalungsod ng oporunidad na makautang para mapasakanila ang lupang kanilang tinitirhan. Ang may-ari ng lupa ay kailangang makipagkasundo sa samahan sa pagbenta ng lupa sa huli. Ang lupa ay dapat titulado sa pangalan ng nasabing may-ari. Sa may-ari ng lupa, kailangan ninyong gumawa ng Intent to Sell pabor sa mga nakatira at ang pagsang-ayon naman sa mga nakatira na bilhin ito. Ang pagsasaayos ng pagproseso ng CMP ay gampanin ng isang Orginator o Panimulang tagapautang. Ito ay kailangang binigyan ng akreditasyon ng National Home Mortgage Finance Corporation (NHMFC). Ito ay maaring ang inyong pamahalaang lokal, pambansang sangay ng pamahalaan o non-government organization. Pagkatapos ninyong malaman ang naisin din ng samahan na bilhin ang lupa, maaari kayong makipag-ugnayan sa CMP Secretariat ng NHMFC sa telepono bilang 8925760 o 8931501 lokal 337.</body>
<link>http://www.philstar.com/Article.aspx?articleId=213897&amp;publicationSubCategoryId=94</link>
</article>
<article>
<title>Papuri sa maliliit</title>
<author>ALAY-DANGAL Ni Fr. Jose C. Blanco, S.J.</author>
<date>
<month>July</month>
<day>16</day>
<year>2003</year>
</date>
<body>ANG Anak ng Diyos ay naging tao upang tuparin ang misyon mula sa Ama. Sa bawat bahagi ng kanyang buhay, hinahanap palagi ni Jesus ang kapurihan ng Ama. Sa ilang talata, nasapol ni Mateo ang diwa ng pagpupuring ito (Mt. 11:25-27). &amp;quot;Nang panahong iyoy sinabi ni Jesus, Pinasasalamatan kita, Ama, Panginoon ng langit at lupa, sapagkat inilihim mo ang mga bagay na ito sa marurunong at matatalino at inihayag sa mga may kaloobang tulad ng sa bata. Oo, Ama, sapagkat gayon ang ikinalulugod mo. Ibinigay sa akin ng aking Ama ang lahat ng bagay. Walang nakakikilala sa Anak kundi ang Ama, at walang nakakikilala sa Ama kundi ang Anak at yaong marapating pagpahayagan ng Anak. Palaging pinupuri ni Jesus ang Ama. Subalit di-siya naparito upang papurihan ang Ama ng mga nagmamahal lamang sa kanya. Naparito siya at nais niyang isangkot ang iba sa pagpupuri sa Ama. At yaong may ganitong espirito ng pagpupuri ay mga taong naisaloob na ang kababaang-loob at kaliitan ni Jesus. Si Teresa ng Batang si Jesus ay may ganitong espirito ng kaliitan. Si Francisco de Asis ay may ganito ring espiritu ng kaliitan.Sa Ebanghelyong nabanggit sa itaas, inaanyayahan tayo ni Jesus na isaloob ang ganitong kaliitan. Ang kaliitan ay hindi nasusukat sa laki o idad. Ang kaliitan ay nasa diwa o espiritu. Tunghayan si Jesus at hulihin ang kanyang espiritu ng kababaang-loob at kaliitan. Ang misyon ni Jesus ay ang kapurihan ng Ama. Ganoon din ang misyon ng lahat ng mga banal o santo. Kung kayat atin ring misyon ang maging maliit at mapagpakumbaba sa pagpupuri sa ating Ama.</body>
<link>http://www.philstar.com/Article.aspx?articleId=213902&amp;publicationSubCategoryId=94</link>
</article>
<article>
<title>EDITORYAL - Dakpin ang mamamatay-tao!</title>
<author></author>
<date>
<month>July</month>
<day>17</day>
<year>2003</year>
</date>
<body>MALAGIM ang nangyari noong Dec. 30, 2000, Rizal Day. Walang pasok sa mga tanggapan. Karamihan sa mga tao ay abala sa pagsa-shopping para salubungin ang Bagong Taon. May mga bumili ng prutas at hamon sa Carriedo. Tanghaling tapat noon. Siksikan ang Light Rail Transit na patungong Monumento. Ang ilan sa kanila ay dadalaw sa mga kamag-anak at ang iba ay galing pa sa probinsiya at sa Maynila magdiriwang ng Bagong Taon. Ilang segundo makaraang tumigil ang LRT coach no. 1037sa Blumentritt Station ay isang malakas na pagsabog ang narinig. BLAM! Kasunod ang nakapangingilabot na iyakan at sigawan. Nang mahawi ang usok ay natambad ang karumal-dumal na tanawin. Nakahambalang na mga katawan, lasug-lasog, mapulang dugo, prutas na nakakalat, sapatos at mga sinelas, may mga bahagi ng laman ng tao sa dingding at hand rails ng LRT. May mga umuungol at dumadaing. Kasunod niyon ay ang nakabibinging ingay ng mga sirena ng pulis at mga ambulansiya. Ang LRT ay isa sa mga tinarget ng teroristang kabilang sa Jemaah Islamiyah. Ilang minuto makalipas ang LRT bombing, isang bus na bumabagtas sa EDSA ang sumabog, isang lalaki ang napugutan ng ulo. Kasunod ay ang pagsabog sa Plaza Ferguson, malapit sa US Embassy. Ilang minuto ang nakaraan, isang bomba ang sumabog malapit sa isang 5-star hotel sa Makati, pagkaraan isang bomba ang natagpuan sa Ninoy Aquino International Airport. May 22 katao ang namatay at mahigit 100 katao ang nasugatan. Lahat ay mga inosente, walang kamuwang-muwang sa kauhawan ng dugo ng mga terorista. Lahat ay naghahangad na mabuhay nang mapayapa sa bansang ito. Sa isang iglap ang pangarap na iyon ay naglaho. Sa mga nabuhay na biktima, ang sugat na nilikha sa kanila ng mga terorista ay hindi na maghihilom. Naaresto ang mga teroristang sina Fathur Rohman Al-Ghozi, isang Indonesian bomb expert at ang Pilipinong si Muklis &amp;quot;Saifullah&amp;quot; Yunos. Nahatulan si Al-Ghozi ng 10-12 taong pagkabilanggo samantalang habambuhay naman kay Yunos. Ang dalawa kasama ang mga teroristang sina Hambali Riduan Isamuddin at Fais Abubkar Bafana ang nagplano ng Dec. 30 bombing. Si Al-Ghozi ang nag-prepara ng mga switch ng mga bomba samantalang si Yunos ang nagkabit ng mga wiring. Maraming pinatay si Al-Ghozi at Yunos. Noong Linggo, nakatakas si Al-Ghozi sa umanoy secured na Camp Crame. Ganoon lang kadali naligtasan ni Al-Ghozi ang kasalanan sa mga inosenteng sibilyan.</body>
<link>http://www.philstar.com/Article.aspx?articleId=213993&amp;publicationSubCategoryId=94</link>
</article>
<article>
<title>Kusang pagbibitiw PNP chief Ebdane, damage repair sa kahihiyan ng pulisya</title>
<author>BAHALA SI TULFO Ni Ben Tulfo</author>
<date>
<month>July</month>
<day>18</day>
<year>2003</year>
</date>
<body>NARARAMDAMAN ko ang hapdi at sakit na nararamdaman ngayon ni PNP chief General Hermogenes Ebdane. Nakikita ko yung uri ng mental torture na dinadanas ni PNP chief. Hindi ako magtatakang mamamayat siya sa konsumisyong ito habang mainit na pinag-uusapan ang pagtakas ng tatlong terorista. Kawawang si General EBDANE. Mahalintulad sa isang pinunong nilagyan ng ipot sa kanyang bumbunan ng kanyang mga pinagkakatiwalaang tauhan. Makakatulong siguro kay Gen. EBDANE kung kusa na lang siyang magbitiw at huwag nang hintayin pang sibakin ni President Gloria Macapagal-Arroyo. Nakatitiyak ako, na kusang loob din na tatanggapin ni GMA ang kanyang pagbibitiw. Makabubuti ang kanyang pagbibitiw kung damage control at damage repair ang pag-uusapan. Sa bagay na to mapapadali ang top to bottom investigation ng walang pag-aalinlangan sa magsasagawa ng imbestigasyon kung wala sa puwesto si EBDANE. Isang malaking kahihiyan sa mga kapitbahay nating bansa sa Association of Southeast Asian Nation (ASEAN). Hindi lang sa ASEAN kundi sa buong mundo sa pakikipaglaban nito sa terorismo. * * * Narito ang mga reaksyon ng ating mga tagasubaybay sa amin matapos mailathala ng BITAG ang sindikatong nasa loob ng RENT-A-CAR SCAM. Basahin ang kanilang mga text sa aming tanggapan: Ilan sa mga hot car na yan ay umabot dito sa San Jose Batangas. Naloko nila ang mga nanahimik na residente ng Batangas. Isang konsehal at ilang kaibigan nito ang nangungumbinsi dito. Isinasanla nila ang hot car sa halagang P120,000 sa mga tao dito sa Batangas at pinapalabas nila na galing ito sa casino. After 3 months ay tutubusin daw ng may-ari tapos papalitan na lang daw nila ng kahit anong sasakyan. Sir Ben, sana po matulungan nyo maibalik yung mga perang nakuha sa mga tao dito sa Batangas. Sana ay mahuli na si Macusi nang huwag pamarisan. More power to you! God Bless! (0919-8279992). * * * Good Afternoon Sir Ben. Im Belyne Prades, wife of the lieutenant Prades. We are on of the victims of Aminugacusi. We have recovered our car last Saturday at Macapagal Avenue. We asked the assistance of police as we were brought to Pasay police station. Our car was driven by Mr. Joven and he has holding papers that the car was both by Prohealth company. We were wondering how come Aminah Macusi produce papers to sell it. The ORCR was named Dulce Macusi. We want to file a case against her for falsification of documents. I dont agree what you published that Macusi is innocent. I have proofs that shes not innocent to this crime. (0917-6106524). * * * Ive read your article on todays Pilipino Star NGAYON about the issue on Macusi. She even called me up and was very surprised about it. Salamat po sa suporta nyo para sa katotohanan. More power to you. Rest assured of my all out support. Iver decimated your program with my comrades para maraming sumubaybay at magtiwala sa iyo. Lieutenant Prades (0917-6457952). * * * Para sa mga tips, reklamot katiwalian, tumawag o mag-text sa mga numerong ito: 0918-9346417 at sa telepono 932-5310/932-8919. Makinig sa DZME 1530 Khz, Lunes hanggang Biyernes, 9:00-10:00 ng umaga. At panoorin ang programang BITAG sa ABC-5, tuwing Sabado, 5:00-5:30 ng hapon.</body>
<link>http://www.philstar.com/Article.aspx?articleId=214119&amp;publicationSubCategoryId=94</link>
</article>
<article>
<title>Kayang talunin ang sindikatong squatter</title>
<author>SAPOL Ni Jarius Bondoc</author>
<date>
<month>July</month>
<day>18</day>
<year>2003</year>
</date>
<body>APAT ang uri ng professional squatters, ayon kay Atty. Analiza Teh ng Housing and Urban Development Coordinating Council. Sila yung nang-aagaw ng lupang pribado o publiko sa pamamagitan ng pekeng titulo. O kayay nagtatayo roon ng negosyo  nightclub, punerarya, vulcanizing, diner, tindahan. O kayay nagpapagawa ng bahay o gusaling paupahan. O kayay nabigyan ng gobyerno ng pabahay sa mahihirap, pero nagbenta ng lote para mag-squat uli. Ayon sa batas, hindi sila obligado ihanap ng relocation site. Basta palalayasin sila sa lupa at gigibain ang ilegal na istruktura. Bahala sila sa sarili, dahil malinaw namang kaya nilang bumili ng legal na lotet bahay. Mabilis kumilos ang squatting syndicates. Biglang dadagsa nang Sabado o Linggo, kasama ang mga nalokong bumili ng rights, at hahatiin ang lote at tatayuan agad ng barung-barong. Kaya weekend ay para hindi makahingi ng saklolo ang may-ari mula sa munisipyo o city hall. Tapos, oorganisahin ang squatters sa homeowners association o kooperatiba, na ipalilista sa Securities and Exchange Commission o sa Cooperative Development Authority. At para hindi basta mapatalsik, magpapatayo ng kapilya o mosque kung saan tatakbo ang squatters kung may demolition. May mga abogado pang tagahabla sa pulis at opisyales na nagpapalayas. Hindi natinag ang UP-Diliman nang pasukin ng 700 pamilya ang Arboretum, munting gubat sa Commonwealth Avenue, Quezon City. Sa tulong ng City Hall, pulis at HUDCC, pinatalsik nito ang mga dumagsa mula sa Muslim communities sa Culiat, Quiapo, Taguig at ilang galing pa sa Lanao. Ubos na kasi ang pasensiya ng UP. Di lang basta nagputol ng puno sa Arboretum, pinasok pa ang National Hydraulics Research Institute at nanira ng mga gamit. Buti na lang at hindi napasok ang Phil. Atomic Energy Commission at Nuclear Research Administration. Kundi, baka nagka-radioactive fallout sa Kamaynilaan. Kayang talunin ang sindikato. Habang nagtatayo pa lang ng kung ano, tawagin agad ang barangay. Kung walang building permit, bawal.</body>
<link>http://www.philstar.com/Article.aspx?articleId=214124&amp;publicationSubCategoryId=94</link>
</article>
<article>
<title>Al-Ghozi issue ginagamit sa pulitika</title>
<author>AKSYON NGAYON Ni Al G. Pedroche</author>
<date>
<month>July</month>
<day>19</day>
<year>2003</year>
</date>
<body>SERYOSONG usapin ang pagtakas ni Indonesian terrorist Fathur Rohman Al-Ghozi. Pero imbes na magtulong-tulong ang mga opisyal ng pamahalaan sa pagresolba ng usapin, tila ginagamit pa ito sa pamumulitika. Ibig kong maniwala kay Philippine National Police Deputy Director General Virtus Gil nang sabihin niyang biktima siya ng paninirang-puri sa balitang siya ang nagplano sa pagtakas ni Al-Ghozi kapalit ng $10 milyon. Sino man itong &amp;quot;Sulaiman&amp;quot; na naglantad sa isang radio interview sa &amp;quot;lagayan&amp;quot; palagay koy pakawala siya ng kalaban ni Gil. Pero ipaubaya natin ang paghalukay sa katotohanan sa mga taong inatasang magsiyasat sa isyu. Oo, naniniwala akong nagkaroon ng suhulan at sabwatan para makalaya si Al-Ghozi. The point is  dapat tiyakin kung sino ang mga hinayupak na dapat papanagutin. Mahirap kasing magparatang lamang dahil baka maparusahan ang maling tao. Bitay ang dapat ipataw sa mga taong tunay na nagkasala.Tayoy nasa isang pakikidigma sa terorismo. Matatawag na treason o katrayduran ang ginawa ng mga nagpatakas sa isang kalaban. Ordinaryong tao man sila o may matayog na tungkulin dapat silang lapatan ng akmang parusa. Mga hidhid na bantay-salakay. Hindi ko personal na kilala si Gil. Ang tiyak ko, wala akong narinig na masamang tsismis ng katiwalian tungkol sa kanya. Kaya isa siya sa mga umuugong na posibleng maging susunod na hepe ng PNP. Iyan ang maaaring dahilan kung bakit may gustong dumurog sa kanyang pagkatao. Bukod diyan, may mga mambabatas na nag-aakusa na administrasyon mismo ang may pakana sa pagtakas ni Al-Ghozi porke hinihiling diumano ng Indonesia na ibalik siya sa naturang bansa. Iyan ay mga &amp;quot;kuwentong barberya&amp;quot; na mahirap paniwalaan.Wala namang masama kung ibigay sa custody ng Indonesia si Al-Ghozi. Kabalikat din naman ang Indonesia sa pandaigdig na pakikidigma sa terorismo. Naniniwala akong hindi bibigyan ng espesyal na trato si Al-Ghozi kahit anak pa siya ng isang Mambabatas sa kanyang bansa. Hindi kailangang gumawa ng pekeng senaryo ng pagpuga para ibalik siya sa naturang bansa. Puwedeng gawin iyan sa opisyal at legal na paraan. Kung hindi magbabago ng masamang asal ang mga matataas na opisyal, kung ang bawat usapin ay babahiran ng kulay politika, walang problemang malulutas sa ating pobreng Inambayan. Kita nyo naman - patong-patong ang problema sa bansa at di pa man nareresolbay may sumasapaw nang ibang mas seryosong suliranin.</body>
<link>http://www.philstar.com/Article.aspx?articleId=214225&amp;publicationSubCategoryId=94</link>
</article>
<article>
<title>Kalaswaan sa TV tigilan na!</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>July</month>
<day>20</day>
<year>2003</year>
</date>
<body>MAKAILANG beses na tinalakay ng BANTAY KAPWA ang mga kalaswaang napapanood sa telebisyon. Dahil sa ang TV ay-ere libre dapat na ang mga programang ipinalalabas ay maging wholesome at for general patronage. Marami ang mga bata na nanonood ng telebisyon. Hindi pa natatagalan ay nasuspinde ang dalawang hosts ng isang noontime show dahil sa paggamit ng mga salitang may double meaning at sinasabayan pa ng pag-arte ng masagwa. Balik na sa programa ang dalawang lalaking komedyante at sanay magbago na sila kung ayaw nilang tuluyan silang masibak sa show. Isa pa ring variety show na mataas ang ratings ay kapuna-puna ang kalaswaan ng dalawang male hosts. Ginagamit nila ang salita na ang tunog ay bastos at sasabayan pa ng body acting at malisyosong pangiti. Isang produkto ng pagkain ang pino-promote nila. May mga dancers din sila na sobrang magagaslaw at halos hubad na habang sumasayaw. Bulgar silang tingnan. May mga palaro na pini-feature sa mga program sa TV na hindi dapat na ipalabas dahil sa sobrang paglait at pambabastos sa mga sumasali sa games na kung iisiping mabuti ay pagyurak sa karapatang pantao. Isa pang dapat na pag-ingatan ay ang mga TV commercials. Dahil sa pagpuna ng BANTAY KAPWA kung kaya binago at ginawang clinical at na-sanitized ang presentasyon ng isang produktong pambabae na iniendorso ng isang popular film TV actress. Isa pang dapat punahin ay ang kalaswaan ng isang artista na tanyag na hubadera na isa sa mga emcee sa isang talk show. Bukod sa mga double meaning at salitang bading, kung himasin niya ay parang takaw na takaw siya na makatalik ang mga machong guest actors sa talk show nila.</body>
<link>http://www.philstar.com/Article.aspx?articleId=214349&amp;publicationSubCategoryId=94</link>
</article>
<article>
<title>Pagkain ng katawan at kaluluwa</title>
<author>ALAY-DANGAL Ni Fr. Jose C. Blanco, S.J.</author>
<date>
<month>July</month>
<day>20</day>
<year>2003</year>
</date>
<body>ANG Ebanghelyo para sa Linggong ito ay tungkol sa pagpapakain sa napakaraming tao (Mk. 6:30-44). &amp;quot;Bumalik kay Jesus ang mga apostol at iniulat ang lahat ng kanilang naisagawa at naituro. Napakaraming taong dumarating at umaalis, anupat hindi na makuhang kumain ni Jesus at ng kanyang mga alagad. Kayat sinabi niya sa mga ito, Magtungo tayo sa isang ilang na pook upang malayo sa karamihan at makapagpahinga kayo nang kaunti. Umalis silang lulan ng bangka, at nagpunta nga sa isang ilang na dako. &amp;quot;Ngunit maraming nakakita sa kanilang pag-alis at nakilala sila. Kayat mula sa lahat ng bayan, ang mga taoy patakbong tumungo sa dakong pupuntahan nina Jesus at nauna pang dumating doon kaysa kanila. Paglunsad ni Jesus, nakita niya ang napakaraming tao; nahabag siya sa kanila sapagkat para silang mga tupang walang pastol. At silay tinuruan niya ng maraming bagay. Nang dapit-hapon na, lumapit sa kanya ang mga alagad at ang sabi, Ilang ang pook na ito at malapit nang lumubog ang araw. Payaunin na po ninyo ang mga tao sa mga karatig-nayon at bayan upang makabili ng pagkain. Ngunit sinabi niya, Kayo ang magbibigay sa kanila ng makakain. &amp;quot;Bibili po ba kami ng halagang 200 denaryong tinapay upang ipakain sa kanila? tanong ng mga alagad. Ilan ba ang dala ninyong tinapay? Tingnan nga ninyo, wika niya. Pagkatapos tingnan ay kanilang sinabi, &amp;quot;Lima po, at dalawang isda. Iniutos ni Jesus na lahat ay maupo nang pulu-pulutong sa damuhan. Kayat naupo sila nang manda-mandaan at lima-limampu. Kinuha ni Jesus ang limang tinapay at dalawang isda, tumingala sa langit, at nagpasalamat sa Diyos. Pinagpira-piraso niya ang mga tinapay at ibinigay sa mga alagad upang ipamahagi sa mga tao. At pinaghati-hati niya ang dalawang isda at ipinamahagi rin. Ang lahat ay nakakain at nabusog. Nang tipunin ng mga alagad ang lumabis na pira-pirasong tinapay at isda, nakapuno sila ng 12 bakol. Sa mga nagsikain, 5,000 ang lalaki.&amp;quot; Nakapagtataka kung bakit napakaliit ng insentibo ang nakikita ng mga Kristiyano upang dumalo sa Misa. Sapagkat dito, silay pinapakain ng Salita ng Diyos. Ang unang bahagi ng Liturhiya. Nandiyan din ang mga pagbasa at ang homiliya. Sa pangalawang bahagi ng Misa, mayroon tayong pagpapakain ng katawan at dugo ni Jesus. Pinangangalagaan tayo, ang mga mananampalataya, ng Simbahan. Nais ng ating mga pari o mga pastol na espiritwal tayong mapakain. Gaya ng aming nabanggit, sa unang bahagi ng Misa, tayo ay pinapakain ng Salita ng Diyos. Ang Ebanghelyo ay ipinaliliwanag sa atin sa pamamagitan ng homiliya. Binibigyan tayo ng pagkaing pang-isip para sa darating na linggo.</body>
<link>http://www.philstar.com/Article.aspx?articleId=214354&amp;publicationSubCategoryId=94</link>
</article>
<article>
<title>&amp;quot;No see... Al Ghozi?&amp;quot;</title>
<author>CALVENTO FILES Ni Tony Calvento</author>
<date>
<month>July</month>
<day>21</day>
<year>2003</year>
</date>
<body>LAHAT NA YATA NASABI TUNGKOL SA PAGTAKAS NI AL GHOZI AT DALAWA PA NITONG KASAMA. HINIHINGI ANG ULO NI HERMOGENES EBDANE, JR., PARA SIBAKIN SA PWESTO BILANG DIRECTOR GENERAL NG PHILIPPINE NATIONAL POLICE. Totoo nga naman yun! Nagpapakahirap hulihin ang mga leader ng masasamang elemento sa lipunan, gagastos ng ilang milyon, o bilyong piso sa intelligence operational funds, katapos-tapusan, hindi naman kayang i-secure ang paglalagyan ng mga taong ito. Mga salot sa lipunan. Mapanganib. Kayang maghasik ng lagim sa ating walang laban na mga mamamayan. Napanood ko si Ignacio &amp;quot;Toting&amp;quot; Bunye nang magbigay ito ng statement na ang pagtakas kay Al Ghozi ay ginawa para mapahiya si Presidente Gloria Macapagal Arroyo. Para ang lahat ng &amp;quot;gains&amp;quot; ng administrasyon nila ay mapabale-wala dito sa pagtakas ng teroristang ito. Fine and dandy, Toting Bunye. Like a thief in the night, the enemies came and took away your trophy in the campaign against terrorism! Hindi ba kasama sa laro yan? Agawan ng flag. Agawan ng mga Prisoners of War. Dapat habang inaayos ang inyong hardin para sa nalalapit na State of the Nation Address (SONA) ni PGMA, at ang plano ni President Friendship George Bush, mas lalo niyong pina-igting ang inyong trabaho. Anong nangyari? What happened, ika nga ni hysterical PGMA? Napasabi na lamang si PGMA na she is sick and tired of all these. Sick and tired, di hindi na pala tatakbo sa 2004? Anong advise mo First Gentleman Mike Arroyo? Natakot yata si Friendship George at binigyan ng payo ang kanyang mga advisers na huwag na munang pumunta sa Philippines. Naku, ayaw ni Ping Lacson nyan. Ni Danding Cojuangco na ngayoy ipit na ipit sa Coconut Levy Funds, sa SMB at UCPB. Si Raul Roco na biglang sinampahan ng Graft case na nangyari nung Secretary of Education pa siya. Pina-grabe pa ni Dir. Gen. Ebdane ang sitwasyon nang sabihin nito na barilin na lamang si Al Ghozi ng kahit na sino &amp;quot;on sight&amp;quot; para hindi na makatakas pa ito. A desperate statement from a desperate man. D/Gen. Ebdane is basically a good man. Pasalamat ka nga na hindi ka sinibak agad sa pwesto following the principle of &amp;quot;chain of command&amp;quot; sa isang ganito kalaking insidente! There is no such order as &amp;quot;shoot to kill&amp;quot;. Mga kaibigan ito ay isang katangahan at labag sa batas. Walang shoot to kill order. Illegal yan. Merong order na &amp;quot;shoot&amp;quot; kung ang tao ay manlalaban. Merong order na &amp;quot;shoot&amp;quot; kung ang buhay ng mga arresting officers ay malalagay sa panganib habang isinasagawa nila ang kanilang trabaho, na pag-aresto sa tao. Subalit, kung yung subject ay handa namang sumama ng maayos, bakit kailangan &amp;quot;shoot to kill?&amp;quot; Ang order ay &amp;quot;shoot to killIf!&amp;quot; May qualifying statement na kasama yang order na yan. Personally, gusto kong mahuli ng buhay itong si Al Ghozi. Bakit, para maiharap siya sa hukuman at masentensyahan siya. Bakit, para mabigyan niya ng linaw kung sinu-sino ang mga taong tumulong o umayos sa kanilang pagtakas. Ang impormasyong makakalap natin ay mapapakinabangan sa darating na panahon. Kaya, hinay-hinay muna D/Gen. Ebdane. Tama si Undersecretary Jose Calida, Jr., nang sabihin nitong maaaring galit lamang si D/Gen. Ebdane nang sabihin niya ito. Nangyari na ang hindi dapat sanang mangyari. Muli, pasalamat ka na hindi ka sinibak at natapos ang iyong &amp;quot;service career in a low note.&amp;quot; Mahal ka pa rin ni PGMA at binibigyan ka ng pagkakataon para maitama ang mali. Hulihin si Al Ghozi is the order of the day! Itinatag pa nga ang isang &amp;quot;task force&amp;quot; para sa manhunt kay Al Ghozi. What more can you ask for from your Commander-in-Chief, Director Ebdane? Gawin mo ang trabaho mo. Kayo ba mga nagbabasa ng CALVENTO FILES, sang-ayon ba kayo na manatili si D/Gen Ebdane para mabigyan ng pagkakataong mahuli niya si Al Ghozi? I-text nyo sa akin sa 09179904918. Maaari rin kayong tumawag sa CALVENTO FILES 7788442. NAGPAPASALAMAT ako sa mga kaibigan nating nanood ng aking directorial debut sa programang &amp;quot;Isumbong mo kay Tulfo nung Sabado sa RPN 9, from 6 to 7 p.m. Lubos akong nasisiyahan na sinusundan ninyo ang &amp;quot;career&amp;quot; ng inyong lingkod. Maganda ang mga istorya sa &amp;quot;Isumbong mo kay Tulfo.&amp;quot; Bukod sa lahat, ito ay isang Public Service Show. Suportahan po natin ito. Huwag po yang mga imported na Chino-nobela na kung iisipin natin ay tinatanggalan ng trabaho ang ating mga maliliit na kapatid sa television industry. Tangkilikin ang sariling atin. Ibinabalik natin sa Panginoon ang lahat ng papuri. For Gods Greater Glory!</body>
<link>http://www.philstar.com/Article.aspx?articleId=214484&amp;publicationSubCategoryId=94</link>
</article>
<article>
<title>EDITORYAL - Kailan may ibibilanggong corrupt?</title>
<author></author>
<date>
<month>July</month>
<day>22</day>
<year>2003</year>
</date>
<body>MANINIWALA lamang ang taumbayan sa kampanya ng gobyerno laban sa mga tiwaling opisyal at empleyado kung mayroong mabibilanggo sa lalong madaling panahon. Kung wala, kalimutan na ng gobyerno ang kanilang kampanya. Magkakaroon lamang ng masamang impresyon ang taumbayan na ang mga kampanya ng gobyerno ay pakitang tao lamang sapagkat nalalapit na ang presidential election. Gagamitin lamang ang kampanya sa mga corrupt para bumango ang pangalan. Pero ang totoo wala itong kaseryosohan. Hanggang ngayon, pawang press release lamang ang mga sinasabing matataas na opisyal ng Bureau of Internal Revenue (BIR) na kakasuhan dahil sa katiwalian. Puro balita lang ang nababasa at naririnig pero ang totoo wala pang nangyayari at walang palatandaan na maipakukulong ang mga nagpapasasa sa kabang bansa. Ang BIR ay isa sa mga ahensiya ng pamahalaan na nangunguna sa talamak na katiwalian. Nakikipagkumpetensiya ang BIR sa mga tiwali rin namang opisyal at empleado ng Bureau of Customs (BOC). Sa isang survey ng Social Weather Stations (SWS) na ipinalabas may ilang buwan na ang nakakaraan, nangunguna ang BIR sa mga corrupt na ahensiya. May dalawang buwan na ang nakalilipas, ibinulgar ng Philippine Center for Investigative Journalism (PCIJ) na apat na opisyal ng BIR ang namumuhay nang mariwasa, maraming paupahang bahay at sandamukal ang mamahaling sasakyan. Kasunod ng pagkakabulgar ay sumingaw din naman ang kaso ng isang BIR Director na hindi nagdeklara ng kanyang assets and liabilities (SAL). Nasilip ang kahina-hinalang pag-aari ng BIR director na dalawang mamahaling sasakyan na hindi niya isinama sa pagpa-file ng SAL. Wala pang linaw kung magkakaroon ng katuparan ang kampanya ng Department of Finance laban sa mga tiwaling opisyal at empleado ng BIR. Ang BIR ay nasa ilalim ng Finance department . Ayon kay Finance Sec. Jose Isidro Camacho, sa may 11,000 empleado ng BIR, 126 dito ang nahaharap sa mga kaso na kinabibilangan ng graft and corruption at iba pang iregularidad. Kasalukuyang iniimbestigahan ng Finance Department ang apat na BIR assistant commissioner dahil sa corruption. Hindi tumugma ang sinasahod ng apat na opisyal sa sandamukal nilang ari-arian na kinabibilanggan ng mga lote, bahay, farm, mamahaling sasakyan at marami pang iba. Ang apat ay sumasahod lamang nang mahigit P20,000 isang buwan. Panahon na para kumilos ang gobyerno. Ipakulong ang mga corrupt para makitang seryoso sa kampanya.</body>
<link>http://www.philstar.com/Article.aspx?articleId=214577&amp;publicationSubCategoryId=94</link>
</article>
<article>
<title>PNP: Pulis Na Pulitiko</title>
<author>SAPOL Ni Jarius Bondoc</author>
<date>
<month>July</month>
<day>22</day>
<year>2003</year>
</date>
<body>NANG makatakas si Fathur Rohman Al-Ghozi sa high-security jail ng Camp Crame, isa sa unang pahiwatig ni PNP Dir. Gen. Hermogenes Ebdane ay pakana yon ng opisyal na nais agawin ang puwesto niya. Mabigat na paratang yon. Kataksilan ang pagpapakawala sa lipunan ng isang mamamatay-tao, makuha lang ang pinaka-mataas na puwesto sa PNP. Tungkulin ni Ebdane na pangalanan ang taksil na opisyal. Nangyari na ito nung 2002. Kahihirang pa lang kay Ebdane bilang PNP chief na susumpa sa Hulyo nang makatakas sa unit niya sina kidnappers Faisal Marohombsar, Abdul Macaombang at Rolando Pati&amp;ntilde;o. Ganun din ang sabi ni Ebdane: kagagawan daw ng opisyal na nais itigil ang pag-angat niya. Hindi pa niya tinuturo kung sino yon. Biglang may tumawag na Mr. Sulayman nung Miyerkoles sa Radio Mindanao Network at inakusahan si Deputy for Operations Virtus Gil na kumita ng $10 milyon sa pagtakas ni Al-Ghozi. Bagamat titingnan din ng mga imbestigador ang paratang, mahirap itong paniwalaan, ayon kina presidential spokesman Ignacio Bunye at Defense Secretary Angelo Reyes. Itinanggi siyempre ni Gil ang paratang at sinabing paninira lang yon dahil siya na ang papalit kay Ebdane. Ganyan na ba sa PNP? Puro politikat intrigahan na lang para sa pinaka-mataas na puwesto? At teka, ni hindi naman si Gil ang kasunod sa linya para pumalit kay Ebdane. Kung puwesto ang pag-uusapan, si Deputy for Administration Edgar Aglipay ang No. 2. At kung linear list ng pinaka-senior general ang batayan, si Metro Manila chief Reynaldo Velasco naman ang next in line kay Ebdane. Malapit na rin bang tirahin sina Aglipay at Velasco? May bahid-pulitika ang pagtakas mismo ni Al-Ghozi, anang isang imbestigador. Nasa poder ang bilanggo ni Supt. Reuben Galban, hepe ng Foreign Intelligence Liaison Office ng PNP-Intelligence Group. Bata siya ng isang heneral na naka-freezer dahil dikit sa isang politiko na sangkot sa Kuratong Baleleng massacre. Sa poder din ni Galban ang nawawalang massacre suspect na Supt. Glenn Dumlao.</body>
<link>http://www.philstar.com/Article.aspx?articleId=214585&amp;publicationSubCategoryId=94</link>
</article>
<article>
<title>Babaing nahulihan ng 'damo'</title>
<author>IKAW AT AN BATAS Ni Atty.Jose C. Sison</author>
<date>
<month>July</month>
<day>22</day>
<year>2003</year>
</date>
<body>ISANG gabi, nakatanggap ng tip ang pulisya tungkol sa isang babaing nakasuot ng maong at jacket, naka-Ray Ban shades at may dalang isang malaking itim na bag na sasakay sa isang tricycle kinabukasan ng umaga sa national highway. Ayon din sa informer, ang laman ng itim na bag ay marijuana. Base sa nasabing tip, bumuo ang hepe ng pulisya ng tatlong grupo sa pamumuno ni SPO1 Rogelio, na magpapatrulya sa poblasyon sa nasabing highway kinabukasan ng alas singko ng umaga. Kinabukasan, dakong 6:30 ng umaga, nakita ng mga pulis ang babaing tinutukoy sa tip. Nilapitan nila ito habang sakay ng tricycle at tinanong kung kanya ang nasabing itim na bag. Tumanggi ito subalit itinuro siya ng drayber ng tricycle na may-ari ng bag. Hindi rin pumayag ang babae na buksan ito dahil ang susi raw nito ay nasa mga kasamahan niya na nasa palengke ng oras na yun. Sa paniniwalang ang bag ay naglalaman ng marijuana base sa natanggap na tip, dinala ng mga pulis ang babae, ang drayber at ang itim na bag. Doon ay puwersahang binuksan ng hepe ang bag at nakita ang sampung bloke ng tuyong dahon ng marijuana. Napag-alaman na ang babae ay si Laura. Kinasuhan si Laura ng illegal transporting, delivering and distributing prohibited drugs in violation of Sec. 4 of RA 6425. Inayunan ng Korte ang kredibilidad ng testimonya ni SPO1 Rogelio kaysa sa depensa ni Laura na nakatayo lamang siya sa highway at ang itim na bag ay hindi niya hawak kundi nakalagay sa tricycle. Hindi rin pinaniwalaan ng Korte ang testimonya ng drayber na naiwan ang itim na bag sa kanyang tricycle ng isang pasahero. Kaya si Laura ay nahatulan at nasentensyahan ng habambuhay na pagkabilanggo. Umapila si Laura kung saan iginiit niya na hindi maaaring gamitin ang marijuana laban sa kanya dahil ilegal ang pag-aresto sa kanya kaya ang pagsamsam ng marijuana ay ilegal din. Tama ba si Laura? MALI. Kahit na walang dalang search warrant ang mga pulis na humuli sa kanya, mayroon naman itong sapat na kaalaman at paniniwala na si Laura sa oras na iyon ay gumagawa ng krimen. Sa kasong ito, natanggap lamang ng mga pulis ang tip noong gabi samantalang kinaumagahan mangyayari ang pagdadala ng marijuana. Dahil wala nang oras pa ang pulisya na kumuha ng warrant, inaresto na lamang nila ang sinasabing babae sa aktong pagdadala ng marijuana. Hawak ang eksaktong pagsasalarawan sa babaing huhulihin kaya nang mahuli si Laura, may sapat ng kaalaman ang pulisya. Ang sentensya ni Laura ay hindi dapat habambuhay na pagkabilanggo kundi reclusion perpetua kung saan matapos ang 30 taon, maaaring siyang mabigyan ng pardon (Pp. Vs. Gonzales, G. R. 121877 September 12, 2001).Q</body>
<link>http://www.philstar.com/Article.aspx?articleId=214592&amp;publicationSubCategoryId=94</link>
</article>
<article>
<title>LRA sa Munti muntik nang mapeke</title>
<author>ORA MISMO Ni Butch M.Quejada</author>
<date>
<month>July</month>
<day>22</day>
<year>2003</year>
</date>
<body>BINOKYA ni Atty. Silverio Garing, hepe ng Registry of Deeds sa Muntinlupa City, ang taong nagsubo sa kanya ng mga pekeng dokumento. Gustong gawing collateral diumano ni Eusebio Garcia Jr., ng New Manila, Quezon City, ang kanyang lupang may TCT No. 112413, para umutang sa Filidian Rural Bank of Antipolo sa halagang P5 million. Pero binukayo ito ni Garing matapos isumite ng isang nagpakilalang Elpidio Cruz, umanoy empleado ng nasabing banko ang mga fake papers. Siyempre pinag-aralan muna ni Garing ang mga dokumento bago niya bukuhin ang transaksyon. Matindi ang sindikato ng pekadores. Ang akala nila ay tatanga-tanga si Garing kaya pinalusutan nila ng spurious documents. Ang kaso mas matalino pa si Garing sa matsing kaya hindi siya napaglalangan ng mga kamote. Sinulatan ni Garing ang banko na si Mr. Garcia at ang bossing niyang si Honorable Benedicto B. Ulep, ng LRA sa QC main office, para ipagbigay alam ang buong pangyayari. Mantakin mo kung nalusutan si Garing kawawa naman ito. Masisibak na sa trabaho magbabayad pa ng P5 million at malamang wala pang makuhang benifits sa kanyang trabaho. Sinong maniniwala na walang alam si Garing kung nakalusot ito sa kanyang paningin. Mabuti na lang at bago ang salamin nitong suot kung hindi patay si Garing. Mabuhay ka, Administrator Ulep, may mga tauhan kang tapat sa kanilang tungkulin, anang kuwagong SPO-10 sa Crame. Tiyak hindi alam ni Garcia ang transaksyong ito dahil kung alam niya siyempre hindi peke ang mga documents na makakarating kay Garing kung totoong uutang siya ng P5 million, sabi ng kuwagong Kotong cop. &amp;quot;Dapat masusing imbestigasyon ang gawin ni Ulep dito para naman mabawasan ang mga gago. Kasuhan ang mga hunghang na pekadores para madala at makulong. Iyan ang tama, kamote.</body>
<link>http://www.philstar.com/Article.aspx?articleId=214602&amp;publicationSubCategoryId=94</link>
</article>
<article>
<title>Kung ako si Ebdane hindi ko na hahanapin si Al-Ghozi</title>
<author>BANAT NI BATUIGAS Ni Bening Batuigas</author>
<date>
<month>July</month>
<day>23</day>
<year>2003</year>
</date>
<body>TAMA lang ang desisyon ni Presidente Arroyo na huwag tanggapin ang courtesy resignation ni Philippine National Police (PNP) chief Dir. Gen. Hermogenes Ebdane Jr. bunga sa pagtakas ni Indonesian terrorist Fathur Rohman Al-Ghozi at dalawa pang kasamahan sa kanilang kulungan sa Camp Crame. At sa pagkahirang niya kay Ebdane bilang hepe ng Task Force para arukin ang lalim ng kaso sa pagtakas ni Al-Ghozi at dalawang teroristang Abu Sayyaf, ibig sabihin niyan me tiwala pa si Presidente Arroyo sa liderato ng una. At kung babasahing maigi ang mga pronouncements ni Presidente Arroyo, aba mukhang tatagal pa sa puwesto si Ebdane, he-he-he! Sorry na lang kayong mga nag-aambisyon diyan! Sa ngayon, nabaling ang atensiyon ng pulisya sa tinuran ni Ebdane na may isang heneral at dalawa pang opisyal ng PNP na sa unang bagsak ng imbestigasyon ay may kinalaman sa pagtakas ni Al-Ghozi at kanyang kasamahan sa Intelligence Group headquarters sa Camp Crame. Kumalat sa kampo noong nakaraang linggo ang tsismis pero wala pang linaw kung sino talaga ang tinutukoy ni Ebdane. Hindi magsasalita si Ebdane ng ganyan kung wala siyang pinanghahawakang katibayan, di ba mga suki? Kapag nakaipon ng sapat na ebidensiya si Ebdane laban sa heneral at dalawa pang opisyal, dapat sigurong kasuhan niya ng treason ang mga ito para mabulok sila sa kulungan, he-he-he! Bilang na ang mga araw nyo mga talipandas at traidor sa bayan. At tama rin si Dep. Dir. Gen. Virtus Gil, ang deputy for operations ng PNP, na demolition job lang laban sa kanya ang balitang may tumawag sa himpilan ng mga radyo upang ituro siya na nasa likod ng pagtakas ng grupo ni Al-Ghozi. Si Gil kasi ay pinangakuan ni Presidente Arroyo na papalit kapag natapos na ang termino ni Ebdane at mukhang siya sa ngayon ang nasa receiving end ng mga pakulo ng kanyang kalaban sa trono ng PNP nga. Si Gil ay Kapampangan din tulad ni Presidente Arroyo subalit marami ang ayaw na maupo siya dahil sa akusasyon na makikialam ang kanyang asawa sa pamamalakad niya ng pulisya. Kung sabagay may ebidensiya na ukol diyan, hindi ba mga suki? Kung sabagay, tulad ni Gil ang mahigpit niyang karibal sa trono ng PNP na sina Dep. Dir. Gens. Edgar Aglipay at Reynaldo Velasco, ay mga miyembro ng Philippine Military Academy (PMA) Class 71. At kaklase nila si Sen. Ping Lacson, na ang anino pa lang ay kinakatakutan na ng Palasyo. Si Lacson ay balak tumakbo sa darating na halalan kayat sa tingin ng mga nakausap ko sa Manilas Finest, eh maitsapuwera itong tatlo, at yan nga ang dahilan sa paghirang kay Ebdane sa Task Force hanggang sa mahuli niya si Al-Ghozi. Tiyak mahabang panahon ang pagtatago ni Al-Ghozi, di ba mga suki? He-he-he! Kung ako si Ebdane, hindi ko na hahanapin si Al-Ghozi para manatili sa puwesto. At dahil sa tiwala ni Presidente Arroyo kay Ebdane, naiwan din luhaan si Dir. Ike Galang, ang hepe ng directorate for operations ng PNP, na maliban sa pagiging Kapampangan eh malapit din sa pamilya ni GMA. Sa desisyon ni GMA, sana matigil na ang bangayan diyan sa PNP natin.</body>
<link>http://www.philstar.com/Article.aspx?articleId=214682&amp;publicationSubCategoryId=94</link>
</article>
<article>
<title>Eskwelahan dapat ilayo sa airport</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>July</month>
<day>23</day>
<year>2003</year>
</date>
<body>ALAM nyo bang ang malakas na sound ay nakabibingi, lalo na sa kabataan? Ang ingay ng nagti-take-off at lumalanding na eroplano ay nakapipinsala sa pandinig ng mga bata ganoon din ang ingay ng mga sasakyan gaya ng dyip, bus, trak at mga kotse lalo na kung malakas ang busina. Ang deperensiya sa pandinig ang dahilan kung bakit hindi sila nakapagpa-participate sa class discussions at may pagkakataong walang maintindihan sa sinasabi ng guro. Ayon kay Dr. Eduardo Go, board certified hearing instrument specialist, makabubuting alamin ng mga magulang ang location ng mga paaralan ng kanilang mga anak. Ipinapayo niya na ang mga eskuwelahan ay dapat na malayo sa mga airport, mga pabrika na bukod sa maingay ay may usok ding ibinubuga na lumilikha ng pollution at mga daanan ng mga sasakyang maiingay at nagbubuga ng nakalalasong usok. Sinabi pa ni Dr. Go na dapat na ang mga paaralan ay nasa quiet areas at nagtataglay ng best building specifications according to interior noise. Para sa karagdagang kaalaman tungkol sa pinsala sa pandinig, makipag-ugnayan kayo kay Dr. Go sa Medical Plaza, Makati, telepono 867-1229/30 at sa St. Lukes Medical Center Tel. 732-1159/60.</body>
<link>http://www.philstar.com/Article.aspx?articleId=214687&amp;publicationSubCategoryId=94</link>
</article>
<article>
<title>Survey: Buhay ng Pinoy bumubuti</title>
<author>AKSYON NGAYON Ni Al G. Pedroche</author>
<date>
<month>July</month>
<day>24</day>
<year>2003</year>
</date>
<body>AYON sa survey ng Social Weather Station (SWS) at ng international marketing research firm, na ACNielsen, bumubuti ang kalagayang pangkabuhayan ng mga Pilipino. Anang SWS survey, umangat nang malaki ang kalidad ng buhay ng Pinoy mula sa pinakamababang 16 years level nito. Naniniwala ako riyan. Lubhang matagal na nagdusa ang mga Pilipino kaya ngayoy natututo silang magsikap ng higit upang umangat ang kabuhayan. Sabi nga ng mga Chinese, ang krisis ay laging may kaakibat na oportunidad upang makahulagpos ang tao sa paghihirap. And when one is down, there is no other way to go but up. Batay sa survey ng ACNielsen, mas maraming Pinoy ang naniniwalang aangat pa ang ekonomiya ng bansa kumpara sa ibang bansa sa Asia. Indikasyon lamang ito na nadarama ng mga nabanggit nating kababayan ang pagginhawa sa kanilang kabuhayan. Sinasabi naman ng SWS na sa pinakahuling survey nito noong Mayo 28 hanggang Hunyo 14, kumonti ang bilang ng mga pamilyang Pinoy na nakararanas ng gutom. Tinataya sa survey na ang average income ng mga Pilipino ay P7,000 (P10,000 sa Metro Manila, P5,000 sa ibang bahagi ng Luzon, P10,000 sa Visayas at P6,000 sa Mindanao). Ayon pa rin sa survey, mas maraming Pinoy ang optimistic na sa susunod na 12-buwan ay aangat pa ang kalidad ng kanilang kabuhayan. Hindi nawawala yung mga pessimistic pero ayon sa survey, ang bilang ng mga itoy malaki ang ibinaba. Apat na beses isang taon ginagawa ang SWS survey at ang resulta nitoy 95 porsyento mapananaligan. Sa survey ng ACNielsen lumalabas na mas positibo pa ang pananaw nating mga Pilipino sa ating ekonomiya kumpara sa mga taga-Malaysia, Taiwan at Australia.</body>
<link>http://www.philstar.com/Article.aspx?articleId=214789&amp;publicationSubCategoryId=94</link>
</article>
<article>
<title>EDITORYAL - Kailangan munang may makatakas bago mamulat</title>
<author></author>
<date>
<month>July</month>
<day>25</day>
<year>2003</year>
</date>
<body>KAILANGAN munang makatakas ang Indonesian bomb expert na si Fathur Rohman Al-Ghozi sa Camp Crame bago makita ang mga depektibo at ang kawalang kakayahan ng Philippine National Police sa paghawak ng tungkulin. Ang pagtakas ay malaking sampal kay President Arroyo na hindi malilimutan sa kasaysayan ng bansa. Umani ng batikos ang PNP dahil sa pagtakas ni Al-Ghozi at sa bawat batikos, lumalatay iyon kay President Arroyo. Bumaba ang rating ng presidente dahil sa Al-Ghozi escape. Nakakahiya ang nangyari! Sumusuporta pa naman ang Pilipinas sa pagwasak sa terorismo. Marami ang namulat sa pagtakas ni Al-Ghozi. Kailangan palang makatakas muna siya para malaman na depektibo ang seldang kanyang kinaroroonan. Bagamat kahina-hinala na ang depektibong selda ang dahilan, agad na ipinag-utos ni President Arroyo ang construction ng isang matibay na bilangguan para sa mga high-profiled prisoners sa loob ng Crame. Hindi na dapat maulit ang pangyayari. Sa halip na sisihin at sibakin si PNP chief Dir. Gen. Hermogenes Ebdane, hinirang pa ito na pamunuan ang task force na dadakma kay Al-Ghozi. Hindi tinanggap ang kanyang pagbibitiw. Sa halip ang buong Intelligence Group (IG) na nangangalaga kay Al-Ghozi ang sinibak lahat at iniimbestigahan dahil sa conspiracy. Depektibong selda ang tinuturo ng mga awtoridad na nag-iimbestiga. Malambot umano ang bakal na rehas na maaaring baluktutin. Pati ang mga seradura ng pinto ay maaaring tungkabin. Sa nabulgar na depektibong selda, nakikita na ang katiwalian sapagkat tinipid ang materyales at kahit minsan mula nang gawin noon pang 1988, walang mataas na opisyales ng PNP na ininspeksiyon ang selda kung akmang pagkulungan. Nang siyasatin ang selda makaraang makatakas noong July 14 sina Al-Ghozi at dalawang Abu Sayyaf terrorists, saka pa lamang nabistong depektibo. Kailangang munang makatakas si Al-Ghozi para maisip na mag-conduct ng pagsisiyasat sa mga itatalagang guard. Sinabi ng mga awtoridad, na may conspiracy sa pagkakatakas at sangkot dito ang malaking halaga ng pera. Iyan din ang unang hinala ni Ebdane. Corruption ang ugat. Sinabi rin ni Australian Prime Minister John Howard, matindi ang corruption sa mga kulungan at maraming kumikita ng pera. Kahit na kahina-hinala at mahirap isiping ang depektibong selda nga ang dahilan, iisa lamang ang resulta sa pagkakapuga ni Al-Ghozi, malaking kahihiyan sa Pilipinas. Hindi na dapat maulit ang pangyayari.</body>
<link>http://www.philstar.com/Article.aspx?articleId=214905&amp;publicationSubCategoryId=94</link>
</article>
<article>
<title>Tiwala sa PNP mahirap ibalik</title>
<author>SAPOL Ni Jarius Bondoc</author>
<date>
<month>July</month>
<day>25</day>
<year>2003</year>
</date>
<body>WALA pang tiyak na desisyon, pero nagdadalawang-isip na ang security advisers ni US President George W. Bush kung bibisita pa siya sa Manila sa Oktubre. Tulad ng ordinaryong turista, sino ba naman ang papasyal sa bansang walang tiwala sa sariling pulis? Kapipirma pa lang ng anti-terrorism pact na magbibigay ng $5 million ang Australia sa Pilipinas nang mabalitang tumakas si Fathur Al-Ghozi mula sa PNP headquarters. Sabi tuloy ng isang diyaryo sa Australia, hindi malulutas ng tulong sa special training ang kabulukan sa PNP. Dagdag pa ng Singapore, asahan ang mas malalang terorismo sa Southeast Asia dahil sa pagtakas. Sadsad na ang imahe ng pulis sa Pilipinas. Bago pa man ito hiyain ni Al-Ghozi, mababa na ang pagtingin sa PNP ng mga taga-Metro Manila. Sa survey na pinagawa mismo ng National Capital Region Police Office, lumabas na isa lang sa bawat apat na biktima ng krimen ang nag-report sa pulis. Ang mga pangunahing rason sa di pag-report: &amp;quot;wala namang mangyayari&amp;quot; (54%); &amp;quot;malaking abala para sa maliit na krimen&amp;quot; (34%); &amp;quot;mabagal ang aksiyon&amp;quot; (23%). Ano ang dapat na proteksiyon laban sa krimen, tanong sa survey. Pito sa bawat sampung respondent ang nagsabi, &amp;quot;magdasal na lang sa Diyos.&amp;quot; Dalawa pang pangunahing sagot: &amp;quot;Umiwas sa lugar na madalas ang krimen&amp;quot; (67%); &amp;quot;huwag magpa-abot ng gabi sa labas ng bahay&amp;quot; (60%). Tatlo sa bawat sampu ang nagsabing &amp;quot;makiisa sa mga ka-barangay kontra krimen.&amp;quot; Isa lang sa bawat apat ang nagsabing &amp;quot;tumulong sa pulis.&amp;quot; Isa na nga lang sa bawat apat na biktima ang dumulog sa pulis, pero masama pa rin ang karanasan. Isa sa bawat dalawang nag-report, sabi konti o walang resulta. Ang nasiyahan sa aksiyon, 28% lang. Ani dating Baguio police chief Manuel Ortega, mas mabuti nang may pulis na bulok kaysa wala ni isang pulis. At sino naman daw ang tumutugis sa kawatang pulis kundi kapwa pulis din. Tama si Ortega. Pero nung pinadala ng NCRPO sa Camp Crame ang resulta ng survey, nainis pa sa kanila ang pamunuan.</body>
<link>http://www.philstar.com/Article.aspx?articleId=214921&amp;publicationSubCategoryId=94</link>
</article>
<article>
<title>Dapat sibakin si Gen. Versoza ng IG!</title>
<author>BANAT NI BATUIGAS Ni Bening Batuigas</author>
<date>
<month>July</month>
<day>25</day>
<year>2003</year>
</date>
<body>MAG-IISANG taon na sa August 25 ang pagkamatay ni Faisal Marohambsar, ang lider ng Pentagon Gang na nasa likod ng malawakang kidnapping. Hanggang sa ngayon kasi, hindi pa nakatitikim ng reward ang asset na ginamit ng pulisya para matunton ang kinalagyan ni Marohambsar hanggang sa mamatay nga siya sa isang engkuwentro sa Cavite. At ang masama niyan, napako ang ipinangako ni Presidente Arroyo na promotion sa mga opisyales ng militar at pulisya na nakapag-neutralize kay Marohambsar nga. Pati mga opisyales ng militar at pulisya natin na involve sa pagpuksa ng mga shabu laboratory sa ibat ibang bahagi ng bansa ay ang promotion din nila ang idinadaing. Isama na natin yung mga nakahuli ng malaking shipment ng shabu, kabilang na ang kaso sa Quezon provice kung saan mahigit 500 kilos ang nakumpiska at naaresto pa si Mayor Ronnie Mitra. Ihabol pa natin ang mga key players dito sa mga ni-raid kamakailan na shabu laboratories sa Cavite, Las Pi&amp;ntilde;as City, Para&amp;ntilde;aque City at Quezon City. Kaya ko tinalakay mga suki ang mga nabanggit na mga achievements ng pulisya natin dahil ang lahat ng operatiba sa mga kaso ay hindi man lamang nasisilayan ang inasam-asam nilang promotions. Pero ang ipinagtataka nila yaong mga opisyales na wala namang ginawa sa Camp Crame eh na-promote pa. Kasalanan ba nilang magkaroon ng maraming accomplishments? Yan ang tanong na dapat sagutin ni PNP chief Dir. Gen. Hermogenes Ebdane Jr. sa lalong madaling panahon. Kung ang reorganization ng PNP ang ginawang dahilan sa biglaang pag-promote ng opisyal sa operation center at directorate for operations ng Camp Crame, bakit sila hindi puwede, tanong ng mga senior officers ng PNP, he-he-he! May pinapaboran din pala si Ebdane. Kaya malamya ang pagtanggap ng mga opisyales natin sa pabuyang P10 milyon para sa ulo ni Indonesian terrorist Fathur Rohman Al-Ghozi dahil marami na silang experience ukol sa pangakong napako sa administrasyon ni GMA. Kahit 63 tracker teams pa ang binuo ni Ebdane para habulin si Al-Ghozi at ang dalawang Abu Sayyaf terrorists, eh hindi interesado ang ibang opisyales ng pulisya natin dahil mapupunta lang sa wala ang pinagpaguran nila. Oo nga naman. Dapat sigurong asikasuhin muna ni Ebdane ang promotions ng mga taong sangkot sa kaso sa itaas bago siya mangakong muli sa kaso naman ni Al-Ghozi, di ba mga suki? Eh ano kung junior pa sila basta panay naman trabaho at kuwalipikado. I-promote mo na Gen. Ebdane, Sir. Para mawala na ang isa sa mga gripes ng mga junior officers ng PNP natin. Hindi na dapat magbuwis pa sila ng buhay bago ka kumilos at i-promote sila? At bakit si Chief Supt. Jesus Versoza, ang hepe ng Intelligence Group (IG) ay hindi kayang parusahan ni Ebdane? Dapat na siyang masibak hindi lang bilang hepe ng IG kundi sa pagka-pulis na mismo. Paanong hindi makatatakas sina Al-Ghozi at mga kasamahan niya eh wala sa opisina ang mga tauhan ni Versoza dahil sa labas sila nangongolekta ng lingguhang intelihensiya sa mga pasugalan. May apat na butas ang IG sa mga gambling lords at alam yan ni Col. Cachuela, di ba mga suki? He-he-he! Matatakasan talaga kayo ng preso diyan sa IG kung bulsa muna ang inuuna at hindi ang trabaho. Mahiya naman kayo no, Caloy Calunding?</body>
<link>http://www.philstar.com/Article.aspx?articleId=214926&amp;publicationSubCategoryId=94</link>
</article>
<article>
<title>EDITORYAL - Corruption sa military dapat nang tutukan</title>
<author></author>
<date>
<month>July</month>
<day>26</day>
<year>2003</year>
</date>
<body>WALANG kudeta! Iyan ang sinabi ng mga miyembro ng PMA Class 94 at 95 makaraang makipag-dinner kay President Arroyo noong Miyerkules sa Malaca&amp;ntilde;ang. Sa halip, corruption sa military ang kanilang inihihiyaw. Halukayin ang &amp;quot;lifestyle&amp;quot; ng mga opisyal ng military kabilang na ang mga nag-retire na general sa Armed Forces of the Philippines (AFP). Bukod sa corruption, binabatikos din ng young officers ang umanoy micromanagement style ni Defense Secretary Angelo Reyes. Tutol sila sa estilo ng pamumuno ni Reyes. Kakaiba ang kahilingan ng mga young officers, malayung-malayo sa kudetang umugong na pamumunuan umano nila. &amp;quot;Lifestyle check&amp;quot; ang kanilang bukambibig. Isang malinaw na katotohanan na laganap ang corruption sa AFP. Hindi pala ligtas ang AFP sa katiwalian. Ang masaklap, napagbintangang kudeta ang binabalak ng mga young officers kaya nagkatipun-tipon. Mabuti at nalaman ito ni Mrs. Arroyo at nang makagawa na siya ng kaukulang hakbang para madurog ang corruption sa AFP. Kung hindi siya gagawa ng agarang aksiyon, baka ang kudeta ay maging makatotohanan. At gaano kabigat ang sitwasyon kapag niligalig ang bansa ng kudeta gaya ng ginawa ni Sen. Gringo Honasan noong 1989 sa gobyerno ni dating President Cory Aquino. Sinabi ng mga young officers na sangkot sa corruption ang mga senior officers at karamihan sa kanila ay hindi matinag. Nananatili pa rin sila sa puwesto at patuloy na nangungurakot. Hinaing din nila ang mababang suweldo, at ang problema sa housing. Umanoy karamihan sa mga retiradong heneral ay patuloy na nakikinabang at nakatira pa rin sa loob ng kampo at dahilan ito para mabalewala ang iba pang sundalong nagpapakamatay para lumaban sa mga kaaway ng bansa. Hindi dapat ipagwalambahala ni Mrs. Arroyo ang hinaing ng mga young officers. Resolbahin kaagad upang maging mapanatag ang lahat at maiwasan ang kaguluhan. Patayin ang kanilang agam-agam at pagkabahala na mayroong kinikilingan at may kinukupkop na nagpapayaman lamang sa puwesto. Hindi lamang ang mga young officers ang nakadaranas ng ganitong kalagayan kundi ganoon na rin ang mga mabababang ranggo na ang buhay ay tinataya para mapangalagaan ang seguridad. Sa bansang ito, kung sino ang nakataya ang buhay ang may mababang suweldo. Kung sino ang lumalaban at nakatuntong ang paa sa hukay sila pa ang kumakalam ang tiyan. Hindi sila dapat pabayaan.</body>
<link>http://www.philstar.com/Article.aspx?articleId=215019&amp;publicationSubCategoryId=94</link>
</article>
<article>
<title>Matapos ang bagyo,mataas na presyo dapat bantayan</title>
<author>AKSYON NGAYON Ni Al G. Pedroche</author>
<date>
<month>July</month>
<day>26</day>
<year>2003</year>
</date>
<body>HUMARUROT sa bansa at nagbunga ng malaking pinsala ang isang super-bagyo. Taun-taon, sumusulpot ang mga mapagsamantalang traders na nagtataas ng presyo ng paninda. Ginagawang dahilan ang pananalasa ng bagyo. Noong araw, nakalulusot ang mga iyan. Maluwag ang DTI noon. Ngayoy iba na. Talagang tinututukan ng DTI ang mga mangangalakal upang siguruhing maayos na naipatutupad ang batas sa presyo. Karaniwang tumataas ang presyo ng mga agricultural products gaya ng gulay pagkatapos ng bagyo. Sa kabila ng malaking pinsalang naidulot ng bagyong &amp;quot;Harurot&amp;quot; tiniyak ni Trade and Industry Secretary Mar Roxas na matatag ang presyo ng mga bilihin. Ito ay base aniya sa initial reports mula sa regions 1, 2 Cordillera Administrative Region, at Metro Manila. Sa pangkalahatan, tinuran ng mga ulat na ito na may sapat na supply at hindi tumaas ang presyo. Isang special price monitoring team ang itinalaga ng DTI sa mga lugar na grabeng naapektuhan ng bagyo. Itoy sa layuning protektahan sa mga mapagsamantalang negosyante ang mga consumers. So far so good. Ayon sa report ni Roxas, walang ano mang naitalang pagsasamantala ng mga traders. Marahil ay nakonsensya rin ang mga ito. Mantakin mo nga naman na napinsala na ng bagyo ang mga pobreng consumers ay pipigain mo pang parang kalamansi sa pamamagitan ng mataas na presyo? Posible ring takot ang mga unscrupulous traders na ito dahil puspusan ang pagmamanman ng mga itinalagang ahente ng DTI. Batid nila ang mabigat na parusang kakaharapin nila kapag napatunayang lumalabag sila sa batas sa presyo. At ayon mismo kay Roxas, &amp;quot;hindi sila sasantuhin&amp;quot; kapag lumabag sa price act. Kasabay nito, dapat ding maging alerto ang mga mamimili laban sa mga tiwaling negosyante. Kung may napapansin silang labis-labis na pagpapatubo ng mga mangangalakal, itoy dapat ireport agad sa DTI para mabigyan ng leksyon ang mga hinayupak na iyan.</body>
<link>http://www.philstar.com/Article.aspx?articleId=215027&amp;publicationSubCategoryId=94</link>
</article>
<article>
<title>Housing laon para sa OFWs</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>July</month>
<day>27</day>
<year>2003</year>
</date>
<body>Dear Sec. Mike Defensor, Isa akong OFW dito sa Singapore. Interesado ako sa housing loan ng Pag-IBIG. Mayroon ba kayong programa sa Pag-IBIG kung saan maaari akong mabigyan ng impormasyon tungkol sa mga pabahay ng mga pribado at rehistradong developers? Paano ko malalaman kung qualified ako? Magkano ang babayaran buwan-buwan? LYDIA SANTOS Sa OFWs na walang panahong pumunta sa tanggapan sa mga Philippine Consulate offices o kung walang information officer ng Pag-IBIG sa inyong lugar, maari kayong makakuha ng impormasyon sa Pag-IBIG Overseas Program (POP) website, www. pagibigoverseas.com. Sa ilalim ng nasabing programa, mayroong tinatag na Home Matching program kung saan maari kayong mabigyan ng impormasyon ng mga listahan ng pabahay sa lugar na inyong ninananis na tirahan. Nakalagay dito ang mga model houses at mga detalye nito. Kapag nakapili na, maari kayong mag-fill-up ng application form dito. I-evaluate ang inyong aplikasyon batay sa inyong kapasidad na magbayad at iba pang konsiderasyon. Ang listahan ay batay sa mga isinumiteng pabahay ng mga rehistradong pribadong developers sa Pag-IBIG. Ang tanggapan ng Pag-IBIG ang tutulong sa inyong magproseso ng mga papeles na isusumite. Upang aktuwal na makita ang bahay na napili at para din sa inyong proteksyon, mag-request kayong mag site-tripping ang inyong kamag-anak sa napiling bahay at lugar. Sa pamamagitan din ng calculator, maari ninyong malaman ang magiging amortisasyon sa napiling halaga. Ang lahat ng nasabing impormasyon ay maaaring malaman sa nabanggit na website.</body>
<link>http://www.philstar.com/Article.aspx?articleId=215160&amp;publicationSubCategoryId=94</link>
</article>
<article>
<title>EDITORIAL - Simpleng pamumuhay ang laging isaisip</title>
<author></author>
<date>
<month>July</month>
<day>28</day>
<year>2003</year>
</date>
<body>ANG katiwalian ay kahalintulad ng cancer na gumagapang. Patuloy sa pananalasa. Walang paggaling. Ganoon man maaari itong makontrol kung sa simula pa lamang ay maaalis o makakayod ang pinagmumulan ng sakit. Maaaring masugpo ang paggapang. Ganyan ang ginagawa ng gobyerno sa kasalukuyan. Bagamat paulit-ulit na ang kampanya laban sa katiwalian, maituturing pa rin na may pagsusumikap para labanan ang katiwalian. Hindi na kaila ang Bureau of Internal Revenue, Bureau of Customs, Department of Public Works and Highways, Department of Education, Land Transportation Office, Philippine National Police at marami pa na batbat ng katiwalian. Kaya pang labanan ang katiwalian, iyan ang may himig na sabi ni President Arroyo. At iyan ay sa pamamagitan ng simpleng pamumuhay na dapat ay isaisip ng bawat nasa public service. Hinihikayat ng Presidente na mamuhay nang karaniwan ang mga taong gobyerno, magkaroon ng professional ethic at iwasan ang pagpapakita ng kapangyarihan. Isang paraan ang pagpapakita ng simpleng pamumuhay para maibalik ang integridad sa mga nagsisilbi sa bayan. Kailangang mawala ang naka-batik na katiwalian na ngayoy laganap na laganap na. Muling ibinalik ni Mrs. Arroyo ang &amp;quot;lifestyle check&amp;quot; na una niyang isinagawa noong October ng nakaraang taon. Layunin ng &amp;quot;lifesytle check&amp;quot; na siyasatin ang mga pamumuhay ng mga taong gobyerno kung hindi ba sila umabuso at nagpayaman sa tungkulin. Hahalungkatin ang kanilang ari-arian at ima-match ito batay sa kanilang kaukulang suweldo. Kung hindi umakma, iimbestigahan ng Presidential Anti-Graft Commission (PAGC). Apat na BIR officials na ang hinahalukay ng Department of Finance tungkol sa kaduda-duda nilang ari-arian gayong ang kanilang suweldo ay mahigit na P20,000 lamang. Ang apat na BIR officials ay may magagandang bahay, may malawak na farm, magagarang sasakyan at may matatabang account sa banko. Iniimbestigahan din naman ang isa pang opisyal ng Customs na kaduda-duda rin ang estilo ng pamumuhay. Patuloy ang lifestyle check at nakatakda namang bulatlatin ang anim na DepEd officials tungkol din sa katiwalian. Nakalinya na rin naman ang DPWH at ayon sa Malaca&amp;ntilde;ang, totohanan na ang pakikipag-giyera sa mga kurakot ng bayan. Simpleng pamumuhay lamang, iyan ang payo ni Mrs. Arroyo. Hindi nararapat ang magarbong pamumuhay lalo na sa panahong ito na marami ang naghihikahos.</body>
<link>http://www.philstar.com/Article.aspx?articleId=215282&amp;publicationSubCategoryId=94</link>
</article>
<article>
<title>Smokey Mountain pagsubok kay GMA</title>
<author>AKSYON NGAYON NI Al G. Pedroche</author>
<date>
<month>July</month>
<day>28</day>
<year>2003</year>
</date>
<body>GUSTO kong bigyang daan ang hinaing ng mga kaibigan nating maralita na taga-Smokey Mountain sa Balut, Tondo. Apat na Presidente na ang naupo, wala pang pagbabago. Hamon ito sa liderato ni Presidente Arroyo na magtatapos na sa Mayo ng darating na taon. Nagtayo ng mga temporary shelter ang pamahalaan para sa mga dating nakatira sa mga barung-barong. Tatlong taon lang ang taning na ibinigay at ang pangakoy ililipat sila sa itatayong condominium sa naturang lugar. Gutay-gutay na ang mga pansamantalang tirahan, di pa natutupad ang pangako. Masama ang mga lansangan. Kung umuulan nagpuputik, binabaha. Barado rin ang mga kanal. Ang bilang ng mga residentey dumoble sapul noong 1995. Marami nang nagsipag-asawa, nagkaroon ng mga anak, kaya para na silang sardinas na nagsisiksikan sa maliit na lugar. Lumubha pa ang katayuan ng mga residente nang maglagay ng garbage transfer station sa Pier 8. Madalas mai-feature ang lugar na ito sa mga documentaries kaya ginagawang classic example bilang pinakadahop na lugar sa mundo. Anang isa sa mga residente na si Nenita Santiago, nang bagong upong Pangulo si Gloria Arroyo, pinangakuan silang makalilipat na sa mas disenteng permanent residence sa loob ng anim na buwan. Matatapos na ang termino ni GMA, wala pa ring linaw kung matutupad ang pangako. P480 milyon na ang inilaan ng Malaca&amp;ntilde;ang para sa repair ng mga lilipatang condominium, pagtanggal sa mga natitira pang bundok ng basura. paglalagay ng mga daan at sewerage treatment plant. Pero bakit wala pang aksyon? Ang pera diumano ay iniipit ng ahensyang pangkabuhayan ng gobyerno na siyang nagrerebisa sa proyekto. Ano ba iyan, puro review na lang ba ang gagawin sa proyekto? Paano kung ibang Pangulo na ang uupo, eh di bibilang na naman ng kung ilang taong paghihintay ang mga kawawang residente? Dapat seryosohin na ng Pangulong Arroyo ang pagkumpleto sa proyek-to dahil ang Smokey Mountain ang pinaka-modelo sa pangkalahatang programa sa pag-aangat ng kabuhayan ng bansa. Huwag na sanang pabayaang hadlangan ito ng maruming pulitika. Magsasagawa na naman ng State of the Nation Address ang Pangulo. Sanay hindi lang empty rhetorics ang marinig sa kanya. Sanay magkaroon na ng katuparan ang mga pangako niya sa nakaraang SONA.</body>
<link>http://www.philstar.com/Article.aspx?articleId=215289&amp;publicationSubCategoryId=94</link>
</article>
<article>
<title>Kasagutan hinggil sa bulok na sistema ng passport application ng DFA Davao</title>
<author>BAHALA SI TULFO NI Ben Tulfo</author>
<date>
<month>July</month>
<day>28</day>
<year>2003</year>
</date>
<body>MATAPOS kung mailathala nitong Biyernes sa kolum ding ito ang bulok na sistema sa pagkuha ng passport sa Department of Foreign Affairs (DFA) Davao, agad nagpadala ng kanilang kasagutan. Biyernes ng umaga sa aking radio program Imbestigasyon ng BAHALA SI TULFO sa DZME naiparating ko na sa tanggapan ni DFA Assistant Secretary ESTRELLA A. BERENGUEL ang reklamong bulok na proseso ng DFA Davao. Laking gulat ng kanilang tanggapan at hindi makapaniwala. Agad silang nangakong aaksiyunan ang reklamong ito. At narito ang kanilang kasagutan. Bukas ang kolum na ito sa lahat ng mga kababayan natin sa Mindanao upang maiparating ang ano pa mang reklamo laban sa DFA Davao. Hindi namin titigilan ang DFA Davao hanggat hindi nila binago ang inirereklamong sistema sa passport application. * * * To. : RCO Davao Fr. : OCA/PPT Re. : Complains Against Procedures in Passport Application Dt. : 25 July 2003 RCO is hereby directed to submit its report on the procedures implemented/followed in passport application in view of the complaints aired over the radio this morning in an interview by Mr. Ben Tulfo with Director B.L. Catalla and was also published in todays issue of Pilipino Star NGAYON. The report should includes the explanation on actions done in each and every step to include the alleged booking arrangement with 4-day waiting period before an application can be filed, the average daily passport issuance and the number of staff tasked to process application. The report should be made available today, as copy of the same will be furnished Mr. Tulfo, which will be published in his column. A copy of the news article mentioned above is enclosed for your reference. SIGNED ESTRELLA A. BERENGUEL Assistant Secretary * * * Para sa mga tips, reklamot katiwalian, tumawag o mag-text sa mga numerong ito: 0918-9346417 at sa telepono 932-5310/932-8919. Maki-nig sa DZME 1530 Khz, Lunes hanggang Biyer-nes, 9:00-10:00 ng umaga. At panoorin ang BITAG sa ABC-5, tuwing Sabado, 5:00-5:30 ng hapon.</body>
<link>http://www.philstar.com/Article.aspx?articleId=215301&amp;publicationSubCategoryId=94</link>
</article>
<article>
<title>Misis, pinatay ng kalaguyo</title>
<author>IKAW AT ANG BATAS Ni Atty.Jose C. Sison</author>
<date>
<month>July</month>
<day>29</day>
<year>2003</year>
</date>
<body>SI Harry, isang executive at si Nina, assistant personnel manager sa isang kompanya ay naging magkasintahan kahit pareho na silang may-asawa. Alam ni Romy ang relasyon ng kanyang asawa kay Harry, kinaibigan pa nga niya ito at tinulungan. Sa pagsasama nina Harry at Nina, minsan ay nakatanggap si Harry ng mga sulat ng pananakot. Isa sa mga sulat ay naglalaman ng &amp;quot;Salamat sa pagpapahiram mo ng sasakyan at drayber. Pero masyado kang pakialamero. Walanghiya ka. Para kang demonyo. Pinakialaman mo ang di sayo. Lintik lang ang walang ganti. Matitiyempuhan din kita!&amp;quot; Ang laman naman ng ikalawang sulat ay &amp;quot;Ang kay Pedro ay kay Pedro. Kapag pinakialaman ay kay San Pedro ang tungo, mahal mo ba ang pamilya mo? Iniingatan mo ba ang pangalan mo? Nakakasagasa ka na.&amp;quot; Sinabi ni Nina na ang dalawang sulat na ito ay galing sa kanyang asawang si Romy. Huling nakita si Nina sa condominium unit ni Harry noong Setyembre 3 kung saan inihatid ito ni Diony, ang drayber ni Harry. Nakasuot si Nina ng violet na blusa at may dalang tatlong bag isang paper bag, isang violet Giordano bag at isang makapal na bag na yari sa balat. Makalipas ang apat na araw o noong Setyembre 7, natagpuan ng NBI ang nabubulok at putul-putol na katawan ni Nina sa tabi ng daan base sa sumbong ni Diony, ang drayber ni Harry. Sa resulta ng awtopsiya, namatay si Nina dahil sa tatlong saksak sa dibdib. Ayon sa testimonya ni Diony, napatunayan ng walang duda ang mga sumusunod na pangyayari: na dinala si Nina sa condo ni Harry noong Setyembre 3; na noong Setyembre 4, hinanap ng katulong ang kutsilyo kung saan sinabi ni Harry na nasa kuwarto niya ito; na noong Setyembre 5, pinulot nina Harry at Diony ang pira-pirasong parte ng katawan ni Nina sa banyo sa loob ng kuwarto ni Harry; na itinapon ni Harry ang mga parte ng katawan ni Nina sa tabi ng daan sa may Laguna sa tulong ni Diony; na itinapon din ni Harry ang mga gamit ni Nina sa bandang Bataan; na natagpuan ang natukoy na parte ng katawan ni Nina ng mga pulis at NBI sa lugar na itinuro ni Diony; ang buhok na nakuha sa banyo ni Harry ay tugma sa buhok ni Nina; at ang dugo sa bedsheets ni Harry at sa trunk ng kanyang kotse ay tugma sa blood type ni Nina. Nang mahatulan ng mababang Korte si Harry, umapila siya sa Korte Suprema. Iginiit niya na binalewala raw ng Korte ang dalawang sulat ng pananakot na kanyang ebidensya kung saan may mabubuong pagdududa sa totoong kriminal. Tama ba si Harry? MALI. Walang makikita sa dalawang sulat na siyang magpapawalang-sala kay Harry. Ang pananakot ay direkta sa kanya at hindi kay Nina. Ang katotohanang nakita nang huli si Nina sa condo ni Harry at pagkatapos ay sa banyo niya nakita ang patay nang katawan nito ay hindi magbubuo ng teorya na si Romy ang maaaring pumatay dito. Si Harry ay nahatulan ng murder dahil hindi lamang niya pinugutan ng ulo si Nina kundi pinutul-putol pa niya ito at pagkatapos ay itinapon sa lugar na walang tao upang mabulok na lamang doon. Karumaldumal at hindi pangkaraniwan. Kaya, reclusion perpetua medium o 40 taong pagkabilanggo at P50,000 actual damages, P1,000,000 moral damages, P1,000,000 exemplary damages at P150,000 na attorneys fees (People vs. Whisenhunt, G.R. 123819, November 4, 2001)..</body>
<link>http://www.philstar.com/Article.aspx?articleId=215400&amp;publicationSubCategoryId=94</link>
</article>
<article>
<title>Solusyunan ang hinaing ng mga rebeldeng sundalo</title>
<author>HALA BIRA! Ni Danny Macabuhay</author>
<date>
<month>July</month>
<day>29</day>
<year>2003</year>
</date>
<body>NATAPOS na ang pag-aaklas ng mga junior officers laban sa administrasyon ni President Gloria Macapagal-Arroyo. May 296 na sundalo, 70 rito ang opisyal na karamihan ay miyembro ng PMA Class 1995 ang nag-aklas na tinawag naman ng pamahalaan na isang rebelyon. Nasaksihan ng taumbayan ang mga kaganapan sa Makati City. Nakita ang paglalagay ng mga bomba sa harapan at kapaligiran ng mga gusali kung saan naroroon ang mga rebeldeng sundalo. Sa simula pa lamang niliwanag na kaagad ng mga rebeldeng sundalo na nagpo-protesta sila hindi upang pabagsakin ang pamahalaang Arroyo kundi upang iparating lamang ang kanilang mga hinaing para mabago ang sistema ng gobyerno. Sinabi nilang matagal na silang nagrereklamo sa mga hindi kanais-nais na ginagawa ng mga pinuno ng AFP, Defense Department at ng pamahalaan subalit wala silang nakitang anumang pagbabago kung kayat napilitan silang gumawa ng ganitong pag-aaklas. Inakusahan ng mga rebelde ang AFP na nagbebenta ng mga bala at mga armas sa Abu Sayyaf, MILF at New Peoples Army. Idiniin nila si Defense Sec. Angelo Reyes na nasa likod ng bombahan sa Davao City at ang pakikialam nito kahit na sa mga pangkaraniwang pagpapatakbo ng AFP. Matindi ang mga akusasyon ng mga rebeldeng sundalo. Dapat lamang na pagtuunan na kaagad ng pansin ni President Arroyo ang mga hinaing ng mga ito. Naniniwala akong hindi pa talaga tapos ang krisis sa AFP hanggang hindi nabibigyan ng karapat-dapat na solusyon ang mga kahilingan ng mga nag-aklas. Mrs. President, the next move is yours.</body>
<link>http://www.philstar.com/Article.aspx?articleId=215410&amp;publicationSubCategoryId=94</link>
</article>
<article>
<title>SONA ng taumbayan</title>
<author>PANAGINIP LANG Ni Nixon T. Kua</author>
<date>
<month>July</month>
<day>29</day>
<year>2003</year>
</date>
<body>MATAPOS nating pakinggan ang&amp;nbsp; dinuktor na&amp;nbsp; ulat sa bayan at magagarbong&amp;nbsp; pangako (ULIT!) ni Se&amp;ntilde;orita at ang mga sipsip at pambobolang reaksyon ng mga politiko, atin namang pakinggan ang tunay na kalagayan ng bayan ayon sa&amp;nbsp; ibat ibang sektor ng lipunan: MAGSASAKA: Wala na kaming kita. Imported ang bigas, mais, asukal, manok,&amp;nbsp; baka at pati prutas. MANGGAGAWA: Wala nang makain ang aming pamilya. Di lamang presyo ng galunggong at sardinas ang tumaas, bigas tataas rin, pati instant noodles nagmamahal na lumiliit na. Dalawang beses na lang kami kumain sa isang araw. MANGINGISDA: Dayuhang&amp;nbsp; barko naghahari sa dagat, coast guard walang magawa, kami na lang ang hahabulin para maki-agaw sa kakarampot na huli. SUNDALO: Kami ang pambala sa laban pero mga Heneral naglalaro ng pulitika, nagpapayaman at nagpapasasa sa magagandang bahay at kotse tapos marami pang bisyo. PULIS: Maliit na ang sweldo, abonado pa sa gasolina at kailangang&amp;nbsp; bumili ng sariling bala&amp;nbsp; at baril, samantalang ang opisyal namin nagpapasarap sa kita galing sa droga, jueteng at iba pang bisyo. VENDOR: Naglalagay na kami hinuhuli pa, naghahanap buhay lang kami. Mas masama naman ang magnakaw. JEEPNEY, BUS AT TAXI DRIVER: Mahina na nga ang kita, kinokotongan pa kami. Grabe pa ang holdup. KAWANI NG GOBYERNO: Pati benepisyo lumiliit, ni hindi makautang&amp;nbsp; sa GSIS, mga boss namin lahat pinagkakakitaan, desisyon sa opisina base lahat sa pulitika. TRAVEL AGENTS: US, Britain, Australia, New Zealand at Canada pinagsabihan ang kanilang mamamayan na huwag pumasyal sa atin, tiyak marami pa ang susunod. WOW PHILIPPINES! OVERSEAS FILIPINO WORKERS: Malayo sa pamilya dahil walang trabaho sa sariling bayan, konting pinag-iipunan ninanakaw pa sa airport at mga illegal recruiter, ngayon pati welfare fund na sadyang amin, gagamitin pa sa pulitika. NEGOSYANTE: Wala na ngang kita, lumiliit na ang puhunan, tuloy pa ang huthot ng mga KASOSYO sa BIR at MALACA&amp;Ntilde;ANG. MAGULANG: Pagod ka na sa trabaho, nag-aalala ka pa pagdating mo sa bahay at wala pa ang mga bata, kasi ang&amp;nbsp; taas ng krimen, nagkalat ang droga, kaba tuloy laging nasa dibdib. GURO SA PUBLIC SCHOOL: Mabuti pa ang mag domestic helper sa Hongkong, dito&amp;nbsp; gutom ang pamilya namin, gagamitin pa kami sa pandaraya sa eleksyon. ESTUDYANTE: Paliit na nang paliit ang aming bilang. Di na ma-afford ng aming mga parents ang tuluy-tuloy na pagtaas ng tuition fee at iba pang gastos. KALABAN NI SE&amp;Ntilde;ORITA: Ginagawan ng kaso, iniimbentuhan ng baho, kabi-kabilang&amp;nbsp; bintang&amp;nbsp; pag nahiwatigang lalaban, kami na naman ba ang suspect? JUSTICES AT JUDGES: Ang magaling na abogado ay yung magaling umayos,&amp;nbsp; hindi makulit at nakikipagtalo,&amp;nbsp; susunod sa aming gusto at laging tama ang presyo. MAMBABATAS: Bahala kayo sa buhay nyo, basta ma- release lang ang pondo ng pork barrel ko. ALIPORES NI SE&amp;Ntilde;ORITA: Samantalahin ang panahon. What are we in POWER FOR?&amp;nbsp; Suportahan ang pamamalagi sa Malaca&amp;ntilde;ang upang kami ay laging makinabang. SONA NI SE&amp;Ntilde;ORITA ikumpara sa SONA&amp;nbsp; NG&amp;nbsp; MASA, kayo&amp;nbsp; na ang humusga. * * * Para sa ano mang reaksyon, mag-e-mail lang sa nixonkua@yahoo.com o kayay magtext o&amp;nbsp; tumawag sa&amp;nbsp; 0927-2654341. Mapapakinggan&amp;nbsp; nyo rin po ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=215415&amp;publicationSubCategoryId=94</link>
</article>
<article>
<title>EDITORYAL - Akusasyon ng mutineers siliping mabuti</title>
<author></author>
<date>
<month>July</month>
<day>30</day>
<year>2003</year>
</date>
<body>WALANG ibang nakaaalam ng mga tunay na nangyayari sa loob ng Armed Forces of the Philippines (AFP) kundi ang mga sundalo na rin mismo. Sila ang nasa loob kaya nalalaman nila ang mga galaw doon. Sila ang nakaaamoy ng mga kabulukan. Sila ang nakaaalam kung sino ang mga &amp;quot;anay&amp;quot; na sumisira sa kanilang organisasyon. Sila ang makapagtuturo kung sino ang nagpapabigat at dapat masibak upang magkaroon naman ng pagbabago. Nakahanda nang gumiling ang batas laban sa 296 na sundalong naghimagsik sa pamahalaan. Sinabi ni President Arroyo na iimbestigahan ang nangyaring mutiny at lahat ng mga kasangkot na sundalo ay parurusahan ayon sa nakasaad sa Article of Wars. Sa 296 na sundalong nag-aklas at kinubkob ang Oakwood Hotel sa Makati City, 70 rito ay mga graduate ng Philippine Military Academy (PMA) Class 1994 at 1995. Pinuno ng grupo si Navy Lt. Antonio Trillanes IV. Corruption sa military ang isa sa mga reklamong isinisigaw ng grupo. Talamak ang katiwalian at naghahangad sila ng reporma. Hinihingi rin nila ang pagbibitiw ni Defense Sec. Angelo Reyes at Philippine National Police (PNP) chief Dep. Dir. Hermogenes Ebdane Jr. Kailan pa raw kikilos, kapag huli na ang lahat, tanong ni Trillanes. Corruption din ang ginawang masteral thesis ni Trillanes sa UP. Laganap ang corruption. Ang mga ahensiya ng pamahalaan tulad ng BIR, Customs, DPWH, DepED, PNP, ay niyayanig ng corruption at hindi na kataka-taka kung maging ang AFP man ay yanigin din nito. Karaniwan na lamang ang corruption na saan mang panig ng bansa ay nagaganap. Nakakapit na sa buto at parang kanser na kumalat nang kumalat. Pero ang mabatid na ang lawak ng corruption ay umabot sa pagbebenta ng AFP ng armas at bala sa MILF at Abu Sayyaf ay isang nakagigimbal na pagbubulgar na ginawa ng grupo ni Trillanes. Ayon sa mga rebeldeng sundalo, kaya hindi maubos-ubos ang supply ng armas ng mga terorista ay sapagkat ibinibenta umano ng AFP at binanggit diyan si Defense Sec. Reyes na nasa likod ng anomalya. Itinanggi naman ni Reyes ang akusasyon at idiniing hindi siya magre-resign gaya ng kahilingan ng grupo ni Trillanes. Mabigat ang akusasyong ito na hindi dapat ipagwalambahala ng pamahalaan. Imbestigahan ang ibinulgar at kapag napatunayan na totoo, parusahan ang mga traidor na heneral na nagbebenta ng armas. Ang mga katulad nilang taksil sa taumbayan ay hindi dapat binibigyan ng pagkakataon. Siliping mabuti ang akusasyon ng mga mutineers at aksiyunan agad.</body>
<link>http://www.philstar.com/Article.aspx?articleId=215494&amp;publicationSubCategoryId=94</link>
</article>
<article>
<title>Ilang butil ng kaalaman</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>July</month>
<day>30</day>
<year>2003</year>
</date>
<body>ALAM nyo bang ang national bird ng New Zealand ay kiwi? Ang kiwi ang tanging ibon na hindi makalipad. Kasinglaki siya ng manok subalit malalaki ang itlog. Alam nyo bang matibay sa sakit ang itik kaysa manok. Malulusog sila at matatakaw. Suso at mga kuhol ang paborito nilang kainin na pinaniwalaang nagpaparami sa kanilang itlog. Masarap ang karne ng itik. Alam nyo bang hinahangaan sa buong daigdig ang spotted deer na matatagpuan sa Negros Occidental. Itinuturing itong endangered specie. May sukat mula 75 hanggang 80 centimeters, tumitimbang ang mga usang ito ng 200 kilograms. Napakasarap ng venison o karne ng usang ito. Alam nyo bang tree of life kung tagurian ang niyog. Mayaman sa bitamina at mineral ang buko juice na gamot din sa mga nadi-dehydrate, may kidney trouble at alta presyon. Ang langis ng niyog ay gamit sa panghihilot lalo na sa may pilay at rayuma. Sa India ang gata ng niyog ay gamot sa mga may tuberculosis. Gamot din ito sa ubo, disenterya at diabetes. Sa Indonesia, mabisa itong panggamot sa mga namamalat at may sore throat gayundin sa mga may syphillis at gonorrhea. Alam nyo bang isang health food at natural preservative ang asukal mula sa tubo (sugar cane). Napatunayan din na ang tubo ay may taglay na elemento at matapang na antiseptic na mabisang panlinis at mabilis magpahilom ng sugat.</body>
<link>http://www.philstar.com/Article.aspx?articleId=215516&amp;publicationSubCategoryId=94</link>
</article>
<article>
<title>Sibakin sina Reyes at Ebdane</title>
<author>PANAGINIP LANG Ni Nixon T. Kua</author>
<date>
<month>July</month>
<day>31</day>
<year>2003</year>
</date>
<body>MATAPOS ang matagumpay na negosasyon at pagpapasuko sa tropa ng &amp;quot;Magdalo&amp;quot; na nag-okupa sa Oakwood Premier Hotel, umasa ang mga batang opisyal na natawag nila ang pansin ng pamahalaan para matigil ang talamak na katiwalian hindi lang sa administrasyon ni Se&amp;ntilde;orita Gloria kundi kasama na ang hukbong sandatahan ng bansa. Kasama sa kanilang kahilingan ay ang pagsibak sa tungkulin nina&amp;nbsp; Defense Secretary Angelo Reyes, PNP Chief Hermogenes Ebdane at ISAFP Chief Col. Victor Corpus, sa mga kadahilanang kanilang isiniwalat na. Ang lahat ng mga akusasyong ito, lalo na yung tungkol sa pakikipagsabwatan sa mga rebeldeng Muslim at NPA ay ibinulgar na noon nila Fr. Nacorda, Mrs. Burnham at ni Rear Admiral Wong.&amp;nbsp; Isinumbong din ito ng grupo nila Lt. SG. Antonio Trillanes IV hindi lang sa kanilang mga opisyal kung hindi sa Pangulo mismo. Bagamat mali ang paraang napili, nangarap ang mga batang opisyal ng pagbabago, kanilang isinagawa ang pag-aaklas upang makamtan ang isang maayos na bansa na may matatag na pamahalaan, pinatatakbo ng matitinong opisyal, tapat sa panunungkulan at may hindi matawarang integridad. Natawag nila ang pansin ng sambayanan para sa pagbabago na pinagkakait ng mga kapanalig ng administrasyon. Dahil sa kanilang sakripisyo ay namulat ang lahat at sumasang-ayon na kailangan nga ng pagbabago. Napilitan tuloy si Pangulong Gloria na pumayag sa imbestigasyon at nagtayo pa ng dagdag na mga investigating commissions. Kahapon ay inumpisahan kuno ang pagbabagong ito at pinagbitiw si Corpus bilang hepe ng ISAFP.&amp;nbsp; Pagsibak na sana ay noon pa ginawa dahil sa sunud-sunod na kapalpakan ni Corpus at pag-aaksaya ng milyun-milyong intelligence fund.&amp;nbsp; Si Corpus ay ginawang sacrificial lamb. Kung ayaw ng Malaca&amp;ntilde;ang na isipin natin na&amp;nbsp; nilaglag lang si Corpus, dapat patunayan ng ating Pangulong Se&amp;ntilde;orita Gloria. Tanggalin niya rin ang ibang mga may sala.&amp;nbsp;Sibakin din si Angelo&amp;nbsp; Reyes sa dahilang hindi niya maayos ang problema ng militar at ang peace and order. Isama rin si&amp;nbsp;Ebdane, dahil naman sa pagkakatakas ng teroristang si Al Ghozi. Ang tanong nga lang ni Trillanes&amp;nbsp; at tiyak ng sambayanan, &amp;quot;does she have the political will?&amp;quot; May pag-asa pa bang pagbabago sa ating bansa? Maaari, kung gagawan ng lunas na uumpisahan na ngayon, hindi kunwaring paraan na pampapogi lamang na paboritong solusyon ng administrasyon. * * * Ang pag-aresto kay&amp;nbsp;dating Deputy Executive secretary at PMS Chief Ramon &amp;quot;Eki&amp;quot; Cardenas dahil sa diumanoy kasali siya sa nabigong coup ay isang malaking kahibangan. Huwag namang insultuhin nina Wycoco at Matillano ang taumbayan at lalong huwag nyong isipin na tanga ang sambayanan.&amp;nbsp; Bakit gagawin ng isang taong kababalik lang sa pagpapagamot ng kanyang puso ang ganoong bagay at bakit sa sarili pang bahay? Napakasagwa naman ng planting nyo,&amp;nbsp; pinagtatawanan na tayo sa buong mundo sa kapalpakan nyo kay Al Ghozi, dadagdagan nyo pa ng kahihiyan. Maawa na kayo sa bayan, para kayong walang pinagkatandaan, mabuti pa ang mga kabataan.&amp;nbsp; * * * Para sa anumang reaksyon, mag-e-mail lang sa nixonkua@yahoo.com o kayay mag-text o&amp;nbsp; tumawag sa&amp;nbsp; 09272654341. Mapapakinggan&amp;nbsp; nyo rin ang inyong lingkod sa DZEC 1062 mula 4:30 hanggang 6:00 ng hapon tuwing Lunes at Miyerkules.</body>
<link>http://www.philstar.com/Article.aspx?articleId=215623&amp;publicationSubCategoryId=94</link>
</article>
</data>