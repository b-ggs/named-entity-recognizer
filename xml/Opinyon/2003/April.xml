<?xml version="1.0" encoding="ISO-8859-1" ?>
<data>
<article>
<title>EDITORYAL - Paano kung walang 'weapons of mass destruction'?</title>
<author></author>
<date>
<month>April</month>
<day>01</day>
<year>2003</year>
</date>
<body>NOONG Pebrero 2003, lantarang ipinakita ni US Secretary of State Colin Powell ang mga sample ng anthrax sa isang meeting na ginawa ng United Nations Security Council. Bukod sa mga sample ng anthrax at iba pang chemical weapon, itinuro rin ni Powell sa isang video ang lugar na pinagtataguan ng mga chemical. Iyon umano ang gagamitin ng Iraq bilang &amp;quot;pamuksa sa sangkatauhan&amp;quot;. Bagamat hindi pa rin naman kumbinsido ang UN sa mga ipinakitang ebidensiya, marami rin naman ang naniniwala na mayroon ngang itinatagong &amp;quot;weapons of mass destruction&amp;quot; (WMD) ang tinagurian nilang &amp;quot;ulol na lalaking&amp;quot; si Saddam Hussien. At kahit na tumutol na ang UN sa pagsalakay ng US at Britain, hindi nakinig ang dalawang higanteng bansa. Kumalat sa buong mundo ang protesta na huwag ituloy ang paggiyera sa Iraq. Ang mga Pinoy na kontra sa giyera, ay nakipagpatintero sa mga pulis. Marami ang pumutok ang ulo sa hampas ng truncheons. Pero ang protesta at kung anu-ano pang drama ay nawalang saysay. Kailangang madis-armahan si Saddam sapagkat nanganganib ang buong mundo. Dapat wasakin ang WMD! Umarangkada ang koalisyon ng mga bansa at nakiisa sa pakikidigma sa Iraq. Isa ang Pilipinas sa mabilis na sumuporta na kailangan na ngang dis-armahan si Saddam. Noon pa man, lantaran na ang pakikisimpatya ng Pilipinas sa US. Nagsimula nang salakayin ng mga terorista ang US noong September 11, 2001. Nasa ika-12 araw na ang digmaan. Marami na ang namamatay sa magkabilang panig. Marami na ang nawawasak na ari-arian. Bilyong salapi na ang nasasayang dahil sa pagsunog sa mga oil wells. Hindi na mabilang ang mga nasusugatan at karamihan ay mga inosenteng bata. Inamin naman ni US President George W. Bush at British Prime Minister Tony Blair na matatagalan pa ang giyera. Nagdagdag pa ng mga sundalo ang US at Britain. Pero nasaan ang WMD na unang dahilan ng US kaya sinalakay ang Iraq? Bakit hindi makita ng sopistikadong gamit ng US at Britain? Kung walang WMD ang Iraq, malaking kahihiyan ang mangyayari. Kamumuhian ang US at Britain sa ginawa nilang pagsalakay sa Iraq. At siyempre, sa pagkondena sa US, kasamang babatuhin ang Pilipinas sapagkat kasapi ng koalisyon. Ang paghahanap sa WMD ang dapat pagbuhusan ng pansin ng koalisyon para maging makatwiran ang pakikipag-giyera sa Iraq at nang hindi maakusahang mamamatay-tao.</body>
<link>http://www.philstar.com/Article.aspx?articleId=201103&amp;publicationSubCategoryId=94</link>
</article>
<article>
<title>Tirisin mo na si Buboy Go, Sec. Lina!</title>
<author>BANAT NI BATUIGAS ni Bening Batuigas</author>
<date>
<month>April</month>
<day>02</day>
<year>2003</year>
</date>
<body>MARAMING magulang ang humikayat kay Interior Secretary Joey Lina na makialam na para sugpuin ang problemang inihatid ni Buboy Go, ang hari ng video karera sa Maynila. Ayon sa mga magulang, ito na ang pagkakataon para ipakita ni Lina na ang kinabukasan ng sambayanan ang ipinaglalaban niya at hindi ang bulsa ng iilan, he-he-he. Kasama na ang bulsa ng kanyang mga tauhan, di ba Atty. Morga Sir? Hiniling ng mga magulang na tirisin ni Lina si Buboy Go bago niya lisanin ang kanyang puwesto dahil sa kapalpakan ng jueteng campaign niya. Nitong mga huling araw naman, nagsumbong sa akin ang mga magulang na nagyayabang daw si Buboy Go na wala raw Herodes na kayang ipasara ang ilegal niyang negosyo. Kung sabagay, may katwiran si Buboy Go na magyabang dahil napatunayan na ito bunga sa hindi pagkibo nina Manila Mayor Lito Atienza at Chief Supt. Pedro Bulaong, hepe ng Western Police District (WPD) at NCRPO Chief Dep. Dir. Gen. Reynaldo Velasco, di ba mga suki? Imbes kasi na iutos na hulihin at kumpiskahin ang mga makina ni Buboy Go ang nangyari ay itiniklop lamang niya ang kanyang mga video karera, na ibig sabihin may kakutsaba talaga siya sa mga opisina ng tatlo, yan ang pahayag ng mga apektadong magulang. Ang balitang galing sa bibig mismo ni Buboy Go ay kung hindi raw niya kayang maniobrahin sa ilalim para matigil ang pagbubulgar sa makina niya eh doon naman siya sa itaas kikilos. Sinabi naman ng mga nakausap kong pulis, si Insp. Benny Go, na umanoy dating motorcycle escort ni Bulaong ay sinibak na rin sa puwesto. Ayon sa kanila, si Insp. Go ang naglalakad ng lingguhang intelihensiya ng kapatid niyang si Buboy Go at maging ang nakikipag-usap kapag may problema ito. Sa pagsibak kay Insp. Go, ibig sabihin malinis na naman ang kapaligiran ni Bulaong at wala nang ebidensiya para isabit siya kay Buboy Go, di ba mga suki? Kaya kung hindi siya puwede sa Region 3 dahil sa mga reklamo ng mga junior officers ng PNP eh baka isalya si Bulaong sa Region 7 sa Cebu o Region 6 sa Iloilo, anang mga nakausap kong pulis. Puwede, di ba mga suki? Sa parte naman ni Lina, dapat alamin niya kung may kinalaman talaga itong sina Mayor Atienza, Bulaong at Gen. Velasco sa operation ng makina ni Buboy Go. Lapatan niya ng kaukulang kaparusahan ang tatlo kapag may nakuha siyang ebidensiya.</body>
<link>http://www.philstar.com/Article.aspx?articleId=201241&amp;publicationSubCategoryId=94</link>
</article>
<article>
<title>Giyera sa Iraq: Sino ang kawawa?</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>02</day>
<year>2003</year>
</date>
<body>WALANG-KASING sama ang digmaan. Mapanganib. Hindi makatao. Sobrang mapamuksa. Kapag ang isang bansa ay nasa state of war, animoy nakakulong ito sa isang nagliliyab na impiyerno na ang mga panaghoy, pagmamakaawa at pagsisisi ay walang katapusan. Ang digmaan sa Iraq ay katha, ginawa at pinatutupad nina US President George W. Bush at ni Pres. Saddam Hussein ng Iraq. Sila ang magkaaway. Sila ang magkatunggali. Sila ang nagbabanggaan subalit hindi naman sila ang labis na apektado. Ang nagdurusa ay mga sundalo at mga sibilyan. May 12 milyong bata sa Iraq ang apektado ng giyera. Hangad ni Bush na mapaalis ang mga mapaminsalang sandatang nuclear at biochemical ng Iraq. Tumanggi naman ang Iraq na meron silang weapons of mass destruction. Patuloy ang pagdurog sa Iraq. Maraming buhay na ang nasasayang at pati mga ari-arian. Ang mga palasyo at matatandang gusali na simbolo ng walong libong taong kasaysayan ng Iraq ay durog na. Ibat iba ang paninindigan. Merong pabor at kontra sa pag-atake sa Iraq ng Amerika at mga bansang kasanib sa coalition of the willing. Marami ang nangangamba na ang giyera sa Iraq ang maghuhudyat ng World War III na hahantong sa pagkagunaw ng mundo. Harinaway huwag itong ipahintulot na mangyari ng Diyos. Huwag tayong tumigil sa pagdarasal para sa kapayapaan.</body>
<link>http://www.philstar.com/Article.aspx?articleId=201254&amp;publicationSubCategoryId=94</link>
</article>
<article>
<title>Bakit nagpagaling si Jesus sa Sabbath?</title>
<author>ALAY DANGAL ni Fr. Jose C. Blanco, S.J.</author>
<date>
<month>April</month>
<day>02</day>
<year>2003</year>
</date>
<body>SA Ebanghelyo ni Juan (Jn. 5:17-30) maagang nakipagtalo si Jesus sa mga Judio. Basahin kung bakit. &amp;quot;Kayat sinabi sa kanila ni Jesus, Ang aking Amay patuloy sa paggawa, at gayon din ako. Lalong pinagsikapan ng mga Judio na patayin siya, sapagkat nilabag na niya ang batas tungkol sa Araw ng Pamamahinga ay sinasabi pa niyang ang Diyos ang kanyang Ama, at sa gayoy ipinapantay ang sarili sa Diyos. &amp;quot;Kayat sinabi sa kanila ni Jesus, Dapat ninyong malaman na walang ginagawa ang Anak sa kanyang sarili lamang; ang ginagawa lamang niyay ang nakikita niyang ginagawa ng Ama. Ang ginagawa ng Ama ay siya ring ginagawa ng Anak. Sapagkat minamahal ng Ama ang Anak, at ipinakikita sa Anak ang lahat ng ginagawa niya. At higit pa sa mga ito ang mga gawang ipakikita sa kanya ng Ama at manggigilalas kayo. Kung paanong binubuhay ng Ama ang mga patay, gayon din naman, bubuhayin ng Anak ang sinumang nais niyang buhayin. Hindi humahatol kaninuman ang Ama. Ibinigay niya sa Anak ang buong kapangyarihang humatol upang parangalan ng lahat ang Anak, tulad ng kanilang pagpaparangal sa Ama. Ang hindi nagpaparangal sa Anak ay hindi nagpaparangal sa Amang nagsugo sa Anak. &amp;quot;Sinasabi ko sa inyo: Ang nakikinig sa aking salita at nananalig sa nagsugo sa akin ay may buhay na walang hanggan. Hindi na siya hahatulan kundi inilipat na sa buhay mula sa kamatayan. Tandaan ninyo: Darating ang panahon - ngayon na nga - na maririnig ng mga patay ang tinig ng Anak ng Diyos at ang makinig sa kanya ay mabubuhay. Ang Ama ang may kapangyarihang magbigay-buhay at ang Anak ay binigyan niya ng kapangyarihang magbigay-buhay. Binigyan din siya ng kapangyarihang humatol sapagkat siya ang Anak ng Tao. Huwag ninyo itong pagtakhan, sapagkat darating ang oras na maririnig ng mga patay ang kanyang tinig. Silay muling mabubuhay at lalabas sa kinalilibingan nila. Lahat ng gumawa ng mabuti ay pagkakalooban ng buhay na walang hanggan at lahat ng masama ay parurusahan. &amp;quot;Wala akong ginagawa sa sarili ko lamang. Humahatol ako ayon sa sinasabi sa akin ng Ama, kayat matuwid ang hatol ko; hindi ang sarili kong kalooban ang aking sinusunod kundi ang kalooban ng nagsugo sa akin.&amp;quot; Ang dahilan kung bakit nagpapagaling si Jesus sa Sabbath o Araw ng Pamamahinga ay sapagkat ang Ama ay gumagawa sa Sabbath. Bagamat ang mga tao ay di-dapat magtrabaho o gumawa sa Sabbath, ang Ama ay gumagawa sa Sabbath. May mga taong ipinapanganak sa Sabbath. Ito ay gawa ng Ama. May mga tao ring namamatay kung Sabbath. Gawa rin ito ng Ama. Kung kayat si Jesus ay nagpapagaling din sa Sabbath. Dito, nakikita rin ng mga Judio ang mas malaki pang pagkakasala ni Jesus. Ginagawa niyang kapantay ang sarili sa Ama. Ito ay kalapastanganan, para sa mga Judio. Tinatawag ni Jesus na kanyang Ama ang Diyos. At ang Ama ay nagbigay sa Anak ng kapangyarihang pagharian ang buhay at kamatayan. Kung kayat sa mga Judio, malinaw na si Jesus ay nagkakasala - ang paglabag sa Kautusan tungkol sa Sabbath at pagpapalagay sa kanyang sarili bilang kapantay ng Diyos. Ang mga ito ang dahilan kung bakit binalak ng mga Judio na patayin si Jesus. At hindi sila titigil hanggat di-naipapako si Jesus sa krus. Ito ang halagang pagbabayaran dahilan sa kanyang pagsasabi ng katotohanan.</body>
<link>http://www.philstar.com/Article.aspx?articleId=201263&amp;publicationSubCategoryId=94</link>
</article>
<article>
<title>Chiching ng mayor nilalapitan ng mga contractor para magpa-aprub ng kontrata</title>
<author>BALITANG SPECIAL ni Deo Macalma</author>
<date>
<month>April</month>
<day>03</day>
<year>2003</year>
</date>
<body>ALAM nyo bang ginagamit ngayon ng mga contractor ang chiching ng isang mayor upang mapabilis ang approval ni Mayor? Ayon sa aking bubuwit, happy birthday kay Sheila Policarpio, Eric Eugenio, Adora Alexis Cabuyadao, Thelma Cruz ng Pagcor; J.T. Canosa at Farah del Mundo ng Sta. Cruz, Laguna from Prof. Nenita and Nestor Papa. Congratulations kay Marx Jordan Urbano at Cherry Marie Santos ng Meycauayan College. * * * Alam nyo bang natutuwa ngayon ang ilang contractor sa isang City Hall sa Metro Manila dahli nakilala nila ang chiching ni Mayor? Ayon sa aking bubuwit, para umanong nakatuklas ng mina ang ilang contractor nang makilala at makaibigan ang chiching ni Mayor. Paano ba naman kasi, kapag sila ay nagpapa-aprub ng mga project o kaya sumisingil ng bayad sa mga proyekto ay nahihirapan sila pagdating sa mayor. Andoon yung pinapahirapan sila o kaya ay tinataguan. Baka naman hindi nila napagkakasunduan nang mabuti yung komisyon ni Mayor. * * * Ayon sa aking bubuwit, dahil nahirapan ang ilang contractor sa masungit na mayor, sila ay naghanap ng magaling na padrino. Aba, ang nakuhang padrino, este padrina pala ay ang chiching ng city mayor. Kung noon ay hirap na hirap silang makapasok sa opisina ni Mayor para magpapirma o maningil, ngayon naman ay wala na silang kahirap-hirap. Kasi nang makaibigan nila ang chiching ni Mayor, siya na mismo ang nagpapirma sa kanyang matandang lover boy. Ang dialog nga nung chiching nang unang magpapirma itong chiching ni Mayor eh... &amp;quot;Akina, akong bahala diyan, isang suso lang yan!&amp;quot; Hanep, ano kaya ang kinalaman ng kanyang suso sa pagpapirma kay mayor. Ano yan, isang pirma, isang &amp;quot;dudo&amp;quot;? * * * Ayon sa aking bubuwit, matapos ngang kunin nitong chiching ni Mayor ang papeles sa mga contractor ay naayos kaagad. Ayon sa aking bubuwit, ang chiching ng city mayor sa Metro Manila na kinaibigan ng mga contractor upang makakuha ng mga kontrata at makasingil nang walang kahirap-hirap ay si... Siya ay paga-Karen na, kuwarenta hanggang kuwarentay singko anyos na pero may asim pa rin. Siya ay itago na lang natin sa pangalang Ms. N. as in Nimfa. At ang mayor na lover boy naman ni Ms. Nimfa ay walang iba kundi si... Siya ay may naka-pending na kaso ng annulment case sa hukuman. Hiwalay sa misis. Siya ay walang iba kundi si... Metro Manila City Mayor P. as in Palikero.</body>
<link>http://www.philstar.com/Article.aspx?articleId=201370&amp;publicationSubCategoryId=94</link>
</article>
<article>
<title>Reklamo sa nabiling townhouse unit</title>
<author>IKAW AT ANG BATAS ni Atty. Jose C. Sison</author>
<date>
<month>April</month>
<day>03</day>
<year>2003</year>
</date>
<body>KASO ito ni Gerry na bumili ng isang townhouse mula sa FRC Realty. Ayon sa bilihan, magbabayad si Gerry ng buwanang hulugan (installment) na P9,304.00 sa loob ng 48 buwan. Kaya, nag-isyu si Gerry ng 48 na postdated na mga tseke at nagsimulang tumira sa nabiling unit. Napansin ni Gerry na hindi pa kumpleto at marami ang depekto ng nabiling unit. Nagreklamo siya sa FRC subalit hindi siya pinansin nito. Kaya napilitan siyang magpadala ng dalawang notaryadong abiso kung saan ihihinto niya ang pagbabayad ng hulog dahil hindi ito sumunod sa HLURB batay sa Presidential Decree 957. Nagsampa rin si Gerry ng reklamo sa Housing and Land Use Regulatory Board (HLURB) kasama ang 14 pang nakabili ng unit. Natuklasan ng HLURB na hindi kumpleto ang proyektong townhouse kaya iniutos nito sa FRC na tapusin ito. Habang dinidinig ang kaso at kahit na may notaryadong abiso, ipinagpatuloy pa rin ng FRC na ipalit sa banko ang mga inisyung tseke ni Gerry. Pinatigil ni Gerry sa banko ang pagpapalit ng FRC at iminungkahi sa kanya na isara na lamang niya ang kanyang checking account na may balanse na P150,000.00 At dahil tumalbog ang mga tsekeng hawak ng FRC, kinasuhan nito sa Gerry ng paglabag ng Bouncing Checks Law. Nahatulan si Gerry at nasentensiyahan ng 30 araw bawat kaso ng tsekeng tumalbog. Ayon sa CA, hindi maaaring maging basehan ni Gerry ang PD 957, upang isarado ang kanyang checking account at magpadala ng notaryadong abiso para itigil ang pagbabayad ng kanyang obligasyon. Tama ba ang CA? Mali. Sa kasong ito, hindi napatunayan ang mga elemento ng BP 22. Nang mag-isyu si Gerry ng mga tseke, may sapat siyang pondo na P150,000.00. Tumalbog ang tseke na ipinapalit ng FRC dahil ipinasarado ni Gerry ang kanyang account base sa report ng HLURB na lumabag ang FRC sa PD 957. Ayon din sa artikulo 11 (5) ng Kodigo Penal, may karapatan at sapat na dahilan si Gerry na ipasarado ang kanyang checking account kaya wala siyang magiging kriminal na pananagutan. Ang kanyang karapatan bilang nakabili ng unit ayon sa PD 957 ay sapat na depensa sa mga kasong isinampa sa kanya. Kaya, si Gerry ay napawalang-sala (SyCip, Jr. vs. Court of Appeals 328 SCRA 447).</body>
<link>http://www.philstar.com/Article.aspx?articleId=201387&amp;publicationSubCategoryId=94</link>
</article>
<article>
<title>Ningas-kugong ugali ng mga Pinoy, patuloy</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>04</day>
<year>2003</year>
</date>
<body>TATAK na ng mga Pilipino ang ningas-kugong ugali. Nakikita ang pagkakaroon ng masidhing interes at enthusiasm sa simula subalit habang tumatagal, naglalaho ang hangarin at nauuwi sa wala. Kulang ang espasyo ng pitak na ito kung iisa-isahin ang mga proyekto, panukala at mga programa na inilunsad ng mga taong gobyerno sa simula subalit wala ring nangyari sa katagalan. Ang sinimulan kong proyekto na naging ordinansa sa Quezon City tungkol sa no smoking sa mga pampublikong lugar gaya ng mga restawran, sinehan at maging sa mga sasakyan ay mainit na tinanggap noong una subalit masakit tanggapin na hindi nabigyan ng ngipin ang ordinansang ito ngayon. Ang jaywalking, no loading and unloading, no parking at pagbabawal ng pagtatapon ng sigarilyo at iba pang basura sa daan ay sa umpisa lang naimplementa ngunit naging ningas-kugon lang. Ang panghuhuli sa matitigas ang ulong mga sidewalk vendors ay mukhang lumalamig na rin. Ang pag-iimbestiga sa lifestyle ng maraming taong gobyerno na yumaman dahil sa graft and corruption ay tila nakakalimutan na rin. Napatunayan na dahil sa kotongan at nakawan sa kabang-bayan kaya hindi tayo umaasenso. Kailangan ang aksyon at disiplina sa gobyerno. Marami pa ang mga dapat na ipatupad na nauuwi lang sa ningas-kugon. Dapat na anumang programa at ordinansa ay tuluy-tuloy at hindi sa umpisa lamang.</body>
<link>http://www.philstar.com/Article.aspx?articleId=201513&amp;publicationSubCategoryId=94</link>
</article>
<article>
<title>EDITORYAL  Ningas-kugon sa seguridad</title>
<author></author>
<date>
<month>April</month>
<day>05</day>
<year>2003</year>
</date>
<body>WALA pang maiturong suspect sa malagim na pambobomba sa Sasa wharf sa Davao City. May ipinalabas nang cartographic sketch ng lalaking suspect subalit wala pang katiyakan dito. Maingat na ang mga awtoridad sa pagsasabing mga rebeldeng Moro Islamic Liberation Front (MILF) ang may kagagawan gaya ng pagtuturo noong March 4 bombing sa waiting lounge ng Davao airport. May 16 na katao na ang namamatay sa panibagong pambobomba samantalang 50 ang malubhang nasugatan. Karamihan sa mga namatay ay walang kamuwang-muwang na bata. Pawang naghihintay ang mga biktima sa parating na barko galing Maynila nang sumabog ang bomba dakong 7:10 ng gabi noong Miyerkules. Wala pa ngang maituro ang mga awtoridad. Namamana pa sa dilim kung sino ba ang nasa likod ng malagim na pambobomba. Sa ganitong pangyayari, madali namang ibunton ang sisi sa ningas-kugong ugali ng mga namumuno sa pagmamantine ng seguridad. Mahusay lamang ang mga namumuno na maghigpit sa seguridad pagkalipas ng pambobomba. Kung kailan marami nang namatay at nasugatan saka maghihigpit. Ganyan ang ugali sa bansang ito ng mga namumuno, ningas-kugon sa pagpapatupad ng seguridad. Isang dahilan kung bakit maraming nasasayang na buhay. Nang maganap ang December 30, 2000 bombing dito sa Metro Manila na ikinamatay nang maraming tao, grabeng paghihigpit ang ipinatupad makaraan ang pangyayari. Lahat ng mga taong papasok sa mall, LRT, MRT, sinehan, buildings ay kinakapkapan. Ganoon din ang mga sasakay sa bus. Pinakalat pa noon ang mga marines sa kalsada para magbigay seguridad. Subalit makalipas lamang ang isang linggo, wala na ang paghihigpit. Balik na naman sa dating kaluwagan. Nawala na naman ang igting ng pagnanasang mabigyan ng seguridad ang taumbayan. Kilala si Davao City Mayor Rodrigo Duterte bilang matigas at palabang mayor. Madisipilina. Walang inuurungan. Walang kinatatakutan. Pero may kulang yata sa kanyang ipinakikitang pamamahala. Walang sapat na seguridad para mapangalagaan ang kanyang nasasakupan. Paano nakalusot ang suspect at nailagay ang bomba sa lugar na iyon? Ibig sabihin, walang mga pulis, guwardiya o barangay tanod sa lugar na karaniwang maraming tao. Nagpapakita lamang na ningas-kugon ang ginagawang pag-secure sa Davao. Kung ganito nang ganito ang mangyayari, marami pang inosenteng sibilyan ang magbubuwis ng buhay.</body>
<link>http://www.philstar.com/Article.aspx?articleId=201608&amp;publicationSubCategoryId=94</link>
</article>
<article>
<title>Aksidente sa highway</title>
<author>IKAW AT ANG BATAS ni Atty. Jose C. Sison</author>
<date>
<month>April</month>
<day>05</day>
<year>2003</year>
</date>
<body>SI Gerry ay may-ari ng isang Isuzu Elf na ginagamit niya sa pampasada at pambagahe. Minsan ay kinontrata siya ng isang banda para sa isang fiesta. Nakaalis na sila ng alas dose ng hatinggabi. Nakainom na si Gerry ng tatlong bote ng beer kaya mabagal ang kanyang pagmamaneho at dahil na rin sa madulas at madilim ang daan. Sa kanilang dadaanan, isang grupo naman ng 65 police trainees ang tumatakbo. Lahat ay nakasuot ng itim na t-shirt, itim na shorts at itim at berdeng sapatos. Sa hulihan ng grupong ito ang dalawang security guards na nakaharap sa mga dumarating na sasakyan upang magbigay ng senyales na iwasan ang kanilang linya. Alas tres na ng madaling-araw nang binabagtas na ni Gerry ang kanang linya kung saan din tumatakbo ang mga police trainees, nang biglang magpailaw ang sasakyan sa kabilang linya. Nasulo si Gerry kaya binigyan niya ito ng senyales na hinaan nito ang ilaw subalit hindi siya pinansin. Napilitan siyang bawasan ang takbo ng kanyang truck mula 80 sa 60 kph. Subalit bigla niyang narinig ang mga kalabog sa kanyang sasakyan. At dahil madilim at takot sa nangyari umuwi na lamang si Gerry. Nakita niya na nasira ang kanyang sasakyan. Nalaman din niya na nabangga niya ang mga police trainees. Hindi niya kasi nakita ng mga kaway ng kamay ng dalawang security guards kaya sunud-sunod niya itong nabangga. Labindalawa ang namatay, 11 ang malubhang nasugatan at 10 rin ang nagtamo ng sugat. Nahatulan ng mababang hukuman si Gerry at nasentensiyahan ng kamatayan. Ayon sa Korte, napatunayang may intensyon si Gerry na tamaan ang mga police trainees dahil sa halip na tapakan nito ang brake ng kanyang truck nang una nitong marinig ang kalabog, nagpatuloy pa itong magmaneho. At dahil madilim ang lugar at nakainom pa si Gerry ng alak, may motibo raw itong takutin ang mga tumatakbo. Tama ba ang Korte? MALI. Ang Korte dapat ay nagkaroon ng maingat na pagsaalang-alang ng mga ebidensya kung ang parusa nito ay kamatayan. Kung gustong takutin ni Gerry ang mga tumatakbo, wala itong kriminal na intensyong pumatay kaya aksidente ang nangyari. Madilim din ang daan at itim ang mga kasuutan ng mga police trainees. Hindi rin napatunayan na ang pagpatay sa mga pulis ay may pulitikang dahilan. At kung may ebidensya man, hindi dapat mahatulan si Gerry sa kasong murder kundi dapat ay sa kasong rebelyon. Dapat sana ay tinapakan ni Gerry ang brake ng sasakyan o kumaliwa sa kabilang linya nang marinig niya ang unang kalabog. Dapat din sana ay naging maingat ito sa pagmamaneho dahil madulas ang daan. At dahil napatunayang wala siyang pag-iingat, nahatulan siya sa kasong reckless imprudence resulting in multiple homicide with serious and less serious physical injuries. Ang kanyang sentensiya ay dapat na apat na taon hanggang 10 taong pagkakakulong; 10 bilang ng slight physical injuries na may dalawang buwang pagkakakulong bawat bilang nito at P50,000 bayad sa mga namatay (Pp. Vs. de los Santos 355 SCRA 415).</body>
<link>http://www.philstar.com/Article.aspx?articleId=201620&amp;publicationSubCategoryId=94</link>
</article>
<article>
<title>Bombahan sa Davao sugpuin kaagad</title>
<author>HALA BIRA! ni Danny Macabuhay</author>
<date>
<month>April</month>
<day>05</day>
<year>2003</year>
</date>
<body>NUNG isang araw narinig ko sa isang balikbayan na sinabi sa kanyang kamag-anak, o ayan, binobomba kayo kaliwat kanan kasi mahilig kayo sa mga bomba films. Siyempre, pabiro ito at ang tinutukoy ng balikbayan ay ang pagkahumaling ng mga Pilipino sa mga bold movies na nagiging parte na ng ating kultura. Kahit na anong gawin, ang mga bombang pelikula pa rin ang tinatangkilik at nagki-click sa talikya. Hindi ang tungkol sa mga malalaswang pelikula ang aking tatalakayin kundi ang nagaganap na sunud-sunod na bombahan sa Davao City. Napakaraming tao na ang namamatay at milyun-milyong halaga ng ari-arian ang nasisira na. Pati ang mga mosque ay hindi pinaligtas ng mga nasa likod ng mga nagpapasabog ng bomba. Mga Muslim at mga Kristiyano ang apektado ng mga kaguluhang ito. Malaking paghamon ang mga pangyayari sa mga awtoridad. Malaking kasiraan rin ito sa Davao City na malimit ipagmalaki ni Mayor Rodolfo Duterte na safest place in the Philippines. Ibat iba ang interpretasyon tungkol sa bombahang ito. Kanya-kanyang turuan. Hindi mo na tuloy malaman kung sino ang nagsasabi ng totoo at kung sino ang kani-kanilang pinagbabasehan. Naiintindihan ko kung bakit pinagtutuunan kaagad ng pansin ni President Gloria Macapagal-Arroyo ang malagim na pambobomba sa Davao. Gusto niyang masupil ito bago pa kumalat ito sa ibang bahagi ng ating bansa katulad ng Metro Manila. Dapat lamang na kumilos na kaagad ang pamahalaan upang hindi na madagdagan pa ng karahasan ang matagal nang naghihirap na bansa natin.</body>
<link>http://www.philstar.com/Article.aspx?articleId=201626&amp;publicationSubCategoryId=94</link>
</article>
<article>
<title>Religious war sa Davao City</title>
<author>ORA MISMO ni Butch M. Quejada</author>
<date>
<month>April</month>
<day>05</day>
<year>2003</year>
</date>
<body>TUMINDI ang upakan sa Davao City matapos pasabugin ng mga gagong terorista ang isa sa mga daungan sa Sasa wharf sa nasabing lugar. Patay ang 15 katao at 50 ang nasugatan. Mga inosente ang mga biktima. Dahil ipinakita lamang ng mga gagong terorista ang kanilang kawalanghiyaan na wala silang sinisino sa kanilang adhikain na pumatay ng kahit na sino. Halos sumabog ang dibdib ng mga pamilya ng mga Kristiyanong namatay hindi nila maubos maisip kung bakit ang mga mahal nila sa buhay ang binalingan. Ganito rin ang nangyari sa Davao International Airport, pinasabog din ng mga terorista ang isang waiting shed na puno ng welcomers. Hindi biro ang namatay at nasugatan. Sandamakmak na Kristiyano ang umiyak dahil sa pangyayari. Noong Huwebes ng madaling araw binanatan ng hindi kilalang grupo ang Mosque sa Davao, salamat kay Allah at walang namatay o nasugatang tao dito. Kailangan tapusin sa lalong madaling panahon ang problema sa Davao. Ratratin ang mga gagong terorista. Palakasin ang intelligence network dagdagan ang chapit para sa pagkuha ng information. Huwag ibulsa ang pitsa ibigay ng ayos sa intelligence community. Huwag nating hintayin pang magkaroon ng religious war porke hindi biro ito. Bakit parang galit na galit ang mga terorista sa Davao City? tanong ng kuwagong sepulturero. Hinahamon yata nila talaga si Davao City Mayor Rudy Duterte? sagot ng kuwagong SPO-10 sa Crame. Mahirap ito mukhang lalala ang sitwasyon dito. Sana huwag naman, anang kuwagong CO2-10 sa Aguinaldo. Ano ang magandang gawin? Dasal tayo! Saan? Sa Diyos! Sa Diyos ng ano? Kung saan ka naniniwala, kamote.</body>
<link>http://www.philstar.com/Article.aspx?articleId=201631&amp;publicationSubCategoryId=94</link>
</article>
<article>
<title>EDITORYAL  Papatulan ba uli si Mawanay?</title>
<author></author>
<date>
<month>April</month>
<day>06</day>
<year>2003</year>
</date>
<body>NAPAGLALANGAN ni Ador Mawanay ang Senado noong 2001. Inimbestigahan ng Senado si Mawanay pagkaraang isangkot nito si Sen. Panfilo Lacson sa maraming kaso, katulad ng drug trafficking, kidnap for ransom at money laundering. Nagkaroon ng matinding balitaktakan sa Senado. Umubos nang napakaraming oras at hindi na naharap ng mga magigiting na senador ang mga trabahong dapat gawin para sa kapakanan ng taumbayan. Inagaw ng mga pagtatapat ni Ador. Ngayong bawiin ni Mawanay, ang mga akusasyon kay Lacson, gumigiri na naman ang mga senador na kasuhan siya ng perjury. Panibagong balitaktakan na naman at pagsasayang ng oras? Sinabi kamakalawa ni Sen. Robert Barbers, chairman ng committee na nag-gisa noon kay Mawanay na binabalak niya itong kasuhan dahil sa pagbawi ng pahayag. Sinabi ni Barbers na nagkamali si Mawanay kung inaakala nitong nagkaroon ng &amp;quot;loopholes&amp;quot; ang pag-iimbestigang ginawa sa kanya noon. Malaking pagkakamali ang binabalak ng Senado kung magkakaroon na naman ng panibagong pag-iimbestiga o pagpa-file ng kaso kay Mawanay. Tama na ang isang pagkakamali. Mas makabubuti kung ang haharapin ng mga magigiting na senador ay paglikha ng mga batas na magbibigay-ginhawa sa mga mahihirap. Patuloy ang paglaganap ng krimen, mataas na singil ng koryente at tubig, bombahan, pagkalat ng sakit na Severe Acute Respiratory Syndrome (SARS) at marami pang iba. May mapapakinabang ba kung halukayin ang kaloob-looban ng lalaking paiba-iba ang sinasabi? Ipaubaya sa iba ang paghalukay sa katauhan ni Mawanay, hindi ang Senado na kailangan ng taumbayan sa kasalukuyan. Muling sumulpot si Mawanay sa publiko noong Huwebes, sa pamamagitan ng isang press conference na inorganisa ng Puersa ng Masang Pilipino. Iba na ang kaanyuan ni Mawanay at mas malumanay ang tinig nang bawiin ang mga naunang paratang kay Lacson. Kasunod nang pagbawi ay ang panibagong akusasyon naman sa ibang tao ang kanyang sinimulang ikuwento. Pagkatapos linisin si Lacson, pumulandit ang putik sa bibig ni Mawanay at ibinuga kay First Gentleman Mike Arroyo. Panibagong imbestigasyon na naman ang gusto niyang ipahiwatig. Kakasawa na ang takbo ng istorya na sa dakong huli wala rin namang nangyayari. Isang malaking pagkakamali kung papatulan pa ang mga nililikhang kuwento ni Mawanay. Dapat nang magkaroon ng aral ang Senado. Minsan nang napaglalangan, at hindi na ito dapat pang maulit.</body>
<link>http://www.philstar.com/Article.aspx?articleId=201731&amp;publicationSubCategoryId=94</link>
</article>
<article>
<title>Pagpapahalaga sa mga Bayani</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>06</day>
<year>2003</year>
</date>
<body>SA darating na Miyerkules ay National Heroes Day at akma at napapanahon ang pagkaka-apruba ng panukalang-batas na naglalayong magtayo ng mga libingan ng mga bayani sa ibat ibang dako ng Pilipinas. Si Representative Tomas Dumpit ng La Union ang author at sponsor ng House Bill 2479 at 2647 na pinagtibay ng House Committee on veteran affairs. Layunin ng HB 2479 na magtayo ng libingan ng mga bayani sa bawat rehiyon. Dito ilalagak ang mga labi ng mga beterano, military personnel at mga lingkod-bayan samantalang ang HB 2647 naman ay naglalayon ng pagtatayo ng isang Heroes Hall sa bawat rehiyon. Ayon sa kongresista, nag-iisa lamang ang national cemetery sa Fort Bonifacio. Siksikan na rito at ang mga pamilya ng mga beterano na nasa mga probinsiya ay nahihirapang dalawin ang kanilang mga yumao. Dahilan din ito kaya maraming mga beterano ang inilibing at inililibing sa mga pribadong sementeryo sa ibat ibang dako ng Kapuluan. Maraming pamilya ng mga beterano, mga sundalo at mga nagtatrabaho sa sandatahang-lakas ang nagpapasalamat at nagpahayag ng suporta sa mga panukalang-batas na inihain ni Dumpit.</body>
<link>http://www.philstar.com/Article.aspx?articleId=201763&amp;publicationSubCategoryId=94</link>
</article>
<article>
<title>Commissioner Andrea inutil ka ba?</title>
<author>AKSYON NGAYON! ni Al G. Pedroche</author>
<date>
<month>April</month>
<day>07</day>
<year>2003</year>
</date>
<body>&amp;quot;KAYA nga ba ayaw kong humuli ng big fish eh.&amp;quot; Iyan raw ang naibulalas ni Bureau of Immigration Commissioner Andrea Domingo kaugnay ng kaso ni Leonardo Villalon, alias Leon Chua, ayon sa aking surot sa naturang ahensya. Kasi raw, kadadakip pa lang ni Chua ay marami nang politikong umarbor dito. Si Chua ang napabalita ilang linggo na ang nakararaan na Chinese national na dinakip ng BI dahil isang illegal alien na malayang nakapagnegosyo at naging multi-bilyonaryo sa kanyang kompanyang Semicon. Kahit dito ipinanganak, napatunayang kapwa purong Intsik ang mga magulang ni Chua at ni minsay hindi naging Pilipino ang lekat. Malakas daw sa ilang matataas na opisyal ng gobyerno ang Tsekwang ito. Baka malakas maglagay. Kung bilyun-bilyong piso nga naman ang kinikita, putung-puto ang magtapon ng ilang milyon, di ba? Kabilang umano sa mga umarbor kay Chua nang itoy madakip ay si Rep. Willie Villarama ng Bulacan. At marami pa tayong naisulat sa ating kolum sa ating sister paper na PM (Pang-Masa), kung papaano nakalusot sa deportasyon itong si Chua. Kung sa &amp;quot;magkanong dahilan&amp;quot; niya nabili ang kanyang kalayaan. Ngayoy wala na tayong naririnig na follow-up story tungkol dito. Naligwak na ba (whitewash) ang kaso? Pinupuna natin ito dahil hindi makatarungan sa mga tunay na Pinoy na nagnenegosyo sa matuwid na paraan. Yung palay may mga illegal na tulad ni Chua na ka-kompitensya nila. Pananagutan ng gobyerno na protektahan ang mga mamamayan nito. Tila hindi kaya ni Commissioner Domingo ang kanyang trabaho. Kung madali siyang matameme ng mga impluwensyal na tao sa itaas, palagay koy mag-esep-esep na siya kung patuloy niyang pamumunuan ang isang ahensyang kung sinu-sinong sindikato ang kumokontrol.</body>
<link>http://www.philstar.com/Article.aspx?articleId=201877&amp;publicationSubCategoryId=94</link>
</article>
<article>
<title>Maging tapat sa ulat coronavirus</title>
<author>SAPOL ni Jarius Bondoc</author>
<date>
<month>April</month>
<day>07</day>
<year>2003</year>
</date>
<body>NAHAWA na kaya ang gobyerno ng Pilipinas sa komunistang rehimen sa China? Sa dahilang mapaglihim, inefficient at kulang-kaalaman, matagal itinago ng gobyernong-China ang pagkalat ng Severe Acute Respiratory Syndrome sa Guangdong. Natunton na ng World Health Organization na sa southern city nga nagmula ang SARS, dahil karamihan ng mga unang natalang nagkasakit o namatay ay pumasyal doon. Pero panay ang deny ng China nung una: kesyo dalawa lang daw ang nagkasakit simula Nobyembre, at walang patay. Kamala-mala mo, halos 900 na pala talaga ang na-ospital, at mahigit 40 ang patay. At umamin lang sa wakas ang China nang mapabalitang natuklasan na ang coronavirus na sanhi ng SARS at malapit nang magkaroon ng gamot. Sa Pilipinas hanggang nitong weekend, panay ang sabi ng mga tourism officials na SARS-free ang bansa, kaya halinat pumasyal dito. Ang mga health officials, panay ang sabi na handa sila, pero wala pang beripikadong kaso ng SARS. Dalawang araw nang ni-report ng WHO na dalawang-dosenang kaso na ang natuklasan nito, zero pa rin ang bilang ng health department. Kung hindi pa umamin ang mga kamag-anak ng isang namatay sa SARS sa Central Luzon, hindi pa rin siguro aako ang department. Bakit kaya? Ang mga opisyal-komunista sa China, likas na malihim at ugaling conspiratorial ang mga opisyal-komunista-kaya sadyang tinago ang SARS reports. Bukod doon, mahinang mag-detect ang mga doktor nila ng virus, at palpak naman sa pagtatala ang mga ospital. Hindi naman siguro conspiratorial, kulang-kaalaman o inefficient ang ating mga health workers. Pero naging mapaglihim din sila, para raw hindi mag-panic ang publiko. Maling katuwiran yon: Nagpa-panic ang tao kung kulang ang kaalaman sa isang bagay o sitwasyon. * * * Abangan: Linawin Natin, Lunes, 11 p.m., sa IBC-13.</body>
<link>http://www.philstar.com/Article.aspx?articleId=201883&amp;publicationSubCategoryId=94</link>
</article>
<article>
<title>Mawanay madulas</title>
<author>SAPOL ni Jarius Bondoc</author>
<date>
<month>April</month>
<day>08</day>
<year>2003</year>
</date>
<body>SABI ko na nga ba nung una pa lang lumitaw itong si Ador Mawanay, kung wala itong sayad e tiyak na pakawala ito ni Sen. Ping Lacson. Kaya sa dinami-dami ng expos&amp;eacute; ko, hindi ko ginamit ang impormasyon niya. Tinanong ko noon pa si Arnold Clavio ng DZBB kung anong tingin niya kay Mawanay, na unang lumitaw sa radio program niya nung 2001. &amp;quot;Ewan ko,&amp;quot; sabi ni Arnold, &amp;quot;tumawag lang siyat humingi ng tulong dahil may death threats daw. Pinakinggan ko ang salaysay. Pero winarningan ako ni Sen. Ernie Maceda na mag-ingat sa mga taong planted ng politiko.&amp;quot; Ipapakilala sana ni Arnold sa akin ang subject, pero sabi ko huwag na. Masama ang kutob ko. Matagal na akong investigative columnist, at kahit papanoy matalas na ang hunches ko. Malabo kasi ang unang kuwento ni Mawanay. Kesyo point-man daw siya ni Lacson sa smuggling ng kotse, Maling at electronic gadgets. Pinalabukan pa niya: Kesyo bumili sa kanya si Sen. Loren Legarda ng 3,000 smuggled cellphones, na dineliver niya sa isang van sa gilid ng Cultural Center para ilipat sa Pajero ni Loren. Binayaran daw siya ng cash, pero wala siyang katibayan. Binuking siyang bulaan sa simpleng tanong: Papano nagkasya sa van ang 3,000 boxes ng cellphones na halos sinlalaki ng kahon ng sapatos? Minsang in-interview ko si Col. Vic Corpus sa ISAFP headquarters nun ding 2001, lumitaw si Mawanay na nasa-custody niya. Nagkuwento agad ito na kesyo alam niya ang million-dollar deposits ni Lacson sa US dahil inutusan siya minsang mag-withdraw sa banko sa Manila para ihatid sa New York. Naudlot nga lang daw sa last minute ang misyon. Paglabas ko sa silid nasalubong ko si Mary &amp;quot;Rosebud&amp;quot; Ong na agad bumulong na mag-ingat ako kay Mawanay. Nagsalaysay daw kasi ito na dati na silang magkakilala, miski hindi naman, at marami pang fake info. Bumalik ako sa silid dahil naiwan ko ang cellphone ko sa mesa. Kinagabihan, nagtete-text sa akin ng kung anu-anong info si Mawanay. Kinalikot pala ang cellphone ko para kunin ang number. Ni-report ko kay Corpus kung ano ang ginawa sa akin ng planted sa opisina niya. Hayan, pati si First Gentleman Mike Arroyo, sinet-up ni Mawanay.</body>
<link>http://www.philstar.com/Article.aspx?articleId=201990&amp;publicationSubCategoryId=94</link>
</article>
<article>
<title>Mga magulang, isulat ang mga video karera sa inyong lugar at ipadala sa akin</title>
<author>BANAT NI BATUIGAS ni Bening Batuigas</author>
<date>
<month>April</month>
<day>09</day>
<year>2003</year>
</date>
<body>HULI man, kumilos na rin ang pulisya ng Maynila laban sa video karera ni Buboy Go at mga alipores niya at 25 makina ang nakumpiska noong nakaraang Lunes. Kahit paano, nabawasan ang pangamba ng mga apektadong magulang dahil kung kani-kanino na sila lumapit pero mukhang maimpluwensiya ang pera ni Buboy Go at mga kasamahan niya. Sa panibagong kampanya ng pulisya, nangako ang mga magulang na makipagtulungan sila para mapahinto na ang operasyon ng video karera sa Maynila at mabawasan na ang bilang ng adik sa lansangan, anila. Suportahan ko kayo diyan. Pero si Buboy Go ay hindi tumitigil para makumbinsi tayo na tigilan na ang pagbubulgar ng negosyo niya para tumining nga. Ang huling balita ko, nagkikita sa isang nightclub sa Pasay City ang mga alipores sa media ni Buboy Go para planuhin ang mga susunod na hakbang nila. Ibubulgar din natin sila sa hinaharap mga suki. Labimpitong video karera ang nakumpiska ni Supt. Romulo Sapitula, ang hepe ng District Police Intelligence Unit (DPIU) sa WPD noong Lunes, Ganoon na rin ang bilang ng taong kinasuhan dahil nga sa pagmimintina ng video karera sa kanilang lugar. Ang mga makina ay sinunog ni Sapitula sa isang bakanteng lote sa resettlement area sa Smokey Mountain. Ang tropa naman ni PO3 Rolly Ba&amp;ntilde;ez, ng District Intelligence and Investigation Division (DIID) ay nakakumpiska ng walong makina kinahapunan naman. Tuloy-tuloy ang kampanya nina Ba&amp;ntilde;ez at ire-report natin sa pitak na ito ang resulta sa susunod nating mga kolum. Hindi pa matiyak nina Sapitula at Ba&amp;ntilde;ez kung sinu-sino ang mga may-ari ng makina na nakumpiska nila. Kung sabagay, hindi na importante kung sino ang may-ari dahil ang kailangan lang makita ng mga magulang eh may ginagawang aksiyon ang pulisya sa problemang ipinararating nila. Maliban kay Go ang iba pang operators ng video karera sa Maynila ay itong sina Randy Sy, Romy Gutierrez, pulis na si alyas Satcho, dula Torres at Neri na kolektor rin umano ng intelihensiya ng CIDG sa lokal at sa Camp Crame. Sa ngayon, hindi pa natin masabi kung totohanan na itong kampanya ng pulisya ng Maynila laban sa video karera. Pero mananatiling dilat ang mga mata ko mga suki at ibubulgar din natin kung moro-moro lang ito. Ganyan katindi ang isasagawa kong kampanya para labanan ang video karera hindi lang sa Maynila kundi sa iba pang lugar. Kayat kayo mga magulang diyan, kumuha na ng papel at lapis, isulat ang kinalalagyan ng video karera sa inyong lugar at ipadala sa akin at ilalapit natin sa kinauukulan para makumpiska nga ang mga yan, He-he-he! Wala kayong lusot mga video karera operators kapag nakipagtulungan na rin sa akin ang mga magulang sa ibang lugar. Pero kahit ginigipit na siya ng pulisya ng Maynila hindi naman magugutom si Buboy Go dahil marami pa siyang makinang nakalatag sa Cavite, sa boundary ng Maynila at Caloocan City at maging sa probinsiya lalo na sa bayan ng Roxas at Mansalay sa Mindoro, ayon sa mga pulis na nakausap ko.</body>
<link>http://www.philstar.com/Article.aspx?articleId=202113&amp;publicationSubCategoryId=94</link>
</article>
<article>
<title>Araw ng Kagitingan</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>09</day>
<year>2003</year>
</date>
<body>NGAYON ay ginugunita ng sambayanang Pilipino ang Araw ng Kagitingan na mas lalong kilala bilang Bataan Day. April 9, 1942 nang bumagsak ang Bataan sa kamay ng mga Hapones. Isinuko ni Amerikan General Edward King ang Bataan kay General Nakayoma na kumakatawan kay General Masahoru Homma, ang Japanese Commander-in-Chief. Ang Fall of Bataan ay ipinahayag sa Voice of Freedom na sinulat ng World War 2 veteran, journalist, educator at diplomat na si Salvador P. Lopez. Ito ay madamdaming binasa ng veteran radio announcer na si Norman Reyes. Kaugnay ng pagdiriwang ngayon ng Araw ng Kagitingan, muling ilalathala ng BANTAY KAPWA ang makasaysayang VOICE OF FREEDOM ni. S.P. Lopez. Batasan has fallen. The Philippine troops on this war-ravaged and blood stained peninsula have laid down their arms. With head bloody but unbound, they have yielded to the superior force and number of the enemy. The world will long remember the epic struggle that Filipino and American soldiers put up in the jungle fastness and along the rugged coast of Bataan Bataan has fallen  but the spirit that made it stand  a beacon to all the liberty-loving peoples of world-cannot fail.</body>
<link>http://www.philstar.com/Article.aspx?articleId=202125&amp;publicationSubCategoryId=94</link>
</article>
<article>
<title>EDITORYAL  Problema pa rin ang corruption</title>
<author></author>
<date>
<month>April</month>
<day>10</day>
<year>2003</year>
</date>
<body>HINDI pa rin nalulunasan ang corruption sa bansang ito. Sa kabila na maraming beses nang nagbanta si President Gloria Macapagal-Arroyo na dudurugin ang mga corrupt sa pamahalaan, hindi pa nakikita ang katuparan ng banta. Mas kumapal pa ang mga corrupt na nagpapasasa sa pera ng bayan. Sa isang survery, binanggit ang Bureau of Customs, Bureau of Internal Revenue at Department of Public Works and Highways sa mga pinaka-corrupt na departamento ng pamahalaan. Nang maupo si Mrs. Arroyo noong January 2001, ang pagsugpo na sa corruption ang kanyang naging bukambibig. Matatapos na ang termino niya sa June 2004 subalit ang mga corrupt ay nariyan pa rin. Nakababagabag na ang paglala ng corruption at maski ang US Ambassador na si Francis Ricciardone ay umangal noong July 2001 sapagkat maraming foreign investors ang nagreklamo sa kanya. Bunga aniya ng corruption, maraming dayuhang negosyante ang ayaw nang magtungo rito. Kamakailan, ipinahayag ng mga local businessmen, na isang special fund ang kanilang gagawin para matulungan ang pamahalaan na masugpo ang corruption. Payag na mag-contribute ang local business community ng two percent ng kanilang income para lamang mapondohan ang paglaban sa corruption. Sa isang ginawang survey ng Social Weather Stations (SWS) mula October 2002 hanggang February 2003, payag ang business community na mag-ambag ng kanilang pera madurog lamang ang katiwalian. Ang ganitong survey ay lumabas na rin noong 2001 at 2002 nang mag-survey ang SWS. Marami ang payag bastat mawala lamang ang corruption. Maging ang kanilang grupo ay hindi rin ligtas sa corruption. Sa pamamagitan lamang nang hindi pag-iisyu ng resibo, ay malaki na ang nadadaya sa gobyerno ng mga local na negosyante. Marami rin ang hindi nagbabayad ng tamang buwis at kung anu-ano pang masamang gawain. Sa ganitong sitwasyon, nagsasawa na ang mga local businessmen sa katiwalian at gusto naman nilang matahimik. Noong nakaraang taon, napabilang ang Pilipinas bilang isa sa mga corrupt na bansa. Ang ganitong kasamang imahe ang nag-udyok kay Mrs. Arroyo para itatag ang Presidential Anti-Graft Commission. Kasunod din nito ang pagkakaroon ng &amp;quot;lifestyle check&amp;quot; sa lahat ng mga opisyal ng gobyerno. Ang balak ng mga local na businessmen na mag-contribute para madurog na ang katiwalian ay isang magandang hakbang para ganap na madurog ang mga corrupt. Hindi naman dapat ipagwalambahala ng gobyerno ang lumalalang corruption.</body>
<link>http://www.philstar.com/Article.aspx?articleId=202219&amp;publicationSubCategoryId=94</link>
</article>
<article>
<title>Sapat na ang lagda ng isang lalaki</title>
<author>IKAW AT ANG BATAS ni Atty.Jose C. Sison</author>
<date>
<month>April</month>
<day>10</day>
<year>2003</year>
</date>
<body>ISANG lupa ang inaangkin ng mag-asawang Mando at Amelia kung saan matagal na silang naninirahan dito. Kinasuhan sila ni Dado dahil umuupa lamang daw dito ang mag-asawa. Pinaboran ng Korte si Dado at iniutos sa mag-asawa na lisanin na nila ang lugar maliban sa bahagi ng lupa na nabuo mula sa dagat. Nang maging pinal ang desisyon at nagbaba ang Korte ng demolisyon, nagpetisyon ang mag-asawa sa Court of Appeals. Tanging si Mando lamang ang lumagda sa Certificate of Non-Forum Shopping. Kinuwestiyon ito ni Dado. Ayon sa kanya, depektibo raw ang petisyon dahil ang lupang pinagtatalunan dito ay conjugal na pag-aari ng mag-asawa kaya dapat na pareho silang lumagda sa sertipikasyon. Tama ba si Dado? MALI. Ang petisyon kung saan si Mando lamang ang lumagda ay sapat na tumugon sa alituntunin ng non-forum shopping. Petisyon ito ng mag-asawa at tungkol ito sa conjugal nilang pag-aari. Ayon sa Kodigo Sibil, ang asawang lalaki ang tagapangasiwa ng conjugal na pag-aari. Sa lahat ng kaso na para sa interes nilang mag-asawa, maaaring siya na lamang ang lumaban dito. Kaya sapat na ang lagda niya sa petisyon nilang mag-asawa. Ayon naman sa Family Code, hindi tulad sa usaping paglilipat o pagbibili kung saan ang permiso ng mag-asawa ay kailangan, ang usapin sa pamamahala ay maaaring gawin na lamang ng isa sa kanila. Kaya, kahit na isa sa kanila ang lumagda sa nasabing petisyon. Bukod dito, ipinapalagay ng batas na may personal na kaalaman ang asawa sa kasong ito. Samakatuwid, ang sertipikong nilagdaan ni Mando ay sapat na. (Docena vs. Lapesura 355 SCRA 658)</body>
<link>http://www.philstar.com/Article.aspx?articleId=202234&amp;publicationSubCategoryId=94</link>
</article>
<article>
<title>Doktorang me asawa ang 'chiching' ng isang general</title>
<author>BALITANG SPECIAL ni Deo Macalma</author>
<date>
<month>April</month>
<day>10</day>
<year>2003</year>
</date>
<body>ALAM nyo bang may chiching na doktorang may-asawa ang isang tahimik na general? Ayon sa aking bubuwit, happy birthday kay Justice Vicente Mendoza ng Supreme Court; outgoing AFP Chief of Staff Gen. Dionisio Santiago, Sheila Policarpio, Nathan Cruz ng DZRH; Dra. Gigi David, Prof. Edwin Malabuyoc ng PUP-Sto. Tomas at Diosmarino Gupana ng Dinagat Island, Surigao del Norte. Congratulations kay ERC Chairman Manuel Sanchez. * * * Alam nyo bang may itinatago palang katulisan ang isang tahimik na general? Ayon sa aking bubuwit, tahimik subalit mapanganib pala sa chiching itong si General. Wala naman sanang problema kung magkaroon man ng chiching si General kung wala siyang &amp;quot;nasagasaan.&amp;quot; Ang kaso, ang nadale niyang chiching ay meron palang asawa. Ikaw talaga, General, ang dami naman kasing mga dalaga diyan eh may asawa pa ang kinalantare mo. Alam na kaya ito ng misis ni General? * * * Ayon sa aking bubuwit, matagal na rin palang inilihim ni General ang kanyang affair sa chiching. Kaya lang may kasabihan na wala yatang lihim na hindi nabubuking. Kung ang nasabing illicit affair ay nailihim sa mga miyembro ng Commission on Appointments kaya nakalusot ang promotions ni General. Hindi siya nakalusot sa aking bubuwit. Nang dumaan sa deliberation si General para sa kanyang promotion, lumitaw na ito ay may magandang reputation at integrity. Yun palay may lihim din pala si General. Pero at least ay magandang magdala si General, hindi masyadong eskandaloso sa ngayon. * * * Ayon sa aking bubuwit, sa tagal-tagal din ng affair ni General sa chiching niyang doktora, ang kanilang pagmamahalan ay nagbunga ng isang baby boy. Ang nasabing baby boy ay made in Mindanao but born in USA. Sa katunayan ay nagpunta pa roon si General nang isilang ang kanilang baby. Hindi pa kaya nakahalata noon ang mister ni Doktora? * * * Ayon sa aking bubuwit, ang doktorang chiching ng isang general ay walang iba kundi si... Itago na lang natin sa pangalang Dra. V. as in Victoria ng Zamboanga. At ang general na matulis din pala ay walang iba kundi si General... Siya ay si AFP Gen. N. as in Non-Combatant.</body>
<link>http://www.philstar.com/Article.aspx?articleId=202240&amp;publicationSubCategoryId=94</link>
</article>
<article>
<title>Psycho-warfare ng US at Iraq</title>
<author>HALA BIRA! ni Danny Macabuhay</author>
<date>
<month>April</month>
<day>10</day>
<year>2003</year>
</date>
<body>HINDI lamang pala ako naiinis sa bagal ng mga balitang nanggagaling sa Iraq na nagbibigay ng maliwanag at detalyadong kaganapan doon. Sino ba talaga ang nanalo sa digmaan? Totoo nga bang todas na si Saddam Hussein at kontrolado na ng mga Kano ang Baghdad at iba pang lugar? Ang nakikita lang natin dito ay CNN, BBC at reports ng ating local networks na pawang mga komentaryo lamang na may mga pira-pirasong film clips at paulit-ulit pang pinalalabas. Ang malimit pa ngang ini-ere ay mga news briefing ng mga matataas na opisyal ng US at UK military forces na malabo pa rin naman ang mga pinagsasabi. May mga pagkakataon pa ngang ang ibinabalita ay tungkol sa pagkamatay ng mga sundalo ng koalisyon at pagkasira ng tangke ng mga ito. May mga balita naman na galing sa mga opisyal ng Iraq na aktibung-aktibo pa raw si Saddam at ipinapakita pa ang video nito na nagtatalumpati at kasalamuha ng kanyang mga kababayang Iraqi. Sabi naman ng mga Kano ay ka-double raw ng diktador ang ipinapakitang Saddam sa video. Ipinagdidiinan din ng Information Minister ng Iraq na nananaig pa rin sa labanan ang military nila at matibay pa nilang hawak ang Baghdad. Kapansin-pansin na maingat itong mga Kano na maglahad kung talaga ngang panalo na sila sa labanan. Lumalabas na para bagang pahapyaw lamang at hindi nagyayabang kung magbalita ang mga Kano kahit na nilalampaso nila ang mga Iraqi. May nakita na ba tayo ng malapitang larawan o video na mga napatay na sundalong Iraqi o mga gusaling winasak ng mga Kano at mga kaalyado nito? Siguro nga ay talagang maingat ang mga Kano na ipakita na kayang-kaya nila ang mga Iraqi. Taking advantge naman ang mga Iraqi sapagkat pagkaminsan ay ipinalalabas nilang kinakawawa sila ng mga Kano. May pagkakataon naman na ang ipinakikita ng mga Iraq ay sila ang nangingibabaw sa digmaan upang marahil ay hindi sila iwanan ng kanilang mga sundalo at mga ka-tropa. Labanan na ito ngayon ng psycho-warfare, ika nga. Di bale, malapit nang lumabas ang katotohanan.</body>
<link>http://www.philstar.com/Article.aspx?articleId=202243&amp;publicationSubCategoryId=94</link>
</article>
<article>
<title>Public information at education ang kailangan vs SARS</title>
<author>ORA MISMO ni Butch M. Quejada</author>
<date>
<month>April</month>
<day>10</day>
<year>2003</year>
</date>
<body>PINAIGTING ni MIAA general manager Ed Manda ang kampanya nito laban sa Severe Acute Respiratory Syndrome (SARS) sa NAIA porke maglalaan sila ng pondo para ibili ng thermometer at ibat iba pang kagamitan upang ma-detect at masala ang mga taong dumarating galing sa mga bansang apektado ng killer pneumonia. Nagpulong ang lahat ng ahensiya ng gobyerno tulad ng DOH, MIAA, BI, Customs, PNP at airport police sa airport upang pag-usapan ang agarang pagpuksa sa lumalaking problema ng nasabing sakit. Sa NAIA Terminal 1 arrival area malapit sa dignitaries lounge, nagtayo ng tent ang concerned agencies para doon nila salain ang mga pasaherong galing China, Hong Kong, Taipei, Singapore at ilang bansa na apektado na rin ng killer virus. Sabi ni Manda, lahat ng mga pasahero ng mga nabanggit na lugar na darating ay kailangang dumaan sa masusing medical examination. Malaking pondo ang kakailanganin dito, pero mas kailangan sigurong gawin ng gobyerno ang malawakang impormasyon at edukasyon para labanan ang killer virus. Prez Gloria Macapagal-Arroyo, Your Excellency! Hindi biro ito! Kahit sangkatutak na salapi ang ilaan dito kung kulang naman sa edukasyon at impormasyon ang Noypi ay wala ring mangyayari. Ika nga, ningas-cogon lang ang project at baka sa bulsa lang ng mga tirador ito mapunta. Dont forget election season is just around the corner. Tama ba, COMELEC Chairman Ben Abalos, Your Honor! Sari-saring mga ideas ang lumabas sa pulong para labanan ang SARS hanggang sa magkayari ang usapan na mabisa pa ring pang-monitor ang thermometer sa taong may sintomas ng SARS. &amp;quot;Bakit ba kailangan pang maglaan ng pondo dito, samantalang sabi ni DOH Secretary Manuel Dayrit ay SARS-free ang Pinas at hindi dapat mangamba ang madlang Noypi?&amp;quot; tanong ng kuwagong CO2-10 sa Aguinaldo. &amp;quot;Kaya nga kailangang i-monitor sa airport pa lang para hindi na ito kumalat sa Manila at karatig-lugar,&amp;quot; sagot ng kuwagong SPO-10 sa Crame. &amp;quot;Kapag nakalusot ang killer virus sa Pinas tiyak ang mga awtoridad sa airport ang matatalakan dahil natutulog sila sa pansitan,&amp;quot; anang kuwagong sepulturero na nagpupunas ng uhog. &amp;quot;Sino ang magtatalak?&amp;quot; tanong ng kuwagong matsing. &amp;quot;Siyempre si Ate Taray Glo.&amp;quot; &amp;quot;Pero sa laki ng pondo na inilaan dito, pag-aagawan iyan?&amp;quot; &amp;quot;Saan ba talagang gagamitin ang funds?&amp;quot; &amp;quot;Bobo mo talaga, pang-kontra nga sa sipon eh!&amp;quot; &amp;quot;Akala ko ba pang-kontra sa SARS?&amp;quot; &amp;quot;Gago ka talaga, kapag may SARS tiyak may sipon.&amp;quot; &amp;quot;Bakit ang laki ng pondo, sipon lang?&amp;quot; &amp;quot;Eh kasi maraming kandidato ang sisipunin pagkatapos ng eleksiyon dahil sa kaiiyak.&amp;quot; &amp;quot;Bakit?&amp;quot; &amp;quot;Kasi natalo sila sa eleksiyon.&amp;quot; &amp;quot;Galing mo talaga, kamote!&amp;quot;</body>
<link>http://www.philstar.com/Article.aspx?articleId=202246&amp;publicationSubCategoryId=94</link>
</article>
<article>
<title>EDITORYAL  Magbingi-bingihan na lamang</title>
<author></author>
<date>
<month>April</month>
<day>11</day>
<year>2003</year>
</date>
<body>DALAWANG bagay ang maaaring gawin ni President Gloria Macapagal-Arroyo para mapigil ang karamihan sa kanyang mga Gabinete na itulak siya para tumakbo sa 2004 elections. Una, ipahiwatig na niya kung sino nga ba ang napupusuan niyang suportahan sa pagka-presidente. Ikalawa, magbingi-bingihan na lamang siya o dedmahin ang pag-uudyok na tumakbo. Sa dalawa ang huli, ang pinaka-da best. Magbingi-bingihan na lamang hanggang sa dumating ang election. Huwag na lang intindihin ang pag-uudyok ng mga Gabineteng hindi yata nakaiintindi sa pahayag niyang hindi na tatakbo sa 2004. Maliwanag ang pahayag ni Mrs. Arroyo noong Dec. 30, 2002 na hindi na siya tatakbo sa pagka-presidente. Aasikasuhin na lamang umano niya ang pagpapaunlad ng ekonomiya ng Pilipinas at paaangatin ang buhay ng mga Pinoy sa nalalabing taon ng kanyang termino. Matatag ang pasya ni Mrs. Arroyo at sa tigas ng kanyang pananalita noon, tila wala na ngang makapagpapabago sa kanyang pasya. Ang deklarasyon niya ay nagpapawi sa tensiyon ng init ng pulitika. Parang apoy na nabuhusan ng tubig at nawala ang alimuom na may balak siyang tumakbo pa para sa pagka-presidente. Naluklok si Mrs. Arroyo noong January 2001, makaraang mapatalsik sa puwesto si President Joseph Estrada dahil sa kawing-kawing na kaso ng katiwalian. Pinranka ng Malaca&amp;ntilde;ang ang dalawang Cabinet officials na nag-uudyok kay Mrs. Arroyo para tumakbo sa election. Tahasang sinabi ng Malaca&amp;ntilde;ang kay Presidential Adviser on special concerns Norberto Gonzales at Trade Secretary Mar Roxas na tigilan na ang pagbibigay ng pahayag sa publiko na maaaring tumakbo si Mrs. Arroyo sa 2004 at mababali ang una nitong pahayag. Sinabi ni Presidential Spokesman Ignacio Bunye na hindi magbabago ang pasya ni Mrs. Arroyo at sa tamang panahon ay ihahayag nito ang magiging standard-bearer ng partido na kanyang susuportahan. Hindi lamang sina Gonzales at Roxas ang nag-uudyok kay Mrs. Arroyo para tumakbo. Marami sa mga miyembro ng Gabinete at mga adviser ang nagsasabing dapat tumakbo si Mrs. Arroyo sapagkat ito lamang ang pinaka-capable na candidate sa 2004. Sinabi ni Gonzales na ipaglalaban niya si Mrs. Arroyo sakalit magbago ito ng pasya. Matigas ang sabi ng Malaca&amp;ntilde;ang, tigilan na ang pag-uudyok kay Mrs. Arroyo. Magandang marinig sa Malaca&amp;ntilde;ang. O ang pinaka-magaling, magbingi-bingihan na lamang.</body>
<link>http://www.philstar.com/Article.aspx?articleId=202330&amp;publicationSubCategoryId=94</link>
</article>
<article>
<title>Kahulugan sa paggamit ng panyo</title>
<author>DOON PO SA NAYON ni Sen.Juan M. Flavier</author>
<date>
<month>April</month>
<day>08</day>
<year>2003</year>
</date>
<body>MARAMI pa akong natutuhan sa nayon at kabilang dito ang kahulugan sa paggamit ng panyo. Narito at basahin ninyo.  Ihaplos ang panyo sa labi  gusto kong makipagsulatan.  Ihaplos sa mata  ako ay nalulungkot.  Ihaplos sa kaliwang kamay  Kinapupootan kita.  Ihaplos sa mukha  gusto kong makipagkaibigan.  Ihaplos sa dalawang pisngi  iniibig kita.  Ihaplos sa kaliwang pisngi  hindi  Ihaplos sa kanang pisngi &amp;nbsp;oo  Ihaplos ang panyo sa balikat  sundan mo ako sa aking paroroonan.  Ihaplos sa dalawang mata  wala kang kaawa-awa sa akin.  Itupi ang panyo &amp;nbsp;gusto kong makipag-usap sa iyo.  Pilipitin mo ang panyo sa pamamagitan ng dalawang kamay  pawalang halaga sa isang bagay.  Pilipitin sa kaliwang kamay  ayaw kong makialam sa iyo.  Pilipitin sa kanang kamay  mayroon akong ibang napupusuan.  Ibuhol sa hintuturo  mayroon na akong kasintahan.  Ibuhol sa palasingsingan  ako ay mayroon ng asawa.</body>
<link>http://www.philstar.com/Article.aspx?articleId=201997&amp;publicationSubCategoryId=94</link>
</article>
<article>
<title>Hustisya kay Ferdinand Perez</title>
<author>ORA MISMO ni Butch M. Quejada</author>
<date>
<month>April</month>
<day>08</day>
<year>2003</year>
</date>
<body>NAGPAPASALAMAT ang mga kuwago ng ORA MISMO, sa mag-asawang Ace at Carol Matsuda, may-ari ng Net World Hotel sa may Jipang Building Roxas Boulevard Manila. Sa mga tauhan nitong sina Lanie Claveria, Maureen Santos at Evelyn Soriano ng SM Kenko at maging si Mr. Oiwa ng Ryoka Restaurant. * * * Ang isyu: Humihingi ng katarungan si Manny Perez, ama ni Ferdinand Perez, sinasabing asset ng Criminal Investigation and Detection Group (CIDG) matapos itong maaksidente at magkahati-hati ang katawan dahil nasagasaan ng tren sa may Altura, Sta. Mesa, Manila. Noong Marso 15. Nadale si Ferdinand, naputol ang isang paa nito at hindi na nakita. Sabi ni Manny, dalawang taga-CIDG ang kasama ng kanyang anak ng mangyari ang insidente. Aksidente raw sabi ni SPO4 Boy Toledo ng WPD Station 4, pero hindi masikmura ni Manny ang report ng police. Itinulak ang kanyang anak at hindi ito isang aksidente. Sumbong ni Manny sa mga kuwago ng ORA MISMO. Ex-police si Manny kaya personal itong nag-imbestiga sa scene of the crime. May mga nakakitang itinulak daw ito ng dumadaan ang tren kaya lang wala siyang makuhang testigo porke takot ang mga kamote. Asan ang dalawang CIDG na kasama ni Ferdinand noon? tanong ng kuwagong Kotong Cop. Ayaw lumutang porke malaki ang problema nila kapag lumabas sila sa lungga? sabi ng kuwagong SPO-10 sa Crame. Bakit si Ferdinand ang nadale? Matunog ang dalawang kasamahan nitong CIDG kaya kumaripas ng takbo. Teka nga pala, congratulations kina Jerry S. Tan ng Peoples Taliba, ang overall champion ng DND Media Fellowship shootfest; Itchie Cabayan, ng Peoples Tonight, overall champion ng Womens category; Raoul Esperas ng DWIZ, top-8 sa overall category at Rudy Genteroy, RP Daily Expos&amp;eacute;. Keep up the good works mga tekamots!</body>
<link>http://www.philstar.com/Article.aspx?articleId=202003&amp;publicationSubCategoryId=94</link>
</article>
<article>
<title>Hindi napatunayan ang edad ng rape victim</title>
<author>IKAW AT ANG BATAS ni Atty. Jose C. Sison</author>
<date>
<month>April</month>
<day>08</day>
<year>2003</year>
</date>
<body>INAKUSAHAN si Romy ng pangre-rape kay Belinda, 9 anyos, anak ni Dencio. Nangyari ang rape ng madaling araw pagkatapos bumili ng isda si Belinda sa kalapit na bayan. Nagtagumpay si Romy sa paggahasa dahil tinutukan niya ng patalim si Belinda. Sa pagdinig ng kaso, positibong itinuro ni Belinda si Romy at malinaw na isinalaysay ang nangyari. Napatunayan ng mga testimonya ni Belinda na ginahasa siya ni Romy. Nahatulan si Romy dahil sa kasong rape batay sa Artikulo 355 (1) ng Kodigo Penal. Subalit sa halip na kamatayan, nasentensiyahan lamang si Romy ng reclusion perpetua. Ayon sa Korte, hindi napatunayan ng prosekyusyon ang edad ng biktima. Hindi sapat ang naging testimonya ni Belinda tungkol sa edad niya. Tama ba ang Korte? TAMA. Reclusion perpetua ang nararapat na parusa kay Romy. Hindi napatunayan ng prosekyusyon ang edad ni Belinda. Hindi sila nagsumite ng sertipiko ng kapanganakan o binyag ni Belinda. Wala ring dahilang sinabi kung nawala man o nasira ang mga ito. Tama ang Korte na hindi ibase lamang sa testimonya nina Romy at Belinda ang edad nito, kaya ang mga ito ay kuru-kuro lamang. Tama rin ang Korte sa hindi nito pagsaalang-alang sa anyo ni Belinda para lamang matukoy ang edad nito. Kung ang edad ng biktima ay materyal at makaaapekto sa parusang ipapataw sa kasong tulad ng rape gaya ng Death Penalty, kailangang may sapat at matibay na ebidensiyang magpapatunay nito (People of the Philippines vs. Veloso G.R. 130333 April 12, 2000).</body>
<link>http://www.philstar.com/Article.aspx?articleId=202009&amp;publicationSubCategoryId=94</link>
</article>
<article>
<title>EDITORYAL  Palpak na kampanya ni Lina sa jueteng</title>
<author></author>
<date>
<month>April</month>
<day>09</day>
<year>2003</year>
</date>
<body>LUMAMPAS na sa taning ang deadline na ibinigay ni Interior Sec. Joey Lina tungkol sa illegal jueteng. Sinabi niya na sa loob ng isang taon ay madudurog niya ang jueteng at kapag hindi ito nawala, ipapupugot niya ang kanyang ulo. Mula nang magbanta si Lina, lalo lamang naging matapang ang mga gambling lord at lumawak pa ang kanilang operasyon. Maging sa kanyang sariling probinsiya, ang Laguna ay talamak ang jueteng. Walang palatandaan na nagkaroon ng bagsik ang laway ni Lina makaraan niyang magbabala sa mga gambling lord. Inamin mismo ni National Capital Region Police Office (NCRPO) Dir. Gen. Reynaldo Velasco na patuloy ang jueteng dito sa Metro Manila, gayunman ito aniya ay kangaroo-type operations na lamang. Sinabi naman ni Supt. Arnold Aguilar, pinuno ng Special Operations Group na binuo ni Lina para masugpo ang jueteng, may 191 katao na raw ang kanilang naaresto at may P50,000 cash na ang kanilang nakumpiska. Dahil daw sa madalas nilang pagre-raid, sinabi ni Aguilar na ang jueteng draw ay ginagawa na sa bundok o sa matataas na lugar para hindi makita ang mga raiders. Nahihirapan na raw ang mga gambling lords dahil sa ginagawa nilang kampanya laban sa illegal na sugal. May panibago raw banta si Lina sa mga gambling lord, magsasagawa raw ng mga raid at masaktan na ang masasaktan. Palpak ang kampanya ni Lina! Isang taon ang lumipas subalit walang pagbabago. Lalo pang lumala. Noong nakaraang taon, mismong si Lina pa ang nagsabi na may 44 na gambling operators sa bansa. Matapang pa niyang inihayag na walang sasantuhin at magkakaroon ng pagsalakay. Ang bunga ng pagsalakay: Mga maliliit na kubrador, kabo, mananaya ang kanilang nadakip. Ang malalaking isda ay wala gayong alam na pala ni Lina na may 44 gambling lord sa buong bansa. Maski ang gambling lord sa sarili niyang probinsiya na kinilala ng mga naarestong bet collector na si Nora de Leon ay hindi madakip ni Lina. Kung talagang desidido si Lina na masugpo ang illegal jueteng sa bansa, sampolan niya ng isang bigtime jueteng lord para maniwala sa kanya ang taumbayan. Subukan niyang magpakulong ng jueteng lord para makita ng taumbayan na laban siya sa sugal. Kung hindi niya magagawa, mapagbibintangan siyang pinunong masalita pero walang gawa. At tuturuan din niya ang taumbayan na &amp;quot;hingin na mismo ang kanyang ulo&amp;quot; para maalis siya sa puwesto.</body>
<link>http://www.philstar.com/Article.aspx?articleId=202096&amp;publicationSubCategoryId=94</link>
</article>
<article>
<title>Norberto Gonzales at Sec. Mike Roxas: Shut your big fat mouth or else...'</title>
<author>BAHALA NA SI TULFO ni Ben Tulfo</author>
<date>
<month>April</month>
<day>09</day>
<year>2003</year>
</date>
<body>&amp;quot;SHUT your big fat mouth or else...&amp;quot; Sa ganitong paraan lamang hindi na pamamarisan ang mga &amp;quot;burara&amp;quot; na sina Norberto Gonzales at Mar Roxas na nagbabaka-sakaling mapapabago nila ang isipan ni President Gloria Macapagal-Arroyo. Ang dalawang &amp;quot;mokong&amp;quot; na ito ay &amp;quot;buo ang mga dibdib&amp;quot; na pangunahan ang kanilang amo. Para bang nababasa ng mga ito ang isipan ni GMA. Kaya nauuna pang ibuka ang kanilang mga bibig sa publiko. Kung seryoso si President GMA na mapanatili ang kanyang sinseridad at kredibilidad sa kaniyang pahayag apat na buwan na ang nakalilipas, na hindi na siya tatakbo, dapat agad magbigay siya ng babala sa sinumang &amp;quot;adelantado&amp;quot; sa ibaba niya. Maliban na lamang kung may &amp;quot;kasunduan&amp;quot; sila ni President GMA sa kanilang malayang pagpapahayag sa isyung ito. Hindi ako isa sa mga naniniwalang &amp;quot;scripted&amp;quot; ang mga pangyayaring ito. Kumbaga, sa lengguwahe ng mga &amp;quot;spin doctors&amp;quot; o PR handlers, mga nagpapaikot ng isipan ng mamamayan, sa salitang Ingles, &amp;quot;they are testing the water&amp;quot;. Itoy upang makita ang magiging reaksiyon ng publiko. Mahalaga lagi ang reaksiyon dahil ito ang kanilang magiging panukat. Kapag hindi pinuna ni President GMA ang dalawang nabanggit na &amp;quot;adelantadong mokong&amp;quot;, tiyak magsusunuran ang iba. Napakadaling mag-ala Mar Roxas at Norberto Gonzales. Kapag hindi pa rin kumibo si President GMA, tuluy-tuloy na ito hanggat sa magkaroon ng &amp;quot;signature campaign&amp;quot; mula sa ibat-ibang sektor ng lipunan, at ang pobreng si GMA ay hindi na makakatanggi. Kawawa naman si Presidente Gloria! Parang ang yumaong diktador na si Marcos noon. Hindi raw natanggihan ni Marcos ang kahilingan noon ni Juan dela Cruz? * * * Malaking katatawanan ang ginawa ni Angelo &amp;quot;Ador&amp;quot; Mawanay sa Senado noon, particular sa komite ni Senator Robert Barbers. Ginawang &amp;quot;circus&amp;quot; ni Mawanay ng senado. Napaikot niya ang &amp;quot;gurang&amp;quot; na hepe ng Intelligence Service of the Armed Forces of the Philippines (ISAFP) na si Col. Victor Corpus, maging ang Senado na nagsayang ng halos dalawang buwan sa mga &amp;quot;katatawanan&amp;quot; hearing. Kamakailan lang, nagpahayag si Barbers sa media na kung &amp;quot;nabayaran&amp;quot; si Mawanay para idawit si Senator Panfilo &amp;quot;Ping&amp;quot; Lacson noon, malamang binayaran din ito para bumaligtad ngayon. Dapat ang unang alamin ni Barbers ay sino yung nagbayad kay Mawanay noon, nung ginawa nitong katatawanan ang kanyang komite sa Senado. Dahil EPEKTO lang ng problema ang pagbaligtad ni Mawanay ngayon. Ang hindi makita ni Barbers ay ang DAHILAN kung bakit ginamit na testigo si Mawanay noon. Ang tanong, Sen. Barbers, sino ang nagbayad kay Mawanay noon at ano ang mga ipinangako nito sa kaniya kapalit ng pagtestigo niya laban kay Lacson? Pagkatapos masagot ang tanong na ito, at saka natin alamin kung sino ang nagbayad kay Mawanay ngayon para bumaligtad. Scientifically speaking, its a stimulus and response. Maaaring hindi alam ni Sen. Barbers, what comes around goes around. Whats good for the gander is good for the goose. * * * Para sa mga tips, reklamot sumbong, tumawag o mag-text sa mga numerong ito: (0918)9346417 at telepono 9325310/9328919. Magbasa ng diyaryong PM (Pang-Masa) tuwing Martes, Huwebes, at Sabado. Makinig sa DZME 1530 kHZ, Lunes hanggang Biyernes, 9:00-10:00 ng umaga. Panoorin ang &amp;quot;BITAG&amp;quot; tuwing Sabado, 5:00-5:30 ng hapon, ABC-5.</body>
<link>http://www.philstar.com/Article.aspx?articleId=202106&amp;publicationSubCategoryId=94</link>
</article>
<article>
<title>Ramon Montalban, the pride of Pasay City Hall Engineering Office</title>
<author>BAHALA SI TULFO ni Ben Tulfo</author>
<date>
<month>April</month>
<day>11</day>
<year>2003</year>
</date>
<body>PASAY City Engineering Construction and Maintenance Foreman RAMON MONTALBAN, bilib ako sa iyong kabaitan. Idol mo yata si &amp;quot;Robinhood&amp;quot; kung estilo ang pag-uusapan. Maganda ang iyong prinsipyo na parang si &amp;quot;Alibaba&amp;quot;. Sinisiguro mo raw na mapartehan ang lahat kapag ikay &amp;quot;nabigyan&amp;quot;. Hindi mo raw kinakalimutan ang iyong mga tauhan. Ang problema, hindi kami nakakatiyak kung napupunta nga ito sa kanila. Baka naman ginagawa mo lang silang sangkalan sa estilo ng iyong raket doon sa mga establisimiyentong iyong kinokotongan? Tingin koy magaling ka pagdating sa package deal. Alam mo yung prinsipyo ng &amp;quot;hole-selling&amp;quot; (yung root word ay WHOLESALE). As in &amp;quot;binubutasan&amp;quot; yung kanilang &amp;quot;ginagatasan&amp;quot;. Aber, sige nga! Tingnan natin kung magbabalat-sibuyas ka. Nabalitaan kong mayroon ka raw kasagutan at paliwanag sa inyong legal office na nag-imbestiga matapos nilang mabasa ang aking kolum na ang pamagat ay &amp;quot;Diplomatic Kotongan sa Pasay City Hall&amp;quot;, noong buwan ng Pebrero. Ayon sa yong kasagutan na isinulat para sa iyo ng iyong abogado, &amp;quot;Its clear, therefore, that the said news article was done beyond the bounds of fairness, discretion and good taste. It was published simply to destroy my good name and reputation, including my family.&amp;quot; Para sa iyong attorney na sumulat, tutuwirin ko ang kanyang kamalian. &amp;quot;ATTY. NO CASE&amp;quot;, you are entitled to your own opinion. I dont write news, I write columns.&amp;quot; At ikaw naman, Ramon Montalban, maliit ka lang na &amp;quot;KUPS&amp;quot; para pagka-abalahan ko. Ano tong sinasabi mong paninirang puri sa iyong pinangangalagaang pangalan? Huwag mong isama sa usapan ang iyong pamilya na wala namang kinalaman sa iyong pinaggagagawa. Naghahanap ka ba ng kadamay, Ramon?&amp;quot; At ano itong katatawanang sinasabi mong &amp;quot;You reserved the right to institute the proper criminal action and violation of Republic Act No. 4200 or Anti-wire Tapping Law, laban sa akin?&amp;quot; Ito ang sasabihin ko sayo, hindi ako nang-iinis. Gusto mo tulungan pa kitang magsampa ng kaso, samahan na rin kita sa hukuman. Huwag kang mag-alala, libre ang aking serbisyo para sa iyo. All in the name of public service. Pero, bago ka magdesisyon, isipin mo na EPEKTO lang kami ng iyong problema. IKAW ang DAHILAN. Ang lahat ng itoy kagagawan mo. Tuldukan mo na! Habang may pagkakataon ka pa. Hindi ka ba nahihiya doon sa iyong kinotongan? Isang doctor na nagngangalang Dr. Dizon? Hiningan mo ng P3,500 para hindi na raw kayo mag-inspeksiyon. Pipirma na lang daw kayo nang nakapikit ang inyong mga mata, wala na silang problema. Humirit ka pa raw na dapat masiyahan sila. Dahil nakamura sila sa iyo? Ipinakita mo talaga ang iyong kabaitan, tulad ni &amp;quot;Robin Hood&amp;quot;. Kulang mo na lang sabihin na binarat mo na ang iyong sarili nang wala ng maraming usapan. Pero nung natunugan mong unti-unti na naming inihahanda ang aming BITAG para sayo, hindi mo na itinuloy na kolektahin ang natitirang balanseng P1,500.00. Tsk..tsk..tsk! Hindi ka sana magiging laman ng kolum na ito kung wala kaming natanggap na reklamo. Uulitin ko ang aking sinabi, isa ka lang maliit na &amp;quot;kups&amp;quot;. Marami pa kaming makakaengkuwentro na mas malaki pa sayo. Hindi magbabago ang aming estilo at hindi kami magsasawang tugisin ang mga kapareho ninyo. * * * Para sa mga tips, reklamot sumbong, tumawag o mag-text sa mga numerong ito: (0918)9346417 at telepono 9325310/9328919. Magbasa ng diyaryong PM (Pang-Masa) tuwing Martes, Huwebes, at Sabado. Makinig sa DZME 1530 kHZ, Lunes hanggang Biyernes, 9:00-10:00 ng umaga. Panoorin ang &amp;quot;BITAG&amp;quot; tuwing Sabado, 5:00-5:30 ng hapon, ABC-5. E-mail us: bahalasitulfo@hotmail.com</body>
<link>http://www.philstar.com/Article.aspx?articleId=202338&amp;publicationSubCategoryId=94</link>
</article>
<article>
<title>Nangwaldas na, nagpawelga pa</title>
<author>SAPOL ni Jarius Bondoc</author>
<date>
<month>April</month>
<day>11</day>
<year>2003</year>
</date>
<body>BAWAL magwelga sa mga opisinang-gobyerno. At lalong bawal kung managers mismo ang mamuno sa welga. Ang parusa: Tanggal sa trabaho at maaaring kulong pa. Pero sa SSS, na hawak ang bilyun-bilyon-piso ng 23 milyong miyembro, tila walang batas. Nagwelga nung 2001 ang ilang-daang kawani ng SSS sa Quezon City main office. Ayaw daw nila ang palakad ni nooy president Vitaliano Na&amp;ntilde;agas. Inudyukan silang magwelga ni executive vice president mismong si Horacio Templo at siyam pang managers. Nakunan sila sa videotape, kasama ang 12 lider-unyon. Bago ang welga, pina-imbestiga ng kauupo pa lang na Na&amp;ntilde;agas si Templo, na matagal nang taga-invest ng pera ng SSS sa stock market. Ginamit kasi ang P7.5 bilyong pera ng SSS para i-takeover ng Equitable ang PCIBank nung panahon ni Joseph Estrada. Umamin pa si dating SSS president Carlos Arellano na kinulit siya ni Erap na palusutin yon, pati ang pagbili ng shares ng BW Resources. Kukumisyon kasi si Erap. Nalugi ang SSS; P1.5 bilyon na lang ngayon ang halaga ng shares sa Equitable. Naglapat din si Na&amp;ntilde;agas ng bagong alituntunin para humusay ang serbisyo ng SSS. Hinigpitan ang mga empleyado. Nagkutsaba sina Templo at ang unyon para labanan si Na&amp;ntilde;agas. Hinabla ng gobyerno ang 22 manager at lider-unyon. Pero inarbor ng SSS board of trustees ang kaso sa Ombudsman. Sa di-maintindihang pasya nung nakaraang araw, papatawan lang ng one-month suspension si Templo at isa pang manager, at absuwelto lahat ng ibang sakdal. Si Trustee Juan Tan lang ang ayaw pumayag; sang-ayon sa magaang parusa sina chairman Bernardino Abes, president Cora dela Paz, at Trustees Pat Sto. Tomas, Donald Dee at Sergio Ortiz-Luis. Nung Civil Service chief pa siya, sinibak ni Sto. Tomas ang maraming public school teachers na nagwelga dahil sa mababang suweldo na madalas pang late i-release. Pero ngayon, managers na nangwaldas na, nagpawelga pa, pinalulusot niya. Iba ba talaga ang batas para sa mayaman?</body>
<link>http://www.philstar.com/Article.aspx?articleId=202344&amp;publicationSubCategoryId=94</link>
</article>
<article>
<title>Resettlement sites para sa mga apektadong pamilya ng North Rail (Huling Bahagi)</title>
<author>HINDI PA TAPOS ANG LABAN ni Sec. Mike Defensor</author>
<date>
<month>April</month>
<day>11</day>
<year>2003</year>
</date>
<body>PATULOY pa rin ang clearing sa North Rail at kung makikipagtulungan lamang ang mga apektadong pamilya na maging maayos ang paglilinis dito, magiging mas mabilis ang implementasyon ng North Rail Project. Sa bawat pamilyang apektado ay may nakahandang tulong mula sa gobyerno na kapapalooban ng mga sumusunod:  Service homelot/unit na aabot hanggang P100,000. Ito ay unti-unting huhulugan ng pamilya.  Housing Materials Loan na P50,000. Gagamitin ng bawat pamilya upang makabili ng mga materyales sa pagpapatayo ng bahay. Unti-unti rin itong babayaran.  Transport and Manpower Assistance na P10,000. Ito ay libre at nakalaang pambayad sa paglilipat mula North Rail hanggang sa napili nilang resettlement sites.  Livelihood Assistance Loan na hanggang P25,000. Gagamitin itong puhunan sa maliit na negosyo na pagkakakitaan ng pamilya. Ito ay huhulugan sa maliit na halaga.  May nakalaan ding P2,200 bilang pambayad sa water and power service connection. Ito ay libre at gagamitin sa pagpapakabit ng kuryente at tubig.  May nakalaang libreng Food Allowance na P1,000 na sasagot sa pagkain ng pamilya habang sila naglilipat.  Financial Assistance para sa mga magbabalik probinsiya sa halagang P10,000. Lubusan po ang aming pagtulong sa mga apektadong pamilya. Hindi lamang ang maayos at mapayapang paglilikas ang aming binibigyang halaga kundi sa package na aming iniaalok upang makapagsimula silang muli. Hindi lamang lugar para sa relokasyon ang aming ibinibigay, binibigyan din namin sila ng tulong pinansiyal. Kung kaya ang aking pakiusap, magkusa ang mga pamilya na makipagtulungan sa gobyerno upang hindi na tumagal pa ang proseso ng paglilinis sa riles. Malaki ang determinasyon ng gobyerno na ipatupad ang modernisasyon at rehabilitasyon ng North Rail para sa ikabubuti ng ekonomiya, ikagaganda ng sistemang transportasyon at ikagiginhawa ng publiko.</body>
<link>http://www.philstar.com/Article.aspx?articleId=202350&amp;publicationSubCategoryId=94</link>
</article>
<article>
<title>Mahalaga ang tubig sa katawan</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>11</day>
<year>2003</year>
</date>
<body>WALANG kasing halaga ang tubig sa katawan ng tao. Sinasabi na maaaring maka-survive ang tao kahit matagal siyang hindi kumakain subalit maaari siyang mamatay kaagad kapag hindi nakainom ng tubig. Napakaimportante ng tubig sa katawan. Kailangan ang tubig para lubusang mag-function ang mahahalagang bahagi ng katawan. Kapag kulang sa pag-inom ng tubig, magkakaroon ng bato sa pantog. Kung maraming iniinom na tubig, malilinis ang pantog dahil magiging madalas ang pag-ihi. Sa pag-inom ng tubig, mababawasan ang mga mineral, kemikal at iba pang foreign bodies na natitipon sa katawan. Mahusay ang tubig sa prosesong detoxification. Maraming doktor ang nagpapayo na mag-water therapy sapagkat mabisa ito sa blood circulation. Ipinapayo ng mga doktor na uminom ng anim hanggang walong basong tubig araw-araw. Isang beteranong TV-film actor ang humihikayat sa mga kasamahan niya sa showbiz na mag-water therapy. Datiy maputla at patpatin ang aktor subalit naging malusog siya at nag-mukhang bata nang siya ay mag-water therapy. Mahilig sa sports ang aktor. Sinabi ng aktor na malaking bagay kung siyay pinagpapawisan sa kanyang pag-eensayo. Ang masaganang pawis na inilalabas niya ay dulot ng kanyang pagwa-water therapy.</body>
<link>http://www.philstar.com/Article.aspx?articleId=202356&amp;publicationSubCategoryId=94</link>
</article>
<article>
<title>EDITORYAL  PNP: Palaging Nasosorpresa ng Presidente</title>
<author></author>
<date>
<month>April</month>
<day>12</day>
<year>2003</year>
</date>
<body>HINDI na nagkaroon ng aral ang Philippine National Police kay President Gloria Macapagal-Arroyo. Alam naman nila na may bagong &amp;quot;gimik&amp;quot; si Mrs. Arroyo sa kasalukuyan at ito ay ang sorpresang pagbisita sa mga tanggapan pero hindi pa rin sila nakapaghanda. Nasorpresa ang Pasay Police Community Precinct 4 sa Zamora St. noong Miyerkules ng gabi, dakong alas-sais, nang walang kaabug-abog na dumating doon si Mrs. Arroyo. Nagsimulang kumulo ang dugo ng Presidente nang maghintay pa ito ng 15 minuto bago binuksan ang pinto ng precinct commander na si Chief Inspector Gonzales. Ang dahilan kung bakit matagal buksan ang pinto: Nagsuot pa ng uniporme si Gonzales. Nang humarap siya kay Mrs. Arroyo ay hindi pa ganap na nakasuot nang ayos ang uniporme. Nilektyuran ni Mrs. Arroyo si Gonzales kung paano magiging handa ang isang pulis na katulad niya. Ang hindi pagiging handa ni Gonzales ang naging dahilan para i-relieved siya sa kanyang tungkulin at inilipat sa ibang tanggapan. Pagkaraang dumaan sa PCP 4 ay sa Pasay City Headquarters naman nagtungo si Mrs. Arroyo at hindi rin naman nadatnan doon si Senior Supt. Oscar Catalan. Nasa balag na rin ng alanganin si Catalan. Nasaan nga ba ang mga pulis? Noong Sabado, 10 armadong holdaper ang humoldap sa Equitable-PCIBank sa Makati at tumangay ng milyong piso. Katirikan ng araw sumalakay ang mga holdaper at malayang nalimas ang banko. Wala man lamang nagpapatrulyang pulis ng mga oras na iyon. Paano kung muling sumalakay ang mga terorista at makapaghasik ng lagim dito sa Metro Manila? Dalawang sunud-sunod na pambobomba ang naganap sa Davao at ang pagkakalusot ng mga bomber ay maisisisi sa tutulug-tulog na mga pulis. Bagamat may mga pulis na handang itaya ang buhay sa pagganap ng tungkulin tulad ni PO1 Aristotle Tacata na nakipagbarilan sa mga holdaper ng convenience store sa Makati, marami pa rin naman ang tutulog-tulog sa kanilang tanggapan at nasosorpresa ni Mrs. Arroyo. Kailan ba magkakaroon ng aral ang PNP na kailangang handa sila sa anumang oras para proteksiyunan at pagsilbihan ang mamamayan? Hindi naman dapat tumigil si Mrs. Arroyo sa sorpresang pagbisita sa mga community precincts sa buong Metro Manila at nang makita niya kung ano ang ginagawa ng mga pulis. Masaktan na ang masaktan! Mapahiya na ang mapahiya!</body>
<link>http://www.philstar.com/Article.aspx?articleId=202446&amp;publicationSubCategoryId=94</link>
</article>
<article>
<title>Fire official na may kaso, ipinromote pa!</title>
<author>AKSYON NGAYON ni Al G. Pedroche</author>
<date>
<month>April</month>
<day>12</day>
<year>2003</year>
</date>
<body>NAGHIHIMUTOK umano ang ilang kagawad ng Bureau of Fire Protection ng National Capital Region. Dismayado. Sa tingin ko namay may merito ang kanilang hinaing. Wala raw ginawang aksyon ang Presidential Anti-Graft Commission sa kanilang isinampang graft and corruption case laban sa dalawang matataas na opisyal ng BFP. Ang mga kinasuhan ay sina F/CSupt. Francisco Senot at F/Supt Florante Cruz, hepe ng finance services ng BFP. Ang kaso ay kaugnay sa &amp;quot;illegal disposal of government vehicles o fire trucks&amp;quot; na tahasang paglabag sa section 79 ng Audit Code at COA guidelines No. 88-569. Naghihimutok ang mga nagharap ng reklamo na sina Engr. Roberto Tan, F/C Inspector Nelson Feliciano at F/S Inspector Renato Molina. Anila, imbes na kastiguhin, ang isa sa mga inireklamo na si Senot ay itinaas pa sa tungkulin upang maging direktor ng BFP sa rekomendasyon umano ni DILG Sec. Joey Lina. Pambihira talaga sa gobyerno! Kaya ibig nating kalampagin at tawagan ng pansin si Chairman Dario Rama ng anti-graft commission. Pakisiyasat po ang kasong ito. Inirekomenda na ni Presidential Adviser on Police Matters Orlando Macaspac sa Presidential Management Staff na pinamumunuan ni Silvestre Afable Jr. na suspendihin ang mga inaakusahan habang nagsasagawa ng imbestigasyon sa kaso. Actually, talaga namang SOP ang ganyang suspensyon. Nagtataka lang tayo kung bakit sa kabila ng reklamoy naitaas pa ng tungkulin ang inirereklamo. Baka kaya hindi alam ni DILG Sec. Lina ang kaso. Ngayong batid na niya, hindi naman marahil masamang iurong ito. Wika nga, pairalin muna ang gilingan ng hustisya. Kung mapapawalang sala, eh di ituloy ang promosyon. Pero kung mapapatunayang nagkasala, hindi lang pagtitiwalag sa tungkulin ang dapat ilapat kundi ibilanggo para matakot ang mga mahilig gumawa ng katarantaduhan sa gobyerno.</body>
<link>http://www.philstar.com/Article.aspx?articleId=202456&amp;publicationSubCategoryId=94</link>
</article>
<article>
<title>EDITORYAL  Hanggang saan ang tigas ng Meralco?</title>
<author></author>
<date>
<month>April</month>
<day>13</day>
<year>2003</year>
</date>
<body>HINDI makatao ang Manila Electric Company (Meralco). Kapag sila ang maniningil sa kanilang consumers, puwersahan at walang pakundangan. Kapag hindi nakabayad sa kanila sa takdang oras, putol ang linya ng koryente ng consumer. Ibibilad sa kahihiyan. Pahihirapan sa re-connection at pagbabayarin pa. Papipilahin, paghihintayin at ituturo sa kung sinu-sinong tao para maikabit ang pinutol. Ang consumers ay matagal na nilang nalinlang. Mula February 1994 ay sumobra ang singil ng Meralco sa may apat na milyon nilang consumers. Noong November 15, 2002, nagpalabas ng kautusan ang Supreme Court na ibalik ang P28 bilyong sobrang siningil. Subalit matigas ang Meralco at patuloy na nagbibingi-bingihan o winalambahala ang ruling ng Supreme Court. Nag-file ng motion for reconsideration at kung anu-ano pang mga dahilan ang nailabas. Habang patuloy na winawalambahala ang SC, patuloy din namang pinagsusugat ang balikat ng consumers sa bigat ng power purchased adjustment (PPA) na nakapasan. Noong Huwebes, nagpalabas na ng final ruling ang SC at ibinasura ang motion for reconsideration ng Meralco. Sinabi ng SC na dapat nang ibalik ng Meralco ang anumang sobrang siningil sa publiko. Apat na hukom ng SC ang nagpalabas ng desisyon. Ang desisyon ng SC ay kinatigan naman ng Malaca&amp;ntilde;ang, dapat sundin ng Meralco kung ano ang ipinag-utos. Nang hingin naman ang panig ng Meralco sa ipinalabas na final ruling ng SC, matigas ang pagkakasabi na wala silang pera para mabayaran ang P28 bilyong sobrang siningil sa consumers. Mababankarote umano ang Meralco ayon sa presidente nito na si Jesus Francisco, kapag pinuwersa sila na bayaran ito kaagad. Maraming dahilan ang Meralco kapag sila na ang sinisingil. Kapag naman sila ang maniningil, marahas at walang sinasanto kahit na mapahiya pa ang consumer kapag kanilang pinutulan. Wala pang katiyakan kung kailan ibabalik ang siningil at tila hindi sila natatakot kahit na nagpalabas na ng pinal na kautusan ang SC. Ngayoy nananakot pa na maaring magkaroon ng malawakang power outages kapag pinilit singilin. Ano ba ito? Dapat nang manghimasok ang gobyerno rito. O isang paraan, i-abolished na lamang ang PPA para mabawasan ang pasaning-krus ng kawawang consumers. Panahon na para naman mapagaan ang buhay sa walang katapusang pagbabayad.</body>
<link>http://www.philstar.com/Article.aspx?articleId=202572&amp;publicationSubCategoryId=94</link>
</article>
<article>
<title>Panloloko sa text</title>
<author>SERGIOSOHAN ni Sergio A.F. Apostol</author>
<date>
<month>April</month>
<day>13</day>
<year>2003</year>
</date>
<body>Isang araw, nakatanggap ang misis ko ng text mula sa isang Mr. Johnny Santos daw ng Philippine Charity Sweepstakes Office (PCSO).Ayon sa kanyang text, nanalo ang misis ko ng P10 million. May ibinigay na number doon na dapat daw tawagan ni Misis. Agad naming tinawagan ni Misis ang numerong ibinigay. Ayon sa nakasagot na umanoy manager sa PCSO, makukuha daw namin ang P10 million kung ibibigay daw namin ang account number namin sa banko at bibili kami ng call card ng cellphone na worth P900.00. Tapos iti-text namin sa kanya ang PIN ng mga call card. Idedeposit naman daw niya ang P10 million sa aming bank account. Kaduda-duda po ang mga sinabi ng lalaking yon, kaya tinawagan ko ang PCSO. True enough, ayon sa kanila ay wala silang ganitong text promo at hindi totoong may raffle silang ganun. Mabuti na lang at hindi kami naloko ng mamang yon. Muntik na kaming maging biktima ng text scam. Ano ang maaari naming gawin sa mga ganitong pagkakataon?  Eduardo Castillo, Para&amp;ntilde;aque Gaya po ng sinabi sa inyo ng representative ng PCSO, wala silang ganitong promo na through text messaging ay maari kang manalo. Walang lehitimong promo ng anumang kompanya ang lumalabas sa text, maliban na lamang kung may anunsyo ito sa TV o radio programs. Halimbawa, tulad ng mga napapanood natin sa ibat ibang noontime shows. Sinasabi nila doon kung anong number ang dapat pindutin upang maipadala ang mga sagot sa kanilang katanungan. Para sa mga nabiktima ng text scam, tumawag po kayo sa Department of Trade and Industry-NCR sa tel. No. 811-8231 loc. 1204 upang i-verify kung ang isang sales promo ay may permit o wala. Kung ang produkto ay pagkain, gamot o cosmetics, sa BFAD po kayo tumawag sa tel. No. 842-4592. Ang contact person sa BFAD complaint center ay si Mr. Joel Ubalde. Kung walang permit na na-isyu, text scam nga yon. I-report n&amp;iacute;yo ito sa National Telecommunications Commission (NTC) sa tel. No. 924-4079. Ang contact person ay si Engr. Danilo Cuenca of NTCs One-Stop Public Assistance Center (OSPAC). Ayon pa sa NTC, ang mga ganitong text scam ay maari ring I-report sa kanilang website: &amp;quot;http://www.ntc.gov.ph&amp;quot;. Once NTC has duly confirmed the text scam, they will block the particular number, so that perpetrators will be prevented from continuing their scam. Unfortunately, ayon sa mga cellphone carriers, hindi nila maaring mahanap o ma-trace ang ganitong cellphone numbers dahil prepaid SIM ang ginamit. Upang hindi kayo mabiktima ng ganitong text scam, huwag maniwala agad sa mga text messages nagsasabi na kayo ay nanalo ng kahit ano, lalo na kung hindi naman kayo sumali sa contest nila. The rule on sales promos is that winners should be notified by registered mail. Kung ikaw ay hinihingan ng kahit anong bayad na &amp;quot;processing fee&amp;quot;, chances are, peke ang contest na yon. Walang legal na contest ang nanghihingi ng bayad o call card upang makuha mo ang premyo.</body>
<link>http://www.philstar.com/Article.aspx?articleId=202597&amp;publicationSubCategoryId=94</link>
</article>
<article>
<title>Mga hiwaga ng Bundok Banahaw</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>13</day>
<year>2003</year>
</date>
<body>NGAYONG Semana Santa ay dagsa ang magtutungo sa Bundok Banahaw sa Quezon Province. Karamihan sa kanila ay mga deboto ng Jesus Nazareno na naniniwala na sa naturang bundok naganap ang Kalbaryo ni Jesus. Sa paanan ng bundok ay bubungad ang Pinto ng Jerusalem at makikita ang imahen ni Birhen Maria na Dolorosa at ang landas na tatahakin ay tatagos sa Husgado Cave. Marami ang hindi nakakapasok sa makipot na bunganga ng kuweba at sinasabi na tanging mga taong mababait at malilinis ang kalooban ang pinapayagang makapasok sa masikip at mabatong lagusan. Ayon sa matatanda sa Bundok Banahaw, may mga bato roon na mababakas ang mga yapak ni Jesus. Pinaniniwalaang sagrado ang Barangay Kinabuhayan na ayon sa matatandang tubong Dolores, Quezon at mga grupo ng mananampalataya, sa lugar na iyon naganap ang paghihirap ni Jesus. Makikita ang malaking batong buhay na sinasabing doon nadapa si Jesus habang pasan ang mabigat na krus. Batong buhay ng inukitan ng larawan ni Santa Maria na karga ang Santo Ni&amp;ntilde;o. Ang tubig na buhat sa mga bukal ng Bundok Banahaw ay sinasabing milagroso dahil nakapagpapagaling ito sa ibat ibang sakit. Marami ang nagpatotoo nito. Isang alamat ang Bundok Banahaw at ang katotohanan sa anumang lihim at hiwaga na bumabalot sa Bundok Banahaw ay mananatiling nakakubli sa kagubatan.</body>
<link>http://www.philstar.com/Article.aspx?articleId=202600&amp;publicationSubCategoryId=94</link>
</article>
<article>
<title>EDITORYAL  Panibagong pagbabanta ni Lina vs jueteng lord</title>
<author></author>
<date>
<month>April</month>
<day>14</day>
<year>2003</year>
</date>
<body>NOONG nakaraang taon, sinabi ni Interior Sec. Jose Lina Jr. na ipapuputol niya ang kanyang ulo kapag hindi nasugpo ang jueteng sa loob ng isang taon. Matapang at sinisiguro ni Lina na masusugpo ang jueteng. Binuo niya ang Task Force Jericho na ang pangunahing tungkulin ay durugin ang illegal gambling sa bansa, partikular ang jueteng. Ang TF Jericho ay binubuo ng 104 miyembro na karamihan ay galing sa Philippine National Police (PNP). Pagkalipas ng isang taon, hindi na binabanggit ni Lina ang tungkol sa pagpapaputol ng ulo. Sa halip, ang pag-disband sa TF Jericho ang kanyang inihayag noong Huwebes. Papalitan aniya ito ng isang task force na magko-concentrate rin sa anti-illegal gambling operations sa bansa. Tinitiyak niya na malakas at mas epektibo ang ipapalit na grupo. Mas magiging matindi ang kampanya ng gobyerno laban sa illegal gambling sa bansa lalo na nga ang jueteng. Wala na nga ang pangako ni Lina na ipapuputol ang ulo at sa halip, ang pagbuo ng bagong task force ang kanyang pinagtutuunan ng pansin. Kakatwang bubuwagin niya ang task force na ayon na rin sa kanya ay nakasakote nang maraming jueteng personnel  umaabot ng 6,000 at nakakumpiska ng P1 milyon cash bets. Bakit bubuwagin kung ayon sa kanila ay napakinabangan sa paglaban sa jueteng? Ayaw aminin ni Lina, subalit ang katotohanan, palpak ang kampanya niya sa illegal gambling particular nga sa jueteng. Sa halip na madurog ay lalo lamang kumapal at patuloy na namayagpag ang mga jueteng lord. Sa kanyang probinsiya na lamang (taga-Laguna si Lina) ay hindi niya masugpo ang jueteng. Talamak ang jueteng sa San Pedro, San Pablo, Sta. Cruz, Nagcarlan at napakaraming bayan sa Laguna. Kinilala ng naarestong bet collector ang gambling lord na si Nora de Leon na nag-ooperate sa probinsiya ni Lina. Parang kanser nang kumalat. Si Lina mismo ang nagbulgar noong nakaraang taon na may 44 gambling lord sa buong bansa. Bakit ni isa ay wala siyang malambat na jueteng lord. Tanging si Ngongo Caluag ng Pampanga ang kaisa-isang ipinagmamalaki ng TF Jericho na nalambat. Karamihan sa mga nahuli ay mga mananaya, kabo at maliliit na kolektor. Ngayoy panibagong grupo na naman ang itinatatag ni Lina at mas mabagsik ang kanyang pagbabanta. Subalit kataka-taka namang hindi na niya binabanggit ang pagpapaputol ng ulo, gaya ng sinabi niya noong nakaraang taon. Sana ngay totoo na ang pagbabanta at ang bubuuin niyang grupo ay makadadakma na ng big time jueteng lord. Kung hindi, pagtawanan na lamang ang lalaking magpapaputol ng ulo.</body>
<link>http://www.philstar.com/Article.aspx?articleId=202699&amp;publicationSubCategoryId=94</link>
</article>
<article>
<title>Reaksiyon ng OFW sa Saudi sa kaso ni Redanny Monserate</title>
<author>BAHALA SI TULFO ni Ben Tulfo</author>
<date>
<month>April</month>
<day>14</day>
<year>2003</year>
</date>
<body>NARITO ang isang e-mail mula sa isang OFW sa Saudi Arabia. Hinggil ito sa nabasa niyang serye sa kolum na to na may pamagat, &amp;quot;Saklolong hinihingi ng isang OFW mula sa Saudi!&amp;quot; Para sa mga sumusubaybay sa kaso ni REDANNY MONSERATE, nais naming ipaalam na tinatrabaho ito ng Imbestigasyon ng BAHALA SI TULFO. Nakakausap namin long distance sa Saudi si Redanny. Pinaplano ngayon ng BITAG Investigative Team sa TV na personal na makita ang kalagayan ni Redanny sa Saudi Arabia. Gusto rin namang makita ng BITAG ang kakayanan ng ating embahada at ng OWWA sa Saudi sa problemang ito ni Redanny. Sinisiguro namin hindi lang ang kaso ni Redanny kundi pati na yung iba pang mga kaso mula mismo sa Saudi na dapat masilip at makalkal ng BITAG. Abangan... * * * Dear Sir Ben Tulfo, Tungkol pa rin po doon sa problema ng isang overseas Filipino workers dito sa Saudi na nailathala ninyo nakalimutan ko lang pong sabihin na mas maganda po na kayo na lang ang gumawa ng aksiyon doon sa kababayan nating si Redanny Monserate. Huwag nyo ng asahan ang OWWA. Kayo na lang po ang sumangguni sa kanila tungkol sa problema ng ating kababayan tulad ng pobreng si Redanny. Marami pang katulad niya na higit pang problemang kinahaharap. Kailangan na kailangan nila ang tulong ng ating embahada, pero ang tanong saan ba sila sa oras na kailangan ang kanilang serbisyo? Usad pagong kung kumilos. Baka matapos ang kontrata ng ating mga pobreng kababayan pero di pa rin nakukuha nila ang hustisya na sanay nakamit na nila kung kikilos lang agad ang ating embahada. Mr. Ben Tulfo sana marami pa kayong matulungan na ating mga kababayan dito. Please lang huwag nyo ng asahan ang OWWA hindi sa hinusgahan ko sila. Wala naman talaga mangyayari. Sabi ko nga po sa unang sulat ko, nagbibingi-bingihan sila sa mga problema ng ating mga kababayan dito. Nakakaawa kung iisipin, naturingan mayroon tayong OWWA pero saan sila? Umaasa kami sa taong katulad mo at iba pang mga kasamahan mo sa media na nagmamalasakit sa amin. Nasasabi ko lang po ito dahil naranasan ko na rin ang makiusap sa kanila dito sa Al-Khobar. Kaya nasasabi ko ang mga naranasan ko sa kanila na walang nangyari natapos ang kontrata walang kaming nakuhang tulong sa kanila. At sa awa naman po ng Diyos kahit di nila kami natulungan gumanda naman ang lagay namin dito sa ngayon. Kailan kaya sila magigising sa mahimbing nilang pagkakatulog. Kaya nga po never na kaming humingi ng tulong sa kanila ginagawa na lang namin ang abot ng aming makakaya dito sa Saudi Arabia. Ang gusto ko lang po sana matulungan naman natin ang iba nating mga kababayan na kailangan na kailangan lang na ipaabot sa ating pamahalaan ang malaking problema namin dito sa gitnang silangan. Please lang po kayo na po ang gumawa ng aksiyon sa problema ni Redanny. Kung iaasa na lang po namin sa embahada o OWWA natin ang mga karaingan namin dito sa Saudi Arabia baka abutin po ng taon bago nila maaksiyunan ang mga problema dito. Maraming-maraming salamat po at more power sa kolum ninyo sa diyaryong Pilipino Star Ngayon. Naway bigyan pa kayo ng lakas ng ating Panginoon na matulungan ang ating mga kababayan dito sa gitnang silangan o hindi lang dito sa buong mundo kung saan may mga Pilipinong manggagawa. Kayo ang isa sa mga tumutulong sa aming mga karaingan at sana po huwag kayong magsasawang tumulong. Kung maari po sana itago na lang ninyo ako sa pangalang Dhahran.</body>
<link>http://www.philstar.com/Article.aspx?articleId=202723&amp;publicationSubCategoryId=94</link>
</article>
<article>
<title>EDITORYAL  Nasaan na ang 4 na babaing bihag ng Sayyaf?</title>
<author></author>
<date>
<month>April</month>
<day>15</day>
<year>2003</year>
</date>
<body>SIYAM na buwan nang bihag ng mga teroristang Abu Sayyaf ang apat na babaing miyembro ng Jehovahs Witnesses. Hanggang sa kasalukuyan, wala pang linaw kung nasaan na sila ngayon. Walang nakaaalam kung gumagawa pa ng paraan ang pamahalaan kung paano mababawi ang apat na kawawang babae. Ang pamahalaan ay matindi ang pagsuporta sa United States sa pagsalakay sa Iraq subalit hindi naman mabigyan ng kaukulang atensiyon ang kalagayan ng mga babaing bihag ng mga terorista. Ang apat na babae ay kinidnap ng mga teroristang Sayyaf noong Agosto 20, 2002 sa Sulu habang nagtitinda ng mga herbal medicine. Ang apat ay nakilalang sina Nori Bendijo, Emily Mantic at ang maghipag na sina Cleofe at Florida Montulo. Ang dalawa nilang lalaking kasama ay pinugutan ng ulo ng mga terorista at saka ikinalat sa palengke ng Sulu kinabukasan makaraang kidnapin. Malupit ang Abu Sayyaf. Pati babae ay hindi pinatatawad. Dalawang babae na rin ang kanilang pinatay at pagkatapos ay nilaslas pa ang mga suso. Ang pamumugot ng ulo ay karaniwan na lamang sa kanila. Dalawang gurong lalaki ang pinugutan nila ng ulo noong 2001 at saka inilibing nang hanggang tuhod. Namera nang husto makaraang kidnapin ang 21 turista sa Sipadan, Malaysia noong April 30, 2000. Sila rin ang kumidnap sa mag-asawang Martin at Gracia Burnham sa Palawan, noong 2001. Napatay si Martin nang iligtas ng military. Noong Linggo isang babaing negosyanye na naman ang kinidnap ng mga terorista sa Siasi, Sulu. Kinidnap si Gertrudes Tan ng limang armadong lalaki at mabilis na isinakay sa isang motorboat at dinala sa kalapit na isla ng Jolo. Natakasan na naman ang military at pulisya ng mga madudulas na Abus Sayyaf. Napatay na ang Sayyaf spokesman na si Adlam Tilao alyas Abu Sabaya noong nakaraang taon subalit patuloy pa rin ang mga terorista sa masamang gawain. Pinaniniwalaang nakakukuha ng suporta ang mga terorista sa Al-Qaida network na pinamumunuan ni Osama bin Laden. Si Bin Laden ang mastermind sa pagwasak ng World Trade Center sa New York noong Sept. 11, 2001. Iligtas ang apat na babaing bihag! Matagal na ang kanilang ipinagtitiis sa mga kamay ng mga terorista. Ang kanilang mga mahal sa buhay ay patuloy na umaasa na gagawa ang pamahalaan ng paraan para sila mailigtas. Ang anak ni Cleofe Montulo na si Jeizel ay naghihintay sa pagbabalik ng kanyang ina. Sabik na sabik na siya.</body>
<link>http://www.philstar.com/Article.aspx?articleId=202811&amp;publicationSubCategoryId=94</link>
</article>
<article>
<title>Maynilad, Meralco: Pareho pero iba rin</title>
<author>SAPOL ni Jarius Bondoc</author>
<date>
<month>April</month>
<day>15</day>
<year>2003</year>
</date>
<body>SINASABING palpak mag-manage ang Lopezes ng public utilities ng tubig at kuryente. Namihasa raw kasing may kamag-anak sa Kongreso na taga-protekta, at giant media network na pambambo sa mga kritiko. Kaya ginagatasan daw nila ang mga kumpanya tulad ng Meralco kung saan 16% ang pag-aari, at Maynilad kung saan 60% ang hawak nila. Ipagpalagay nang tama ang akusasyon, malalaki rin ang pagkakaiba ng Meralco at Maynilad: Ang Meralco, na inutusan ng Korte Suprema na i-refund ang P28-bilyong overbillings nung 1994-1998 sa siyam na milyong customer, ay pag-aari rin ng 80 milyong Pilipino. Meron kasing 12% shares ang Land Bank at Development Bank of the Philippines mula sa kaban ng bayan. Bukod dito, pag-aari din ang Meralco ng 23 milyong SSS members at 4.5 milyong GSIS members. Meron kasing 14% shares ang SSS at GSIS mula sa buwanang kontribusyon ng members. Pag-aari din ito ng halos 75,000 maliliit na investors-mga empleyadot entrepreneurs na namili ng stocks ng Meralco para patubuan. Sa madaling salita, kung pasukahin ang Meralco ng biglaang P28-bilyong refund, babagsak ito. Malulugi ang mamamayan, SSS at GSIS members, at 75,000 investors na karamihany hindi naman nasasakupan ng electricity franchise sa Metro Manila. Ang Maynilad, na nagsuko ng west zone concession nung Dec. 9, 2002, ay 60% pag-aari ng Lopezes at 40% ng Ondeo Ltd. ng France. Angal nito, nalugi sila dahil sa kapabayaan ng MWSS, kaya dapat isoli ang P19-bilyong puhunan at operating losses. Sagot naman ng MWSS, kasalanan lahat ng Maynilad, kaya 75% lang ng kapital, o P5.7 bilyon, ang isosoli. Pero meron ding P5.5 bilyong overbillings ang Maynilad na dapat i-refund sa pitong milyong customers , kaya kuwenta tabla na. Ang solusyon sa Maynilad, ibenta na sa International Finance Corp. ng World Bank ang 11% ng Lopezes, tapos ipa-manage ito sa Ondeo na pinaka-matanda at pinaka-malaking private utility sa mundo.</body>
<link>http://www.philstar.com/Article.aspx?articleId=202824&amp;publicationSubCategoryId=94</link>
</article>
<article>
<title>RP kailangang makahati sa reconstruction ng Iraq</title>
<author>HALA BIRA! ni Danny Macabuhay</author>
<date>
<month>April</month>
<day>15</day>
<year>2003</year>
</date>
<body>IBAT iba ang balita sa Iraq. Walang kasiguruhan kung panalo na nga ang coalition forces. May nagsasabing patay na raw si Saddam. May mga balita naman na buhay pa raw ito at nakatakas. Bakit sinabi ni US President George Bush at Great Britain Prime Minister Tony Blair na hindi pa raw tapos ang giyera sa Iraq samantalang ang pinag-uusapan na ng dalawa ay kung papaano ang gagawin nilang reconstruction at rehabilitation ng Iraq? Namili na nga sila ng isang retired US general na siyang mamamahala muna ng bagay na ito. Kahit na may pasubali pang sinasabi sina Bush at Blair na hindi pa tapos ang giyera, naniniwala ako na katulad ng pahayag ng Iraqi Ambassador sa UN na the game is over. Ang pinoproblema lang ni Bush at Blair ay ang maiprisinta nila sa buong mundo ang katawan ni Saddam at ang nagpapatunay na talaga ngang may itinatagong weapons of mass destruction ang Iraq. Ang nakikita kong pagkakaguluhan mula ngayon ay ang mapasama sa hatian o ang tinatawag na division of the spoils. Pati ang Russia, France at Germany na naging unwilling at tumiwalag na sumama sa coalition forces ay gusto ring pumapel ngayon na makinabang sa pagka-panalo sa Iraq. Aba, eh, baka naman ma-outside the kulambo pa ang Pilipinas dito. Hindi dapat magpabaya si GMA na makakuha ng mga kontrata para sa ating mga OFWs upang mapasama sa reconstruction at pagpapaunlad muli ng Iraq.</body>
<link>http://www.philstar.com/Article.aspx?articleId=202839&amp;publicationSubCategoryId=94</link>
</article>
<article>
<title>EDITORYAL  Hindi na dapat pahirapan ng mahirap ang sarili</title>
<author></author>
<date>
<month>April</month>
<day>17</day>
<year>2003</year>
</date>
<body>BUKAS, Biyernes Santo ay marami na namang magpapapako sa krus. Titiiisin ang hapdi at kirot nang unti-unting pagbaon ng matulis na pako sa kanilang palad. Maglalagos sa laman at bubulwak ang masaganang dugo na hahalo sa malapot at maruming pawis. Hindi lamang mga lalaki ang nagpapapako sa krus, mayroon ding mga babae. Matapang nilang hinaharap ang pagsasakripisyo sa krus na ayon sa kanila ay nagpapabawas sa nagawa nilang kasalanan. Nakadarama umano sila ng gaan ng kalooban sa sandaling maipako sa krus. Kakatwa na karamihan sa mga nagpapapako sa krus ay iyong mga mahihirap o mga naghihikahos sa buhay. Wala pang napabalitang mayaman na nagpapako sa krus. Walang mayaman na sinugatan ang likod at hinampas nang hinampas para magdugo. Walang mayaman na nagpasan ng krus habang nakatapak. Marami ang naghihirap sa bansang ito. Mayroon ngang hindi na kumakain ng tatlong beses sa maghapon kundi dalawa na lamang. Marami ang nakatira sa barung-barong at marami naman sa kariton. Marami ang nasa ilalim ng tulay o sa gilid ng mga maruruming estero na kapag bumaha ay nanganganib ang buhay. Marami ang nahihirapan sa paghihigpit ng sinturon dahil sa walang katapusang pagtataas ng bilihin at hindi naman madagdagan ang suweldo. Maraming naghihirap dahil sa kawing-kawing na katiwalian sa gobyerno, Maraming naghuhudas na opisyal at kabi-kabila ang pang-aabuso. Kapag tumaas ang presyo ng gasolina, ang mahihirap ang unang tinatamaan. Tataas ang pamasahe at kasunod na ang pangunahing bilihin na gaya ng bigas, asukal, isda at marami pang iba. Maraming mahihirap ang hindi na gaanong napaglilingkuran ng pamahalaan sapagkat apektado ng grabeng pulitika. Sa mga liblib na barangay, maraming hindi na nakatitikim ng gamot at ipinapasa-Diyos na lamang ang buhay. Habang patuloy din naman ang pagmamalabis at pangungurakot ng kanilang mayor at pagpapayaman. Kakatwang wala pang kalsada at kuryente sa maraming barangay sa buong bansa, nandoon naman ang mga drug traffickers at ginagawa nang halimaw ang mga kabataan. Ang illegal jueteng ay patuloy at pinababayaan ng mga mayor at gobernador, barangay chairman sapagkat malaking pera ang inilalagay sa kanila. Dapat pa bang magpapako sa krus ang mahirap na sagad na sa paghihirap ang buhay sa bansang ito? Bukas marami na namang mahihirap ang magpapahirap sa krus.</body>
<link>http://www.philstar.com/Article.aspx?articleId=203026&amp;publicationSubCategoryId=94</link>
</article>
<article>
<title>Maligayang Pasko ng Pagkabuhay</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>April</month>
<day>20</day>
<year>2003</year>
</date>
<body>MARUNONG ding magalit si Jesus. Nang makita niya na ginagawang palengke ang templo ay pinagtatapon niya ang mga paninda, pinalo at pinalayas ang mga money changers, negosyante at usyoso. Sinabi niya sa mga tampalasan na kaya niyang gibain ang templo at sa loob ng tatlong araw ay muli niyang itatayo bagay na hindi pinaniwalaan ng mga hentil dahil ang templong iyon ay ginawa sa loob ng 46 na taon. Hindi nila naunawaan ang ibig sabihin ni Jesus. Ang templong sinasabi niya ay ang simbahang sumisimbolo sa kanyang katawan na matapos na mamatay sa krus ay mabubuhay na muli at gaya ng kanyang sinabi matapos ang ikatlong araw ay muli siyang nabuhay. Magbubukang-liwayway nang magtungo si Maria Magdalena sa lugar na pinaglibingan ni Jesus. Hindi makapaniwala ang dating babaing makasalanan na nagbalik-loob sa Diyos nang makita niyang nabuksan ang pinaglagakan ng bangkay ng kanyang Panginoon. Lalo siyang nagulumihanan nang makitang buhay ito. Lumapit siya subalit hindi pinayagan ni Jesus na siyay hipuin ni Magdalena. Pinayuhan ni Jesus si Magdalena na ibalita sa mga apostoles ang kanyang pagkabuhay. Humayo si Magdalena na walang pagsidlan sa tuwa sa muling pagkabuhay ng Panginoon. Happy Easter sa lahat!</body>
<link>http://www.philstar.com/Article.aspx?articleId=203178&amp;publicationSubCategoryId=94</link>
</article>
<article>
<title>&amp;quot;Psst... sulat para sa 'yo!&amp;quot;</title>
<author>CALVENTO FILES ni Tony Calvento</author>
<date>
<month>April</month>
<day>21</day>
<year>2003</year>
</date>
<body>NAGKAROON ang inyong lingkod ng pagkakataong makilala ang asawa ni Clarence Benwaren, ang batang mayor ng Tineg, Abra, na binaril at pinatay sa loob ng isang simbahan, sa paa ng altar sa San Isidro Labrador, Calauan, Laguna. Si Mayor Clarence nun, Oct. 29, 2002 ay nagnininong sa kasal sa isang taga-Tineg, Abra at ginanap ang kasalan sa Laguna. Hindi natin nakausap si Soledad, o Sol. Sina Henry, Lenin at Tony ang ating nakapanayam. Nakaharap natin si Sol, nitong nakaraang Holy Week sa Baguio at naibuhos niya sa atin ang lahat ng kanyang dinadala sa dibdib. Mga nagpapasakit sa kanya at magmula pa ng mapatay ang lalakeng bukod tangi niyang minahal, ngayon lamang siya nagsalita. Gumawa ng isang liham si Sol, hindi para sa akin lamang kundi para sa ating lahat. Marahil sa ganitong paraan, baka merong makabasa at maantig ang kalooban upang lumabas at maglakas loob na magpahayag kung sino nga ang nagpapatay kay Clarence Benwaren. Narito ang liham ni Soledad Benwaren. &amp;quot;Sa likod ng mga ngiti at halakhak ay nandon ang pait at lungkot. Napakasakit isipin na ang taong minahal mo ng husto ay wala na sa buhay mo. Ang mga pagsubok na dumaan sa aming buhay ay lalo lamang nagpatibay sa aming pagmamahalan. Ang dami naming pangarap noon na hindi lamang para sa aming mag-asawa kundi pati na rin sa ibang tao. Pero sa isang iglap ay naglahong lahat ang mga yon. Noong marinig ko ang putok, I never thought that it was my husband. Sa lalim ng sugat at sakit na naramdaman ko, di ako umiyak o sumigaw nang makita ko siyang duguan. Nagdasal ako na sana panaginip lang ang lahat, na sana hindi talaga siya yon. The moment they took his life, kinuha na rin nila ang buhay ko dahil ang asawa ko ang aking buhay. Hindi man lang inisip ng mga nagplano at gumawa ng krimen na yun na kakakasal pa lang namin (3 months more at magsecelebrate sana kami ng aming 2nd wedding anniversary), wala pa kaming anak at bata pa siya na punumpuno ng mga pangarap at pag-asa. Hindi na sila naawa sa amin at natakot sa Diyos. Suddenly, life became meaningless, I simply exist. Pero dahil sa mga kapamilya, kaibigan at maraming taong nagbibigay ng suporta at pagmamahal, unti-unti akong nakabangon at nai-focus ulit ang aking buhay. Kailangan kong magpakatatag para na rin sa pinakamamahal kong asawa at para sa lahat. Sabi nga ng isang kaopisina ko, Just remember the good times. Tanggap ko na wala na siya pero sa kaibuturan ng aking puso, buhay pa rin siya at nananatili siyang buhay sa isip at puso ko at eto ang dahilan kung bakit ayaw kung tawagin na biyuda. Mahal na mahal ko siya at alam kong mahal na mahal din niya ako. We never failed na sabihin sa bawat isa na I love you very much. Spoiled ako sa kanya at sobra siyang maalahanin lalo na kung masama ang pakiramdam ko at siyempre ganon din siya sa akin. Lahat ng ito ay naputol dahil lamang sa kasakiman at kasamaan ng ibang tao. Wala silang puso at konsensiya, Diyos na ang bahala sa kanila dahil alam ko na kapag langit ang naningil ay mas matindi at mas masakit. Gusto kong umiyak ng malakas at magsisisigaw subalit sadyang napakalalim ng nilikha nilang sugat na di ko mailabas ang labis kong paghihinagpis. I know God has a purpose why he allowed this to happen subalit di ko pa rin mapigil ang mag-isip kung bakit nangyari ang trahedyang ito sa aming mag-asawa, I always ask why this has to happen, bakit kailangang maisakripisyo ang buhay ng asawa ko, its just not fair. Nag-celebrate ako ng aming 2nd wedding anniversary last 20 January 2003 with my family in Baguio at ganon din ang ginawa sa Abra ng aming pamilya for my request. We celebrated the occasion na para bang buhay siya at kasama namin, sana ay pakinggan ng Diyos at matupad ang matagal ko nang mga dinadalangin. Kahit ordinaryong tao lang kami at hindi mayaman, sana ay magkaroon o makamit namin ang katarungan sa pamamagitan ng ating mga dasal at ng mga taong laging handang tumulong. Saan man naroroon si Boyet ay alam kong yon din ang kanyang isinisigaw at di siya matatahimik hanggat di nagbabayad ang mga dapat magbayad. Kaya sana ay patuloy na kumilos ang mga ahensiyang nakatutok sa kasong ito at ganun na rin ang ating pamahalaan. SA PUNTONG ITO, nakikiisa po kami kay Mrs. Sol Benwaren at nananawagan din kami sa mga maaaring makatulong. Lumabas kayo para mabigyan-katarungan ang pagkapatay ng batang mayor ng Tineg, Abra. Meron po tayong Witness Protection Program sa Department of Justice at si Undersecretary Jose Calida, Jr., ang mismong nag-gagarantiya na ilalagay kayo dun at walang makagagalaw sa inyo. Sa mga taong may kinalaman, nanganganib ang inyong buhay. Hindi malayong ang mastermind ang siya ring magpapatay sa inyo. Meron tayong kasabihan, &amp;quot;DEAD MEN TELL NO TALES.&amp;quot; Para sa anumang impormasyon, comments o suggestions maaari nyo akong i-text sa 09179904918. Maaari rin kayong tumawag sa 7788442.</body>
<link>http://www.philstar.com/Article.aspx?articleId=203302&amp;publicationSubCategoryId=94</link>
</article>
<article>
<title>Foreign currencies,subject sa sanitation sa NAIA</title>
<author>ORA MISMO ni Butch M. Quejada</author>
<date>
<month>April</month>
<day>22</day>
<year>2003</year>
</date>
<body>PATI ang perang dala ng mga OFWs at iba pang banyaga na galing SARS infected countries ay isa-sanitized sa NAIA dahil sangkatutak daw ang mikrobyo nito. Sabi ni MIAA general manager Ed Manda, matindi ang mikrobyo ng pera at baka ang may dala nito o pinanggalingan ng pera ay hinawakan ng taong may killer virus. Buti na raw ang nag-iingat! Makikipag-ayos si Manda sa Bangko Sentral ng Pilipinas para sa kanyang bagong proyekto sa airport. Wala nga naman mawawala kung lahat ng pinagdududahan bagay ay idadaan sa masusing pag-iiksamin. Siyempre ayaw ng gobyerno ni Prez Gloria na sumubsob ng todo ang ating ekonomiya dahil lamang sa SARS. Tamo ang nangyari sa Hong Kong, lagapak ang kanilang economy because of SARS walang turistang gustong pumunta roon para mag-shopping or magbakasyon. Bukod dito, tatlong infrared fever sanitizing machine galing Singapore, ang darating sa bansa para ilagay sa arrival area ng NAIA Terminal 1 at Centennial 2 at i-monitor ang mga taong may fever para maiwasan makapasok ang probable carrier ng SARS. Mas hi-tech ito sa thermometer na ginagamit para ma-detect ang isang pasyenteng may lagnat, sipon o ubo. Basta tinamaan ka ng infrared siguradong malalaman ng makina kung positibo ka sa sakit. Ang tanong, paano ang radiation nito? DOH Secretary Manuel Dayrit, Your Doctor. Maganda ang naging biyahe ni Manda at Boy Yumul, procurement officer nito, sa Singapore porke positibo ang kanilang lakad dahil nakakita sila ng isang hi-tech machine na makaka-detect sa taong may SARS. Ayaw ni Manda ng pakaang-kaang sa trabaho kaya lahat ng posibilidad ay ginagawa niya para hindi sila malusutan ng taong may dala ng SARS. Baka kasi matalakan sila ni Prez Gloria, kapag nagkataon? Masi-secure ba ang pitsa ng mga banyaga at OFWs kapag binulatlat nila para i-sanitized sa NAIA? tanong ng kuwagong Kotong cop. Tiyak iyon porke maraming mata ang titingin dito, sagot ng kuwagong urot. Paano ang holdap? Iyan ang pag-usapan natin. Iyong hi-tech machine na infrared? Siguradong maraming magtatago dito porke matindi ang radiation ng makina? Paano kung buntis? anang kuwagong SPO-10 sa Crame. Iyan ang problema siguradong ligtas tayo sa SARS pero sigurado hindi tayo lusot sa cancer, he-he-he!</body>
<link>http://www.philstar.com/Article.aspx?articleId=203414&amp;publicationSubCategoryId=94</link>
</article>
<article>
<title>EDITORYAL  May nangangamoy sa New Bilibid Prisons?</title>
<author></author>
<date>
<month>April</month>
<day>23</day>
<year>2003</year>
</date>
<body>BILIBID or not pero marami nang kontrobersiyang kinasangkutan ang New Bilibid Prisons (NBP) sa mga nakaraan. Ilang buwan na ang nakararaan, natuklasan ang umanoy kumakalat na mga pekeng pera sa loob ng NBP. Kasunod ng pekeng pera ay ang mainit na kontrobersiya tungkol sa umanoy pagpupuslit ng illegal drugs partikular ang shabu. May balita pang may &amp;quot;nagluluto&amp;quot; raw umano ng shabu sa loob. Noong Lunes, banner story ng Pilipino Star NGAYON ang pamamaril ni dating Congressman Romeo Jalosjos sa isang inmate. Tinamaan sa hita si Marcos de Guzman, 40. Naganap umano ang pamamaril sa kubong pahingahan ni Jalosjos. Itinanggi naman ni Jalosjos ang paratang. Sinabi naman ni Prisons Director Ricardo Macala, na hindi si Jalosjos ang bumaril kay De Guzman. Magkasama pa umano sa pagsisimba si Jalosjos at De Guzman. Naganap na ang pamamaril at siyempre pa ang kasunod nito ay ang pagtuturuan. Bilibid it or nat pero dito lamang makakakita ng bilangguan na kahit na anong bagay ay maaaring maipasok. Kataka-taka kung paano naipasok ang baril na nakasugat kay De Guzman. Mabuti na lamang at hindi siya namatay, kung hindiy mas malaking balita ito at tiyak na pag-uusapan. Bilibid it or nat pero maraming misteryo ang nangyayari sa NBP na dapat ay mahalungkat at malaman. Kontrolado ba ng namumuno sa NBP ang sitwasyon doon at kahit anong bagay ay maaaring mailusot. Kung ang baril na nakasugat sa inmate ay mapatunayang naipuslit doon, darating ang araw na hindi lamang handgun ang maaaring dalhin kundi malalakas na kalibre ng baril. Kung naipuslit ang baril, tiyak na may kinalaman dito ang mga guwardiya. Imposibleng hindi makita ng guwardiya ang baril. O maaaring nakita pero nagbulag-bulagan sapagkat natakpan ng pera ang kanyang mga mata. Kahit saan, ang pera ang nagiging makapangyarihan at kapag ito ang nakapangyari sa loob ng bilangguan, maraming mangyayaring kasamaan. Naging kontrobersiya na noon ang NBP sapagkat ang mga &amp;quot;VIP&amp;quot; rito ay maaaring gawin ang kanilang gusto. Ilang taon na ang nakararaan, nagpagawa si Jalosjos ng burger house sa loob at kaya lamang natigil ay nang mabatikos. Maraming &amp;quot;VIPs&amp;quot; na nagmistulang hindi nakakulong sapagkat malaya nilang nagagawa na parang sila ay nasa &amp;quot;laya&amp;quot;. Ang nangyayaring &amp;quot;misteryo&amp;quot; sa NBP ay nangangailangan ng imbestigasyon mula sa Department of Justice. Halungkatin ang mga namamaho o nabubulok sa Bilibid.</body>
<link>http://www.philstar.com/Article.aspx?articleId=203493&amp;publicationSubCategoryId=94</link>
</article>
<article>
<title>DPWH Sec. Bayani Fernando, nakatutok na ang aming mata sa'yo</title>
<author>BAHALA SI TULFO ni Ben Tulfo</author>
<date>
<month>April</month>
<day>23</day>
<year>2003</year>
</date>
<body>HINDI porket nagbigay na ng pahayag si Metro Manila Development Authority (MMDA) Chairman Bayani Fernando sa media hinggil sa overpass na itatayo nila sa may Elliptical Road, titigil na ang Imbestigasyon ng BAHALA SI TULFO. Ang pahayag ni Fernandoy lumabas sa broadsheet matapos naming maisulat sa BITAG sa diyaryong PM, sister publication ng diyaryong ito, noong Abril 12. Narito ang bahagi ng aking naisulat sa BITAG, sa PM. * * * Bago pa man mangyari ang sakuna sa malawak na lansangan sa paligid ng Quezon City Memorial Circle, nagbibigay babala ang &amp;quot;BITAG&amp;quot; sa lahat ng mga pedestrian at motoristang dumadaan dito. Mapanganib na ngayon ang Elliptical Road dahil lumawak na ito sa mahigit sa sampung (10) lanes. Dati ay may center island pa ang elliptical road kung saan ang mga pedestrian ay may pagtitigilan kapag inabutan ng green light. Ngayon, kinakailangang makipag-patintero pa ang mga pedestrian sa mga rumaragasang sasakyan. Delikado rin ito sa mga motorista dahil matutulin na ang kanilang pagpapatakbo at medyo may kahirapan ng konti sa paglipat ng lane, papasok o palabas ng elliptical road. Sinakripisyo ng Department of Public Works and Highways (DPWH) at ng Metro Manila Development Authority (MMDA) ang kaligtasan ng mga pedestrian na nagtutungo sa park ng Quezon City Memorial Circle. Mas binigyan nila ng kalahagahan ang magkaroon ng maayos na daloy ng trapiko sa lansangang ito kaysa kaligtasan ng mga pedestrian na tatawid. Hindi na pinag-isipan ng national government, partikular ang DPWH at maging ang MMDA na siyang may hawak ng road widening project na to. Kulang sa &amp;quot;signage&amp;quot;, maging mga marka sa mga lanes na nagbibigay-babala sa mga motorista na mag-eexit patungong East Avenue, Kalayaan Ave, Commonwealth Ave, Visayas Ave, North Ave. at Quezon Ave. * * * Uulitin namin ang panawagan ng Imbestigasyon ng BAHALA SI TULFO at BITAG, kinakailangang magtalaga na ng police outpost sa mga nabanggit na lugar. Hanggat hindi ito naisakatuparan, marami pang sakuna ang mangyayari sa Elliptical Road. Sa ngayon, maayos na ang daloy ng trapiko pero kapalit nitoy buhay naman ni Juan dela Cruz ang nanganganib. MMDA Chairman at DPWH Secretary Bayani Fernando, nauna mo nang ibuka ang iyong bibig sa taumbayan. Siguraduhin mong tutuparin mo. Madaling ngumawa. Aber! Sige nga, tingnan natin ang iyong magagawa. Nakatutok na ang aming mga mata sa iyo!</body>
<link>http://www.philstar.com/Article.aspx?articleId=203500&amp;publicationSubCategoryId=94</link>
</article>
<article>
<title>'Ligaw na bala raw o'?</title>
<author>CALVENTO FILES ni Tony Calvento</author>
<date>
<month>April</month>
<day>23</day>
<year>2003</year>
</date>
<body>NAGBANTA, NANAKOT, NAGPADAGUNDONG itong si dating representante ng Zamboanga del Sur na si Romeo Jalosjos. Ano ang ikinapuputok ng butche nitong convicted na Congressman sa salang pang momolestiya sa isang menor-de-edad na babae, itong nahatulan ng pagkabilanggo ng habambuhay? Sinisisi niya ang media, partikular na ang mga &amp;quot;tabloid&amp;quot; na naglathala ng insidente ng isang pamamaril na naganap sa New Bilibid Prisons, at siya ang pinangalanan na namaril, kung saan tinamaan at nasugatan ang isang inmate na si Marcos de Guzman nung Sabado de Gloria, April 19, 2003. Si Jalosjos ay nakakulong sa isang MAXIMUM SECURITY COMPOUND. Saan nanggaling ang baril? Saan nga ba, NBP Director Ricardo Macala? Libelo ang maaaring isampa ni Jalosjos laban sa mga tabloid na nag-headline ng balitang ito. Ang Pilipino Star Ngayon ay inilagay sa headline ang insidenteng ito. Hindi ko rin nakikita si kaibigang Editor-in-Chief na si Al Pedroche o ang aming Publisher na si G. Miguel Belmonte na nangangatog dahil sa pahayag ni Jalosjos na magdedemanda siya. Hala sige, banatan mo, Mr. Former Congressman! Demanda mo ang PSN. Tutal, wala ka namang ginawa sa loob ng kulungan. Marami kang panahon. May mga Abogado ding De Campanilla ang aming pahayagan. Subalit bukod dito, ang paglalathala sa pangalan mo at sa insidenteng iyun, ay hindi gawa-gawa ng aming mga correspondents. May pinagkunan ng balita. Hindi kami gumagawa ng balita. MALICE ang pinaka-importanteng elemento sa kasong libelo. Eh, ano ba ang paki-alam naming sa yo dito. Ilang taon ka na ring hindi nalalagay sa dyaryo at lalo na dito sa PSN, bakit ka naman naming pag-aaksayahan ng panahon? Aber, paki paliwanag nga. Para sirain ang maganda mong pangalan! Naku, oo nga pala mga mambabasa ng pitak na ito, ilang taong iningatan ni Ex-Congressman Jalosjos ang kanyang walang dungis na pangalan. (tama ba, Atty. Katrina Legarda, Atty. June Ambrosio at iba pang mga abogado na tumulong sa biktimang babae nung mga panahong yun?) Tapos, ngayon, sisirain lamang siya? Siya daw ay namaril ng isang kasama sa kulungan? Tama nga ba si ex-Congressman Jalosjos? May naiulat na detalye sa pangyayari ng naturang insidente. Ayon sa mga ilang inmates, napikon daw si Jalosjos, diumano dahil ayaw daw sumunod sa kanyang utos itong si Marcos de Guzman. Alam mo, Mr. Jalosjos, sa halip na magdemanda ka, magpaliwanag ka na lang para hindi na humaba pa ang isyung ito. Ang nakababagabag sa aking isipan, hindi yung pamamaril, dahil meron namang mga hospital records na ang isang Marcos de Guzman ay tinanggap sa emergency room upang gamutin ang sugat sanhi ng tama ng bala sa Muntilupa Medical Center. Ang nakakaasar dito ay ang pahayag na si De Guzman ay tinamaan ng ligaw na bala! LIGAW NA BALA, RAW O. Katarantaduhan! Paano naman nakapasok sa compound ng Maximum Security ang &amp;quot;ligaw na balang yan.&amp;quot; ha, Director Macala? Bakit tinawag na maximum security compound yan kung maari pa lang tamaan ng ligaw na bala ang isang inmate? Kung namamasyal ka sa Luneta, siguro maniniwala ako. Kung sa Iraq naman, ligaw na bomba ang dadale sa yo! Ginagawa niyo namang gago ang taong bayan! Ayon pa sa nakalap na balita, ang baril daw ay naagaw sa isang escort ni Jalosjos at nagkaroon pa raw ng pambubuno para sa baril bago binaril itong si Marcos de Guzman. Sino raw ang bumaril. Ayon sa NBP Director, baka ligaw na bala. Ayon naman sa ibang testigo si Romeo Jalosjos ang bumaril. Alin ba talaga ang tama? Ano sa palagay niyo, mga mambabasa ng CALVENTO FILES? Paki text niyo sa akin sa 09179904918. Ang magandang tanong ulit dito ay bakit nagkaroon ng baril sa loob ng maximum security compound? Hindi ba dapat na sibakin si Director Ricardo Macala sa dami na ng eskandalong kumukuyog sa kanya? Kung kulang pa, narito ang narinig kong paliwanag ni Macala. &amp;quot;Kapag meron daw nangyari sa mga Yap (Rey Yap, isang dating Mayor sa Mindanao na political rival daw ni Jalosjos) si Jalosjos ang may kagagawan. Kung meron namang mangyari kay Jalosjos, ang mga Yap naman ang pinagbibitangan.&amp;quot; Hanggang New Bilibid Prisons may bahid pa rin ng politika. Subalit ang hindi ko matanggap at kasuka-suka ng sabihin ni Director Ricardo Macala, ligaw na bala ang tumama kay De Guzman. Dapat palang naka-helmet at bullet proof vest ang mga nakakulong sa NBP. Isa rin ang inaasahan ko at hindi na rin ako magugulat, kung biglang magiging mailap sa mamamahayag, at isa-isang magpupulasan ang mga nagbigay ng pahayag tungkol sa pagkabaril ni Marcos De Guzman. Kung hindi ka nga involved sa insidenteng yun, inaanyayahan kita, Ex-Congressman Romeo Jalosjos na magbigay ng iyong pahayag tungkol sa insidente at sinisiguro ko sa yo na ilalathala ko ng buong buo ang iyong bersyon. Hindi maliligaw ang sulat mo, kaibigan. Di tulad ng balang naligaw. Para sa inyong comments at reaksyons, naniniwala ba kayong ligaw na bala nga ang tumama kay Marcos de Guzman, paki-text lang sa 09179904918. Maaari din kayong tumawag sa CALVENTO FILES 7788442. &amp;quot;HAYAAN NIYONG MAGING ISANG AMA ANG INYONG LINGKOD. BINABATI KO ANG AKING ANAK NA SI JC CALVENTO NA ISANG MALIGAYANG 16TH BITHDAY. GALING SAMIN NG KAPATID MONG SI SONNY AT ANG IYONG PAPA. JESUS LOVES YOU.&amp;quot;</body>
<link>http://www.philstar.com/Article.aspx?articleId=203518&amp;publicationSubCategoryId=94</link>
</article>
<article>
<title>Talunang kandidato itatalaga sa Comelec</title>
<author>BALITANG SPECIAL ni Deo Macalma</author>
<date>
<month>April</month>
<day>24</day>
<year>2003</year>
</date>
<body>ALAM nyo bang maraming career officers sa Commission on Elections (Comelec) ang nade-demoralized ngayon dahil sa pagtatalaga ng isang outsider sa kanilang opisina. Ayon sa aking bubuwit, happy birthday muna kay Army Maj. Jun Caparas, dating Ilocos Norte Vice Gov. Mariano Nalupta Jr., Marx Macalma, Rene Guzman ng San Beda; Rey David ng Great Wall Advertising; Sally Malhabor at Fr. Albert Suatengco. * * * Alam nyo bang demoralized na naman ang mga career officers sa Comelec dahil may ipapasok na namang outsider sa kanilang tanggapan? Ayon sa aking bubuwit, ang lalo pang ikinadidismaya ng mga taga-Comelec ay ang itatalagang opisyal ay talunang kandidato noong nakalipas na eleksiyon. Kung ito ay dating kandidato, paano pa maaasahan ngayon ang kanyang pagiging impartial pagdating sa mga eleksiyon. Siyempre, ang kakampihan niya rito ngayon ay ang mga pulitikong kasama niya sa kanilang partido. Paging, Comelec Chairman Benjamin Abalos. Pakitingnang mabuti ito, Mr. Chairman, Sir. * * * Ayon sa aking bubuwit, maraming career officers ang galit sa naturang pulitiko sapagkat wala pa namang appointment pero nagyayabang na sa regional office ng Comelec. Siya na raw ang ipapalit doon sa acting regional director ng Comelec. Ang yabang-yabang naman nito! Ayon sa aking bubuwit, ang kahilingan ng mga career officers sa Comelec ay sundin naman sana ang criteria sa pagpili ng mga new officers. Sana ang ilagay ay yung mga non-partisan. Hindi yung mga bata-bata rin ng mga pulitiko na merong vested interest pagdating ng eleksiyon. * * * Ayon sa aking bubuwit, ang talunang kandidato noong nakalipas na eleksiyon na nagmamalaking siya na ang susunod na director ng Comelec sa kanilang rehiyon ay si... Siya ay kumandidato noon sa pagka-Vice Governor subalit ito ay naiwan sa kangkungan. Natalo. Sigurado na nga bang ito ang itatalagang Regional Director ng Comelec sa Southern Tagalog, Chairman Abalos, Sir? Siya ay taga-Lakas-NUCD at dating running mate ni VRB Chairman Bong Revilla nang kumandidato sa pagka-governor sa Cavite. Siya ay si Atty. Edwina Mendoza ng Cavite.</body>
<link>http://www.philstar.com/Article.aspx?articleId=203625&amp;publicationSubCategoryId=94</link>
</article>
<article>
<title>Sampu-sampera ang mga malalaswang pelikula</title>
<author>BANTAY KAPWA ni Cielito &amp;quot;Mahal&amp;quot; Del Mundo</author>
<date>
<month>April</month>
<day>25</day>
<year>2003</year>
</date>
<body>SA obserbasyon ng marami kapag may krisis o anumang kaganapan gaya ng digmaan, pagbulusok ng ekonomiya, mga kontrobersiya at anomalya malayang pinalalabas ang mga bold films para malibang at makalimutan ang mga problema. Katotohanan na naglipana ang mga sex films ngayon para mabaling ang atensiyon ng madla at huwag pakaisipin ang mga pambansang isyu gaya ng kawalan ng trabaho at mataas na presyo ng mga bilihin. Naturingan na merong board of censors pero tuloy ang ligaya ng mga film producers na gumawa ng mga pelikulang madaling gawin, hindi gaanong pinag-iisipan ang tema ng istorya at mabilis na pagkakitaan. Sa Pilipinas ay hindi naipatutupad ang film classification kaya kahit mga bold films ay napapanood ng mga menor de edad. Napakalaki ng epekto ng mga pelikulang malalaswa lalo na sa mga kabataan. Patunay ang maraming kaso ng rape, acts of lasciviousness at iba pa. Isang batang kinse anyos na nanood ng porno at nalasing sa droga ang gumahasa sa kanyang lola. Isang dose anyos na batang lalaki ang ginahasa ang apat na taong batang babae matapos na manood ng rated X na pelikula. Palaswaan ang labanan ng mga pelikula na ang mga artistang bida ay batang-bata at bago sa madla. Kapapalabas lang ng pelikula na may sexual orgy ang isang torerong aktor at dalawang young bold stars na nagpapaligsahan sa husay sa pakikipagtalik. Napanood din ang pelikula ng isang baguhang sexy star na hinuhubaran habang hinahabol at ginagahasa ng mga rapists niya. Isang entry sa Manila Filmfest ang tumatalakay sa isang babaeng kulang sa pag-iisip na pinagsamantalahan. Drama ang dating pero ang kabuuan ay kalaswaan. Mga sexy stars na sinasabing they come and go samantalang tuloy at malaya ang mga nagpoprodyus ng mga pelikulang malalaswa. Ano ang ginagawa ng gobyerno tungkol dito? Calling MTRCB!</body>
<link>http://www.philstar.com/Article.aspx?articleId=203749&amp;publicationSubCategoryId=94</link>
</article>
<article>
<title>Pagkabuhay na muli at pag-akyat sa langit</title>
<author>ALAY DANGAL ni Fr. Jose C. Blanco, S.J.</author>
<date>
<month>April</month>
<day>25</day>
<year>2003</year>
</date>
<body>NGAYON ay kapistahan ni San Marko. Siya ay isa sa mga Ebanghelista. Sa katunayan, siya ang naunang sumulat sa tatlong mga magkakahawig na manunulat (synoptic writers).&amp;nbsp; Si Mateo at Lukas ay dumipende nang husto kay Marko. Ang Ebanghelyo ngayon mula kay Marko ay tungkol sa pagkabuhay na muli at pag-akyat sa langit ni Jesus (Mk. 16:15-20). &amp;quot;At sinabi ni Jesus sa kanila, Humayo kayo sa buong sanlibutan at ipangaral ninyo sa lahat ang Mabuting Balita. Ang sumampalataya at mabautismuhan ay maliligtas, ngunit ang hindi sumampalataya ay parurusahan. Ang mga sumasampalataya ay magtataglay ng ganitong tanda ng kapangyarihan: Sa pangalan koy magpapalayas sila ng mga demonyo at magsasalita ng ibang wika; silay hindi maaano dumampot man ng ahas o uminom ng lason; at gagaling ang mga maysakit na mapatungan ng kanilang mga kamay. &amp;quot;Pagkatapos magsalita sa kanila, ang Panginoong Jesus ay iniakyat sa langit, at lumuklok sa kanan ng Diyos.&amp;nbsp; Humayo ang mga alagad at nangaral sa lahat ng dako.&amp;nbsp; Tinulungan sila ng Panginoon sa gawaing ito.&amp;nbsp; Pinatotohanan niya&amp;nbsp; ang Salitang kanilang ipinangangaral sa pamamagitan ng kapangyarihang gumawa ng himala, na ipinagkaloob niya sa kanila.&amp;quot; Ang gawain ni Jesus ay kumpleto na.&amp;nbsp; Ipinahayag niya ang Mabuting Balita ng paghahari ng Diyos.&amp;nbsp; Siyay nagpakasakit at namatay.&amp;nbsp; Nabuhay siyang mag-uli.&amp;nbsp; Ibinigay niya ang misyon sa mga alagad.&amp;nbsp; At umakyat na siya sa&amp;nbsp; langit. Iminumungkahi naming basahin ninyo ang buong Ebanghelyo ni Marko, unti-unti, araw-araw. Tingnan ninyo kung anong liwanag ang makukuha ninyo.&amp;nbsp; Ang hindi ninyo maintindihan ay maaari ninyong ikonsulta sa isang taong maaaring makapagpaliwanag.&amp;nbsp; Pagnilayan yaong mga nauunawaan ninyo.&amp;nbsp; Sa ganitong paraan, mas higit ninyong makikilala si Jesus.&amp;nbsp; At mas maalab nyo siyang mamahalin.&amp;nbsp; Sa ganoon, nanaisin ninyong tularan o sundan siya nang mas malapitan. Ito ay isang paraan ng pagdiriwang sa kapistahan ni San Marko.</body>
<link>http://www.philstar.com/Article.aspx?articleId=203754&amp;publicationSubCategoryId=94</link>
</article>
<article>
<title>Kabayan humirit Roco sumegunda</title>
<author>AKSYON NGAYON! ni Al G. Pedroche</author>
<date>
<month>April</month>
<day>26</day>
<year>2003</year>
</date>
<body>SABI ng latest survey ng Social Weather Station, kung magdaraos ng presidential elections ngayon ay panalo si Sen. Noli &amp;quot;Kabayan&amp;quot; de Castro. Pero knowing Kabayan personally, wala pa siyang planong tumakbo sa pinakamataas na posisyon. May mga preparasyon pang gagawin ang mamang ito. Kailangan pa ang pagpapahinog sa natural na paraan. Hindi &amp;quot;kinalburo.&amp;quot; Dahil sa survey na itoy natataranta ngayon ang kampo ni Roco. Nagpaplano diumano ng bagong strategy upang ibalik ang dating ningning ni Roco bilang presidentiable. Kasama na riyan ang pangangalap ng financial support para sa isang malawakang media blitz sa layuning pigilin ang pagdausdos ng popularidad ng kanilang presidential timber. Anang survey na ginawa noong Marso 10-25, 2003, numero uno si Kabayan, pangalawa lang si Roco, pangatlo si Fernando Poe Jr., pang-apat si Ping Lacson, panglima si Juan Flavier at pampito si Nene Pimentel. Walang pasubaling kuwalipikado si Roco. Matalino. Pero dahil sa mga sari-saring isyu na nauna na nating tinalakay, may pagdududa ang maraming mamamayan kung siyay magiging mabuting Pangulo. Nahanay na si Roco sa mga itinuturing na &amp;quot;trapo&amp;quot; o traditional politicians na inaayawan ng taumbayan. Iyan ang ipinapalagay na dahilan kung bakit dumadausdos ang popularidad ni Roco. Malaking dagok din, anang mga political observers, ang pagpapaimprenta niya ng kanyang malaking larawan nang siyay Education Secretary pa na dahilan para kasuhan siya ng graft. Iyan din ang dahilan ng pagbibitiw ni Roco sa gabinete. Sanay makita ni Roco ang mensahe ng publiko. Mas gusto nila ang mga silensyo at di nagpapahayag ng pagkandidato kaysa mga ipinapahiwatig na ang ambisyon nang maaga porke &amp;quot;trapo&amp;quot; ang dating. Si Roco at ang negosyanteng si Danding Cojuangco diumano ang pinagpipilian ng partidong Lakas bilang presidential bet sa 2004, pero ang sabi ng aking impormante, mas nakalalamang si Danding sa tsansang mapili.</body>
<link>http://www.philstar.com/Article.aspx?articleId=203856&amp;publicationSubCategoryId=94</link>
</article>
<article>
<title>Kinidnap na bata</title>
<author>IKAW AT ANG BATAS ni Atty.Jose C. Sison</author>
<date>
<month>April</month>
<day>26</day>
<year>2003</year>
</date>
<body>KASO ito ng isang pitong taong gulang na si Nette, anak nina Rina at Mar. Si Nette ay kinder at hatid sundo ni Rina sa paaralan. Alas dos ng hapon kung sunduin ni Rina ang anak. Isang araw, 2:30 ng hapon na nang makarating si Rina sa paaralan at hindi na niya naabutan ang anak. Ayon sa mga nakakita, isang babae raw ang sumundo sa bata. Agad na nag-report sa NBI si Rina. Makalipas ang limang araw, nakatanggap ng tawag mula sa pulis si Rina. Sinabi ng pulis sa kanya na matatagpuan ang kanyang anak sa bahay ni Gloria, isang kagawad ng kabilang barangay. Dala ang mga papeles na magpapatunay ng katauhan ni Nette, sumugod agad siya sa bahay ni Gloria. Si Nette nga ang bata. Ayon kay Gloria, iniwan sa kanya ang bata ng isang babaeng hindi nagpakilala. Nang hindi na bumalik ang babae at nang mabasa niya sa diyaryo na kinidnap ang bata, inireport niya agad ito sa kanilang punong barangay. Ayon naman kay Nette, habang hinihintay niya ang kanyang ina, lumapit sa kanya ang isang babae na nangakong magbibigay ng sorpresa sa kanya kapag sumama siya rito sa isang malaking bahay na marami ring bata; na dinala siya ng babae sa nasabing bahay kung saan siya nagpalipas ng gabi; at kinabukasan ay dinala siya sa tindahan ni Gloria. Mabilis na nalutas ang paghahanap sa babae nang pagkaraan ng dalawang araw, bumalik ito sa tindahan ni Gloria upang sunduin ang bata. Mabilis na nakatawag si Gloria sa pulis at kay Rina. Naaresto ang babae na nakilalang si Grace. Sa paglilitis ng kaso, malinaw na tinukoy ni Nette na si Grace ang babaing sumundo sa kanya sa paaralan. Itinanggi ni Grace ang akusasyon sa kanya. Iginiit niyang sinundo niya ang bata sa isang pakiusap ng kaibigan, na hindi naman tumestigo. Ayon sa kanya, hindi raw niya kinidnap ang bata dahil kusa naman daw itong sumama sa kanya. Tama ba si Grace? MALI. Nahatulan ng Korte Suprema si Grace ng kidnapping. Pinatunayan ng prosecution na ang akusadong si Grace, na isang pribadong mamamayan, na kumuha sa bata sa paaralan nito ng walang pahintulot ng magulang ; at ang bata ay may edad na halos pitong taon; na ang pagsama ni Nette kay Grace ay dahil sa mga huwad na pangako nito sa bata. At kahit na isang gabi lamang ipiniit ang bata, limang araw pa rin itong inalisan ng kalayaan dahil kabilang na ang apat na araw na pamamalagi ng bata sa pangangalaga ni Gloria. (Pp. vs. Santos, G. R. 117873, December 22, 1997).</body>
<link>http://www.philstar.com/Article.aspx?articleId=203862&amp;publicationSubCategoryId=94</link>
</article>
<article>
<title>Palasyo nakinig kay Ebdane</title>
<author>BANAT NI BATUIGAS ni Bening Batuigas</author>
<date>
<month>April</month>
<day>27</day>
<year>2003</year>
</date>
<body>MEDYO nabunutan ng tinik si Philippine National Police chief Dir. Gen. Hermogenes Ebdane Jr., dahil nabago ang takbo ng reshuffle sa PNP at marami nga sa kanyang rekomendasyon ang napaupo sa puwesto. High morale na sa ngayon si Gen. Ebdane at sa tingin niya ang mga uupong opisyal sa PNP sa ngayon ay mapagkatiwalaan na niya para isulong nga ang isinisigaw ni President Arroyo na Strong Republic. Noong ianunsiyo kasi ang unang reshuffle panay mga bataan ni Transportation Secretary Leandro Mendoza ang napapuwesto na inulan naman ng puna ng ilang mga junior officers sa PNP. Nagmukha kasing dalawa ang PNP chief sa katauhan nga nina Mendoza at Ebdane. I will sign this not as a PNP chief but as a mere June Ebdane, ito umano ang katagang namutawi sa bibig ni Ebdane ng lagdaan niya ang order sa unang reshuffle. Mabuti naman at nakinig ang Palasyo sa hinaing ni Ebdane at sa ngayon nga ay maganda na ang takbo ng pulisya natin. Ibig bang sabihin niyan, matatapos ni Ebdane ang isang taon na iniatang sa kanya ni GMA? Ang naapektuhan sa pangalawang reshuffle ni Ebdane ay itong si Sr. Supt. Ricardo Dapat, ang dating man Friday ni Mendoza. Dapat kasing mapunta itong si Dapat sa Maritime Command subalit maraming bumabatikos sa kakayahan niya kayat na snowpake ang pangalan niya. Nanatili si Chief Supt. George Alino sa Maricom at ang papalitan niya sana na si Chief Supt. Romulo Sales sa Region 2 ay hindi rin natinag. Maliban kay Dapat may ilang mga bataan rin si Mendoza na nakaupo subalit hindi na sa naunang puwesto na nakaatang sa kanila. He-he-he! Nabulilyaso ang premyo nila, di ba mga suki? Pero sa tingin ng mga junior officers ang pinakabuwenas sa naturang reshuffle ay itong si Chief Supt. Claudio Cabreros na napunta naman sa Region 1 sa kaharian ni whistle blower Chavit Singson. Ang puna ng mga junior officers dito kay Cabreros hindi man lang ito lumaban sa dalawang EDSA revolt subalit na-premyuhan pa. Si Cabreros kasi, anang nakausap nating mga pulis, ay palaging nasa Estados Unidos tuwing may laban pero mukhang nakakuha ng padrino hindi yaong matabang lalaki na ganid sa pera kundi ang kapatid mismo ni GMA. Weather-weather lang yan, di ba mga suki? May insidente pa umano na itong si Cabreros ay naghamon ng kanyang kalaro sa golf sa Baguio City ng duwelo dahil sa nagaganap na dayaan. Salamat na lang at malamig ang ulo ng opisyal na hinamon niya, anang mga pulis. Mukhang hindi pa nga nakaupo itong mga bagong nagalaw na mga opisyales ng PNP natin eh iniintriga na sila kung jueteng ang pag-uusapan. Ang kumakalat na balita sa ngayon sa Camp Crame ang mga dating matataas na opisyales ng Region 3 ay hindi na nakahirit ng baon sa mga jueteng lords doon dahil may order na umano sa kanila na araw na ng uupong bagong hepe. He-he-he! Sa Region 4 naman ay pina-advance ni Sir Taba ang kanyang intelihensiya. Nang maibulsa na niya ang pera eh biglang nag-utos siyang magsara na ang mga jueteng lords. Kung itong mga balita ang gagawing basehan, paano maipasara ni Interior Secretary Lina ang jueteng? Abangan.</body>
<link>http://www.philstar.com/Article.aspx?articleId=203983&amp;publicationSubCategoryId=94</link>
</article>
<article>
<title>Cold sores</title>
<author>WHAT'S UP DOC? ni Dr. Tranquilino Elica&amp;ntilde;o Jr.</author>
<date>
<month>April</month>
<day>27</day>
<year>2003</year>
</date>
<body>WALANG eksaktong salin sa Filipino ang cold sores pero maihahalintulad ito sa bulutong-tubig. Ito ay ang pamamaga ng balat at mucous membranes at kapapalooban ng malillit, masakit na blisters at mamula-mula ang paligid. Pagkalipas ng ilang araw, mapapansing manunuyo na lamang ang mga blisters at walang maiiwang peklat sa balat. Delikado kapag ang mga mata ang naapektuhan sapagkat nag-iiwan ito ng peklat. Nararapat na magpatingin agad sa doktor kapag nagkaroon ng eye infection. Maaaring magprescribed ang doktor ng antiviral agent. Ang infection ay kagagawan ng Herpes semplex virus. Kumakalat ang virus sa pamamagitan ng close physical contact. It often lies dormant for a long period of time before flaring up to produce cold sores. These then tend to occur from time to time thorughout life. Ang isang tao ay madaling magkaroon ng infection kung siya ay under stress. Ginagamot ito sa pamamagitan ng pag-aaplay ng ibat ibang ointments at topical preparations na available sa mga botika kahit na walang prescriptions. Occasionally, a secondary bacterial infection occurs which requires treatment with an antibiotic preparation.</body>
<link>http://www.philstar.com/Article.aspx?articleId=204004&amp;publicationSubCategoryId=94</link>
</article>
<article>
<title>EDITORYAL  Handa na ba ang DPWH sa tag-ulan?</title>
<author></author>
<date>
<month>April</month>
<day>28</day>
<year>2003</year>
</date>
<body>NAGPAPAKITA na ng palatandaan ang langit. Isang linggo nang nagiging makulimlim ang kalangitan at tuwing hapon ay maririnig na ang dagundong ng kulog at kalat-kalat na ang kidlat. Palatandaang nalalapit na ang tag-ulan. Isang matibay na pruweba ay ang pagdaan ng bagyong Amang noong Semanta Santa. Bagamat hindi nakapaminsala, patunay lamang ito na nagsisimula na ang pamumuo ng masamang panahon at sa ayaw man o hindi ng taumbayan, palapit na nga ang tag-ulan. Panibagong pakikihamok na naman ng mga Pinoy sa baha, partikular ang mga residente ng Metro Manila. Taun-taon, ang matinding baha ang problema sa Metro Manila. Kaunting baha lamang, umaapaw ang maraming bahagi ng Maynila, Malabon, Navotas, Quezon City, Caloocan, Valenzuela, Marikina at maraming lungsod at bayan. Magiging dagat-dagatan na naman at tiyak na maraming pipinsalaing ari-arian at malalagas na buhay. Karaniwan na lamang ang problemang ito kung dumarating ang panahon ng tag-ulan. Gaano na ba katagal ang problemang baha sa Metro Manila? Mahabang panahon na subalit patuloy pa rin ang pag-apaw ng baha. Tangay ng baha ang maraming sakit tulad ng leptospirosis  sakit mula sa ihi ng daga. At tuwing magbabaha, ang Department of Public Works and Highways (DPWH) ang lagi nang napagbubuntunan ng sisi ng taumbayan. Kapag natapos sisihin ang DPWH, ang Metro Manila Development Authority (MMDA) ang uupakan. Ang DPWH at MMDA ay kapwa hinahawakan ni Sec. Bayani Fernando. Kamakailan, sinabi ni Fernando na magkakaroon ng paglilinis sa DPWH. Paglilinis sa mga corrupt, ibig niyang sabihin hindi ng mga kanal o imburnal, o estero na karaniwang barado sa basura at nagiging dahilan ng pagbaha. Magandang marinig kay Fernando na lilinisin ang DPWH na matagal na ring pangarap ng taumbayan. Pero kung nagnanais na maging malinis ang DPWH, nararapat din namang unahin ni Fernando na maging malinis ang mga drainage, estero at mga kanal. Magtatag-ulan na pero wala pang mga personnel ng DPWH na naghahalukay sa mga estero para alisin ang tambak na basurang itinapon ng mga walang disiplinang mamamayan. Mukhang &amp;quot;natutulog&amp;quot; pa ang DPWH at hindi namamalayan o naririnig ang dagundong ng kulog, singasing ng hangin at talim ng kidlat na nangyayari tuwing magtatakipsilim. Gising mga DPWH. Kung hindi masusundot ang mga drainage at malilinis ang mga estero, grabeng pagbaha na naman ang mararanasan. Magiging taliwas sa pangarap ni President Gloria Macapagal-Arroyo na magkaroon ng &amp;quot;matatag na republika&amp;quot;.</body>
<link>http://www.philstar.com/Article.aspx?articleId=204105&amp;publicationSubCategoryId=94</link>
</article>
<article>
<title>SARS ang 'anti-body' ng mundong may sakit</title>
<author>AKSYON NGAYON ni Al G. Pedroche</author>
<date>
<month>April</month>
<day>28</day>
<year>2003</year>
</date>
<body>HINDI tayo dapat mag-panic bagamat kailangan ang gumawa ng pag-iingat sa sakit na SARS. After all, kakaunti lang ang namamatay sa mga dinadapuan nito kumpara sa mga gumagaling. Pero ano nga ba ang misteryosong sakit na ito? Naisip ko, pagunita marahil ito ng Diyos na dapat nating alagaan ang daigdig na nagsusustina ng buhay. Bunga ng pang-aabuso, masyado na itong nasalanta. Ang hangin at tubig ay lubha nang marumi sa kaburaraan ng tao. Ang mga punong-kahoy ay nauubos dahil sa kasakiman. Tao na ang nagsisilbing virus na pumipinsala at unti-unting kumikitil sa mundo. Nang akoy nasa United States pa noong isang taon, may napanood akong dokumentaryo sa telebisyon. Ang daigdig daw ay isang living organism. Katulad ng ibang may buhay, may panlaban ito sa sakit. At ngayoy sumulpot ang Severe Acute Respiratory Syndrome (SARS). Hindi malaman ng mga siyentipiko kung anong uri ng mikrobyo ito dahil mabilis magbagu-bago ng anyo. Marami na ang dinapuan ng karamdaman at patuloy pang dumarami. Nadaragdagan din araw-araw ang bilang ng mga namamatay at turete ang mga siyentipiko dahil walang matuklasang bakuna at gamot laban dito. Naisip ko na tama ang napanood kong dokumentaryo. May sakit si Mother Earth at tayong mga tao na lumalapastangan sa kanya ang dahilan. Tayo ang mikrobyong dahan-dahang bumabawi sa buhay ng daigdig. Tulad ng ibang may buhay, ang mundoy nagpapalabas ngayon ng kanyang anti-body. Ito nga ang virus ng SARS na pumapatay sa kanyang mga kalaban: ang tao. Ang sakit na itoy bunga ng ating pagmamalabis at kasakiman. Hindi naman dapat mangyari ito kung tayoy marunong mangalaga sa ating daigdig. Hihintayin pa ba nating maubos ang human race sa balat ng lupa bago matutuhan ang aral na ito?</body>
<link>http://www.philstar.com/Article.aspx?articleId=204113&amp;publicationSubCategoryId=94</link>
</article>
<article>
<title>EDITORYAL  Bantayan ang mga 'buwitreng' traders</title>
<author></author>
<date>
<month>April</month>
<day>29</day>
<year>2003</year>
</date>
<body>NAGSISIMULA nang maglipana ang &amp;quot;buwitreng&amp;quot; traders. Nagsasamantala sila sa gitna na may problema ang bansa tungkol sa Severe Acute Respiratory Syndrome (SARS). Ngayong in demand ang paggamit ng surgical mask, naglutangan ang mga traders na nagbebenta nang napaka-mahal na surgical masks. Sinasamantala ang pagpapanik ng taumbayan sa SARS para mabenta ang kanilang produkto. Iglap lang malaki na ang kanilang kita. Tiba-tiba sa pera habang nananalakay ang misteryosong sakit. Nang mamatay ang unang Pinay victim sa Hong Kong na si Adela Dalingay noong Marso, nagsimula nang gumamit ng mask ang mga Pinoy at kasunod niyon ay ang paglaganap na ng pagsuot nito para maprotektahan ang sarili sa misteryosong sakit. Dati ay P47 lamang ang bawat piraso ng mask subalit ngayon ayon sa mga report, nagkakahalaga na ito ng P400. Sa kabila ng ganitong kamahal na presyo, kinakagat pa rin ng taumbayang nagpapanik. Lalo pang naging in demand ang mask nang ang isang barangay sa Alcala, Pangasinan ay puwersahang i-quarantine ng Department of Health pagkaraang mamatay ang nursing assistant na si Adela Catalon. Namatay si Catalon noong April 14 makaraang manggaling sa Canada. Nahawahan ni Catalon ang kanyang ama, na namatay na rin noong nakaraang linggo. May 800 ka-barangay ni Catalon ang isinailalim sa pagsusuri at mahigpit na ginuwardiyahan ng mga pulis para hindi makalabas sa barangay. Nakadagdag sa pagpapanik at pagdagsa para bumili ng mask ang umanoy pagkamatay ng isang OFW sa Leyte. Mabenta ang mga surgical masks at ito ang sinasamantala ng mga &amp;quot;buwitreng&amp;quot; traders. Nararapat kumilos ang Department of Trade and Industry upang mapigilan ang mga &amp;quot;buwitre&amp;quot; sa kanilang pagsasamantala. Usisain ang mga drugstore na karaniwang nagbebenta ng mga surgical mask at iba pang SARS paraphernalia nang ubod mahal. Bukod sa mga masks, imbestigahan din ang kumakalat na report na may mga drugstores na mataas na rin kung magbenta ng vitamins. Sinasamantala ang pagkakataon para bilhin ang kanilang produkto subalit ang naghihirap naman ay ang taumbayan. Nararapat pa rin namang paigtingin ng DOH ang kanilang pagpapaalala sa publiko na huwag magpanic sapagkat ginagawa ng gobyerno ang lahat ng paraan para makaiwas sa sakit. Magpakalat pa ng mga babasahin at polyeto ang DOH para ganap na maituro sa taumbayan ang gagawin para maiwasan ang misteryosong sakit.</body>
<link>http://www.philstar.com/Article.aspx?articleId=204226&amp;publicationSubCategoryId=94</link>
</article>
<article>
<title>Kulang pa ang pagkaunawa sa SARS</title>
<author>HALA BIRA! ni Danny Macabuhay</author>
<date>
<month>April</month>
<day>29</day>
<year>2003</year>
</date>
<body>MARAMING Pinoy sa US ang hindi matutuloy ang bakasyon sa Pilipinas. Ito ay dahil sa SARS. Ang laki ng takot ng mga Pinoy na mahawa sila ng sakit na ito lalo nat kaliwat kanan ang nakakakilabot na balitang natatanggap nila tungkol dito na karamihan ay eksaherado na ang dating. Katulad halimbawa ng balita na kinakailangang i-quarantine muna ang mga pasahero sa airport (inbound and outbound) bago pasakayin ng eroplano. Isa pa, ang mga eroplano raw ng PAL na lumilipad sa Los Angeles at San Francisco ay kontaminado na ng SARS. Ang mga eroplanong ito ang siya ring ginagamit sa Hong Kong at China na sentro at pinaggagalingan ng nakahahawang sakit. Mali ang natatanggap nilang balita ayon na rin sa sarili kong karanasan sapagkat nakailang ulit na akong nagparoon-parito sa US sakay ng PAL sa loob ng dalawang buwan. Nagkaroon ako ng pagkakataon na palawigin pa ang pagpapaliwanag sa bagay na ito sa mga interviews na aking ginawa bilang isang journalist at sa dalawang business meeting na kung saan ako ang naging guest speaker ay naisingit ko rin ang tungkol dito. Nasisiguro ko namang may communication plan ang mananagement ng PAL upang harapin ang kakulangan ng pag-unawa ng mga kababayan natin sa Amerika tungkol sa SARS. Kararating ko pa lamang mula sa US, walang dapat ikabahala ang ating mga kababayan sa pagtungo nila sa Amerika at pagbisita nila dito sa ating bansa lalo na kung ang sasakyan nila ay PAL.</body>
<link>http://www.philstar.com/Article.aspx?articleId=204247&amp;publicationSubCategoryId=94</link>
</article>
<article>
<title>Mayroon nga bang SARS sa Pilipinas?</title>
<author>ORA MISMO ni Butch M. Quejada</author>
<date>
<month>April</month>
<day>29</day>
<year>2003</year>
</date>
<body>HINDI ko maintindihan si DOH Secretary Manuel Dayrit kung tinatakot o pinag-iingat ang mga Noypi. Kasi halos araw-araw ay iba ang sinasabi ni Mr. Health Secretary, paiba-iba ng statement tungkol sa killer pneumonia. Ang problema kasi sa atin hindi tayo hi-tech porke wala naman tayong kakayahan para idetermina ang isang taong may SARS. Sa Japan pa pinadadala ang bahagi ng katawan ng isang taong namatay sa SARS para i-autopsy. Sa pagkakaalam ng mga kuwago ng ORA MISMO, ang sakit na pneumonia ay nakamamatay basta napabayaan kahit na noong hindi pa uso ang SARS. Kung mahina ang resistensiya at matanda na ang tao tiyak si Kamatayan ang makikita. Hindi doktor ang mga kuwago ng ORA MISMO pero marami tayong kaibigang doktor galing US of A na nakakausap halos araw-araw tungkol sa killer virus. Ang sinasabi ni Mr. Health Secretary, na lumalabas sa diyaryo everyday ay may SARS na sa RP. Tatlong imported pa raw ito at isang locally transmitted. Ibig sabihin hindi dito nanggaling ang SARS sa Pinas kundi sa ibang bansa. Yung tatlong namatay ay may SARS na nang dumating sa atin samantala ang isa naman ay nahawa lamang. Samakatuwid, SARS-free pa rin ang Pinas. Pero marami ng Noypi ang natatakot at nandidiri dahil sa kapuputak ni Mr. DOH. Ano ba talaga sir meron ba o walang SARS sa atin? tanong ng kuwagong naglalamay sa patay. Sa palagay ko SARS-free pa rin ang Pinas, anang kuwagong doktor na hindi nakapasa sa board exam. Hindi ito uubra sa tindi ng init sa atin tamo sa Middle East walang SARS ang sakit lang nila ay putok sa kili-kili? Ibig mong sabihin puro may putok na rin sa kili-kili ang mga Noypi? tanong ng kuwagong Kotong cop. Hindi naman, ang daming tawas dito sa Pinas pangkontra sa baktol? Dapat ang gawin ng mga opisyal magpulong muna bago ilabas sa media ang issue sa SARS? Hindi iyong puro kasipsipan ang alam nila? sabi ng kuwagong SPO-10 sa Crame. Bakit, tatakbo ba sila sa 2004? Kaya nga maraming pulitikong pulpol ang sumasakay sa isyung ito Alam mo ba kung bakit? Ano? Sila kasi ang a-SARS!</body>
<link>http://www.philstar.com/Article.aspx?articleId=204253&amp;publicationSubCategoryId=94</link>
</article>
<article>
<title>Kakaning-baboy na update ng DFA tungkol sa bangkay ng OFW na naka-freezer sa Saudi!</title>
<author>BAHALA SI TULFO ni Ben Tulfo</author>
<date>
<month>April</month>
<day>30</day>
<year>2003</year>
</date>
<body>UPDATE: Kasalukuyan pa ring naka-freezer ang bangkay ng overseas Filipino worker (OFW) na si Norberto Vitangcol sa Riyadh, Saudi Arabia na namatay noong Disyembre 22, 2002. Humingi ng saklolo sa Imbestigasyon ng BAHALA SI TULFO ang maybahay ng yumaong si Norberto at ang anak nito noong Abril 14. Personal na nangako sa akin si Department of Foreign Affairs (DFA) Undersecretary Jose Brillantes na gagawin nila ang lahat para maibalik sa bansa ang bangkay ni Norberto. Tahasan ko nang sasabihin sa kolum na ito na &amp;quot;inutil&amp;quot; ang tanggapan ni Brillantes. Magaling lang silang magbigay ng mga update (kaganapan) sa bagay na ito! Pero wala kaming makitang malinaw na &amp;quot;time table&amp;quot; kung kailan maiuuwi ang bangkay ni Norberto sa ating bansa. Awang-awa na kami kay Ginang Vitangcol at sa anak nito. Nasa &amp;quot;itinerary&amp;quot; na namin ngayon ang magtungo mismo sa Saudi Arabia. May konting pag-aalinlangan lang dahil kinakailangan pa namin ng visa. Baka dito &amp;quot;masunog&amp;quot; ang aming aksiyong gagawin at mauwi sa wala. Nasa listahan din namin ngayon si First Gentleman, kung saan personal na makikipagkita ako sa kanya para sa ibang bagay. Isasama ko na ang problema ni Ginang Vitangcol. Dito, susubukan ko kung ano ang magagawa ni First Gentleman. Alam kong tumutulong din siya sa mga nangangailangan. Nung akoy nasa Cebu nitong nakaraang Holy Week, marami ang tumawag at nag-text sa akin. Nakikiusap na huwag ko raw bitiwan ang problema ng pobreng ginang. Nakaranas din daw sila ng ganito, ngunit hindi tumagal. Mapalad daw sila at nagpapasalamat sa Poong Maykapal na hindi nila dinanas ang &amp;quot;kalbaryo&amp;quot; ni Gng. Vitangcol. Narito naman ang liham na ipinadala sa amin ng DFA na maituturing kong &amp;quot;kakaning-baboy&amp;quot;. Akala siguro ng mga ito ay malaking &amp;quot;accomplishment&amp;quot; at karangalan ang naipadala nilang &amp;quot;basura&amp;quot; na tinatawag nilang update. * * * Dear Mr. Tulfo, Per your telephone conversation with Mr. Ramon C. Nerida today regarding developments on the shipment of remains of the late Norberto Vitangcol, we are pleased to inform you that the Philippine Embassy in Riyadh reported on 26 April 2003 that Mr. Nael, police officer handling the case of the late Norberto Vitangcol, has already instructed the employer of the late Vitangcol to expedite the processing of the clearances for the shipment of remains. Mr. Nael even described to the Embassy that the employer is &amp;quot;idiot/crazy&amp;quot; for delaying the processing and not exerting extra efforts on the case. He requested the Embassy to call up again for further developments. The embassy tried to contact the employer but to no avail. It is apparent that the employer is avoiding the embassys call. The embassy will continue to communicate with the employer until the remains are finally shipped to the Philippines. Rest assured that the Department is doing its level best to facilitate the shipment of the remains of the late Norberto Vitangcol, and you will be informed of further developments on the matter. Very truly yours, Petrolina P. Garcia Executive Director * * * Para sa mga tips, reklamot sumbong, tumawag o mag-text sa mga numerong ito: (0918)9346417 at telepono 9325310/9328919. Magbasa ng diyaryong PM (Pang-Masa) tuwing Martes, Huwebes, at Sabado.</body>
<link>http://www.philstar.com/Article.aspx?articleId=204374&amp;publicationSubCategoryId=94</link>
</article>
<article>
<title>Ang pagmamahal ng Diyos sa sangkatauhan</title>
<author>ALAY-DANGAL ni Fr. Jose C. Blanco, S.J.</author>
<date>
<month>April</month>
<day>30</day>
<year>2003</year>
</date>
<body>ANG bahaging ito ng Ebanghelyo ngayon ay nagbibigay ng magandang pagninilay tungkol sa pagmamahal ng Diyos. Ang dakilang pagmamahal ng Diyos para sa atin ay binubuo ng kanyang pagbibigay sa atin ng kanyang Anak. Ang mga pag-iisip ni Jesus ay mga pag-iisip ng mga Judio habang kanyang kinakausap si Nicodemo, isang Pariseo (Jn. 3: 16-21). &amp;quot;Gayon na lamang ang pag-ibig ng Diyos sa sanlibutan, kaya ibinigay niya ang kanyang bugtong na Anak, upang ang sumampalataya sa kanya ay hindi mapahamak, kundi magkaroon ng buhay na walang hanggan. Sapagkat sinugo ng Diyos ang kanyang Anak, hindi upang hatulang maparusahan ang sanlibutan, kundi upang iligtas ito sa pamamagitan niya. &amp;quot;Hindi hinahatulang maparusahan ang nananampalataya sa bugtong na Anak ng Diyos; ngunit hinatulan nang parusahan ang hindi nananampalataya sa kanya. Hinatulan sila sapagkat naparito sa sanlibutan ang ilaw, ngunit inibig pa ng mga tao ang dilim kaysa liwanag, sapagkat masama ang kanilang mga gawa. Ang gumagawa ng masama ay ayaw sa ilaw, at hindi lumalapit dito upang hindi mahayag ang kanyang mga gawa. Ngunit ang namumuhay sa katotohanan ay lumalapit sa ilaw; sa gayon, nahahayag na ang kanyang mga ginagaway pagsunod sa Diyos.&amp;quot; Kaylaki ng pagmamahal ng Diyos. Ibinigay niya ang kanyang bugtong na Anak. Ang salitang &amp;quot;ibinigay&amp;quot; ay tumutukoy sa Pagkakatawang-tao ni Jesus. Ito rin ay tumutukoy sa pagbibigay ni Jesus ng kanyang sarili sa atin sa krus. Ano ang bunga ng pagmamahal na ito ng Diyos sa atin? Para sa atin na mga naniniwala, tayong mga nananalig ay makatatanggap ng buhay na walang hanggan. Dito, ang &amp;quot;buhay na walang hanggan&amp;quot; ay may mga ganitong katangian: Una, ito ay punumpuno ng pagmamahal. Malalim ang ating pagmamahal sa Diyos. Pangalawa, ang buhay na ito ay hindi na mabubulok o mawawasak kailanman. At pangatlo, ang buhay na ito ay punumpuno ng kapayapaan. Tayoy nasa kapayapaan ng Diyos, kasama ng Diyos. Tayoy may kapayapaan sa isat isa; at may kapayapaan sa buong mundo. Ito ang kaligtasan. Ang buhay na iyon ay nagsisimula na dito sa buhay natin sa mundo. Ito ay nagsimula noong tayoy mabinyagan. Ang kaganapan nito ay nasa langit.</body>
<link>http://www.philstar.com/Article.aspx?articleId=204391&amp;publicationSubCategoryId=94</link>
</article>
</data>