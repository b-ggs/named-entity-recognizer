<?xml version="1.0" encoding="ISO-8859-1" ?>
<data>
<article>
<title>EDITORYAL - Itigil na ang mga surveys</title>
<author></author>
<date>
<month>May</month>
<day>01</day>
<year>2004</year>
</date>
<body>ANG pagpapalabas ng mga surveys sa kandidato (particular sa tumatakbong presidente) ang nagiging sentro ng mga kontrobersiya ngayon. May alegasyon na pumapabor ang pollster sa isang kandidato sa pagpapalabas ng survey. Marami ang bumabatikos at nagsabing mali ang surveys. Marami rin nagsabi na sa tagal nang pagsasagawa ng mga surveys sa kandidato, ni isa man ay walang nagtanong sa kanila tungkol dito. Marami ang nagtataka kung bakit wala man lamang nagbabahay-bahay para tanungin sila. Bigla na lamang bubulaga ang mga surveys para kay ganoon at ganitong kandidato. Dalawang surveys firm ang pinaka-matunog sa kasalukuyan na nagsasagawa ng serbisyo para sa mga kandidato  ang Social Weather Stations at ang Pulse Asia. Hindi lamang sa mga kandidato nagsisilbi ang dalawang ito kundi nagsasagawa rin sila ng surveys para sa professional at business groups. Kaya popular ang dalawa sa pagsasagawa ng mga surveys at mayroong kredibilidad. Matagal nang nagsasagawa ng surveys ang dalawang firms sa mga kandidato. Pero nababahiran ng kontrobersiya ang Social Weather Stations makaraang manguna si President Arroyo sa pinaka-latest na surveys at ikalawa si Fernando Poe Jr. Nasa ikatlong puwesto naman si Raul Roco, ikaapat si Panfilo Lacson at nasa ikalimang puwesto si Bro. Eddie Villanueva. Marami ang umalmang presidentiables. Mina-manipulate umano ni Mrs. Arroyo ang SWS para paboran siya. Ang survey na ito marahil ang naging dahilan para magsagawa ng rally si Bro. Eddie sa Ayala noong Huwebes at ipakitang mali ang surveys. Marami aniya siyang taga-suporta kaya hindi siya kulelat sa surveys. Maging ang kampo ni Lacson ay hindi rin naman makapaniwala sa surveys na nangunguna si Mrs. Arroyo. Para masuportahan ang kanyang alegasyon, naglabas pa ng testigo si Lacson na kumukuwestiyon sa kredibilidad ng SWS. Sabi ng testigo ni Lacson, isang questionnaire ang kanyang sinagutan noong April 1 subalit dalawang presidential aspirants lamang ang nakasaad doon  kay Mrs. Arroyo at FPJ. Nagtaka siya sapagkat siya ay boboto para kay Lacson at wala ang pangalan nito sa questionnaire. Ang alegasyon namang ito ay pinabulaanan ng dalawang surveys group. Masalimuot at batbat ng kontrobersiya ang surveys. Hindi malaman kung ano ang totoo. Mas makabubuti kung ihinto na ang pagpapalabas ng surveys para matahimik na at wala nang batikusan. Sa balota na lamang husgahan kung sino ba talaga ang iluluklok ng tao bilang presidente. Ang balota ay hindi makapagsisinungaling.</body>
<link>http://www.philstar.com/Article.aspx?articleId=248364&amp;publicationSubCategoryId=94</link>
</article>
<article>
<title>EDITORYAL - Patuloy ang pagkalat ng illegal na droga</title>
<author></author>
<date>
<month>May</month>
<day>02</day>
<year>2004</year>
</date>
<body>MARAMI nang nasalakay na shabu laboratories ang Philippine Drug Enforcement Agency (PDEA). Sangkatutak ang mga nakumpiskang shabu. May pagkakataong mismong si President Arroyo pa ang nag-iinspeksiyon sa mga laboratoryo habang kinukunan ng retrato. Kung iisipin, sa dami ng nasalakay na shabu labs at nakumpiskang kagamitan, mababawasan na ang produksiyon ng shabu at bawas na rin ang problema ng lipunan. Pero hindi, sapagkat lalo pang lumala ang problema. Marami nang Pinoy ang sugapa sa shabu at kabilang dito ang mga artista. Marami sa kanila ang gumagamit nito. Ang ilan sa kanila ay nasa rehabilitation center at ang ilan pagkaraang magamot ay bumabalik sa pagkasugapa. Pinaka-latest na sangkot sa paggamit ng shabu ang dating aktor na si William Martinez. Ang pagiging positibo ni William sa paggamit ng shabu ay natuklasan nang mahuli sa kanya ang mga shabu paraphernalia noong Sabado habang pasakay ng eroplano. Nakita sa bag ni William ang tooter na gamit sa pagsinghot ng shabu. Pinagpiyansa si William ng P40,000. Patuloy ang paggamit ng shabu ng mga artista at nakapagtataka nga na sa kabila ng pagsalakay sa mga laboratoryo ay wala pa ring patlang sa pagdagsa ang shabu. Ayon naman sa Philippine National Police, dahil sa madalas nilang pagsalakay sa mga shabu laboratories, nabawasan na ang pagkalat ng droga. Sunud-sunod ang pagsalakay sa mga shabu labs sa Cavite, Valenzuela City, Quezon City at sa Maynila. Hindi kaya nananaginip lamang ang PNP nang sabihin ito? Saan kumukuha ng shabu ang mga artista para sa kanilang bisyo? Isa pang nakapagtataka ay kung bakit wala namang madakmang big time drug lord sa mga ginagawang pagsalakay. Nakatunog ba sa gagawing pagsalakay? Patuloy na sisirain ng shabu ang mga artista hanggat hindi nadudurog ang mga salot na pinanggagalingan nito. Mas makabubuti na kung may makukumpiskang shabu, lusawin kapagdaka upang hindi na ma-recycle. May suspetsa kami na ang mga nakukumpiskang shabu ay ang shabu rin na ipinagbebenta sa mga artista, basketball player, miyembro ng media at maraming kabataan. Kung talagang seryoso ang pamahalaan sa pagsugpo sa salot na droga, sampolan na ang mga mahuhuling traffickers. I-lethal injection para magbigay babala sa iba pang magbabalak magtulak ng droga. Kawawa ang mabibiktima ng droga.</body>
<link>http://www.philstar.com/Article.aspx?articleId=248502&amp;publicationSubCategoryId=94</link>
</article>
<article>
<title>Sen.Barbers kailan mo tatapusin si Tikboy Garcia ?</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>02</day>
<year>2004</year>
</date>
<body>MAARING nagtagumpay si reelectionist Sen. Robert Barbers sa pakikipaglaban niya sa mga droga, terorismo at kriminalidad na kung tawagin niya ay mga salot ng lipunan natin. Pero sa isang salot na si Tikboy Garcia, na collector ng lingguhang intelihensiya ng Intelligence Group (IG) ng PNP ay nabigo siya. Wala tayong away kay Sen. Barbers. Sa katunayan, iboboto ko siya sa darating na Mayo dahil nga sa mga accomplishments niya sa pakikibaka sa droga, terorismo at kriminalidad, hindi lang sa Senado kundi noong pulis pa siya. Kahit sino ang makausap natin sa Manilas Finest ay walang pagtututol sa pagpatuloy ng serbisyo ni Barbers sa Senado dahil maganda ang inumpisahan niya, he-he-he! Hindi naman siguro mabigat kung hingin ko sa inyo mga suki na isama si Barbers sa listahan nyo ng 12 senador, di ba? Nitong nagdaang survey, si Barbers ay umangat na sa ika-12 na mananalong senador. Pero hindi pa dapat magbunyi ang kampo niya habang patuloy na sinisira ng grupo ni Tikboy, na kinabibilangan nina SPO2 William Tiamzon, Nanding Timbang at Abe David ang pangalan niya sa kalye, lalo na sa mga gambling lords. Hindi kasi maikaila ni Barbers na si Tikboy ay dating photographer niya. Pero maaring hindi niya alam na ginigisa ni Tikboy Garcia ang pangalan niya sa mga gambling lords nga. Katunayan nakabili na itong si Tikboy ng ari-arian sa Cavite, Bulacan at sa Tondo nga. Subalit, nasaan na si Tikboy Garcia? Ang huling balita ko si Tikboy ay ipinatawag ni Barbers at mukhang nakatikim siya ng maanghang na mga salita. Ang balita ko pa ay nagkasakit nga raw itong si Tikboy Garcia matapos ang face-to-face meeting nila ni Barbers. Sa tingin ko naman, drama o pa-epek lang ni Tikboy itong sakit niya. Natatandaan nyo ba mga suki na nagkasakit din itong si Tikboy nang mahuli ng mga bataan ni presidentiable Sen. Ping Lacson ng PAOCTF sa Tambacan St. sa Binondo dahil sa kasong extortion? Ilang buwan bang na-ospital itong si Tikboy para maiwasan niyang makulong? Sa ngayon, balik uli si Tikboy sa gimik niya pero hindi natin kakagatin hanggang mapatawan siya ng kaukulang kaparusahan ni Barbers dahil sa paggamit ng pangalan niya. Habang nagpapagaling naman si Tikboy, ang mga bataan niya na sina Tiamzon, Timbang at David ay patuloy pa ring umiikot sa Metro Manila para ipangolekta ng intelihensiya ang opisina ni IG head Chief Supt. Ismael Rafanan. Hindi rin natitinag sa kanyang puwesto ang handler nila na si Supt. Erwin Robles, na hanggang sa ngayon ay wala pang nahuhuling rebelde ma-NPA man o MILF. Imbes na atupagin ang mga kriminalidad tulad ng KFR o bank robbers, eh pasugalan ang nasa isipan nitong si Robles, di ba mga suki? Maaaring nakaligtas itong si Robles sa mga mata ni Barbers dahil election period pa. Pero kapag nanalo si Barbers, tiyak may kalalagyan siya dahil sa paggamit niya kay Tikboy Garcia na naglagay sa alanganin ng tsansa ng senador na manalo nga. Matunog noon ang pangalan ni Barbers at sa katunayan ay isa siya sa mga kandidato para maging running mate ni Presidente Arroyo. Pero sa isang iglap nawala ang ningning ng pangalan niya dahil kay Tikboy. Kailan mo tatapusin ang problemang dulot ni Tikboy, Sen. Barbers ha?</body>
<link>http://www.philstar.com/Article.aspx?articleId=248506&amp;publicationSubCategoryId=94</link>
</article>
<article>
<title>Kasunduan ng Pag-IBIG at Metrobank</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>May</month>
<day>02</day>
<year>2004</year>
</date>
<body>Sa tulong ng pribadong sektor sa mga programang pabahay ng administrasyong Arroyo, marami sa mga pangangailangan ng mamamayan ang natutugunan. Kamakailan lamang, nagkaroon ng kasunduan ang Metrobank at Pag-IBIG Fund na ang mga miyembro ng Pag-IBIG na miyembro rin ng Metrobank ay maari nang magbayad ng buwanang amortisasyon sa kanilang Pag-IBIG loans sa pamamagitan ng Metrobankdirect. Ang pasilidad na ito ay maaring magamit sa pamamagitan ng cellphone, Internet, landline at ATM. Napakagandang balita at napakalaking tulong sa mga depositors ng Metrobank. Hindi na sila mapapagod at magsasayang ng oras sa pagbibiyahe at pipila sa pagbayad ng kanilang buwanang amortisasyon sa Pag-IBIG o sa mga accredited na banko ng Pag-IBIG. * * * Ang Habitat for Humanity Philippines Foundation Inc. (HFHP) ang patuloy na pagtulong sa mamamayan para magkaroon ng sariling lupa at bahay. Nagkasundo ang lokal na pamahalaan ng Maynila sa pamumuno ni Mayor Lito Atienza at Habitat for Humanity Philippines na magtayo ng isang libong bahay para sa mga apektado ng sunog sa Baseco Compound. Sa pakikiisa at kahanga-hangang adhikain ng HFHP, ang ating pambansang suliranin sa pabahay ay nabibigyan ng kalutasan. Ang susi ng tagumpay sa ating mga suliranin ay ang pagkakaisa ng mamamayan, pribadong sektor at ng pamahalaan.</body>
<link>http://www.philstar.com/Article.aspx?articleId=248515&amp;publicationSubCategoryId=94</link>
</article>
<article>
<title>Bagong gamot na tumutunaw sa blood clots (Una sa 2 labas)</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>May</month>
<day>02</day>
<year>2004</year>
</date>
<body>ISANG bagong gamot mula sa China na lumulusaw sa namumuong dugo (blood clots) na nagiging sanhi ng stroke ang ipinakikilala ngayon sa Pilipinas. Ito ay in capsule form at ang generic name ay lumbrokinase. Ito ang nag-iisang therapeutic supplement na bukod sa mahusay sa blood clots ay nagpapaganda pa rin ng sirkulasyon ng dugo. Mahusay din ang gamot na ito sa mga diabetes, hypertension, sakit sa puso, may mataas na cholesterol level. Mahusay din ito sa mga overworked people para labanan ang stress. Ang lumbrokinase ay clot dissolving (thrombolytic) enzymes na kinuha sa mga cultured na bulate sa pamamagitan ng modernong biochemical engineering technology. Ang tatlong enzymes ay kinabibilangan ng collagenase, profibrinolysin activator at fibrinolysin (plasmin). Ang tatlong ito ang nagsasama para lusawin ang blood clots. Sa loob ng tatlong linggo nabubuo ang blood clot at nakapaloob sa collagen shell. Ang outer shell ang tutunawin ng collagenase. Pagkaraang mabasag ang shell, ang fibrinolysin at profibrinolysin ang magpapatuloy para malusaw ang blood clot. (Itutuloy)</body>
<link>http://www.philstar.com/Article.aspx?articleId=248520&amp;publicationSubCategoryId=94</link>
</article>
<article>
<title>Ang mabuting pastol</title>
<author>ALAY - DANGAL Ni Fr. Jose C.Blanco,S.J.</author>
<date>
<month>May</month>
<day>02</day>
<year>2004</year>
</date>
<body>ITINALAGA ni Pope John Paul II ang araw na ito bilang Pandaigdigang Araw ng Pananalangin para sa mga Bokasyon. Madali natin itong maiuugnay sa ating Ebanghelyo sa araw na ito na kung saan pagninilayan natin si Jesus bilang Mabuting Pastol. Natapos na ni Jesus ang kanyang gawain ng pagliligtas. Subalit itinatag niya ang Simbahan upang ipagpatuloy ang kanyang gawain. Kailangan niya ng mga pari na gagabay sa espiritwal na pamumuhay ng kawan. Maikli lamang ang Ebanghelyo, ngunit ito ay humihingi sa atin nang malalimang pagninilay (Jn. 10:27-30). &amp;quot;Nakikinig sa akin ang aking mga tupa; nakikilala ko sila, at sumusunod sila sa akin. Binibigyan ko sila ng buhay na walang hanggan, at kailanmay di sila mapapahamak; hindi sila maaagaw sa akin ninuman. Ang aking Ama, na nagbigay sa kanila sa akin, ay lalong dakila sa lahat, at hindi sila maaagaw ninuman sa aking Ama. Ako at ang Ama ay iisa.&amp;quot; May isang partikular na talata na nakaaakit ng ating pansin. Sinabi ni Jesus, &amp;quot;Binibigyan ko sila ng buhay na walang hanggan.&amp;quot; Ang handog na walang-hanggang buhay ay para sa kasalukuyang panahon. Nangyayari na ito sa ating pang-araw-araw na pamumuhay. Binibigyan tayo ni Jesus ng kanyang buhay. Tayo ay banal ayon sa kabanalan ni Jesus. Tayo ay mapagmahal batay sa pagmamahal ni Jesus. Minamahal at iginagalang natin ang kapwa gaya ng pagmamahal at paggalang ni Jesus sa bawat isa sa atin. Si Jesus, ang Mabuting Pastol, ay nagnanais para sa atin na &amp;quot;magkaroon ng buhay na ganap.&amp;quot;</body>
<link>http://www.philstar.com/Article.aspx?articleId=248529&amp;publicationSubCategoryId=94</link>
</article>
<article>
<title>Bomoto sa Mayo 10</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>02</day>
<year>2004</year>
</date>
<body>WALONG araw na lang ay eleksiyon na. Kilala nyo na ba ang mga kandidatong iboboto? Marami ang inyong pagpipilian mula presidente hanggang konsehal kaya makabubuting ngayon pa lang ay pag-isipan, analisahin at tiyakin na ang mga pangalang isusulat ninyo sa balota ayon sa inyong konsensiya. Narinig na ninyo ang mga talumpati ng mga kandidato kung saan ay inihayag nila ang kanilang plataporma de gobyerno. Sa linggong ito ay puro pabonggahan ang kanilang miting de avance. Ibat iba ang gimik ng mga political parties at mga kandidato. Bukod sa mga propaganda materials na ipinamumudmod nila ay malaganap din ang kanilang advertisement sa print, radio and television. Marami ang hindi sumusunod sa Comelec hinggil sa haba ng oras ng pangangampanya at exposure nila sa radio at telebisyon. Hindi nabigyan ng ngipin ang kautusan ng Comelec. Kung sino ang maraming pondo ay siyang may pinakamaraming TV commercials. Panay pa rin ang pagpapaskil ng mga larawan ng mga kandidato at hindi rin ang order ng Comelec sa pagkakabit ng mga karatula sa tanging designated places lamang. Ang nasabing ban ay hanggang sa salita lamang. Sana naman sa Mayo 10 ay maging maayos at maging matiwasay ang eleksyon. Wala sanang kaguluhang mangyari.</body>
<link>http://www.philstar.com/Article.aspx?articleId=248531&amp;publicationSubCategoryId=94</link>
</article>
<article>
<title>EDITORYAL - Huwag pabayaan ang teachers sa election day</title>
<author></author>
<date>
<month>May</month>
<day>03</day>
<year>2004</year>
</date>
<body>KUNG mayroon mang nanganganib ang buhay kung araw ng election, iyan ay walang iba kundi ang mga teachers. Hindi lamang pagod, puyat, gutom ang kanilang nararanasan kung araw ng election kundi panganib ng kanilang buhay para lamang maprotektahan ang balota. Maraming guro na ang nagbuwis ng buhay para lamang maprotektahan ang ballot boxes. Isa sa halimbawa ay ang babaing guro sa Batangas na may apelyidong Tatlonghari na nagbuwis ng buhay para lamang maprotektahan ang ballot boxes na gustong agawin ng mga kalalakihan. Binaril si Tatlonghari at namatay. Isang kabayanihan ang kanyang ipinamalas na bihira na ring makita sa isang taong naglilingkod sa pamahalaan. Sa Lunes ay election na at nakaharap na naman ang mga guro sa malaking pagsubok. Hindi birong pakikipagsapalaran na naman ang kanilang kahaharapin bilang pagsunod sa atas ng Department of Education na maglingkod sa election. Hindi sila maaaring tumutol sapagkat isa iyan sa kanilang sinumpaang tungkulin bilang guro sa pampublikong paaralan. Sinasabi na ang 2004 election ang pinaka-magulo sa lahat ng mga naganap na election. Marami na ang namamatay na may kaugnayan sa election. May tinatambangang kandidato na ang kalaban sa pulitika ang itinuturong suspect. Maski babae ay hindi na ngayon pinatatawad. Parang manok na binabaril ang kandidato. At gaano pa ang kaguluhang maaaring magaganap sa mismong araw ng election kaya naman nakaharap sa panganib ang mga teachers habang nagbabantay sa panahon ng pagboto at sa pagbibilang. Kaya hindi rin naman maiwasan na may mga teacher na nagka-trauma dahil sa masamang karanasan sa election. May mga ikinulong sa loob ng presinto at hindi nakakakain sa loob ng ilang oras dahil sa pananakot ng mga kandidato na nagpoprotesta dahil natatalo na sila sa bilangan. May mga teacher na binabantaan ng kandidato at tinatakot na idedemanda. Pero ayon naman sa DepEd, hindi na mangyayari ang ganito kasaklap na karanasan ng mga guro. May mga abogado na umanong magtatanggol ng libre sa mga guro sakalit silay abusuhin o idemanda ng mga kandidatong nagpoprotesta sa panahon pa lamang ng bilangan. Nagkaroon ng kasunduan ang Integrated Bar of the Philippines at Public Attorneys Office sa DepEd at nailunsad ang proyektong &amp;quot;Tanggol Guro sa Halalan 2004&amp;quot;. Hindi dapat maagrabyado, maabuso at malagay sa panganib ang buhay ng mga guro. Protektahan sila sa panahon ng election.</body>
<link>http://www.philstar.com/Article.aspx?articleId=248636&amp;publicationSubCategoryId=94</link>
</article>
<article>
<title>Publicity stunt ni Vice Mayor Lacuna</title>
<author>AKSYON NGAYON Ni Al G. Pedroche</author>
<date>
<month>May</month>
<day>03</day>
<year>2004</year>
</date>
<body>MGA Manilenyo, kilatising mabuti si Vice Mayor Danny Lacuna kung dapat pang iboto o itapon na sa kangkungan. Kung akoy taga-Maynila, buburahin ko na siya sa listahan ko ng mga kandidato. Kakaiba ang hirit niya para magkaroon ng publicity mileage. Idinemanda niya ng libelo ang lahat ng diyaryo na nagbalitang pinaiimbestigahan siya dahil sa kanyang marangyang buhay at mamahaling mga kotse na hindi akma sa kinikita ng Vice Mayor. Napuno ang piskalya sa Manila City Hall ng mga newspaper executives at reporters na inihabla niya. Naroroon si Lacuna at idinikit sa isang panel ang lahat ng diyaryong nagdala ng balita na kinunan ng TV camera ng NBN Channel 4. Aniyay isa itong orchestrated move ng media para wasakin siya. Sa katunayan, may pormal nang request for investigation na iniharap ang isang concerned Manila resident sa Ombudsman. Hinihiling na imbestigahan si Lacuna dahil sa pagma-may-ari ng isang multi-milyong pisong tahanan at mga mamahaling sports car na tila alangang mabili ng isang bise alkalde lang. Inirereklamo rin si Lacuna sa diumanoy pag-aari niyang videoke bar malapit sa kanyang tahanan na sinasabing may ilegal na pasugalan sa loob. Naibalita nang lahat iyan. Pero imbes na humarap sa isyu at mangatuwiran, demanda ang isinampal niya sa maraming pahayagan. Kontodo TV coverage pa. Daig pa niya si Presidente Arroyo na hindi pinalampas ng media dahil sa mga alegasyon ng corruption na kinasasangkutan ng First Gentleman. Delikado pala ang taong ito kung maging Presidente. Baka i-abolish ang lahat ng media entity na bibira sa kanya. Mr. Lacuna, bilang kandidato, isa kang kalakal. Ibinebenta mo ang sarili sa taumbayan. Buti pa ang kalakal na puwedeng isauli kung may depekto. Ang bugok na public official ay pagtitiisan munang matapos ang termino bago mapalitan. Responsibilidad ng media na maglahad ng mga isyu tungkol sa sino mang kandidato. Positibo man o negatibo. Kung mali ang paratang, mangatuwiran ka and the burden to disprove is on you dahil ikaw ang kumakandidato. Ito tandaan mo, Hindi kami takot sa libelo kung ang rason ay pagtupad sa aming tungkulin. Higit na kahiya-hiya ang opisyal na katulad mo na nagha-harrass ng malayang pamamahayag. Ano ka, diktador?</body>
<link>http://www.philstar.com/Article.aspx?articleId=248640&amp;publicationSubCategoryId=94</link>
</article>
<article>
<title>SEEMMOT-in sana sila sa kangkungan</title>
<author>SAPOL Ni Jarius Bondoc</author>
<date>
<month>May</month>
<day>03</day>
<year>2004</year>
</date>
<body>KUWELA itong mga kasama ko sa kilusang-reporma kung magpahiwatig ng pagkayamot sa pulitika. Dinadaan nila sa acronyms. Nung bumoto ang 11 senador na itago sa impeachment trial ang sekretong Jose Velarde deposit ni Erap, tinawag nila silang JOES COHORTS: Jaworski, Osme&amp;ntilde;a, Enrile, Sotto, Coseteng, Oreta, Honasan, Ople, Revilla, Tatad, Santiago. Bagay nga naman ang bansag na JOES COHORTSmga kasabwat ni Joe Velarde o Joseph Estrada. Dumikit tuloy sa 11 ang bansag. Umiral na naman ang likot ng isip nila ngayong halalang-Senado. Meron silang pitong kinamumuhiang kandidato. Tinatawag nila silang SEEMMOT: Santiago, Enrile, Estrada, Maceda, Madrigal, Osme&amp;ntilde;a, Tatad. Walang ibig sabihin ang acronym, pero nakakadiri pa rin ang tunog. Parang ... di na bale at baka mawalan ng gana ang kumakain. Mas nakakadiri para sa kanila ang pito. Sina Santiago at Osme&amp;ntilde;a ay hayagang maka-Erap at maka-FPJ, pero lumundag sa kampo ni GMA dahil di-napiling bise presidente o sa pera. Sina Enrile, Maceda, Madrigal at Tatad ay isinuka na ng botante nung 2001, pero sige pa rin sa ambisyon. Si (Jinggoy) Estrada ay paningit lang sa FPJ tiket nung umalis si Santiago. Out on bail lang sa kasong plunder para ipagamot umano ang rectal bleeding, pero tumakbo na rin para makasama ang ina sa Senado. Huwag daw iboto ang SEEMMOT. Ang lalong kuwela, maraming nagsasabi na, bago pa man lumabas ang acronym, balak na talaga nila ibasura ang SEEMMOT. Nais daw nila makasingit ang ilang paborito: Alvarez, Barbers, Biazon, Cayetano, Gordon, Hussin at Mercado. Subok na raw ang pito at kaakit-akit ang mga plataporma. Hindi nga lang makasingit sa Magic 12 sa surveys dahil sa SEEMMOT. Mag-ingat lang sana sila sa negative campaigning. Kasi, mahalaga sa halalan ang name recall. Pag nasa polling precinct na ang botante at walang dalang kodigo, isinusulat na lang nang madalian ang sino mang maalalang pangalan. Paano kung ang maalala ay ang SEEMMOT?</body>
<link>http://www.philstar.com/Article.aspx?articleId=248648&amp;publicationSubCategoryId=94</link>
</article>
<article>
<title>'Confidential letter' ng AMLC sa BITAG</title>
<author>BAHALA SI TULFO Ni Ben Tulfo</author>
<date>
<month>May</month>
<day>03</day>
<year>2004</year>
</date>
<body>NAKATUTOK pa rin ang aming investigative team sa TV ang BITAG, sa aktibidades ng mga sindikatong nasa likod ng lumalaganap na TEXT SCAM. Bagamat hindi nagtagumpay ang BITAG at ang National Bureau of Investigation (NBI) sa inihanda naming patibong sa isa nilang miyembrong kukuha ng pera sa RCPI Tagum, Davao, hindi pa rin kami tumitigil. Doon sa mga nakapanood ng nasabing episode, dalawang Sabado na ang nakalilipas, naipakita ng BITAG sa TV ang isang paraan kung papaano sana bitagin at gawing bihag ang isa nilang miyembro. Ang problema ay yong kumpanyang ginagamit ng sindikato ang RCPI, sa pamamagitan ng kanilang pera-gram. HIndi nakipagtulungan ang Chief Executive Officer (CEO) na si Gabriel Paredes ng RCPI sa BITAG at sa NBI. Katuwiran nitong hunghang na CEO sa harap mismo ng aming camera, hindi naman sila nalulugi! kaya naman ayaw makipagtulungan hanggat kumikita ang mga lintik Nitong nakaraang Martes, natanggap ko ang isang liham mula sa tanggapan ng Anti-Money Laundering Council (AMLC) hinggil sa naipalabas naming TEXT SCAM sa telebisyon. Personal na dumulog pa sa aming tanggapan ang isa sa kanilang mga tauhan upang iabot lamang sa akin ang confidential letter. Humingi rin ang AMLC ng kopya ng nasabing episode. Hindi ko puwedeng isulat kung ano ang aming napag-usapan at mapag-uusapan pa. May isasagawang on-cam interview ang BITAG sa tanggapan ng AMLC sa kapakanan ng publiko ngayong darating na mga araw. Maliban dito, may mga bagay pa kaming pag-uusapan ang mga hakbang na gagawin laban sa namamayagpag na sindikatong nasa likod ng text scam. Binabalaan namin ang lahat na makakabasa ng aking kolum. Huwag magpapaniwala sa lahat ng mga congratulatory text messages na matatanggap nyo sa inyong mga cellphone na kayo raw ay nanalo. Huwag tangkaing mag-text back sa kanila o makipag-usap sa cellphone sa mga ito. Itawag agad ito sa BITAG at ipaubaya na lang sa amin. May nakahanda kaming patibong para sa mga sindikato sa tulong ng AMLC, National Telecommunication Commission (NTC) at iba pang mga ahensiya. * * * BITAG hotline # para sa mga NAAABUSO, NAAAPI at BIKTIMA ng PANLOLOKO o anumang uring katiwalian, I-text sa (0918-9346417) o tumawag sa mga numero bilang 932-5310 at 932-8919.</body>
<link>http://www.philstar.com/Article.aspx?articleId=248654&amp;publicationSubCategoryId=94</link>
</article>
<article>
<title>&amp;quot;Cylinder ko 'to...bakit gets mo?&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>03</day>
<year>2004</year>
</date>
<body>PATULOY ANG PAGTAAS NG PRESYO NG LIQUIFIED PETROLEUM GAS (LPG). PATULOY NAMAN ANG HIRAP NI JUAN. NUNG HULING BUMILI KA, MAGKANO NA BA? P350 BAWAT 14 KILOGRAMS? ANG TAONG BAYAN AY NAGHAHANAP NG KONTING KALUWAGAN SA TAAS NG BILIHIN. KUNG DI NA KAYA ANG BUMILI NG BAKA, MAGHAHANAP NG SUBSTITUTE YAN. GAYA DIN KUNG HINDI NA KAYA BILHIN ANG ISANG URI NG DETERGENT, COOKING OIL, SABON AT IBA PA, MAPIPILITAN SI MISIS NA BUMILI NG MAS MURA SUBALIT OK PA RIN. Nitong mga nakaraang araw, naglalabasan ang mga isyu sa ibat ibang Pahayagan tungkol sa reklamo ng mga independent Liquified Petroleum Gas Dealers. Inaakusahan niya at kinokondena ang &amp;quot;harassment&amp;quot; diumano ng mga major LPG dealers, SHELL, CALTEX, PETRON, TOTAL, na ginagamit ang Criminal Investigation and Detection Group (CIDG) sa mga warrantless searches at hindi makatarungang paghuli sa mga miembro ng independent LPG Marketers Assosiation at LPG Refillers Association. Ano ba ang ugat ng lahat ng sigalot na ito? Maalingasngas daw ang mga Major LPG dealers dahil nagagamit daw ang mga LPG cylinders nila. Ang taong bayan, dahil sa kagustuhan bumili ng mas mababang mahalaga Ng LPG, ang kanilang tinatangkilik ay ang mga produkto ng independent LPG dealers. &amp;quot;Bakit naman hindi? Pareho din naman ang timbang at kalidad Ng LPG na binibili ko mula sa kanila. Mas mura pa!&amp;quot; mariing sabi ni G. Myrna Fernandez ng Kalookan City ng tumawag sa akin. Bakit nga ba. Kasi, ang sabi ng mga LPG dealers kapag bumili ka ng LPG ang binibigay mong P1200 ay DEPOSITO lamang. Kanila pa rin yung cylinder ng LPG at bawal daw ang pagbili sa iba kung Yun ang gagamitin mong cylinder. Paano kung ayaw mo na? Tulad din ba Yan ng pagbili mo ng bote ng softdrinks na kapag dinepositahan mo, maari Mong ipagpalit yung brand ng softdrink na yan at tatanggapin kahit saan Mang tindahan? Merong mas mura bakit ako magpapakahirap sa mahal? Ang grupo ng LPGMA at LPGRA, ay handa naming isauli ang mga cylinders na dinadala sa kanila ng taong bayan sa major oil dealers. Ang hiling lang nila, bayaran din yung cylinder nila na ipinapalit ng mga Consumers. Mahirap bang intindihin yun? Subalit ayaw ng mga higanteng LPG dealers ng ganyan. Bakit? Hindi bat sa kanila rin kumukuha ang mga Independent LPG dealers ng kanilang gas? Bakit mas mababa ang kanilang presyo? Sinagot tayo nila na mas mababa ang overhead nila o operational expenses kaya higit na mas mababa ang presyo nila ng LPG. Ang siste, ipinapatong o ipinapasa pala ng mga major LPG dealers ang gastos nila sa atin. Si Juan na naman ang may dala ng bigat ng gastusin. Hindi naman kaya dahil mas mura, kulang sa timbang ang mga LPG na ibinebenta ng mga independent LPG dealers? &amp;quot;Hindi pwede yun dahil kaming lahat ay may Plant Quality Control at Safety Engineers hindi lamang nasa tamang timbang ang aming mga LPG, itoy ligtas pa sa anumang peligro,&amp;quot; bigay ng isang opisyal ng LPGMA. Dinagdag pa nitong opisyal ng LPGMA na ito, na sila din ang masisira sa Publiko kung hindi nila isasa-ayos ang kanilang produkto. May punto ba ang sinasabi ng taong ito? Ikaw na nagbabasa ng column na Ito. Ikaw na buwan-buwan, bumibili ng LPG para sa pagluluto nyo? Nag-iisip ka na ba ngayon? Ipaalam mo naman ang nasa isip mo. Ang mga independent LPG dealers ay umaaray dahil &amp;quot;frame-up&amp;quot; daw ang Ginagawa sa kanila. Gagamitin daw ang CIDG, magpaparefill daw ng mga Cylinder na may tatak ng major LPG dealers tapos huhulihin sila. Bakit kaya ginagawa ng CIDG ito? Dahil daw may nakalaan na &amp;quot;budget&amp;quot; Mula na rin sa mga major LPG dealers na nagkakahalaga, (handa na ba kayo? Game na ba kayo?) ng P1.7million kada buwan. Para lamang sa mga Ganitong operasyon. Aba, PNP/Director General Hermogenes Ebdane, Jr., alam mo ba ito. Ikaw, NCRPO Chief, Ricardo &amp;quot;Dick&amp;quot; De Leon, alam mo rin ba ito? Maganda rin tanungin at kunin ang panig ng CIDG. Sa kanila kumukuha ng gas ang mga independent LPG dealers, ayaw din nila yung sistema na ibabalik sa kanila ang mga tangke ng LPG na dinadala sa kanila, saan naman nila gustong lumagay ang mga dealers na ito? Ano ba ang pagkakaintindi nyo kapag nagbigay kayo ng LPG cylinders? Kanila pa ba yun. Hindi raw mapapasa atin ang mga ito. KAILANMAN. Dapat daw isauli sa kanila bago tayo bumili ng ibang LPG na mas mura. Putris, taling-tali pala tayo sa kanila! Handa daw naman silang ibalik ang deposito natin. Ganun naman pala. Ang maganda, isauli natin ang mga LPG cylinders na ito, ibalik nila ang P1200 nating lahat tapos mamili tayo ng LPG dealer na gusto nating tangkilikin. Hindi bat yan ang prinsipyo ng FREE ENTERPRISE. Kapag kasi minonopolya ng iilang kumpanya, wala tayong magawa kundi magbayad ng presyong gusto nila. Ano pa ang inaantay mo. Kumilos ka na. PARA SA ANUMANG REACTIONS O COMMENTS, MAARI KAYONG MAGTEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=248660&amp;publicationSubCategoryId=94</link>
</article>
<article>
<title>Editoryal - Banta na naman ang SARS</title>
<author></author>
<date>
<month>May</month>
<day>04</day>
<year>2004</year>
</date>
<body>BUHAY na naman ang Severe Acute Respiratory Syndrome at muli na namang sumasalakay. Baka ang kaabalahan sa election ang maging dahilan para ito makapasok sa bansa galing China. Kauna-unahang biktima ng SARS ngayong 2004 ang isang 53 anyos na babae sa Beijing. Bukod sa namatay apat pang katao ang inoobserbahan sa hinalang mayroon din silang SARS. Ang namatay ay nanay ng isang babaing laboratory worker. Hinihinala ng mga awtoridad na galing sa laboratoryo ang virus na ikinamatay ng babae. Nagkahawa- hawa na sila. Hinawahan ng lab worker ang kanyang nanay at sumunod ay ang nurse na nag-alaga sa kanya. Hinawahan naman ng nurse ang kanyang ina at ang auntie. Bumabalik ang bangungot na walang ipinagkaiba sa nangyari noong 2003 kung saan bumalot sa buong mundo ang pananalasa ng SARS. Pumatay na ito ng 774 katao. At ang Pilipinas ay kabilang sa mga niyanig ng SARS. Namatay ang Pinay nurse na si Adela Catalon at nahawahan pa ang kanyang ama na namatay din. Nakuha ni Catalon ang SARS sa Canada kung saan siya nagtatrabaho. Nakalusot si Catalon sa Ninoy Aquino International Airport. Nakapamasyal pa siya sa maraming lugar sa Metro Manila bago tuluyang iginupo ng sakit sa kanilang barangay sa Pangasinan. Mataas na lagnat na tumatagal ng ilang araw ang sintomas ng SARS. Naospital si Catalon at pagkaraan ng isang linggo ay namatay. Kasunod na namatay ang kanyang ama, na SARS din ang ikinamatay. Hindi pinayagan ng Department of Health na makalabas sa barangay ang mga tao. Isinailalim sila sa quarantine nang may isang linggo. Nakaranas silang pandirihan. Pero sabi ng DOH walang dapat ipangamba ang Pinoy sa panibagong banta ng SARS. Wala raw dahilan para mag-panic. Nakahanda na ang gobyerno rito. Laging naka-monitor. Ang lahat ng ports of entry ay mahigpit na binabantayan. Sabi ni President Arroyo hindi dapat mangamba sapagkat ginagawa ng gobyerno ang lahat para labanan ang SARS. Sa kabuuan, 12 Pinoy ang na-infect ng SARS noong 2003 at dalawa na nga ang namatay. Ngayoy bumabalik na naman ang sakit. Sa sitwasyong ito, kinakailangang magkaroon na ng sariling ospital ang SARS patient para maiwasan ang pagkalat. Hindi bat may ipinangakong pondo ang gobyerno para rito? Nasaan na ito? Hindi biro ang SARS kaya nararapat gawin ang lahat ng paghahanda at pag-iingat. Nagkaroon na ng masamang bangungot dito at hindi na dapat maulit.</body>
<link>http://www.philstar.com/Article.aspx?articleId=248751&amp;publicationSubCategoryId=94</link>
</article>
<article>
<title>KNP,magbilang din kayo ng boto</title>
<author>SAPOL Ni Jarius Bondoc</author>
<date>
<month>May</month>
<day>04</day>
<year>2004</year>
</date>
<body>SA WAKAS nagkasundo na sina FPJ at Lacson. Pero hindi sa pagkakaisa, kundi sa dumi ng isip. Mananalo lang daw si GMA sa pandadaya. Itoy sa kabila ng matitinong surveys ng SWS at Pulse Asia na lumalayo na ang lamang ni GMA kay FPJ, at naiiwan na si Lacson. Imposible raw ang ratings, miski subok na ang SWS at Pulse sa 92 at 98 presidential elections. Bayaran daw ang dalawa, ani FPJ na pinsan-buo si Mahar Mangahas ng SWS. Madaya raw sila, sabat ni Lacson na nagprisenta ng respondents mula Cebu at San Juan miski hindi naman alam kung ano ang isinagot ng ibang sinarbey. Kesyo mainit daw ang pagsalubong sa kanila sa mga rally, kaya sila daw dapat ang lamang. Siyempre naman, mainit ang pagsalubong sa rallies  e dati na nilang tagahanga ang mga yon. Pero iba ang scientific surveys. Ipagpalagay nang mandadaya nga si GMA, merong sandata sina FPJ at Lacson laban dito. Pinaalala ni Joe Concepcion, Namfrel chairman, na si FPJ ay may ika-apat na carbon copy ng bawat precinct tally sheet, at ikatlong kopya ng certificate of canvass sa bawat probinsiya at siyudad. Ang LDP, na nagtayo ng KNP ni FPJ, ay listadong &amp;quot;dominant opposition party.&amp;quot; Tulad ng Lakas na dominant administration party, at ng Aksiyon Demokratiko ni Roco at Bangon Pilipinas ni Villanueva, accredited ng Comelec ang LDP, kaya otomatikong may mga kopya. Sa madaling salita, ani JoeCon, isuma nila ang bawat precinct tally sheet at ikumpara sa certificates of canvass para huwag madaya. &amp;quot;Bakit ba ang mga partido, nitong nakaraang 50 taon, iniaasa na lang parati sa Namfrel ang quick count?&amp;quot; angal ni JoeCon. &amp;quot;Mas malinaw ang carbon copies nila kaysa sa amin, na ikapito lang!&amp;quot; Si Lacson ay independent, kaya walang kopya. Pero puwede siyang humingi sa Board of Election Inspectors sa bawat presinto ng Statement of Votes, katumbas ng tally sheet, at certified copy ng canvass sa munisipyo. Ang hirap sa Pilipinas, walang kandidatong natatalo sa halalan, nadadaya lang. At ngayon pa lang, sumisigaw na ng &amp;quot;daya&amp;quot; ang kulelat.</body>
<link>http://www.philstar.com/Article.aspx?articleId=248755&amp;publicationSubCategoryId=94</link>
</article>
<article>
<title>Maganda,sexy at mestisang TV host,tibo pala</title>
<author>BALITANG SPECIAL Ni Deo Macalma</author>
<date>
<month>May</month>
<day>04</day>
<year>2004</year>
</date>
<body>ALAM nyo bang nanghinayang nang husto ang aking bubuwit nang makumpirma niyang tibo pala ang isang maganda at seksing TV host sa isang noon time show? Ayon sa aking bubwit, 6 days na lang, eleksiyon na. Nakapagdesisyon na ba kayo kung sino ang mga iboboto nyo? Happy birthday kay Col. Charlie Holganza, Gen. Ting Demaala, Lt. Ric Paras, Agnes Caparas Altares, Ron Edward Caballero, Bro. Ed Granada, Bro. Jimmy Gonzales at Bro. Raul Urgello. * * * Alam nyo bang nakipag-date sa isang magandang estudyante ang isang maganda, sexy at mestisang host ng isang noon time show sa telebisyon? Ayon sa aking bubuwit, noong April 29, 2004, gabi ng Huwebes ay nakumpirma niyang tibo pala ang isang magandang TV host. Sa loob ng A Bit of Earth Bar sa Tomas Morato St., Quezon City ay nakatabi niya ng lamesa ang nasabing chiching. Dahil maganda, sexy at mestisa ang chiching at mukhang artista ay tinanong pa ng aking bubwit sa waiter kung sino siya. Sinabi naman ng waiter na regular customer nila roon at isa ito sa mga host ng isang noon time show. Kaya lang, sinabihan yung ating bubuwit na huwag nang magka-interes dahil iba ang type ng chiching. * * * Ayon sa aking bubwit, makalipas lamang ang ilang minuto ay may dumating na kasama itong TV host, ito ay dalawang babae at isang tibo. Dito ay biglang nag-iba ang kilos ng TV host. Kung dati-rati ay mahinhin, nang dumating yung siyota pala niyang estudyante ay biglang nagtali ng buhok at biglang pumormang lalaki. Hanep! Hindi makapaniwala ang aking bubuwit kung bakit biglang naging pormang barako na ang maganda, sexy at mestisang TV host. Habang sila ay magkatabi ay panay ang ak- bay at pisil ng TV host sa puwitan ng kanyang magandang siyotang estudyante ng St. Paul College. At panay naman ang halik sa lips nung estudyante sa siyotang tibo. Halikan sila ng lips-to-lips. Ganoon din ang ginagawa nung kasama nila, foursome ika nga. Talagang iba na talaga ang mundo. * * * Ayon pa sa aking bubuwit, kapag pumupunta ng comfort room yung estudyante, panay naman ang alalay ng tibong TV host. Napaka-gentleman, este gentlewoman. Iniuurong ang kanyang upuan, inihahatid sa CR at talagang binabantayan hanggang matapos at kontodo alalay hanggang sa pagbalik sa kanilang table. Hanep, daig pa ni Tibo ang mga lalaki sa pagka-gentleman. Ayon sa aking bubuwit, si TV host ay parang lalaki talaga kung pumorma sa kanyang suot na black shirt, maong pants at rubber shoes. Dahil sa curiosity ng aking bubuwit, kinabukasan ng Friday ay talagang inabangan niya itong panoorin sa kanyang show sa TV. Dito ay hindi siya makapaniwala sapagkat magkaiba ang personality nung napanood niya sa TV at nung ikinilos nito sa loob ng bar habang kasama ang siyotang babae. Kapag nasa TV ay talagang mujer-na-mujer, pero kung gabi at kasama ang siyotang estudyante ay barakong-barako naman ang porma niya. Naku Bossing, huwag ka nang magtangka kung may balak kang manligaw sa kanya sapagkat ang tipo niya ay kapwa babae at hindi lalaki. Ang nasabing ma-ganda, sexy at mestisang TV host na ala-Ms. Michelle Van Eimeren ang dating subalit tibo pala ay si Sayang ka Day. Siya ay si Ms. L. as in La Lenggua.</body>
<link>http://www.philstar.com/Article.aspx?articleId=248763&amp;publicationSubCategoryId=94</link>
</article>
<article>
<title>Tulong sa turismo nasaan ?</title>
<author>PANAGINIP LANG Ni Nixon T. Kua</author>
<date>
<month>May</month>
<day>04</day>
<year>2004</year>
</date>
<body>NOONG Biyernes ng gabi ay nanood tayo ng concert ni Andrea Bocelli, ang pinakasikat na tenor sa buong mundo. Ang ginawang concert, kung saan ang Pilipinas ang inuna sa buong Asya ay nagawa lamang sa imbitasyon ni Ginang Baby Arenas, isang socialite at philantrophist na siya ring nagdala rito sa atin kay Luciano Pavarotti. Dahil sa nagawang ito ni Ginang Arenas, libong dayuhang turista ang dumagsa sa Pilipinas para lang mapakinggan ang tinig ng bulag na mang-aawit na talaga namang kinikilala sa buong mundo. Hindi pa kasali rito ang iba pang dayuhan na tiyak aabangan at papanoorin sa kani-kanilang telebisyon ang natatanging concert ng dakilang mang-aawit. Dahil dito, daming dayuhan ang muling maaalala ang Pilipinas, hindi dahil sa Abu Sayyaf at iba pang mga kriminilidad kung hindi isang magandang bayang pinagdausan ng unang concert ni Bocelli sa Asya. Ang milyun-milyong fans ni Bocelli na karamihan ay mga miyembro ng alta sociedad ng ibat ibang bansa ay tiyak na mag-iisip ngayon na siguro magandang pasyalan ang Pilipinas dahil kung hindi ay bakit maglalakas loob ang super sikat na singer na pumasyal at umawit sa ating bayan. Salamat din sa mga pribadong kompanya na nakita ang ganda ng paghohold ng concert rito ni Bocelli at nag-sponsor para makapagbenta ng mga ticket na pang-masa. Puno ang bleacher section ng coliseum kung saan ang isang ticket ay nagkahalaga ng P500. Nagawa ang lahat na walang tulong ni isang kusing sa administrasyon ni Madam Senyora Donya Gloria na dapat daw pasalamatan dahil sa pagdagsa ng mga turista. Kay Tita Baby tayo pasalamat, dahil daming dayuhan ang nakita nating nanood at tiyak na gumastos ng libong dolyar habang bumisita sa ating bayan. Tita Baby, malaking bagay ang nagawa nyong ito. Bilib kami sa inyo at sana huwag kayong magsawa sa inyong mga philantrophic activities. Sa madaling salita, wala ni konting tulong nagawa ang administrasyon ni Madam Senyora Donya Gloria na pinasasalamatan pa raw dahil sa pagdagsa ng turista. Nasaan, yung kay Bocelli marami pero no thanks sa inyo. Huwag niyong angkinin, hindi kayo ang dahilan baka bumisita sila. Si Tita Baby yon. Si Quezon City Mayor Sonny Belmonte ay dapat ding pasalamatan sa ginawa niya at mga bataan niya na maging maayos at walang problema ang naturang concert. Kung pumalpak kasi at magkaroon ng gusot, paano tayo, sira tayo sa buong mundo. Ni isang kusing o kahit staff support man lang ay walang nagawa ang Department of Tourism at ang Philippine Tourism Authority. Sabagay, mas matindi siguro ang suportang dapat ibigay sa mga higanteng tarpaulins na nakalagay ang larawan ni Madam Senyora Donya Gloria na nagkakahalaga ng kung ilang daang libong piso. Baka naman mas makakaengganyo ng turista ang longest bunting at kalesa festival ng PTA kung saan milyong piso ang ginastos? O baka naman ang mga mala-higanteng mga tarpaulins na may larawan pa ni Dean Barbers? Sabagay, importante raw yan sa mga tauhan ng PTA na pag dumadaan sa harap ng larawang yan ay dapat yatang lumuhod at magbigay galang, he-he-he!!! Bawat tarpaulin ay nagkakahalaga ng mahigit P100 libo. Kayo na ang magkuwenta kung ilan ang nilagay sa buong bansa. Sabagay name recall dahil may Barbers na tumatakbong senador, kongresista at gobernador. Pero baka mali tayo, baka dadagsa nga ang mga turista sa atin dahil gusto nila makita ang mga larawan ni Madam Senyora Donya Gloria sa mga higanteng tarpaulin o di kayay yung nakasuot siyang Igorot. Baka naman dadami ang turista upang makita ang larawan ni Dean Barbers, anak ng senador, kapatid ng gobernador at kongresista. Only in the Philippines. Wala sa States niyan. O baka bubuhos ang mga dayuhan para tumingin ng mga kalesa at ang pinakamahabang bunting ayon sa kanila. Susunod nga raw ay pinakamataas na buhok. Bakit hindi pa nila i-promote na wow, pinaka-corrupt na bansa sa Asya at malapit na sa buong mundo. Kayo nga mga kaibigan, ano sa palagay nyo? Alin ang dadayuhin ng turista? Ang pakulo ng administrasyon o ang concert ng isang tanyag at kinikilala sa buong mundo na si Bocelli? Hindi na kailangang sagutin, malinaw, kaso kay Bocelli, walang kickback, walang bida kung hindi ang no. 1 singer at higit sa lahat hindi magagamit sa pangangampanya sa pulitika. * * * Ang kpl ng barbers, tngnan nyo ang surigao puro barbers, dpat ang mga barbers sa barbershop hndi s pulitika. - 09196478418; Ang dalangin ko kahit cno manalo hwag lang c Gloria pidal arroyo. -09212224480; Taga surigao ako pero wla akong k blib blib dyan s mga barbers puro kawatan bgay lng cla sa barberya.  09198205456; Magaling talaga ynng mga barbers, tingnan mlang ung drug lord na c Lawrence wang, nsan na ngayn? Tanong mo kay senator.  09196270403; Mrs. Pdal bkit ganoon? Pwede nman palang ipamigay ng libre ang philhealth, e bkit kmi buwan-buwan nghuhulog? 09215181825; Ang galing ng mga barbers, kaya pala ang dami nilang malalaking mansion sa buong pilipinas. - 09209246566; Bkit hndi isama ni madam Gloria c jose pidal sa pangangampanya, nahihiya ba siya?  09203176203; Bilib ako kay pres gma, ipgp2loy ang kanyang panunungkulan. She s d best choice 4 presidency, my kakayahan, karanasan at puso para sa mga pilipino. - 09185763481. * * * Para sa anumang reaksyon, sumulat lang sa nixonkua@yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon at simulcast naman sa Net 25 umpisa ng 5:00 ng hapon hanggang 5:30 ng hapon, Lunes hanggang Huwebes.</body>
<link>http://www.philstar.com/Article.aspx?articleId=248768&amp;publicationSubCategoryId=94</link>
</article>
<article>
<title>Yap,NPC director na !</title>
<author>ORA MISMO Ni Butch M. Quejada</author>
<date>
<month>May</month>
<day>04</day>
<year>2004</year>
</date>
<body>SALUDO ang mga kuwago ng ORA MISMO, sa mga kandidatong nanalo sa katatapos na National Press Club election noong Linggo. Natutuwa ang mga kuwago ng ORA MISMO, dahil nanalo si Jerry Yap, isang neophyte sa larangan ng pamamahayag. Pang siyam si Jerry Yap sa 10 nanalong director ng NPC. Bilang neophyte at independent candidate, si Yap ay gumawa ng history sa NPC. Siya lamang ang kauna-unahang kandidato na nagwagi na walang sinamahang partido. Nakakuha siya ng boto na 325 sa kabuuang 719 na bumoto. Magandang showing na para sa baguhan upang talunin ang mga beteranong kandidato. Maraming nagtaas ng kilay ng ihayag ni Jerry ang kanyang kandidatura. Si Yap, ay miyembro ng NAIA Press Corps isang prestigious na samahan ng mga batikang manunulat sa airport. Isang malaking karangalan ng NAIA Press Corps, ang pagkapanalo ni Yap. Sangkatutak ang pangarap ni Yap para sa NPC at mga miyembro nito. Gusto niyang ibalik ang dating ningning at kinang ng National Press Club. Bakit ba naisipan ni Jerry ang tumakbo sa NPC? tanong ng kuwagong sulsol. Marami kasing balak si Jerry para sa ikabubuti ng mamamahayag sa buong kapuluan. Ipagpapatuloy ni Jerry ang imbestigasyon sa mga pinatay na journalist sa Pinas&amp;quot;&amp;quot; sabi ng kuwagong SPO-10 sa Crame. &amp;quot;Kung ganuon may yagba pala si Jerry sabi ng kuwagong urot. Pirmi niyang dala ang yagba niya kahit saan siya magpunta. Maton ba si Jerry? tanong ng kuwagong pulis na naglalanggas ng galis. Hindi siya maton, kundi caballero lang.</body>
<link>http://www.philstar.com/Article.aspx?articleId=248775&amp;publicationSubCategoryId=94</link>
</article>
<article>
<title>EDITORYAL - Basura ng kandidato</title>
<author></author>
<date>
<month>May</month>
<day>05</day>
<year>2004</year>
</date>
<body>AKABABAHALA ang sinabi ni Metro Manila Development Authority (MMDA) chairman Bayani Fernando, bago raw sumapit ang May 10 elections ay maaari nang tabunan ng basura ang Metro Manila. Kaya ang pakiusap ni BF sa mga kandidato, maghinay-hinay na sa pagkakalat ng mga posters, leaflets at mga sample ballots. Problema rin ni BF ang mga nakakabit na posters at mga nakasabit na streamers at banners. Ayon kay BF matagal na itong problema. Kapag natapos na ang eleksiyon ay wala nang gustong maglinis. Nararapat aniyang tumulong ang mga kandidato at mga staff nito sa paglilinis ng kanilang mga basura. Naniniwala kami sa sinabi ni BF na dapat tumulong ang mga kandidato sa pagtatanggal at paglilinis ng kanilang basura. Hindi pa naman marahil matatabunan ng basura ang Metro Manila pero maaaring magdulot ito ng pagbaha sa darating na buwan. Ayon sa weather report, maagang darating ang tag-ulan ngayong taong ito  baka kalagitnaan ng Mayo ay bumuhos na ang ulan na maghatid ng baha. At sa dami ng mga streamers. Banners na ginagamit ng mga kandidato tiyak na ito ang magbabara sa mga kanal at estero. Hindi basta matutunaw ang mga telang ginamit bilang banner. At paano pa ang mga ginamit na kawayan at kahoy na pinagpakuan ng tela? Makadaragdag ito sa dati nang mga basurang nakatambak. Tiyak na sa mismong araw ng election ay sandamukal na sample ballot ang ipamumudmod pa ng mga kandidato at tiyak na magiging dagat ng basura ang bawat presinto hindi lamang dito sa Metro Manila kundi sa buong bansa. Magngangawa man si BF ay wala na ring silbi sapagkat nakakalat na ang mga basura. Ang dapat marahil batikusin sa walang disiplinang pagkakabit ng mga campaign posters ay hindi lamang ang mga kandidato kundi ang Commission on Elections (Comelec). Hindi nagkaroon ng ngipin ang Comelec na ipatupad ang itinatadhana sa Omnibus Election Code na may isang lugar na dapat pagkabitan lamang ng mga posters at streamers. Hindi nasunod ang ganito at kahit saan ay makikita ang mga nakakabit na posters. Ang Comelec ang dapat hagupitin sa pagkakataong ito sapagkat nagkulang at naging pabaya sila. Sila ang dahilan kung kaya naging abusado ang kandidato sa paglalagay ng kanilang campaign materials. Kung sa simula ay naging mahigpit, hindi sana nagkalat ang basura na magiging dahilan pa ng pagbaha sa Metro Manila pagsapit ng tag-ulan. Sa pagkakataong ito dapat namang maisip ng mga kandidato na mayroon silang basura na hindi dapat iwanan. Dapat silang tumulong sa paglilinis, talo man panalo. Taumbayan ang apektado sa lilikhaing baha.</body>
<link>http://www.philstar.com/Article.aspx?articleId=248869&amp;publicationSubCategoryId=94</link>
</article>
<article>
<title>Pagpapa-pogi,abot langit ng mga KUTO ni Fernando !</title>
<author>BAHALA SI TULFO Ni Ben Tulfo</author>
<date>
<month>May</month>
<day>05</day>
<year>2004</year>
</date>
<body>MAY bagong pakulo ang ilan sa mga alipores ni Metro Manila Development Authority (MMDA) Chairman Bayani Fernando. Para maiwasan daw ang lumalaking bilang ng mga naaaksidenteng motorista sa lansangan, gagamit na daw sila ng &amp;quot;breath analyzer&amp;quot; para sa mga naka-inom o lasing na mga motorista. Malalaman daw ng nasabing aparato ang level ng alcohol content sa hininga ng naka-inom na mga tsuper. Subalit ang hindi pa malinaw, ano ang gagamitin nilang pamantayan kung ilegal na ang level ng alcohol (alak) sa hininga ng motorista? Nagpahayag agad sa media ang mga &amp;quot;kuto&amp;quot; ni Fernando na ang kanilang mga target ay mga pampublikong sasakyan lamang. Ang ibig sabihin, itoy para sa mga tsuper lamang ng bus, taxi, jeepney at tricycle. Samakatuwid, okey lang yung mga lasenggong tsuper ng mga pribadong sasakyan. Sa halip na mapabuti ang magandang gawain ng MMDA, mapapasama ito dahil marami ang mga biktima ng mga aksidenteng kung saan yung mga nagmamanehong nakainom o lasing ay mga tsuper ng mga pampribadong sasakyan. Masakit ito para sa pamilya ng mga biktimang nasawi na ang dahilan ay mga &amp;quot;drunken driver&amp;quot; ng mga pampribadong sasakyan. Parang pinalalabas nitong mga &amp;quot;kuto&amp;quot; ni Fernando, &amp;quot;sagradong baka&amp;quot; yung mga tsuper ng private vehicles. Kaya naman ang pinupuntirya ng MMDA ay yung kanilang paboritong &amp;quot;kinokotongan&amp;quot; mga pampublikong sasakyan Kayo dyan sa MMDA sige, ituloy nyo lang ang abot langit na magpa-pogi. Bakit hindi nyo gawin para sa lahat, sa pakikipag-tulungan ng Traffic Management Group o MG, maging mga ibang ahensiya ng pamahalaan, BITAGIN nyo ang lahat ng mga lasenggong nagmamaneho sa ating mapayapang lansangan. * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=248874&amp;publicationSubCategoryId=94</link>
</article>
<article>
<title>Magkadikit na sina Loren at Kabayan</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>05</day>
<year>2004</year>
</date>
<body>MAY sapat na dahilan para mabalisa ang kampo ni vice presidentiable Noli de Castro dahil mukhang papalapit nang papalapit na ang agwat nila ng mahigpit niyang katunggali sa katauhan ni Sen. Loren Legarda. Kung noong nagdaang mga buwan ay abot-langit ang agwat ni Kabayad este Kabayan kay Legarda sa mga survey, nitong nakalipas na mga araw ay halos magkadikit na sila. May ilang survey pa nga na lumitaw na si Legarda na ang lamang yan ay matapos maglabasan ang mga baho ni De Cash-tro sa media. Ibig bang sabihin niyan na-educate na ang mga botante natin kayat iniiwanan na nila si Kabayad este Kabayan nga? He-he-he! Halos abot-kamay na ang mga kasagutan sa maraming tanong na ipinupukol natin kay Ka Noli, di ba mga suki? Pati si dating Presidente Erap Estrada ay sumali na rin dito sa hanay nina Pacita Torralba at Raffy Engle na bumibira sa pagkatao ni Ka Noli. Ayon kay Torralba, itong si Ka Noli ay matatagpuan kung saan ang pera samantalang si Engle naman ay inaakusahan ang senador ng extortion. Tinawag ni Erap itong si De Castro na ingrato  isang taong tatalikuran ka na lang matapos mo siyang tulungan. Inihayag ni Erap ang pagkadismaya niya kay Ka Noli sa interbyu kamakailan ng kolumnista at radio commentator na si Alvin Capino sa programang Kontra Punto sa DWIZ. Ayon kay Capino, masamang-masama ang loob ni Erap kay De Castro dahil hindi man lang siya nito tinawagan at magpasalamat matapos manalo ito sa pagka-senador noong 2001 elections. Sinabi ni Erap na lumapit sa kanya si Ka Noli para humingi ng tulong sa kanyang kandidatura, subalit matapos makuha ang kanyang tulong at suporta ay kinalimutan na siya nito nang maupo sa Senado. &amp;quot;Kung sa tumulong na nga sa kanya ay hindi siya (De Castro) marunong tumanaw ng utang na loob, sa taumbayan pa kaya?&amp;quot; ang wika pa raw ni Erap. Sinabi naman ng mga nakausap natin na doble-cara si Ka Noli dahil hindi lang bendisyon ni Erap ang hiningi niya kundi maging ang suporta man g administration at oposisyon noong nakaraang elections nga, he-he-he! Kung si De Castro ay nakipagpalitan ng demanda dito sa kampo nina Torralba at Engle, si Erap kaya kakasuhan din niya? Kung sabagay, maraming botante ang nagsasabing &amp;quot;taksil sa bayan&amp;quot; si De Castro dahil sa paggamit umano nito ng Senado para paboran ang ABS-CBN o ang Meralco. Kabilang sa mga pabor na ito ay ang &amp;quot;paglista sa tubig&amp;quot; o pagbalewala sa P8 milyong utang ng Maynilad at multi-bilyon pang utang na ikinarga sa nasabing kompanya. Oo nga naman, bakit hindi pa sinasagot ni Ka Noli ang mga isyung ito? Hindi tayo magtataka kung panay damage control sa ngayon ang ginagawa ng kampo ni De Castro para mabawi ang mga botong tumiwalag sa kanya.</body>
<link>http://www.philstar.com/Article.aspx?articleId=248882&amp;publicationSubCategoryId=94</link>
</article>
<article>
<title>Kailangan ng pang-tuition</title>
<author>HINDI PA TAPOS ANG LABAN Ni Sec.Mike Defensor</author>
<date>
<month>May</month>
<day>05</day>
<year>2004</year>
</date>
<body>Dear Sec. Mike Defensor, Karaniwang empleyado lamang po ako sa maliit na kompanya dito sa Bulacan. Naging miyembro po ako ng Pag-IBIG noong 1990 pa. Ang problema ko po ngayon ay kapos po ako sa pambayad ng matrikula ng aking mga anak. Maaari po ba akong manghiram sa Pag-IBIG para po sa pambayad ng kanilang matrikula? Anu-ano po ang aking mga gagawin?  Aida Sa pamamagitan ng Multi-Purpose Loan, ang bawat miyembro ng Pag-IBIG ay maaaring makahiram upang matugunan ang kanyang mga pangangailangan sa buhay. Ang programang ito ay naglalayon na magbigay ng pinansyal na tulong sa mga nangangailangan ng pagpapaayos ng bahay, pagtayo ng maliit na negosyo, pambayad sa pagpapagamot, pambayad ng matrikula sa paaralan, pambili ng appliance at iba pang mga pangangailangan. Kinakailangan lamang ng miyembro na nakapagbayad na ng 24 buwanang kontribusyon at buwanang nagbabayad ng kanyang kontribusyon sa panahon ng aplikasyon. Ang halaga ng maaaring mahiram ay hanggang 60 porsyento lamang ng kanyang Total Accumulated Value (TAV) ng kanyang inihulog na. Magsadya lamang po kayo sa Pag-IBIG Office na pinakamalapit upang humingi ng application form at listahan ng mga requirements.</body>
<link>http://www.philstar.com/Article.aspx?articleId=248888&amp;publicationSubCategoryId=94</link>
</article>
<article>
<title>Ang paghahari ng Diyos ngayon</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>05</day>
<year>2004</year>
</date>
<body>DAHIL sa pasyon, kamatayan at pagkabuhay na muli ni Jesus, ang mundo ay napanibago. Subalit ang pagpapanibagong ito ay nagaganap sa puso at kaluluwa ng bawat tao. Ang pagpapanibago ay nagaganap kapag, sa pamamagitan ng pananalig at pagmamahal, tinatalikdan ng tao ang kasalanan at pagkamakasarili at sinisimulang mahalin ang Diyos. Nagiging mapagmahal, magalang at mapagsaalang-alang din siya sa kapwa. Basahin ang Juan 12:44-50. Malakas na sinabi ni Jesus, &amp;quot;Ang nananalig sa akin ay hindi lamang sa akin nananalig, kundi pati sa nagsugo sa akin. At ang nakakita sa akin ay nakakita sa kanya. Akoy naparito bilang ilaw ng sanlibutan, upang hindi manatili sa kadiliman ang nananalig sa akin. Kung mapakinggan ninuman ang aking mga salita ngunit hindi niya tuparin ito, hindi ko siya hahatulan. Sapagkat naparito ako hindi upang hatulan ang sanlibutan kundi upang iligtas ito. May hahatol sa sinumang magtakwil sa akin at hindi tumanggap sa aking mga salita; ang salitang ipinahayag ko ang hahatol sa kanya sa huling araw. Sapagkat hindi ako nagsalita sa ganang sarili ko lamang, kundi ang Amang nagsugo sa akin ang siyang nag-utos kung ano ang aking sasabihin at ipahahayag. At alam kong ang kanyang utos ay nagbibigay ng buhay na walang hanggan. Kayat ang ipinasasabi ng Ama ang siya kong sinasabi.&amp;quot; Ang mga kataga ni Jesus ay mga butil na naipunla sa puso ng bawat tao. Sa pagdaan ng panahon, ito ay magbubunga. Mabubuting gawa ay uusbong. Silay magiging mas mapagmahal at kalingain ang mga mahihirap. Ang mga kataga ni Jesus ay naghihintay sa mga kapasyahan ng tao. Sa pamamagitan ng liwanag ng Espiritu, mabubuksan ang kanilang mga isip at puso upang tumugon ng &amp;quot;oo&amp;quot; sa mga kataga ni Jesus.</body>
<link>http://www.philstar.com/Article.aspx?articleId=248894&amp;publicationSubCategoryId=94</link>
</article>
<article>
<title>&amp;quot;Join na rin ang NBI...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>05</day>
<year>2004</year>
</date>
<body>Para hindi magpahuli (o magpalugi ba?) ang National Bureau of Investigation sa Criminal Investigation and Detection Group, nagsagawa ng mga raids ang Intelligence Group ng National Bureau of Investigation. Naiinggit yata, ng malaman na meron budget sa paghuli ng mga small Liquified Petroleum Gas Dealers. Akala ko ba ang NBI ay nagco-concentrate sa paglutas at pag-imbistiga ng mga malalaking kaso. Trabaho ba nila talaga ang mang-raid ng LPG dealers. Hindi bat maraming kaso, mga kaso pa nga, ang nakabinbin sa Bureau na magpahanggang ngayon ay hindi pa nalulutas ng NBI. Ayaw ni Harriet Demetriou at Kaye Torres ng ganyan. Sino na nga ba, Director Wykes ang pumatay sa kaakit-akit na premyadong aktres na si Ms Nida Blanca? Wala na ba kayong mas mahalagang dapat gawin? May nakapagsabi sa akin na &amp;quot;insider&amp;quot; sa LPG, na sa isang meeting na pinamunuan ni Director Wycoco at ng kanyang miyembro ng round table (teka, parang panahon ni King Arthur yun, ha?), mariing sinabi ni Wycoco na tigil muna ang panggigipit ng NBI sa mga small LPG dealers. Ang dahilan ay ang pag-uusap na ginagawa sa pagitan ng Department of Energy. Major LPG dealers at ng mga miyembro ng LPG Marketers Association at LPG Refillers Association. Hindi na ba sinusunod ang utos ng kanilang hepe. Ayaw ni Director Lolito Utitco ng ganyan. Kanya-kanya na bang diskarte ang mga NBI agents o Department Heads? Bakit hindi muna pabayaan mag-usap na kung tutuusin ay para na rin sa kapakanan ni Juan, ang isyu at sigalot ng mga small LPG dealers at ng mga majors, gaya ng Shell, Liquigaz, Petron, Total? Nagpadala ng statement ang mga miyembro ng LPGMA na kinokondena ang kilos na ito ng NBI. Basahin natin. &amp;quot;The NBI has struck again. The recent raids of these LPG establishments owned by the independent marketers and refillers come at a time when the DOE has been pursuing the LPG cylinder swapping in the Luzon arena. Negotiations are under way to address the complaints of the independent marketers and refillers about the reality of business where LPG cylinders change hands, depending on the preferences of the consumers. Household buyers are the ultimate consumers and if they decide to shift brands, any industry player should not refuse to receive in exchange a different LPG cylinder in the course of the purchase. There are various reasons for changing brands  this could be price difference, availability of the product in times of emergency and the need for a replacement LPG is always an emergency, or accessibility to the household buyer. A prohibition to shift brands would be anti-consumer and no democratic government must ever support such policy. The issue of LPG cylinder swapping must be resolved in earnest if there is truly a concern for the welfare of all consumers. The raids of the NBI when discussions are being held smacks of bad faith on the part of the oil majors, and even of the NBI that allowed such raids to be conducted. While the independent LPG marketers and refillers had strongly manifested their interest for an early approval of the guidelines to effect LPG cylinder swapping, the oil majors have shown their hostility to the proposal. Pryce Gas has expressed support to the swapping, because of the proposal. Pryce Gas has expressed support to the swapping, because of its own experience when Pryce cylinders were boarded by one of the industry players. With the cylinder exchange cycle, there is a problem with respect to the maintenance of LPG cylinders. A brand owner would have no control of the cylinders once they are circulated in the market. The solution would be to create a fund that is earmarked solely for this purpose. According to sources, the independent LPG marketers and refillers expressed willingness to pay an additional amount for their bulk purchases from the oil majors to be able to raise the funds but the oil majors had shown reluctance. It is strange why the oil majors whose only role is to collect the additional amount  which will be paid for by the independent LPG marketers and refillers anyway  would not extend help, especially when the fund thus created would be used to repair old and purchase new LPG cylinders. The oil majors may have been emboldened by the news that the present DOE Secretary has already submitted his resignation to join the Shell offices in Singapore and that the new appointee could be another ex-official of Shell Philippines. If that is the case, then the policies on oil utilization and energy in this country would have been in the hands of Shell and the oil majors. This country will never be able to break the bondage of foreign domination and control.&amp;quot; Oo nga pala, DOE Secretary Vince Perez, totoo nga ba itong pahayag na ito. Ito ba rin ang dahilan kung bakit patuloy ang pagtaas ng presyo ng LPG gayung hindi naman dapat dahil, kung baga, latak na lang ito sa mga oil companies na prinocess lamang. KAILANGAN BIGYAN NG PANSIN ITO AGAD NI DIRECTOR WYKES. BUKAS ANG AMING PITAK. PARA SA ANUMANG COMMENTS O REACTIONS, MAARI KAYONG MAGTEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=248900&amp;publicationSubCategoryId=94</link>
</article>
<article>
<title>EDITORYAL - Ibinabagsak ang sarili</title>
<author></author>
<date>
<month>May</month>
<day>06</day>
<year>2004</year>
</date>
<body>IBINABAGSAK ni presidentiable Fernando Poe, Jr. ang kanyang sarili. Siya ang gumagawa ng paraan para unti-unting mahulog. Lumalabas na ang tunay niyang kulay. Madali siyang mairita at magalit. At ang madaling magalit ay walang kontrol sa pagsasalita. Masabi ang masabi. At ang masama, ang media ang napagbubuntunan niya ng galit o pagkairita na hindi naman nararapat. Kung sino yung nagbabalita sa kanya, yun ang kinaiinisan niya. Sa lahat ng mga presidentiables, si FPJ lamang ang pinakamaraming balita nang pakikipagbangga sa media. Hindi makontrol ni FPJ ang sarili. At maski ang kanyang matalik na kaibigan at kumpare na si dating President Estrada ay nagsabing dapat ay maging &amp;quot;cool&amp;quot; lamang si FPJ. May katwirang magsabi ng ganito si Estrada sapagkat noong siya pa ang nasa Malaca&amp;ntilde;ang walang insidente na nagpakita siya ng lantarang pagkainis o pagkairita sa media. Kabilang ang reporter ng Pilipino Star NGAYON sa mga nakaranas ng pambabastos at pang-iinsulto kay FPJ habang nagsasagawa ito ng kampanya sa Pangasinan noong Martes. Dahil sa pambabastos at pang-iinsulto, siyam na print journalists ang nag-walkout bilang protesta sa ginawa ni FPJ. Nakipag-usap ang mga reporters sa campaign manager ni FPJ na si Sen. Vicente Sotto para mainterbyu ang aktor bago ito umalis sa hotel na tinutuluyan sa Dagupan. Pumayag si Sotto sa kondisyong hindi kasama si Sandra Aguinaldo ng Channel 7. Hindi pumayag ang mga journalists dahil isa itong diskriminasyon. Pumayag din si Sotto. Pero maagang umalis si FPJ sa hotel kaya walang nadatnan ang mga reporters. Hinabol nila ito sa Alcala, Pangasinan pero ngingisi-ngisi lamang umano at sasayaw-sayaw. Late na raw ang mga reporters. Timeout daw muna. Madaling mairita at mapikon. Ang ganitong ugali ay ipinakita na niya sa maraming pagkakataon na ang pinakamatindi ay nang masapawan siya ni Sandra Aguinaldo noong nakaraang buwan habang nangangampanya sa Iloilo. Nagsagawa ng standup report si Sandra habang nagtatalumpati si FPJ. Lumapit ang iritadong si FPJ kay Sandra at idinuldol ang mikropono at sinabihan itong &amp;quot;Ikaw na ang magsalita.&amp;quot; Umiyak si Sandra. At lalo pang nasaktan nang sabihan siya ni vice presidentiable Loren Legarda at Sotto na humingi ng tawad kay FPJ. &amp;quot;Cool&amp;quot; ka lang, ito ang payo ni Estrada sa kanyang kaibigan. Ito ang pinakamagandang payo ni Estrada. Huwag maging pikon o agad mairita lalo na sa media na naghahayag ng kanyang mga aktibidad. Inihuhulog ni FPJ ang sarili. Siya ang gumagawa ng paraan para kamuhian at layuan ng media.</body>
<link>http://www.philstar.com/Article.aspx?articleId=248994&amp;publicationSubCategoryId=94</link>
</article>
<article>
<title>Mas OK ang corrupt sa bobo ?</title>
<author>AKSYON NGAYON Ni Al Pedroche</author>
<date>
<month>May</month>
<day>06</day>
<year>2004</year>
</date>
<body>NAKAGUGULAT sa unang dinig pero may katuwiran si Sen. Joker Arroyo nang sabihin niyang sa pagpili ng Pangulo, mas mabuti na yung corrupt kaysa walang nalalaman sa pagpapalakad ng bansa. Patutsada ito kay KNP Presidentiable Fernando Poe, Jr. Hindi nangangahulugan na dapat kunsintihin at pagtiisan ang isang leader na &amp;quot;kurakot&amp;quot;. Ang ibig lang sabihin ni Joker ay ito. Kung mapatutunayang corrupt ang isang Pangulo, puwede siyang ma-impeach at mapalitan. Hindi tulad ng walang kamuwang-muwang sa pagpapalakad ng bansa. Walang basehan sa Konstitusyon para siya patalsikin. Sa balitang itoy napikon daw si FPJ at ang init ng ulo niyay ibinubunton sa mga reporters na kumo-cover sa kanyang campaign sorties. Sinisisi raw niya ang mga reporters kumbakit ang impresyon sa kanya ng tao ay &amp;quot;walang nalalaman&amp;quot; o bobo. May katuwiran si Joker without prejudice to President Arroyo. Kung nagluklok ka ng isang Pangulong walang karanasan kahit sa pagiging barangay kapitan, tiyak, disaster ang kahihinatnan ng bansa. Hindi iyan mapapalitan sa loob ng anim na taon. Malamang gamitin lang siya ng mga matatalinong nakapalibot sa kanya para patabain ang sariling bulsa. Minasama ito ni Poe. Kamakalawa, mayroon siyang scheduled presscon sa isang hotel sa Dagupan City sa umaga na hindi niya sinipot. Maagang gumising ang mga reporters para sa presscon na hindi natuloy porke lumarga na ang motorcade ni Poe patungong Alcala, Pangasinan. Humabol ang mga pobreng reporters at nang abutan si Poe, ngingisi-ngisi pa raw ang presidentiable at tinalikuran lang sila kasabay ng pagsasabing &amp;quot;late kasi kayo&amp;quot;. Hindi naman late ang mga reporters kundi talagang lumabas ang pagka brusko ni Poe. Nun namang isang araw, muling naka-enkuwentro ni Poe ang GMA 7reporter na si Sandra Aguinaldo dahil sa diumanoy &amp;quot;maling report&amp;quot; na binato siya ng kahoy sa ulo sa kanyang campaign sortie sa Cavite. Pinagtulungan daw siyang sabunin nina Poe at ng kanyang campaign manager na si Sen. Tito Sotto. Alam kong maraming tagahanga si Poe na sumusuporta sa kanyang kandidatura. Pero sana namay pag-isipan nating mabuti ang pagboto sa kanya. Hindi lang bansa ang mapapahamak kundi pati siya. He will be betrayed by his own naivette.</body>
<link>http://www.philstar.com/Article.aspx?articleId=249007&amp;publicationSubCategoryId=94</link>
</article>
<article>
<title>Land grabbing sa Tagaytay talamak na !</title>
<author>BALITANG SPECIAL Ni Deo Macalma</author>
<date>
<month>May</month>
<day>06</day>
<year>2004</year>
</date>
<body>ALAM nyo bang talamak na pala ang pangangamkam ng lupa sa Tagaytay City? Ayon sa aking bubuwit, 4 days na lang at eleksiyon na. Marami nang kaso ng pang-aagaw ng lupa ang nakasampa sa ilang opisyal ng Tagaytay City Hall. Sa pamamagitan ng paggamit ng puwersa, impluwensiya at pananakot ay napatituluhan na ng ilang opisyal sa City Hall ang malawak na lupain sa lungsod. Ayon sa aking bubuwit, ang modus operandi ng sindikato sa City Hall ay ang pagsusubasta sa mga lupang nabili ng mga balikbayang taga-Metro Manila. Dahil may mga balikbayan na nakabili ng lupa, marami sa kanila ang nakakalimot na magbayad ng real estate tax. Kapag hindi nabayaran ang kanilang amilyar, ang ginagawa ng mga taga-City Hall ay padadalhan kunwari ng notice ang may-ari subalit ang address naman nito ay ibang lugar. Dahil sinasadyang iba ang address ng pagpapadalhan ng notice, hindi ngayon malalaman ng may-ari. Ang gagawin naman ngayon ng ilang tiwaling opisyal ng lungsod, isusubasta kunwari ang &amp;quot;inabandonang&amp;quot; lote at sila-sila rin o kaya ay mga dummy nila ang bibili. Mga hinayupak kayo, malibing sana kayo nang buhay! * * * Ayon pa sa aking bubuwit, 16 na hektarya ng lupain ng isang pamilya Laurel ay nakuha na sa pamamagitan ng tusong pamamaraan. Ang mahigit 10 hektaryang lupain ng pamilya Manguinao, Marasigan at Disengano ay inaangkin din ng isang Manay Tolentino, kamag-anak ng opisyal sa City Hall. Kasama rin sa kanilang inaangkin ay 50 hektarya sa tabi ng Canossa House of Spirituality, 198 hektarya sa Tagaytay East Golf Course at 12 hektarya sa tabi ng Picnic Grove. Grabe naman pala ang land grabbing cases sa Tagaytay Cty. At ang pinakamalungkot na parte rito, ang ilang matataas na opisyal ng Tagaytay City Hall ang inaakusahang nang-aagaw ng lupa. Paging Mayor Francis Tolentino. Whats happening to Tagaytay City Mayor?</body>
<link>http://www.philstar.com/Article.aspx?articleId=249011&amp;publicationSubCategoryId=94</link>
</article>
<article>
<title>Proyekto ng gobyerno,nakompromiso</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>06</day>
<year>2004</year>
</date>
<body>SI Leo, isang District Engineer, ay naatasan sa mga proyektong imprastraktura ng gobyerno. Si Gina, presidente at stockholder ng isang construction company ay napagkalooban ng mga proyektong nagkakahalaga ng milyon dahil sa pagkabighani sa kanya ni Leo. Naging masugid na manliligaw ni Gina si Leo. Minsan ay inimbitahan siya ni Leo na kumain sa isang five-star hotel. Nang maubos ni Gina ang kanyang inumin, bigla siyang nahilo. Dito nagkaroon ng pagkakataon na gahasain siya ni Leo. Iniwasan niya si Leo subalit nagbanta ito na ang kumpanya nila ay mawawalan ng proyekto kapag nagpatuloy siya sa pag-iwas. Tuwing gabi naman ay nagpupunta si Leo sa tapat ng bahay ni Gina at doon ay nag-iingay sa pamamagitan ng pagbusina, pambabato sa bintana at pagsigaw ng malakas. Tumigil ang panggugulong ito sa loob ng walong taon hanggang na-ospital si Gina dahil sa sama ng loob. Makalipas ang pitong buwan mula ng kanyang operasyon, nakiusap sa kanya ang kapatid ni Leo at isa pang kaibigan upang si Leo ay humingi ng tawad. Subalit taliwas sa inaasahan, muli siyang minolestiya ni Leo. Nagsampa si Gina sa Opisina ng Ombudsman ng reklamong administratibo laban kay Leo sa ginawa nitong grave misconduct, disgraceful and immoral acts and oppression. Itinanggi lahat ito ni Leo. Wala raw siyang relasyon kay Gina dahil siya ay masaya sa kanyang pamilya. Nagsampa raw lamang ng kaso si Gina dahil hindi nito pinaboran ang proyekto na nagkakahalaga ng ilang milyon. Mapapawalang-sala ba si Leo? HINDI. Ang mga ginawa ni Leo ay hindi alinsunod sa tiwalang ipinagkaloob sa kanya ng gobyerno. Naging katawa-tawa ang kanyang posisyon sa gobyerno dahil na-ikompromiso niya ang kanyang integridad nang ipagkaloob niya ang mga proyekto kay Gina dala lamang ng kanyang paghanga rito. Taliwas ito sa maayos at moral na pagbibigay ng serbisyo sa publiko. Ang panggugulo niya sa bahay ni Gina tuwing gabi ay isang malinaw na pagpapahirap sa isang tao. Si Leo bilang isang opisyal ng gobyerno ay inaasahang may pananagutan sa publiko sa lahat ng oras. Nadismis siya sa ginawa niyang grave misconduct, disgraceful and immoral acts and oppression. Ipinagkait din sa kanya ang mga benepisyo sa pagreretiro. (Fabian vs. Agustin 397 SCRA 401 G.R. #143092 February 14, 2003)</body>
<link>http://www.philstar.com/Article.aspx?articleId=249018&amp;publicationSubCategoryId=94</link>
</article>
<article>
<title>Pangulo at bayaning Nora Aunor</title>
<author>PANAGINIP LANG Ni Nixon T. Kua</author>
<date>
<month>May</month>
<day>06</day>
<year>2004</year>
</date>
<body>BAKIT ba galit na galit ang mamamayan at kinuhang consultant ng administrasyon ni Madam Senyora Donya Gloria si Nora Aunor at binayaran pa ng malaking halaga? Hindi nyo ba nahalata, hindi lang masipag magtrabaho ngayon si Madam Senyora Donya Gloria ayon sa kanyang mga alagad at spin doctor kung hindi pumasok na rin siya sa larangan ng entertainment. Kita nyo naman, may Gloria-aerobics na ngayon, at hindi nyo ba napupuna nagbabago na rin ang tinig ni Madam Senyora Donya Gloria. Malay nyo, susunod hindi lang siya ang masipag at maalalahanin na namimigay ng Philhealth cards at trabaho para sa mga nagwawalis sa buong bayan kung hindi aawitan pa tayo araw-araw. Sa araw araw na gagawin niyang pag-awit on live television ay makakalimutan natin ang ating mga problema at sa ganda ng kanyang tinig na sasabayan pa niya ng aerobics at mga dance step ay mabubusog na tayo at malalamanan na ang ating sikmura. Gaganda na rin ang ating buhay, dahil pag busog tayo sa ganda ng tinig ni Madam Senyora Donya Gloria at sa galing ng kanyang sayaw ay makakatipid na tayo at lulusog pa ang ating mga katawan. Mababawasan na rin ang magkakasakit sa atin dahil ma-eexercise tayo at papawisan dahil mapapaindak at mapapasayaw tayo ni Madam Senyora Donya Gloria. At pag nangyari na yan, hindi lang dapat bayaran si Nora Aunor kung hindi dapat pa siyang tanghalin bilang national artist. Baka nga puwede pang patayuan ng monumento dahil sa kanyang kahusayan sa larangan ng sining ay nagawa niyang maging total entertainer si Madam Senyora Donya Gloria. Ang kanyang monumento ay dapat ilagay sa gitna ng pinakamahal na kalye sa buong mundo, ang Diosdado Macapagal Highway kung saan nandoon din ang Do&amp;ntilde;a Eva Macaraeg Macapagal bridge pero wala nga lang ang JOSE PIDAL arc man lang. Pero bago itayo yan, dapat ay turuan din ni Nora Aunor o Ate Guy si Madam Senyora Donya Gloria na umarte. Malay nyo hindi lang siya sa Famas manalo, bakit pati Grammy, Golden Globe at iba pang international na event ay pakyawin nilang lahat. Dahil sa karangalang maibibigay nila sa bansa, dapat nga lang maging parehas tayo, kaya dagdagan rin ang bonus ni Ate Guy. Kung ang binigay sa kanya ay P6.2 million lang, dapat doblehin o triplehin o di kaya ay bigyan na natin siya ng P620,000 monthly allowance for life. Bakit kanyo, aangal pa kayo, hindi nyo ba alam, dadagsa na ang turista sa ating bansa at gayundin ang trabaho dahil saan ka naman maghahanap ng bansa na ang pinuno ay masipag, hindi nagsisinungaling, hindi magnanakaw ang asawa, hindi kamag-anak o kilala man lang si JOSE PIDAL, matalino at aral sa Estados Unidos at kaeskuwela at kaibigan pa ng mga Pangulo ng pinakamalakas na bansa sa buong mundo, magaling umawit at magaling pang sumayaw. Dami pa hong ibang katangian kaya hindi natin mailagay lahat. Kayo na siguro ang magbigay ng iba, text lang sa 09272654341. Hindi ba sabi ni dating Tourism Secretary Richard &amp;quot;Dick&amp;quot; Gordon, &amp;quot;tourism means job.&amp;quot; Tapos ang bunting o palawit na ginawa ni Dean Barbers, ipagdikit-dikit na natin mula Batanes hanggang Sulu at pag kinulang pa isama na natin ang mga pinakamataas na buhok. Tiyak abot na yan, pero kung hindi pa rin ubra, itali na rin natin ang mga kalesa sa kalesa festival para masakyan ng turista mula sa airport hanggang sa ibat ibang panig na Pilipinas. Sa haba at kapal ng mga mukha, este bunting pala at buhok ay gaganda rin ang pakiramdam natin dahil kahit saan ka magpunta ay may lilim. Dagdag na rin natin ang mga posters at streamers at tarpaulin. Para lalo pang gumanda, ilinya rin natin ang mga larawan ni Madam Senyora Donya Gloria at ni Ate Guy at kung kulang pa, sama natin si Ginoong Dean Barbers, anak ng senador, kapatid ng kongresista at kapatid ng gobernador. Sa ganoong paraan, tatanghalin na tayong entertainment capital of the world at dadaigin na natin ang Los Angeles, Las Vegas, Shanghai, Hong Kong, Paris, Madrid, Tokyo, Sydney, San Francisco, Venice, Rome at iba pang lugar na narating siyempre at naobserbahan ni Madam Senyora Donya Gloria. Di ba ang galing, pero meron pa, dahil sa galing ni Madam Senyora Donya Gloria at ni Nora Aunor ay magbukas na rin tayo ng paaralan kung saan magtuturo tayo ng pag-awit sa paraan ni La Aunor, pagsayaw at pag-arte na kagaya ni Madam. O hayan, perfect na tayo at yayaman na tayong lahat. Yehey!!! Ang saya saya di ba? O kaya yan, boto nyo sa pagkapangulo ng Republika ng Pilipinas si Nora Aunor. Mabuhay si Nora ang Superstar na dati ay 411 lang pero ngayon ay 62&amp;quot; na. NORA AUNOR FOR PRESIDENT, THE LIVING LEGEND, THE HERO AND THE ONLY PERSON TO MAKE US NUMBER 1 AGAIN! * * * 6.2 million psos, ibinayad lng ni senyora donya Gloria mcpidal arroyo s laon na nora aunor, maawa ka nman, pera ng byan yan.  09206503406; Ang s akin lang mas magiging maayos ang cguridad at ang ekonomiya ng bansa kung c ping lacson ang magiging presidente ng Pilipinas.  09195838763; Dpat sa mga barbers imbestgahan kung bkit ang dming mansion. - 09196546834; Ayaw nmin sa mga barbers, kung tlagang lban cla sa droga bkit pinatakas nila si Lawrence Wang. - 09202750517. Para sa anumang reaksyon, sumulat lang sa nixonkua @yahoo.com o kayay mag-text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon at simulcast naman sa Net 25 umpisa ng 5:00 ng hapon hanggang 5:30 ng hapon, Lunes hanggang Huwebes.</body>
<link>http://www.philstar.com/Article.aspx?articleId=249023&amp;publicationSubCategoryId=94</link>
</article>
<article>
<title>Editoryal - Ingat,baka maiboto ay magnanakaw</title>
<author></author>
<date>
<month>May</month>
<day>07</day>
<year>2004</year>
</date>
<body>MAHIRAP pumili ng ibobotong kandidato sa panahong ito. Kailangan ay pag-isipang mabuti at suriing mabuti ang iboboto at baka magsisi sa dakong huli - baka ang maiboto ay magnanakaw. Kaya sa Lunes, bago pumunta sa presinto, pakaisiping mabuti kung may sapat na kakayahan, malinis at tapat ang iboboto. Ilang beses tanungin ang sarili bago tuluyang isulat sa balota ang taong iboboto. Mahirap nang magkamali at baka ang maiboto ay katulad ni Juan G. Rivera, dating mayor ng Guinobatan, Albay na naakusahan ng pagnanakaw sa calamity funds. Twelve counts of falsification of public documents at isang count para sa malversation of public funds ang kaso ni Rivera na may katumbas na kaparusahang 140 taon sa kulungan. Bukod sa parusang pagkakulong pinagbabayad pa rin si Rivera ng halagang P1,612,890 bilang multa sa kanyang ninakaw at hindi na rin siya papayagang makapagtrabaho sa alinmang pampublikong tanggapan. Mayor Kurakot. Ito ang tamang salita na dapat ikapit kay Rivera. Pati ang pondo para sa mga kawawang biktima ng pagputok ng Mayon Volcano ay kanyang kinurakot. Nangyari ang pangungurakot noong February 2000. Pumutok ang Mayon at maraming kababayan sa Guinobatan ang grabeng napinsala. Agad na nagpalabas ang Presidential Financial Assistance ng halagang P1,936,798.64 at ibinigay sa munisipalidad ng Guinobatan para gamitin sa mga napinsalang residente. Dito na gumana ang &amp;quot;utak kurakot&amp;quot; ng nasabing mayor. Sa pakikipagkutsaba sa pamangking si Eric Garcia, municipal disbursement officer, pineke nila ang disbursement vouchers, purchase orders at sales invoices para lumabas na overprice ang mga grocery items na binili para sa mga Mayon victims. Humingi pa umano sina Rivera ng blank vouchers sa suppliers ng grocery items at pinangakong ibabalik din para pirmahan. Swak sa bilangguan si Rivera. Bubunuin niya sa bilangguan ang kaparusahang naaangkop sa ginawang kasalanan. Sa haba ng taong bubunuin sa kulungan baka doon na siya lubugan ng araw. Ang hatol ng Sandiganbayan ay nararapat lamang sa tulad ni Rivera na pati ang pondo para sa kanyang kababayang nasa gipit na kalagayan ay kukurakutin. Naipakita ng Korte na ang mga tiwaling opisyal ay hindi matatakasan ang ginawang kasalanan at tiyak na mapaparusahan. Ang pagiging kurakot ng isang lingkod-bayan na gaya ni Rivera ay hindi naman dapat tularan ng mga mahahalal na mayor sa darating na election. Pero malaki ang magagawa ng botante na isiping mabuti ang ibobotong mayor. Suriing mabuti at baka magnanakaw ang mapili.</body>
<link>http://www.philstar.com/Article.aspx?articleId=249123&amp;publicationSubCategoryId=94</link>
</article>
<article>
<title>QC,mas uunlad pa</title>
<author>SAPOL Ni Jarius Bondoc</author>
<date>
<month>May</month>
<day>07</day>
<year>2004</year>
</date>
<body>BATID ito ng mga matagal nang nakatira sa Quezon City: Nung dekada-60-70 parang probinsiya ang buhay sa siyudad. Maraming puno, may mga palayan na inaararo ng kalabaw, maluwang ang trapik. Nagsimulang dumagsa ang tao sa QC nung dekada-80. Naengganyo tumira ang mga dayo na nagnanais ng katahimikan sa gitna ng Kamaynilaan. Bumulok ang siyudad nung dekada-90. Pinabayaang tayuan ng shanties ang mga bakanteng lote, at okupahin ng vendors ang mga kalsada. Lumaganap ang krimen. Naging matrapik. Puno ng basura ang paligid. Barado ang mga estero. Mabaho ang hangin. Naglipana sa kalye ang pulubi at adik. Maraming taga-QC ang nawalan ng gana at pag-asa. Mabuti na lang, simula nung 2001, umunlad uli ang siyudad. Nilipat ang squatters sa resettlements sa loob at labas ng QC. Pinasok ang sidewalk vendors sa malilinis na palengke. Nagtayuan ng mga barangay health clinics at day-care centers. Sumigla ang negosyo. Ginanahan ang mga mamamayang magbayad ng buwis, dahil nakikita nila na ginagasta ito sa kaunlaran. Mula No. 36, naging No. 1 city ang QC sa laki ng kita, ayon sa Department of Finance at COA. Nangyari lahat ito sa loob lamang ng tatlong taon na paninilbihan ni Mayor Sonny Belmonte. Malaking hirap ang dinanas ni Mayor SB. Minana niya nung 2001 ang P1.5 bilyong hindi bayad na mga kontrata ng QC, at P1 bilyong utang sa banko. Pero sa mahusay na palakad, nabayaran lahat ito at lumabis pa ang kita ng QC nang ilang milyong piso. Miski mas konti ang trak ng basura, mas malinis ang siyudad dahil walang kurakot. Binigyan ng modernong gamit ang pulis; nanumbalik ang katahimikan. Kinilala ng DILG si SB bilang pinakamahusay na mayor. Sa pagtakbo ni SB para sa ikalawang termino, sure-ball na siyang panalo. Kasi, ngayon lang umigi muli ang QC. Pero mas iigi pa ito sa ilalim ni SB, kung mahahalal din ang mga kapanalig niyatulad nina Annie Susano sa pagka-kongresista sa 2nd district, o Sep Juico sa pagka-konsehal sa 1st, at siyempre ni Vice Mayor Herbert Bautista. Ika nga ni Aiko Melendez, na pagka-konsehal sa 2nd, &amp;quot;Ibibigay pa ba natin sa iba?&amp;quot;</body>
<link>http://www.philstar.com/Article.aspx?articleId=249136&amp;publicationSubCategoryId=94</link>
</article>
<article>
<title>Mga imported second hand SUVs at si 'Kamatayan'</title>
<author>BAHALA SI TULFO Ni Ben Tulfo</author>
<date>
<month>May</month>
<day>07</day>
<year>2004</year>
</date>
<body>WALA pang tiyak na bilang kung ilan na ang mga namatay, nasaktan, at mga naaaksidente na sanhi ay second hand imported vehicles. Ito yung mga sasakyan na converted mula sa right hand drive to left hand drive. Kapiranggot lang ang bilang ng mga nasawi ang nababasa natin sa dyaryo at napapakinggan sa mga electronic media. Subalit yung pinakamalaking bilang, hindi na nami-media. Tinatrabaho na ito kasalukuyan ng Imbestigasyon ng Bahala si Tulfo at ng BITAG Investigative Team sa TV upang malaman ng publiko. Layunin namin ang makatulong sa mga nagbabalak bumili ng mga imported SUVs tulad ng mga Pajero (Exceed), Trooper (Big Horn) at iba pa. Hindi magugustuhan ng mga importers ng mga second hand vehicles mula sa Subic maging mga dealers nito ang kanilang mababasa sa kolum na to. Nagbabangayan, nagkakainggitan ang mga malalaking importers. Hindi sila nagkakasundo kung ang pag-uusapan ay kaligtasan ng mga mamimili ng kanilang mga magagarang &amp;quot;basurang&amp;quot; sasakyan. Iilan lang ang mga malalaking importers sa industriyang ito ang may kapabilidad na magsagawa ng conversion. Kung teknolohiya nang conversion ang pag-uusapan, kanya-kanya silang diskarte, kanya-kanya silang tirada. Ilan sa kanila, naging bihasa na makalipas ang ilang taong &amp;quot;pagpraktisan&amp;quot; yung mga mamimili ng mga second hand imported vehicles. Patuloy pa rin nilang pagpa-praktisan ang mga tumatangkilik ng mga second hand imported vehicles. Patuloy din ang pagtaas ng bilang ng mga mamamatay, nadidisgrasya at nalalagay sa alanganin bago nila mapeperpekto * * * BITAG hotline numbers, para sa mga NAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=249140&amp;publicationSubCategoryId=94</link>
</article>
<article>
<title>Si Alma ang sinusuportahan ni Golez</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>07</day>
<year>2004</year>
</date>
<body>MAY posibilidad na ang kababaihan sa 37.8 milyong botante ay magpasyang talikuran ang kandidatura ni vice presidentiable Noli de Castro sa Mayo 10 dahil sa parang pasador na pagturing niya sa mga babaing dumaan sa kanyang buhay. Sa tingin kasi ng mga detractors niya, wala ng Pilipina na masikmurang iboto pa itong si Kabayad este Kabayan matapos ibunyag ng dating asawa niya na si Pacita Torralba ang mga kawalanghiyaan niya. Hindi na natin isa-isahin pa ang mga kasalanan ni De Cash-tro sa kababaihan natin dahil naging laman na ito ng diyaryo, TV at radyo, he-he-he! Ang maliwanang, parang disposable na razor blade ang turing ni Ka Noli sa mga babae na dumaan sa kanyang buhay, di ba mga suki? Sa ngayon, marami sa kababaihan natin ay hayagan ang pangangampanya na huwag iboto itong si Ka Noli dahil sa objectification of women. Kabilang na dito ang Kababaihan Kontra Kabayan (KKK) na ang mahigpit na katunggali ni Ka Noli na si Loren Legarda ang isinusulong. Kung si Loren ang iboboto ng mga Pinay, itoy dahil subok na ang track record sa pangangalaga ng kababaihan at kabataan. Hindi bat si Loren ang may-akda sa Anti-Violence Against Women in Intimate Relationship Act? Si Loren din ang nagpanukala ng batas na dagdagan ang benepisyo ng kababaihan lalo na yaong nagdadalantao at mga livelihood at skills development, he-he-he! Mukhang nangangampanya na tayo dito ah? Kayo ang dapat maghusga sa kanila mga kababayan. Napag-usapan na rin lang natin ang kababaihan, aba itong aktres pala na si Alma Moreno ang sinusuportahan sa ngayon ni dating National Security Adviser Roilo Golez sa pagka-mayor ng Para&amp;ntilde;aque City. Ibig bang sabihin niyan, initsa puwera na ni Golez ang mayoral candidate niya na si Jun Bernabe? Si Golez ay tumatakbo sa Congress Laban kay incumbent Mayor Joey Marquez. Totoo ba na panay bulong ni Golez sa mga botante na si Alma ang iboto at hindi si Bernabe? Aba, mukhang kumukuha ng linya si Golez sa kampo ng KNP ah, di ba mga suki? May balak kaya siyang bumalik sa Gabinete kapag nanalo si Da King? Ayon naman sa nakausap natin, ang kawalan ng datung ang nagtulak kay Golez para iwan sa ire itong si Bernabe. Hay, pulitika talaga! Balikan naman natin ang KKK na sa kanilang kampanya ay inihayag na its a choice between good and evil itong laban sa vice president ng bansa. At dapat, ang mga Pinay ay bigyan pansin ang pahayag ni Pacita na ayaw niyang matanso ni Ka Noli ang bayan tulad ng ginawa sa kanya. Sa maraming babae na niloko nitong si Kabayan at sa hindi niya pagmalasakit sa kanyang mga anak, eh dapat husgahan na siya ng kababaihan, anang KKK. Ang kuntensiyon nila ang taong walanghiya ay walanghiya talaga. Malalasap kaya ni De Castro ang lupit ng paghiganti ng kababaihan sa ginawa niyang paglalaro sa mga babae sa buhay niya? Ilang tulog na lang at may kasagutan na ang mga katanungang ibinabato natin sa mga botante natin, di ba mga suki?</body>
<link>http://www.philstar.com/Article.aspx?articleId=249148&amp;publicationSubCategoryId=94</link>
</article>
<article>
<title>Mga gabay sa pagboto</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>07</day>
<year>2004</year>
</date>
<body>BAWAT mamamayang Pilipino na kuwalipikadong bumuto ngayong eleksiyon ay dapat na maging malaya sa pagpili ng mga kandidatong gusto niyang manungkulan. Umaabot sa 40,000 ang kandidato sa 13 puwesto. Dapat na bukas ang isip ng voters sa kasalukuyang kondisyon ng bansa gaya ng laganap na kahirapan, corruption at iba pang katiwalian ng mga taong gobyerno. Dapat na isipin ng isang botante na ang mga ihahalal ay magsisilbing modelo sa sambayanan. Matatag ang pundasyon ng kanilang moralidad, hindi sila sakim at kumakandidato para sa pansariling kapakanan. Hindi dapat mahalal ang mga popular at oportunista. Dapat na mahusay ang kanilang plataporma de gobyerno. Dapat na maging maka-Diyos at maalab ang pagmamahal sa bayan. Dapat na may karanasan sa governance at mayroong political will. Dapat na alamin at suriing mabuti ng voters ang mga gabay na nabanggit bago siya bumoto. Dapat na maging matatag ang mga botante at huwag padala sa anumang tukso para mabago ang kanilang paniniwala at paninindigan.</body>
<link>http://www.philstar.com/Article.aspx?articleId=249152&amp;publicationSubCategoryId=94</link>
</article>
<article>
<title>&amp;quot;Isang weekend na lang&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>07</day>
<year>2004</year>
</date>
<body>NASA MGA HULING SANDALI NA ANG KAMPANYA PARA SA 2004 ELECTIONS. ISANG WEEKEND NA LANG. ANO PA NGA BA ANG AARING MANGYARI NA MAGPAPABAGO PA NG ISIPAN NG TAO KUNG SINO ANG KANILANG PIPILIING KANDIDATO SA PAGKAPRESIDENTE, VICE AT MGA SENADOR? CAMPAIGN PERIOD IS PRACTICALLY OVER! Subalit, hanggang sa araw ng mismong eleksyon ay marami pang nakakalat na mga bataan at alipores ng mga kandidato para magbakasakaling makalikom pa ng suporta, marami na ang nakagawa ng desisyon sa kung sino ang dapat na pagkatiwalaan ng &amp;quot;pinakamahalagang pwesto&amp;quot; sa ating pamahalaan. Ito yung mga botanteng hindi na matitinag ng anumang panliligaw, panunuhol, pananakot (ano pa?) ng kung sinong kandidato. Nagtatapos na nga ang kampanya. Ibig sabihin tapos na rin ang &amp;quot;mudslinging&amp;quot; o batuhan ng putik ng bawat kandidato. Nagtatapos na ang mga &amp;quot;dirty tactics&amp;quot; na mas piniling gamitin ng halos lahat ng mga kandidato kesa isulong at bigyang linaw ang mga dapat na inihahaing plataporma sa mga botante. Hindi nga bat kinagat din naman ng taumbayan ang mga &amp;quot;tactics&amp;quot; na ito ng mga magkakakontrang pulitiko? Banat dito, banat dun...umaabot pa nga na masyadong personal na ang ginagawang paghalukay ng mga putris na pulitikong ito! Nagtatapos ang mga &amp;quot;vicious white paper&amp;quot; na umani rin naman ng di birong pansin ng lahat. Sa paraang ito nagpalitan ng anghang ang &amp;quot;magkaibigang&amp;quot; Noli de Castro at Loren Legarda. Pero wala sa kanila ang gustong umamin na nasa likod ng mga nagkalat na usaping ito. Mga &amp;quot;poisonous&amp;quot; emails na ipinadadala sa media at sa taumbayan. Kasabay na rin nitong nagtatapos ang kabi-kabila at walang tigil paghahain ng kaso, karamihan ay mga disqualification cases sa mga kandidato. Isa sa talagang kumuha ng pansin ng bayan ay yung sa citizenship ni Fernando Poe, Jr. Pati na rin ang sa isang dosenang naihain laban kay Pang. Gloria Macapagal-Arroyo. Tapos na rin naman ang pagpapalit-palit at paglilipat-lipat ng mga kampo nitong parang mga hilong pulitiko. Mga political butterflies. Dating mga magkakabangga ngayon ay magkakasangga. Hangang sa susunod na eleksyon. Manahimik muna kayo. Mga kapalpakan ng COMELEC. Makakalimutan ba natin ang bangungot na mga automated counting machines kung saan nalustay ang pera ng bayan na mahigit isang bilyong piso at nauwi sa wala? Para bang ang yaman-yaman natin. Para bang wala tayong utang. Kulang pa ba? Pati na rin yung voters validation, at hanggang ngayon ay marami pa rin ang umaasang mapapadalhan ng voters ID. Isama pa natin ang isyu ng mga lumobong bilang ng mga botante. Ang nakakainis, pagkatapos ng lahat, pagkatapos mong pumila sa pagkahaba-habang linya at mayayabang na bantay ng COMELEC na akala mo kung sino kung umasta, wala rin pala. Aamin lang pala na hindi pa nila nalilinis ang bagong voters list at gagamitin din pala yung lumang listahan. Gaguhan naba talaga. At sino nga ba ang makakalimot kay one and only Eddie Gil? Isang &amp;quot;classic candidate&amp;quot; na naglalarawan ng katangahan ng COMELEC. Bakit &amp;quot;in-the-first-place, pinayagan itong tumakbo bilang presidente? Bakit hindi agad dinisqualify itong taong ito? Isang tingin lang sa peluka nito, alam mo nang hindi nito kayang maglunsad ng isang &amp;quot;serious nationwide campaign.&amp;quot; Tignan mo nangyari. Nagkasabit-sabit sa ilang bayaran habang nangangampanya. Ano kaya ang nasa isipan ng mga &amp;quot;foreign observers&amp;quot; na narito ngayon sa ating bayan? Lahat nga ng iyan ay nagtatapos na? Ang mahalagang bagay ngayon ay kung sino nga ba ang isusulat mo sa balota pagdating mo sa presinto (yan kung mahahanap mo ang pangalan mo...) Nadala ka ba sa itinakbo ng kampanya? Bibihira naman sa atin ang may personal na kilala ang mga tumatakbong kandidato? Sino nga ba ang pagkakatiwalaan mong mamuno at magpatakbo ng bayan sa susunod na anim na taon? Subalit huwag mo ring kakalimutan na hindi nagtatapos ang pagboto sa pagsulat lang ng pangalan ng napili mong kandidato. Hindi pa kaibigan... kailangan nating maging vigilant. Kailangan mabilang ng tama ang mga boto natin. Kapag hindi tayo nagkaisa, uupo ang isang PRESIDENTENG hindi halal ng bayan. Sa mga mananalo, tungkulin niyo ang pagkaisahin ang hating taong bayan. Sa mga natalo naman, baka sa ibang pagkakataon, kayo naman ang mananalo. Marami ang nagsasabi na dadalawa lamang ang mga sinasabi ng mga kandidato na tumatakbo sa politika sa ating bayan matapos ang eleksyon. NA SIYA AY NANALO O NADAYA LAMANG. Sana itong eleksyon na ito ay maging iba. Pero, sa takbo ng antas ng kampanya na nakikita ko, dadagsa ang protesta, mga demostrasyon mula sa mga kandidatong hindi nanalo. PARA SA ANUMANG COMMENTS O REACTIONS, MAARI KAYONG TUMAWAG SA 7788442. MAARI DIN KAYONG MAGTEXT SA 09179904918.</body>
<link>http://www.philstar.com/Article.aspx?articleId=249156&amp;publicationSubCategoryId=94</link>
</article>
<article>
<title>Ang Daan,Katotohanan at Buhay</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>07</day>
<year>2004</year>
</date>
<body>TINAHAK ni Jesus ang sarili niyang daan patungong kamatayan sa krus hanggang sa pagkabuhay na muli at pag-akyat sa langit. Sinasabi niya na ipaghahanda ang mga alagad ng kanilang lugar sa tahanan ng kanyang Ama. Sa Ebanghelyo ngayon, kanyang ipinaliwanag kung paanong Siya ang daan patungo sa Ama (Jn. 14:1-6). &amp;quot;Huwag kayong mabalisa; manalig kayo sa Diyos at manalig din kayo sa akin. Sa bahay ng aking Ama ay maraming silid; kung hindi gayon, sinasabi ko na sa inyo. At paroroon ako upang ipaghanda ko kayo ng matitirhan. Kapag naroroon na ako at naipaghanda na kayo ng matitirhan, babalik ako at isasama kayo sa kinaroroonan ko. At alam na ninyo ang daan patungo sa pupuntahan ko.&amp;quot; Sinabi sa kanya ni Tomas, &amp;quot;Panginoon, hindi po namin alam kung saan kayo pupunta, paano naming malalaman ang daan?&amp;quot; Sumagot si Jesus, &amp;quot;Ako ang daan, ang katotohanan, at ang buhay. Walang makakapunta sa Ama kundi sa pamamagitan ko.&amp;quot; Anong daan ang tinutukoy ni Jesus? At saan patungo ang daang iyon? Ang daan ni Jesus ay ang krus, kamatayan, pagkabuhay na muli at pag-akyat sa langit. At siyay patungo sa Ama. At ang mga alagad ay kailangang tahakin ang daang ito. Sinabi ni Tomas na hindi nila alam ang daan. Ito ang nagbunsod kay Jesus upang sagutin si Tomas na siya, si Jesus, ang Daan, ang Katotohanan at ang Buhay. Gaya nang nabanggit na namin, ang daan ay ang pasyon at kamatayan. Ito ay sinusundan ng pagkabuhay na muli. At ang pag-akyat sa langit ay nagdadala sa kanya sa piling ng Ama. Dito niya dadalhin ang lahat ng kanyang mga alagad. Yaon din ang layunin ni Jesus para sa atin. Subalit tulad niya at ng mga alagad, dadaan din tayo sa ating sariling pasyon. Dahil sa ating pagkabinyag, nakikibahagi tayo sa kanyang pasyon, kamatayan at pagkabuhay na muli. At sa ating pag-akyat sa langit, dadalhin tayo ni Jesus sa ating Ama.</body>
<link>http://www.philstar.com/Article.aspx?articleId=249158&amp;publicationSubCategoryId=94</link>
</article>
<article>
<title>EDITORYAL - Kriminalidad sa Boracay</title>
<author></author>
<date>
<month>May</month>
<day>08</day>
<year>2004</year>
</date>
<body>HINDI lamang mga terorista ang pumapatay sa turismo ng bansa kundi pati na rin ang talamak na kriminalidad. Kaya hindi masisisi ang mga bansang nagbibigay ng travel advisory na huwag magpunta sa Pilipinas. Delikado. Mapanganib. Kasi ngay hindi lamang ang mga terorista ang makakahalubilo nila rito kundi pati na rin mga pusakal na kriminal na walang awang pumapatay mapagnakawan lamang ang mga turista. Bukod sa mga magnanakaw, narito rin ang mga kilabot na kidnappers na ipatutubos sa malaking halaga ang kanilang biktima. Katibayan diyan ang pangingidnap ng teroristang Abu Sayyaf sa mga dayuhan. Isa sa mga paboritong lugar na madalas puntahan ng mga turista ay ang isla ng Boracay sa Iloilo. Naging bukambibig ang Boracay dahil sa magagandang beach na nalalatagan ng puting buhangin. Isang paraiso sa tingin ng mga dayuhang turista ang Boracay. Kaya naman maraming dayuhan doon ang nagmamay-ari ng mga hotels, restaurants at mga bars. Mas malaki pa ang populasyon ng mga dayuhan doon kaysa sa mga local na residente. Umaabot sa 12,000 residente ang nasa Boracay . Bukambibig na ng mga dayuhang turista ang Boracay. Kaakit-akit ang maputing buhangin na nakalatag sa dalampasigan. Asul na karagatan. Perpektong lugar para sa matahimik na pagbabakasyon at pagliliwaliw. Pero ngayon, tila napapawi na sa mga dayuhang turista ang ganito kagandang tanawin at ang nakikita sa kanilang imahinasyon ay ang kriminalidad na nakabalot doon. Ang maputing buhangin na kanilang nakikita ay mga dugo at maski ang karagatan ay mapulang-mapula dahil sa talamak na kriminalidad. Mga dugo ng turistang pinatay at saka pinagnakawan. Ganyan ang nangyari sa tatlong dayuhang turista na pinatay sa Boracay. Motibo: Pagnanakaw. Kasamang napatay ang Pinay maid ng tatlong turista. Natagpuan ang mga bangkay noong Lunes na pawang tadtad ng saksak. Magulo ang kabahayan na halatang pinagnakawan. Mga trabahador sa isang swimming pool ang mga suspects. Hanggang ngayon nangangapa pa ang pulisya. Ang pangyayari ay nagpapakita lamang na hindi nabibigyan ng proteksiyon ang mga turista sa nasabing lugar. Nasaan ang awtoridad para alagaan ang kalagayan ng mga turistang bumubuhay sa isla? Ngayong nangyari na ang krimen saka lamang magsisikap ang mga awtoridad  at ningas-kugon muli pagkaraan. Lutasin ang Boracay killings.</body>
<link>http://www.philstar.com/Article.aspx?articleId=249259&amp;publicationSubCategoryId=94</link>
</article>
<article>
<title>Ang serbisyo ni Eddie kay Bro. Eddie</title>
<author>AKSYON NGAYON Ni Al Pedroche</author>
<date>
<month>May</month>
<day>08</day>
<year>2004</year>
</date>
<body>NAGULAT ako kahapon nang i-text ako ng kaibigan kong si Kata Inocencio na si &amp;quot;Eddie&amp;quot; raw ay na-stroke habang papunta sa dadaluhang miting-de-avance sa Luneta at ngayoy mangangailangan ng agarang operasyon upang alisin ang blood clot sa ulo. Akala koy si Bangon Pilipinas Presidential bet Eddie Villanueva ang tinutukoy ni Kata. Yun palay ang batikan at kilalang broadcaster sa radyo at telebisyon na si Eddie Mercado. Nanlumo rin ako siyempre porke isa sa mga inidolo kong brodkaster si Eddie ng akoy nag-aambisyon pang mapasok sa larangan ng broadcasting. Agad kong tinawagan ang isa pa ring haligi ng broadcasting na si Barr Samson na kaibigan din ni Eddie. Nagkaisa kami na ipagdasal ang mabilis na recovery ni Eddie. Sa mga makababasa nito, samahan po niyo kami sa aming panalangin. Isa sa mga hard-working volunteer workers ni Bro. Eddie si Eddie. Nagsisilbing emcee sa bawat political rally na dinadagsa ng angaw-angaw na tao. Naniniwala ako na ang serbisyo ni Eddie kay Bro. Eddie ay serbisyo para sa bayan dahil sa dalisay na paniniwala na nasa kamay ni Bro Eddie at pamamatnubay ng Diyos ang ikauunlad ng ating bansa. Eleksyon na sa Lunes, gabayan nawa tayo ng Diyos sa ating pagtungo sa presinto upang ihalal ang inaakala nating matinong leader para sa Pilipinas na nangangailangan ng tunay na reporma. Pag-aralan at kilatisin natin ang mga kandidato at dinggin ang konsensya at hindi ang panghihikayat ng iba.</body>
<link>http://www.philstar.com/Article.aspx?articleId=249263&amp;publicationSubCategoryId=94</link>
</article>
<article>
<title>Kasal na walang wedding cake</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>08</day>
<year>2004</year>
</date>
<body>NAKATAKDANG ikasal sina Vicky at Rick sa petsang December 14. Isang buwan bago ang kasalan, nag-order na sila ng three-layered wedding cake sa isang kilalang bakeshop na pag-aari ni Minda. Ang nasabing cake ay dadalhin sa isang Country Club kung saan magaganap ang reception bandang alas-sinko ng hapon. Nagbayad si Vicky ng P1,000 para sa deposito at makaraan ang dalawang linggo ay binayaran na rin niya ang balanseng P2,175.00. Makatapos ang seremonya ng kasal, pumunta na ang bagong-kasal at ng kanilang mga pamilya at bisita sa clubhouse ng alas-sais ng gabi ngunit wala pa rin ang cake. Tinawagan nila ang bakeshop ng alas-siyete subalit dahilan ng manager ang trapik at ang pagkawala ng order slip kaya ipinaliwanag nitong hindi na madadala pa ang cake sa tamang oras. Nagdesisyon ang bagong kasal na bumili na lamang ng sans rival sa clubhouse. Samantala, ang cake ay dinala bandang alas-diyes ng gabi. Hindi ito tinanggap dahil natapos na ang okasyon at dalawang layer lamang ang nagawang cake. Makaraan ang ilang araw, nagpadala si Minda ng sulat ng paumanhin kalakip ang tsekeng nagkakahalaga ng P5,000. Subalit hindi ito tinanggap nina Vicky at Rick dahil hindi raw ito sapat na kabayaran sa kahihiyang kanilang natamo. Muling inalok ni Minda ng P5,000 ang mag-asawa pero tumanggi ring muli ito. Makaraan ang tatlong buwan, nagdemanda sina Vicky at mga magulang nito laban kay Minda at sa manager ng bakeshop na si Julie sa brench of contract kung saan may actual damages na P3,175 na siyang halaga ng cake, moral damages na P250,000, P100,000 naman bilang exemplary damages, nominal damages na P10,000 at attorneys fees na P10,000. Iginawad ng Mababang Hukuman ang halagang P3,175 bilang actual damages, P30,000 para sa moral damages at P10,000 para sa attorneys fees. Ngunit sa apila, itinaas ng CA ang moral damages sa halagang P250,000 at P100,000 na exemplary damages kasama na rin ang attorneys fees. Kinuwestiyon ni Minda at Julie ang desisyon. Iginiit nilang hindi tama ang paggawad ng moral at exemplary damages dahil ang nasabing paglabag sa kontrata ay hindi sanhi ng kanilang pagpapabaya, pang-aabuso at pang-aapi. Tama ba sina Minda at Julie? TAMA. Kinakailangang patunayan ng taong napinsala na ang paghingi ng moral at exemplary damages ay dulot ng pagkakaroon ng masamang motibo, pagpapabaya, pang-aabuso at pang-aapi. Hindi sapat na dahilan lamang ang natamong kahihiyan o kakulangan ng pagtulog sanhi ng sama ng loob. Sa kasong ito, naging responsable si Minda na agad humingi ng dispensa kina Ricky at Vicky sa pag-antala ng wedding cake. Nag-alok din sila ng kabayaran sa nangyaring problema kaya hindi masasabing inapi, nagpabaya, o inabuso nila ang napagkasunduang kontrata. Gayunpaman, magbabayad pa rin sina Julie at Minda ng P10,000 bilang nominal damages para sa kanilang pagsisinungaling na ang pagka-antala ay sanhi ng trapiko kung saan ang totoong dahilan ay ang pagkawala ng order slip. Kailangan din nilang bayaran ang halaga ng cake na P3,175 at attorneys fees na P10,000 (Francisco et. al. vs. Ferrer, Jr. et al. G.R. 1420229 February 28, 2001).</body>
<link>http://www.philstar.com/Article.aspx?articleId=249275&amp;publicationSubCategoryId=94</link>
</article>
<article>
<title>Andrea Bocelli, 'The Gift of God'</title>
<author>HALA BIRA! Ni Danny Macabuhay</author>
<date>
<month>May</month>
<day>08</day>
<year>2004</year>
</date>
<body>ILANG araw akong kinausap ng aking misis upang pumayag na manood ng konsiyerto ni Andrea Bocelli noong nakaraang Biyernes sa Araneta Coliseum. Laman ng mga balita at tampok sa mga usap-usapan ang tungkol sa bulag na tenor na sinasabi nilang nagpalaos kay Luciano Pavarotti, ang tinaguriang pinakamagiting at pinakamagaling na tenor sa buong mundo sa loob ng ilang dekada na. Nang tanungin ko sa misis ko ang halaga ng mga tiket, muntik na akong himatayin sa pagkat halos kasing taas na ng langit ang mga presyo. Oo nga at pareho kaming mahilig ng kumander ko sa musika, pero ang hilig ko ay ang mga kinakanta ni Frank Sinatra, Perry Como at Tony Bennett. Subalit, nahulog na ang loob ko at pumayag na nang mangako ang misis ko na hindi na muna siya magpapa-parlor at magsa-shopping ng limang taon. Isa pa, idiniin niya na ang inilalaan namin para sa charity donation ay dito na lamang namin ibibigay sapagkat ang concert na ito ni Bocelli ay para rin naman sa charity sa pamamagitan ng Father Pio Lend a Hand Foundation. Kaya ayun, binasag namin ang aming mga alkansiya upang ibili ng tiket para sa Andrea Bocelli in Manila. Sa unang kanta pa lamang ni Andrea Bocelli ay kikilabutan ka na kaagad sapagkat mag-aakala kang nasa langit ka na. Walang kasingganda. Walang kaparis. Totoo nga pala ang sinabi ni Celine Dion, ang sikat na multi-awarded international singer, na kung kumakanta daw ang Diyos, ang maririnig mo raw ay katulad ng boses ni Bocelli. Anong linaw kumanta. Malinis, hindi pilit, walang sabit at kay lamig ngunit nagpapainit ng damdamin. Napakasarap pakinggan. Piling-pili ang lahat ng mga kinanta ni Andrea Bocelli na kahit na ang iba ay bago ay maganda pa ring pakinggan. Halos sumabog ang coliseum nang kantahin ni Bocelli ang mga kantang alam na alam ng mga manonood na Pilipino na katulad ng Time To Say Goodbye, Ave Maria, Turna a Surriento, O Sole Mio at lalung-lalo na ang The Prayer. Pumatok din ang babaeng Soprano na kasama ni Bocelli na si Maria Luigia Borsi na akala mo ay galing rin sa langit ang boses. Ang galing din ng conductor na si Maestro Marcello Rota na siyang nagpaindayog sa napakagaling na orchestra na ang lahat ng miyembro ay mga Pilipino. Malaki ang pasasalamat ko sa aking misis na akoy hinikayat na masaksihan ang maaari nang tawaging &amp;quot;Concert of a Lifetime&amp;quot; at madinig nang personal ang tinig na alay ng Diyos sa buong mundo. Binabati namin ang Father Pio Foundation, mga organizers, sponsors at lahat ng mga nasa likod ng concert na ito sa pangunguna ni Ms. Rose Marie Arenas. Halleluya.</body>
<link>http://www.philstar.com/Article.aspx?articleId=249277&amp;publicationSubCategoryId=94</link>
</article>
<article>
<title>El Negro ng Alabat, Quezon</title>
<author>ORA MISMO Ni Butch M. Quejada</author>
<date>
<month>May</month>
<day>08</day>
<year>2004</year>
</date>
<body>MARAMI sa bulong brigade ng mga kuwago ng ORA MISMO, ang nagsasabi na ang Alabat, Quezon, ang natutulog na isla sa kanilang lugar! Natutulog dahil wala raw pagbabago ang nasabing probinsiya. Nagulat pa nga ang mga kuwago ng ORA MISMO nang mabalitaan nilang may isla palang tulog. Pero si Benny Lado alyas El Negro, sa kanyang mga kaibigan ang siyang gigising sa natutulog na isla at magpapaunlad nito. Kandidatong Mayor si El Negro, sa ilalim ng partido ni FPJ. Nakausap niya ang mga kuwago ng ORA MISMO, noong isang linggo at ibinida nito ang kanyang programa sa karera este plataporma de gobyerno pala. Matagal na pala niyang gustong pasukin ang pulitika dahil kitang-kita niya na walang asenso ang kanilang province sa kamay ng mga bugok. Isa sa priority ni El Negro ay ang pagkakaroon ng ospital sa kanilang lugar. Dinadala pa pala sa Lucena City mula sa Alabat ang may sakit lalot emergency ito. Thirty minutes lang naman daw ang biyahe mula Alabat hanggang Lucena City hospital kayat abot-tanaw daw ni kamatayan ang mga taong grabeng dinadala rito! Nagpapasalamat siya sa Diyos at wala pa naman nakakalawit si Kamatayan. For info, ang mga gustong magpunta sa Alabat ay isinasakay sa bangkang de motor at itinatawid ng dagat ganoon din para makapunta sa bayan. May 8,000 botante ang taga-Alabat at 98 porsiyento pala rito ay para kay El Negro. Ika nga, siya na ang susunod na Mayor kung susuwertihin, he-he-he! Sa pulong ng mga kuwago ng ORA MISMO at El Negro naibida nito na hindi siya kukuha ng suweldo dahil ilalaan niya ito sa kanyang constituents. Edukasyon, pagamutan at kapakanan ng mga tao sa Alabat ang kanyang prayoridad. Hindi importante ang salapi kay El Negro dahil marami siya nito pero ang kaligtasan, kapakanan at seguridad ng mga mamamayan ng Alabat ang importante. Pangingisda at pangongopra pala ang business ng mga otares sa Alabat, anang kuwagong kubrador ng jueteng sa Lucena City. &amp;quot;May illegal fishing ba sa Alabat? tanong ng kuwagong sepulturero. Siguro, kahit saan naman, sagot ng kuwagong maninikwat ng dinamita. Anong tulong ang kayang gawin ni El Negro sa mamamayan ng Alabat? tanong ng kuwagong SPO-10 sa Crame. Maraming klase ng tulong ang kanyang magagawa lalot siya na ang Mayor, sagot ng kuwagong Kotong cop. Baka naman pangakong pako lang iyan. &amp;quot;Iyan ang abangan natin.</body>
<link>http://www.philstar.com/Article.aspx?articleId=249288&amp;publicationSubCategoryId=94</link>
</article>
<article>
<title>Huwag aksayahin ang ating boto</title>
<author>PANAGINIP LANG Ni Nixon T. Kua</author>
<date>
<month>May</month>
<day>08</day>
<year>2004</year>
</date>
<body>ETO po ang huli nating column bago ang araw ng eleksyon. Sa Lunes, Mayo 10 ay pipiliin na natin ang susunod na magiging Pangulo ng Republika ng Pilipinas. Gaya ng lagi nating sinasabi sa ating programa sa radyo, ito ang isa sa pinaka-importanteng eleksyon sa ating bansa dahil andun tayo sa pinaka-kritikal na yugto ng ating kasaysayan. Ang lagay po ng ating bayan ay make or break na dahil sa tindi ng suliraning bumabalot sa atin, kasama na riyan ang trilliong pisong utang na dapat nang bayaran sa nalalapit na araw. Andyan din ang patuloy na paglaki ng bilang sa hanay ng mga walang trabaho at ang sapilitang paghihiwalay ng mga pamilya dahil nararapat umalis ang ama o ina para magtrabaho sa ibayong dagat upang may perang ipadadala sa pamilyang naiwan. Ang pagtaas ng krimen bunsod ng kawalan ng trabaho at ang problema ng insurrection ng ating mga kapatid na Muslim at ang New Peoples Army ay dapat na ring hanapan ng suliranin. Lumalala rin ang problema ng droga na siyang unti-unting kumikitil sa ating mga kabataan. Ganoon din ang patuloy na problema ng ating ekonomiya na lalo pang sinisira ng korupsyon sa lahat ng antas ng pamahalaan at ng ating lipunan na siyang isa sa pinakamalaking dahilan ng pagtanggi ng mga malalaking mangangalakal na pumasok sa atin. Natural, ang krimen at ang madalas na pakikialam ng gobyerno sa negosyo at papalit-palit ng desisyon ay dahilan din upang ma-turn off sa atin ang mga negosyanteng lehitimo. Ilan lang yan sa mga super bigat na suliranin kaya importante ho sa Lunes ay piliin ang pinaniniwalaan nating makaaayos ng mga problema ng ating bansa at maiaahon tayo sa kahirapan. Huwag ho ninyong isipin na sagad na tayo sa paghihirap, malalim pa ho ang babagsakan natin pag hindi nahanapan ng solusyon ang mga suliraning bumabalot sa ating bansa. Kaya ho ang inyong lingkod ang iboboto para maging Pangulo ng Republika ng Pilipinas ay ang kandidatong kaya sugpuin ang krimen at walang sasantuhin kahit kasali pa ang pulis, militar o taga gobyerno. Yung gagamitan ng kamay na bakal para labanan ang korupsyon sa lahat ng antas ng gobyerno, kasama na riyan ang mga pulitikong tuloy na namamayagpag dahil sa kanilang posisyon. Nais ko rin ang mapipili nating Pangulo ay hindi mag-aatubiling ipabitay ang mga walang pusong kriminal, lalo na yung mga drug lord at mga kidnapper o rapists. Hindi aatras na lipulin ang mga kriminal kahit na makiusap ang gobyerno ng ibang bansa, lider ng simbahan at ang mga iyaking human rights group na mas pinoprotektahan pa ang mga human rights ng criminal kesa human rights ng biktima. Ang nais natin ay isang Pangulong ibabalik ang katahimikan sa ating bansa sa pamamagitan ng pag-ubos sa kriminalidad at mga corrupt sa gobyerno upang manumbalik ang tiwala sa atin ng mga mangangalakal at mga turista. Walang takot at lalabanan ang mga kriminal at mangungurakot sa gobyerno. Tandaan po natin, pag may katahimikan at maayos na pamamalakad ng gobyerno ay dadagsa ang investments. Pag may pumapasok na investments at mga turista, nangangahulugan na dadami ang mga trabaho. Kapag dumami ang trabaho ay hindi na mapipilitan umalis ang ating mahal sa buhay upang magpaalipin sa ibang bansa at hindi na rin mag-iisip ng masama ang ilan nating mga kababayan dahil sa kawalan ng perang ipantutustos sa kabuhayan ng kani-kanilang pamilya. Tataas na rin ang antas ng ating pamumuhay at mawawala o mababawasan ang kahirapan na nagbubunsod sa iba na pumasok sa buhay na krimen. Kung mawawala naman ang korupsyon sa lahat ng hanay ng gobyerno ay mawawala ang injustices na siyang nagtulak sa marami nating mga kababayan upang sumali sa NPA, MILF at iba pang mga grupong gumagamit ng armas sa paglaban sa ating gobyerno na siya namang dahilan kaya ilampung taon na nagkakamatayan ang ating mga sundalo, pulis at mga kababayang rebelde. Kung wala ang mga rebeldeng ito, maeengganyo ang mga dayuhan at ating mga kababayan na magdagdag o di kayay palawigin ang ating mga countryside upang umunlad sa pamamagitan ng mas maraming trabaho. Hindi na nangangailangang magpunta sa Maynila, Cebu o iba pang siyudad ang ating mga kababayan para lang magtrabaho. Makakapamuhay sila ng tahimik at mapayapa. Dalawa ho yan na pangunahing suliranin, krimen at korupsyon at pag naalis yan o mabawasan man lang ay gaganda na ang ating buhay at sasaya ang ating pamilya dahil uunlad ang ating bayan at muling rerespetuhin at gagalingan sa buong mundo. Yan ho ang lider na dapat nating iboto at gawing Pangulo. Huwag aksayahin ang ating boto, piliin ang karapat-dapat, hindi ang lamang sa survey o kayay sikat o palagay natin ay mananalo. Obligasyon natin hindi lang sa ating sarili kung hindi sa ating anak at apo at sa INANG BAYAN. * * * Para sa anumang reaksyon, sumulat lang sa nixonkua @yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon at simulcast naman sa Net 25 umpisa ng 5:00 ng hapon hanggang 5:30 ng hapon, Lunes hanggang Huwebes.</body>
<link>http://www.philstar.com/Article.aspx?articleId=249289&amp;publicationSubCategoryId=94</link>
</article>
<article>
<title>EDITORYAL - Paigtingin pa ang seguridad</title>
<author></author>
<date>
<month>May</month>
<day>09</day>
<year>2004</year>
</date>
<body>HINDI ang mga karahasang dulot ng private armies ng mga kandidato ang banta sa election bukas kundi ang mga terorista. Batay sa report, magsasagawa ng mga pambobomba ang terorista para mapigilan ang pagdaraos ng election. Nag-aabang lamang umano ang mga ito at kapag nakalingat ang mga awtoridad ay saka sasalakay. Ang Metro Manila ang target ng mga terorista. Mula nang bombahin ang commuter train sa Madrid, Spain mahigit isang buwan na ang nakararaan, napabalitang isa ang Pilipinas na isusunod bombahin ng mga terorista. Maraming namatay sa Madrid bombing. Makaraang bombahin ang Madrid, isinunod na binomba ang isang gusali sa Riyadh, ilang linggo na ang nakararaan. Marami rin ang namatay doon. Naging alerto ang mga awtoridad. Ikinalat ang mga pulis at marines sa maraming lugar. Noong Lunes, dalawang lalaking pinaghihinalaang Abu Sayyaf ang nahulihan ng bomba sa Intramuros, malapit lamang sa building ng Commission on Elections (Comelec). Ayon sa mga pulis, malakas ang nakumpiskang bomba na maaaring pumatay sa maraming tao. Ang bomba ay katulad ng mga ginagamit ng Abu Sayyaf at Moro Islamic Liberation Front (MILF). Ang Abu Sayyaf ay teroristang grupo na nakakuha ng suporta sa Al-Qaeda movement ni Osama Bin Laden. Inaresto ang dalawa habang nakasakay sa nakahimpil na FX taxi sa madilim na bahagi ng isang kalsada sa Intramuros. Itinanggi naman ng dalawa na sila ay mga Abu Sayyaf. Ang paghahasik ng karahasan ay gawain na ng mga uhaw sa dugong Abu Sayyaf na marami nang pinatay. Kahit na marami nang nalagas sa kanilang grupo kagaya nina Abu Sabaya at nang nadakip na si Kumander Robot, nananatili pa rin silang banta sa bansang ito. Paulit-ulit ang pagsasabog nila ng lagim. Marami na silang pinugutan ng ulo, tinapyas na suso, ginahasang bihag at kung anu-ano pang karumal-dumal na gawain. Ngayoy ang pambobomba naman ang kanilang inaatupag. Nang masunog ang SuperFerry 14 ilang buwan na ang nakararaan, lumutang ang mga Abu Sayyaf at sinabing sila ang may kagagawan ng pambobomba. Sila rin ang nasa likod ng pambobomba sa Sasa Wharf at Davao International Airport. Ang paghahasik ng karahasan sa election bukas ang isasagawa raw ng grupo. Dapat lamang na paghandaan sila. Hindi dapat ipagwalambahala ang report na sasalakay sila sa Metro Manila. Durugin ang Abu Sayyaf! Durugin ang mga terorista!</body>
<link>http://www.philstar.com/Article.aspx?articleId=249402&amp;publicationSubCategoryId=94</link>
</article>
<article>
<title>Paglobo ng populasyon nakaamba sa mga Pinoy</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>09</day>
<year>2004</year>
</date>
<body>DAPAT magtulungan ang gobyerno at ang Simbahang Katoliko para maagapan ang pagtaas ng bilang ng Pinoy na maaaring aabot na sa 126.96 milyon sa 2050. Ang population kasi natin ay aabot na sa 84 milyon matapos ang taon na ito dahil halos 1.7 milyon na bata ang ipinapanganak kada taon. Eh umaabot sa 38 porsiyento ng mga Pinoy ang baon sa kahirapan sa ngayon at kapag hindi napigil ang population growth natin, aba malaking problema ang idudulot nito sa hinaharap. Kaya, ngayon pa lang marami na sa mga naalarma na pulitiko natin ang umaapela sa gobyerno at Simbahang Katoliko na gumawa na ng karapat-dapat na mga hakbangin para malutas ang problemang ito, Saan tayo kukuha ng pagkain kapag sumobra ang dami natin? ani reelectionist Pasay City Mayor Peewee Trinidad. Paano natin mabigyan ng tamang health care at edukasyon ang mga kabataan? dagdag pang tanong ni Peewee. Sinang-ayunan ni reelectionist Navotas Mayor Tobias Tiangco si Trinidad. Ani Tiangco ang malaking population natin ay maaring hindi na makayanan ng resources ng bansa. Sinabi ni Tiangco na dapat pag-aralan ng mag-asawa ang tamang bilang ng bata na gusto nila para matustusan ang kinakailangan nila lalo na sa aspeto ng health care at edukasyon. Kaya kayo mga suki, lumabas kayo at bomoto bukas pero ang piliin nyo ay ang mga kandidatong may paninindigan sa family planning para magkaroon ng linaw ang problema natin sa population explosion. Itong population growth kasi ang sinisisi kung bakit mabagal ang pag-usad ng ekonomiya ng bansa natin. Ayon sa National Academy of Science and Technology (NAST), ang Pilipinas ang may pinakamababang annual gross domestic product (GDP) growth kada tao kumpara sa mga kapitbahay natin sa Asia. Ang GDP ng bansa ay nasa 1.2 percent lamang samantalang ang Thailand at Malaysia ay nasa 4.8 percent na. Kaya hayan, paano natin mapapangalagaan ang kinabukasan ng kabataang Pinoy kung sobra ang dami nila? He-he-he! Kaya ang kinalabasan niyan lalong dumadami ang bilang ng mahihirap sa ating bansa, di ba mga suki? At ang tiyak diyan, tataas na rin ang kriminalidad natin. Ayon naman kay Fr. John Carroll S.J. hindi dapat itikom ng gobyerno at mga pulitiko ang bibig nila ukol sa population issue dahil sa Simbahang Katoliko. Si Carroll, na chairman of the Board ng Institute on Church and Social Issues, ay nagpaliwanag na ang Simbahan ay nagbibigay lamang ng moral guidance ukol sa pagboto pero bahala na ang kanilang disipulo kung papaano itaguyod ito. Isinusulong ni Fr. Carroll ang natural family planning ng Simbahan pero inamin niya na hindi angkop ito sa mga poor communities tulad ng Payatas sa Quezon City. May Katwiran si Carroll sa puna niya dahil siya ang namamahala ng feeding program doon sa Payatas para mailigtas sa malnutration ang mga kabataan na maagang natutong magtrabaho dahil sa sobrang kahirapan. Aniya, hindi kaagad-agad masilayan ang resulta ng hakbangin ng gobyerno sa problema ng population dahil aabot pa sa 20 to 30 bago magkaresulta ito. Tinitiyak ni Carroll na ang problema ng malaking pamilya ay mananatili pa sa mga squatters area sa mahabang panahon.</body>
<link>http://www.philstar.com/Article.aspx?articleId=249406&amp;publicationSubCategoryId=94</link>
</article>
<article>
<title>Gamot na tumutunaw sa blood clots (Huling Labas)</title>
<author>WHAT'S UP DOC?Ni Dr. Tranquilino Elica&amp;ntilde;o Jr.</author>
<date>
<month>May</month>
<day>09</day>
<year>2004</year>
</date>
<body>GAYA ng nabanggit ko sa nakaraang column, ang gamot na may generic name na lumbrokinase ang nag-iisang theapeutic supplement na lumulusaw sa namumuong dugo o blood clots. Nagpapahusay din ito ng sirkulasyon ng dugo. Galing ito sa China at ipinakikilala na ngayon sa Pilipinas. Sa loob ng tatlong linggo makaraan ang formation ng blood clot mababalot ito ng collagen shell at ito ang tutunawin ng collagenase. Pagkaraang mabasag ang shell, ang fibrinolysin at profibrinolysin ang magpapatuloy para malusaw nang tuluyan ang blood clot. Batay sa mga pag-aaral, may malaking benepisyong ipinagkakaloob ang gamot sa mga dumanas ng stroke. Sa mga nakausap na pasyenteng na-stroke, sinabi nilang may malaking improvement lalo na sa mga palatandaan o sintomas ng pagkakaroon ng stroke. Nabawasan ang pamamanhid ng kamay, pagkahilo, na-improved ang paghinga, pagsasalita, mabilis na pagrekober pandama at naikikilos na ang kamay at mga binti. Sa mga pasyenteng diabetic, bumaba ang kanilang blood sugar at cholesterol levels kaya ang panganib na mabulag, magka-deperensiya sa kidney, amputation sa bahagi ng katawan at ang pagka-inutil sa pakikipag-sex ay nabawasan din. Sa mga may heart patients, nabawasan ang bara sa kanilang blood vessel, na-improved ang daloy ng dugo sa kanilang puso at nabawasan ang pananakit ng dibdib. Ang high blood pressure ay nabawasan din sa mga hypertensive patients. Ang mga smokers, matataba, walang exercise at may stressful lifestyle ay dapat ikonsidera ang gamot na ito. Ang mga nabanggit ay may mga panganib na magkaroon ng bloot clot. Dito sa Pilipinas ang heart disease at stroke ang karaniwang killers ng mga Pinoy. Marami ang nagkakaroon ng ganitong kondisyon dahil sa poor diet at stressful environment. Sa pagkakaroon ng lumbrokinase dito sa bansa, naipapangako ang isang mahaba at malusog na buhay.</body>
<link>http://www.philstar.com/Article.aspx?articleId=249418&amp;publicationSubCategoryId=94</link>
</article>
<article>
<title>Sariling lupa at bahay para sa pamilyang Pinoy</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>May</month>
<day>09</day>
<year>2004</year>
</date>
<body>SA administrasyon ni President Arroyo, marami nang pamilya ang mga nabiyayaan ng house and lot sa pamamagitan ng ibat ibang ahensiya ng pabahay. Naging intensibo ang kanyang pagbibigay ng prayoridad sa adhikaing magkaroon ng sariling lupa at bahay ang bawat pamilyang Pilipino. Isa sa mga prayoridad na proyekto nito ay ang pagbibigay ng lupa sa mga non-core properties ng Philippine National Railways sa mga nakatira na rito nang matagal nang panahon at mga kuwalipikadong benepisaryo dito. Ang non-core properties ng PNR ay ang mga lupang hindi sakop ng mga kinalalagyan ng riles at hindi na gagamitin ng PNR para sa pangriles na serbisyo. Noong nakaraang buwan, 400 pamilya ang nabiyayaan ng Certificates of Lot at indibidwal na kontrata sa pagbili ng mga lupang tinitirhan sa mga benipisaryo ng United Residents of Balabag Abandoned Lines Homeowners Association Inc. (UROBAL). Ipinagbibili ang lupa sa P1,100 per square meter kung saan ang UROBAL ay magbibigay ng 10 porsiyento sa kabuuang halaga bilang paunang bayad. Ang balanse ay babayaran naman sa loob ng 10 taon na walang pinataw na interes. Ang lupang pinamigay ay may sakop na 3.9 hectares na dineklarang socialized housing site batay sa Executive Order No. 48.</body>
<link>http://www.philstar.com/Article.aspx?articleId=249420&amp;publicationSubCategoryId=94</link>
</article>
<article>
<title>Pambansang halalan</title>
<author>ALAY - DANGAL Ni Fr. Jose C. Blanco. S.J.</author>
<date>
<month>May</month>
<day>09</day>
<year>2004</year>
</date>
<body>BUKAS, maghahalal tayo ng mga pambansa at lokal na opisyales. Ito ay isang tungkuling dapat gampanan ng lahat ng mga rehistradong botante. Sa panahong ito, dapat lubusan na nating nabigyang-impormasyon ang ating sarili hinggil sa mga kandidatong iboboto. Mahalaga na ang mga kandidatong ating iboboto ay nagpamalas sa kanilang buhay ng mga ganitong katangian. Sila ay mga lalaki o babae na may konsiyensiya. Sinusunod nila kung ano ang tama at kung ano ang mabuti. Sila ay kapwa mapanagutan sa Diyos at sa taumbayan na nais nilang paglingkuran. Ang isa pang katangian na dapat mayroon sila ay ang kakayahan. Alam nila kung ano ang hinihingi ng tungkulin o posisyon na dapat nilang isaganap. Alam nila kung ano ang gagawin. Masinop nilang isasakatuparan ang kanilang gawain. Nangako sila. Dapat nilang tuparin ang kanilang mga ipinangako. Ang ating gampanin bilang mga mamamayan ay di-nagtatapos sa ating pagboto. Dapat nating siguruhin na yaong mga humiling na silay iboto ay talagang tinutupad ang tungkuling iniatang sa kanila ng kanilang posisyon. Huwag nating kalilimutan na sa ating Saligang Batas may katagang nakasaad  &amp;quot;recall.&amp;quot; Kung nakikita natin na ang ating mga halal na opisyales ay hindi nakakaganap sa kanilang mga tungkulin, maaari natin silang alisin o palitan batay sa prinsipyo ng &amp;quot;recall.&amp;quot; At ang pangatlong katangian na dapat nating iboto ay yaong may karakter. Alam nilang dalhin ang kanilang mga sarili ng may dangal. May pagmamahal at paggalang sila sa mga tao. Mayroon silang espesyal na pagtangi para sa mga mahihirap. Hindi sila &amp;quot;corrupt,&amp;quot; nangungurakot o mandarambong. At tumatanggi silang ma-&amp;quot;corrupt.&amp;quot; Ang uri ng gobyernong magkakaroon tayo ay batay sa mga taong ating iboboto. Kung iboboto natin ang mga kandidato na may konsiyensiya, kakayahan at karakter, magkakaroon tayo ng isang mabuting gobyerno. Kung mga bulok na kandidato ang ating iboboto, magkakaroon tayo ng bulok na gobyerno.</body>
<link>http://www.philstar.com/Article.aspx?articleId=249429&amp;publicationSubCategoryId=94</link>
</article>
<article>
<title>Bukas na ang eleksiyon !</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>09</day>
<year>2004</year>
</date>
<body>PARA maiwasan ang pagkabalam at pagsisiksikan sa mga polling places bukas, ipinapayo ng BANTAY KAPWA na maaga pa ay magtungo na kayo sa inyong mga presinto at bomoto. Sa pagtungo sa mga presinto ay bubulaga sa inyo ang mga taga-suporta ng ibat ibang kandidato sabay bigay ng mga sample ballots at iba pang propaganda materials at may pagkakataon din na sa mga ipinamumudmod nila ay may kalakip na pera. May mga tatanggi sa alok na bayad ng boto. May magagalit at tahasang sasabihin na hindi nila ibinebenta ang boto. May mga natutuwa at magpapasalamat sa nag-abot ng suhol. May mangingiti lang. May tahimik at hindi na lang kikibo pero palihim ding kukunin ang lagay. Sa hirap ng buhay ngayon hindi masisi ang ilan nating kababayan na tumanggap ng pera kung hindi tigdadalawang-daan at isang libo pero mas nakararami ang mga naka-ritrato si Ninoy Aquino, ayon sa iba, tang- gapin ang pera pero ang isulat sa balota ay ang mga kandidatong pinaniniwalaan niyo na karapat-dapat na mahalal na manungkulan. Sundin ang inyong konsensiya. Gamitin ang isip at puso sa inyong constitutional right to vote.</body>
<link>http://www.philstar.com/Article.aspx?articleId=249432&amp;publicationSubCategoryId=94</link>
</article>
<article>
<title>Editoryal - Kilala mo na ba kung sino ang iboboto?</title>
<author></author>
<date>
<month>May</month>
<day>10</day>
<year>2004</year>
</date>
<body>MADALAS mangyari sa mga botanteng Pilipino na kung kailan nasa presinto na saka lamang mag-iisip kung sino ang kanyang iboboto. Sa araw na ito, dapat nang magbago ang pag-uugaling ito. Nararapat na kabisado na ang lahat ng iboboto bago umalis sa bahay. Pinakamaganda kung mayroon nang listahan ng mga kandidato para ita-transfer na lamang ito sa balota. Ang pag-iisip sa ibobotong kandidato kung kailan nasa presinto na ay magdudulot lamang ng pagkalito. At ang mangyayari kapag wala nang maisip ay ang mga pamilyar na pangalan na lamang na madalas naririnig sa advertisement sa TV at radyo ang isusulat. Iyon na lang ang isusulat dahil hindi na nga makapagdesisyon nang mahusay. Ang ganitong pag-uugali kung panahon ng election ay nararapat na ngang mabago. Kung hindi mababago, kung sinu-sino na lamang na kandidato ang maisusulat sa balota. Hindi na ang isinisigaw ng konsensiya ang maiboboto. Ang nakinabang lamang ay ang kandidatong wala namang karapatang maupo sa puwesto. Mahalagang malaman ng botante ang taong kanyang iboboto para hindi masayang ang karapatan. Sa mga nakaraan naming editoryal binigyang-diin namin na ang taong karapat-dapat iboto ay iyong may sapat na kakayahan at karanasan sa pamumuno, hindi nasasangkot sa anumang anomalya, may takot sa Diyos, malinis ang pamumuhay at higit sa lahat may nakalatag nang plataporma sa mga gagawin niyang pagbabago sa bansang ito upang makaahon ang mahihirap sa kumunoy ng karukhaan. Maidadagdag din ang mga sumusunod para pagbatayan sa pagpili ng iboboto: Ang mabuting kandidato ay hindi nagsisinungaling. Ang mabuting kandidato ay hindi bumibili ng boto. Ang mabuting kandidato (ma-babae o ma-lalaki) ay may mataas na pagpapahalaga sa moralidad. Ang mabuting kandidato ay hindi napapaligiran ng mga kaibigang may kaduda-dudang pagkatao. Kung ano ang nakapaligid sa kanya, iyon din ang pag-uugali niya. Ang mabuting kandidato ay hindi kailanman nasangkot kahit katiting na katiwalian.Ang mabuting kandidato ay hindi kailanman nangangako pagkatapos ay hindi naman niya tutuparin. Suriing mabuti ang iboboto kung may mga ganitong katangian. Kung wala, huwag siyang iboto sapagkat sa dakong huli magiging pabigat lamang siya sa bansang ito. Sa halip na siya ang mag-aalis sa pabigat na dinaranas ng mahihirap, daragdagan pa niya hanggang sa hindi na makaahon ang bansa. Nakasalalay sa matalino at pinag-isipang boto ang kalagayan ng bansa.</body>
<link>http://www.philstar.com/Article.aspx?articleId=249544&amp;publicationSubCategoryId=94</link>
</article>
<article>
<title>FPJ nagpakita ng statemanship</title>
<author>AKSYON NGAYON Ni Al G. PEdroche</author>
<date>
<month>May</month>
<day>10</day>
<year>2004</year>
</date>
<body>MADALAS nating mapitik si KNP Presidential bet Fernando Poe Jr. Pero nung isang linggoy nagpakita siya ng kapuri-puring statesmanship sa kanyang pahayag. Nanawagan siya sa lahat ng kanyang mga supporters na igalang ang magiging resulta ng eleksyon at ibigay ang buong suporta sa sino mang mahahalal na Pangulo. Magandang pahayag iyan para salungatin ang ipinamamarali ng administrasyon na kung mananalo si Presidente Arroyo sa eleksyon, manggugulo ang oposisyon. Iyan sa palagay ko ang dahilan kung bakit nakapagbitiw ng ganyang statement si Poe. Kaya naman sa ibang pahayagan, kasama na ang PSN, naibalitang handang mag-concede si Poe kung matatalo sa eleksyon. Isang mula sa kampo ni FPJ ang tumawag saking cellphone at nagrereklamo kung bakit inilathala nating magko-concede si FPJ. Sabagay ay may katuwiran siya. Kasi, ang salitang concede ay may pahiwatig ng pagsuko sa laban na hindi maganda para sa isang presidential timber tulad ni Poe. Bagamat ang &amp;quot;concede&amp;quot; ay ginamit natin sa isang hypothetical sense, minasama ito ng kampo ni Poe. Alam naman nating hindi tipong &amp;quot;atrasin&amp;quot; o madaling sumuko si FPJ. Napatunayan natin iyan sa bigong pakikipag-usap niya kay independent presidential candidate Panfilo Lacson upang ang isa sa kanilay umatras at bigyan ng mas malakas na winning chance ang oposisyon. Ngunit sa pahayag ni Poe sa kanyang mga tagasuporta na galangin ang magiging resulta ng eleksyon at suportahan ang mananalong Panguloy sumasaludo ako. Sa huling sandaliy nagpakita ng katangi-tanging statesmanship si Poe.</body>
<link>http://www.philstar.com/Article.aspx?articleId=249546&amp;publicationSubCategoryId=94</link>
</article>
<article>
<title>Maayos na halalan, tungkulin ng lahat</title>
<author>SAPOL Ni Jarius Bondoc</author>
<date>
<month>May</month>
<day>10</day>
<year>2004</year>
</date>
<body>IRESPONSABLE ang payo nitong presidential candidate na magdala raw ng dos-por-dos sa presinto. Itoy para daw huwag hadlangan ng kalaban sa pagboto, at para masiguro na mabibilang ang boto. Nais ng kandidatong yun na magkagulo sa presinto, para hindi matuloy ang halalan. Nangungulelat kasi siya sa surveys. Alam naman nating uri ng terorismo ang pagdadala ng sandata sa presinto. Bawal ito. Ang dapat dalhin sa presinto ay lapis or ballpen, para kung kulang ang paraphernalia ng Comelec, handa pa rin tayo. Dapat din magdala ng mabisang uri ng ID carddrivers license, passport o company IDlalo na kung hindi dumating sa koreo ang pinangako ng Comelec na voters ID. Itoy para may pagkikilanlan kung sakaling tanungin. At siyempre, para mabilis ang pagboto, dapat ay may kodigo na ng mga pangalang balak isulat. Kasi, sa gulo, baka makalimutan o walang nakapaskel na listahan sa presinto. Kung sasali tayo sa bilangan, dapat din magbaon ng meryenda at tubig. Baka kasi abutin nang siyam-siyam ang proseso. Magdala rin ng flashlight, at baka mawa-lan ng kuryente dahil sa dayaan o sa overloaded elec-trical outlets. Siyempre, mabuti nang may cellphone, para makatawag ng saklolo kung magkagulo. At camera na rin, para makunan ng retrato na ebidensiya sa nanggugulo. Tungkulin ng botantehindi lang ng kandidato o ng Comelecang maayos na halalan. Tungkulin nating i-record at i-report ang ano mang kalokohan. At tungkulin din nating ilahad ang kaayusan. Importanteng maipakita sa buong bansa kung malawakan o isolated ang pandaraya, at kung laganap din ang kalinisan. May kandidato na ayaw ng maayos na halalan, dahil hindi nila mailulusot ang pandadaya. Meron namang mga puwersang nais ay gulo para maisulong ang kanilang rebelyon at terorismo. Meron ding Comelec officials na sisimplihan ang mga botante at papapanalunin ang nagsuhol sa kanila. Ipakita natin sa kanila na marami tayong matitinong botante.</body>
<link>http://www.philstar.com/Article.aspx?articleId=249556&amp;publicationSubCategoryId=94</link>
</article>
<article>
<title>'Yong pangulong aking napili!</title>
<author>BAHALA SI TULFO Ben Tulfo</author>
<date>
<month>May</month>
<day>10</day>
<year>2004</year>
</date>
<body>NGAYON ang araw ng paghuhusga. Mahaba-haba rin yong &amp;quot;kalbaryong&amp;quot; dinanas natin nung panahon ng kampanya. Ilang buwan nating tiniis ang ibat-ibang uring estilong pangangako, pagsisinungaling, pambobola at &amp;quot;pagbubuhat ng bangko&amp;quot; ng mga TRAPO (traditional politicians). Marami pa rin ang tutungo sa kani-kanilang mga polling precinct, hindi pa rin nakakapagdesisyon kung sino ang kanilang mga ibobotong kandidato. Kung pagbabasehan natin ang pinakahuling survey ng Social Weather Station (SWS), malaki pa rin ang porsiyento ng mga &amp;quot;undecided voters.&amp;quot; Sila daw ang magdadala kung sino yong pangulong uupo sa Malaca&amp;ntilde;ang? Paalala lang, bago tumungo sa polling precinct. Magdala na kayo ng listahan ng pangalan ng mga kandidatong inyong iboboto. Mahirap yong nag-iisip ng mga pangalan ng kandidato habang nagsusulat na kayo sa inyong balota. Maliban na lamang kung hindi kayo seryoso sa halalang ito, ngayong araw. Tiyak marami pa rin ang mga tutungo sa mga presinto hindi nila hawak ang kanilang tunay na pag-iisip. Nasobrahan siguro sa mga naglabasang black propaganda sa media. Sa pagka-pangulo, para sa akin yong may magan-dang &amp;quot;track record&amp;quot; o experience. Maraming mga piloso-pong nakatuwad ang mga kukote, kapag karanasan na ang pinag-uusapan, agad nilang dinidikit yong salitang &amp;quot;karanasan&amp;quot; sa pangungurakot. Yong kandidatong may takot sa Diyos, matalino, may sapat na kaalaman at buo yong dibdib. Higit sa lahat alam ang kanyang ginagawa at hindi nadadala doon sa mga sulsol ng mga kotot garapata na nakapaligid sa kanya. Ganun din sa pagka-bise presidente. Maging sa mga kandidatong pagka-senador. Maging matalino sana tayo sa ating pagboto. * * * &amp;quot;BITAG&amp;quot; hotline # para sa mga NAAABUSO, NAAAPI at BIKTIMA ng PANLOLOKO o anumang uring katiwalian, I-text (0918) 9346417 o tumawag sa mga numero 932-53-10 at 932-89-19.</body>
<link>http://www.philstar.com/Article.aspx?articleId=249558&amp;publicationSubCategoryId=94</link>
</article>
<article>
<title>&amp;quot;Eleksyon na!&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>10</day>
<year>2004</year>
</date>
<body>ORAS NA PARA LUMABAS AT BUMOTO. NAKASALALAY SA IYONG MGA KAMAY, SA MGA PANGALAN NA ILALAGAY MO SA IYONG BALOTA, KUNG SINO-SINO ANG MAMUMUNO SA ATING BAYAN SA MGA DARATING NA TAON. Kung ang pagbabasehan ang mga survey, panalo si Presidente Gloria Macapagal-Arroyo. Ganun din si Noli De Castro. Pitong porsiento daw ang lamang ni PGMA kay Fernando Poe, Jr. at si Noli De Castro naman at patuloy ang pagbagsak ng lamang kay Loren Legarda. Malaking tulong din (kaya?) ang pag-endorso ng Iglesia ni Kristo sa dalawang kandidato ng administrasyon. Gayun din ang ginawang pag-eendorso ng Bro. Mike Velarde ng El Shaddai kay Gloria at Noli. Subalit hindi pa rin matinag ang paniniwala ni FPJ at Loren, (ganun din naman ang iba pang Presidentiables) na sila ang mananalo pagkatapos ng bilangan. Maging VIGILANT tayo. &amp;quot;Safeguard the sanctity of the ballot.&amp;quot; VOX POPULI, VOX DEI. The voice of the people is the voice of God. Hindi sapat ang magpunta tayo sa polling precinct at isulat ang ating mga kandidatong napili. Gawin natin an gating tungkulin sa ating sarili at sa ating mga anak na pangalagaan na hindi magkaroon ng dayaan. Magdasal din tayo para sa isang mapayapa at malinis na eleksyon. Matuto sana ang mga kandidato na hindi papalarin na tanggapin ang Kanilang pagkatalo at magkaisa na lamang upang tulungan ang sinumang Pangulo na maiahon tayo sa ating pagkakalugmok. Subalit hindi pa man, may mga nakakatakot na balita na umiikot na magkakaroon daw ng mga malawakang kilos prostesta at mga akusasyon Na nagkaroon daw ng malawakang pandaraya. Ang resulta daw nito ay Ang pagdasa ng tao sa EDSA at ang pagsulong ng isang CIVIL DISOBEDIENCE. Hindi makakatulong sa Pilipinas ang ganitong &amp;quot;scenario.&amp;quot; Kahihinatnan nito ay ang pagbasak ng ating ekonomiya. Ang pagtaas ng halaga ng Dolyar laban sa Piso. Pagtaas ng mga presyo ng &amp;quot;basic commodities.&amp;quot; Matatakot ang mga local at foreign investors na maglagay ng kanilang negosyo(kung hindi pa sila takot) sa ating bayan. Ito rin ay maaring humantong sa pagsasara ng mga &amp;quot;foreign companies&amp;quot; na sa kasalukuyan ay nagpapatakbo ng kanilang negosyo sa bansa. Tigilan natin ang ganitong mga plano. Isipin natin ang ating bayan. Ang ating mga anak at pati na rin ang kanilang magiging anak. Bumanders sa ulo ng balita pahayagan ng 24% sa ating mga botante ay hindi pa talaga nakakapagdesisyon kung sino-sino ang kanilang iboboto. Ano ba yan! Tatlong buwan ang kampanya, wala pa rin kayong napipili. Sadya bang walang mapili sa mga kandidatong tumatakbo ngayon? O, nasa kultura na natin ang bahala na attitude, at dun na lamang sa prisinto magdedecide? Napansin nyo ba rin na ganito ang ugali ng karamihan sa ating mga kababayan? Ang pagiging &amp;quot;last minute&amp;quot; man. Maski na sa pagpaparehistro para sa bagong Voters List. Aba, marami akong nadinig dyan na hindi raw sila nakapagparehistro dahil napagsarhan daw sila. Ganun din sa pagpa-file ng Income Tax Returns. Dagsaan ang tao sa huling araw o deadline. Tapos magrereklamo kung pagmumultahin sila o hihingi ng extension. Magbago na tayo. Magkaroon tayo ng sense of urgency. Bigyan natin ng priority ang mga importanteng bagay sa ating buhay. Sino ang mga napili niyong iboto? Ito bang mga taong ito ay makakatulong Sa ating kahirapan. Matutugunan ba nila ang problema sa ating peace and Order? Sa problema ng paglobo ng ating Populasyon? Unemployment? Underemployment? Graft and Corruption? Budget Deficit? Education? Drug Menace? Ang patuloy na Brain Drain o paglisan sa ating bayan Ng mga professionals na sanay malaki ang maitutulong sa ating mahihirap na kababayahan? Maraming dapat gawin. Gabundok ang suliranin na dapat harapin. Ang nakakalungkot, hindi pa nga alam kung sino ang dapat humarap nitong Mga problemang ito, nauuna na ang pananakot na hindi natin makakamtan ang isang magandang katapusan ng kampanya na talaga naming naging napakadumi. Napaka-violent and bloody. Ayun, naospital na nga si Comelec Chair Benjamin Abalos na umaagos daw Ang dugo mula sa kanyang ilong. Pressure na ba ito? Ano pa nga ba. Ang mismong pinuno ng Comelec na inatasan mangalaga ng isang maayos, at malinis na eleksyon, ngayon ay nasa ospital. Ano ba yan! Napansin nyo rin ba, na itong mga nakaraang araw, nagkakaroon na naman na mga bangungot na BROWN OUT. Practise ba ito? Dry run ba ito para sa ano? Kahit anong mangyari, matutuloy ang eleksyon sa araw na ito. Good luck sa lahat ng mga kandidato. Good luck din sa ating lahat. Naway Makita niyo ang inyong mga pangalan sa presinto kung saan Dapat kayong bumoto. Magdasal tayo upang gabayan tayo ng Panginoon para sa isang eleksyon kung saan ang boses ng tao ang siyang rerehistro sa bilangan! PARA SA ANUMANG COMMENTS O REACTIONS, MAAARI KAYONG MAGTEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=249566&amp;publicationSubCategoryId=94</link>
</article>
<article>
<title>Editoryal - Nakita n'yo ba ang pangalan n'yo ?</title>
<author></author>
<date>
<month>May</month>
<day>11</day>
<year>2004</year>
</date>
<body>WALA ang kanilang pangalan sa mga nakaposteng listahan sa presinto. Wala rin sa masters list. Marami ang napagod sa kaiikot sa paghahanap ng kanilang pangalan sa bawat presinto pero hindi nila makita ang kanilang pangalan. Ganito ang nangyari kahapon. Walang ipinagkaiba sa mga nakaraang eleksiyon. Problema pa rin ang paghahanap sa kanilang pangalan kahit ilang beses nang nakaboto sa presintong iyon. Hindi nila malaman kung bakit wala ang kanilang pangalan. Marami ang naghihimutok. Dahil marami ang hindi makita ang kanilang pangalan ay nagsiuwi na lamang. Sa nangyari kahapong pagkadismaya ng mga botante, iisa lamang ang ibig sabihin, hindi lubusang handa ang Commission on Elections (Comelec). Taliwas ito sa sinabi ni Chairman Benjamin Abalos na handang-handa sila sa election. Kung handa bakit hindi makita ang mga pangalan ng nakararaming botante. Hindi lamang ang pagkawala ng pangalan ang inireklamo ng mga botante kahapon kundi pati na rin ang kawalang kakayahan ng mga election watchers na ayusin ang pagkakagulo ng mga botante habang tinitingnan ang kanilang pangalan. Karamihan sa mga watchers ay nanonood lamang sa pagkakagulo ng mga botante. May mga presinto na pagkahaba-haba ng pila at hindi naman mapangalagaan ng mga watchers. Gumagastos nang malaki ang Comelec sa mga watchers subalit walang nangyari. Marami rin naman ang nagreklamo na madaling maalis ang indelible ink na inilalagay sa hintuturo ng botante. Kaunting alcohol lamang daw ang ipatak sa hintuturong may ink ay nawawala na ito. Malaking halaga ang ginastos sa indelible ink at ganito lamang pala ang kahahantungan. Kung natuloy ang computerization ng election, may palagay kami na mas nakadidismaya pa ang nangyari. Mahihirapan din ang botante na hanapin ang kanilang pangalan sapagkat hindi pa handa ang mga taga-Comelec. Baka abutin ng siyam-siyam sa pag-verify pa lamang ng kanilang pangalan. Ang botohan ngayong 2004 ay walang ipinagkaiba sa mga nakaraan na batbat ng pagkadismaya dahil sa mga dati nang problema. Isa na naman itong aral sa Comelec para mapag-aralan ang mga gagawing sistema at nang hindi na madismaya ang mga botante sa susunod na election. Walang masama kung isulong ang computerization pero idaan sa tamang paraan at hind katulad ng nangyari sa Mega-Pacific na hanggang ngayon ay hindi pa naibabalik ang naibayad ng Comelec.</body>
<link>http://www.philstar.com/Article.aspx?articleId=249640&amp;publicationSubCategoryId=94</link>
</article>
<article>
<title>5 salot sa RP harapin agad</title>
<author>SAPOL Ni Jarius Bondoc</author>
<date>
<month>May</month>
<day>11</day>
<year>2004</year>
</date>
<body>LUBOG na sa utang ang Pilipinas. Mahigit P4 trilyon. P4,000,000,000,000  12 zero sa kanan. Bawat Pilipino, pati isisilang pa lang, nakasangla na ng P50,000. Ang koleksiyong buwis, P600 bilyon lang kada taon. Ni hindi sapat sa P800 bilyon taunang gastusin ng gobyerno. Para mapunuan ang kakulangang P200 bilyon, patuloy umuutang ang gobyerno. Kung hindi mabayaran ang P4 trilyon, hindi naman iilitin ng banko ang bansa. Pero pupuwersahing i-devalue ang piso. Parang Panahon ng Hapon, bayong-bayong na Mickey Mouse money para bumili lang ng isang repolyo. Kaya kung sino man ang lalabas na panalo pagka-Presidente, ito ang bati ko: Kung si GMA, isa ka sa maraming Presidenteng nagpalaki ng utang. Kung si FPJ, nananahimik ka sa pelikula, pinasok mo ang gusot na ito. Kung si Ping, kaya ba itong lutasin sa salvage? Kung si Roco, get well soon. Kung si Bro. Eddie, trilyong dasalan din ito. Apat pang salot, karugtong ang utang, ang dapat nilang lutasin. Ang populasyon, 2.4% lumaki taun-taon. Ibig sabihin, sa bawat dalawang Pinoy na namamatay, lima ang pumapalit. Hindi naman lumalaki ang lupa, ang kita ng bansa at indibidwal, ang dami ng ani o alagaing hayop o huling isda. Ang hinaharap natin: gutom at kahirapan. Konti na nga ang pondong gobyerno, nawawaldas pa ang 20% sa katiwalian. Mahirap na nga ang buhay, wala pang hustisya, pabaya pa sa kalusugan at kapaligiran, at bulok ang edukasyon. Hindi nakukulong ang mga tiwali. Dahil sa kahirapan at kamangmangan, lumalala rin ang krimen sa tao at ari-arian. May mga sumasapi sa taong-labas, sa Moro secession, o sa mga terorista  bilang hanapbuhay at paghanap ng katarungan. Dahil sa gulo at katiwalian, polusyon at kamangmangan, lumilipat sa ibang bansa ang mga negosyo. Tinatayo ang mga pabrika kung saan may kaayusan, kalinisan, katahimikan at edukasyon. Nawawalan tayo ng trabaho. Nagma-migrate na lang ang mga may-pinag-aralan. Sa lalabas sa pagka-Presidente, dito masusubukan ang galing mo.</body>
<link>http://www.philstar.com/Article.aspx?articleId=249655&amp;publicationSubCategoryId=94</link>
</article>
<article>
<title>Matatag ang security sa NAIA !</title>
<author>ORA MISMO Ni Butch M. Quejada</author>
<date>
<month>May</month>
<day>11</day>
<year>2004</year>
</date>
<body>SINASALUDUHAN natin ang lahat ng mga bumotong Pinoy sa kanilang mga lugar. Mas bumaba pala ang bilang ng mga nadedbol na Noypi kumpara noong nakaraang eleksyon pang-Prez. Masaya ang mga kuwago ng ORA MISMO sa pangyayari. Si Quezon City Mayor Feliciano SB Belmonte, ang tinanghal na kampeon dahil siya pa rin ang Ama ng Quezon City. Nilampaso niya ang kanyang kalaban sa pagka-Alkalde. Kambiyo isyu, hindi natitinag ang mga security people sa NAIA dahil parang mababangis na leon ito kung magbantay sa kapaligiran ng airport. Matindi kasi ang bantayan blues sa NAIA bukod sa mga teroristang gustong maghasik ng lagim dito ay binabantayan din ang mga pasaherong galing China, HongKong, Taiwan at Singapore dahil baka may dala naman silang killer virus o SARS! Pinakalat ni PNP-ASG bossing Andres Caro III, ang kanyang mga alipores sa airport para magmanman at maniktik sa maaaring maganap na kababalaghan sa NAIA. Katulong ng mga kabig ni Caro ang mga bataan ni ret. General Angel Atutubo, bossing ng NAIA Security and Emergency Services para sa seguridad ng NAIA Terminal 1 and Terminal 2 kasama dito ang Old Manila Domestic Airport. Kampante, naman ang mga pasahero sa kanilang pag-alis at pagdating sa NAIA dahil walang hassle silang nararanasan maliban sa ginagawang security checks. Ang mga doctor naman sa NAIA ay abala rin sa pagbusisi ng mga pasaherong galing sa mga bansang nabanggit dahil ayaw nila siyempreng may lumusot na may sakit na SARS para makapasok sa Pinas. Handa rin ang mga ito sa mga pasaherong carrier ng killer disease na dalhin sila sa pagamutan para malapatan ng kaukulang lunas. Grabe pala ang seguridad sa airport ngayon, sabi ng kuwagong nanlilimos. Hindi naman sanay na ang mga outgoing at incoming passengers sa ganitong sistema ng pinatutupad na seguridad, anang kuwagong SPO-10 sa Crame. &amp;quot;Wala palang makakalusot na mga gago sa airport kung matindi ang seguridad, sabi ng kuwagong Kotong cop. Talagang wala dahil marami ng gago ang kinalaboso ng mga pulis sa airport. Paano ang mga courier ng illegal drugs madali ba silang nakakapuslit sa NAIA? tanong ng kuwagong urot. Hindi nga sila maka-first base rito.&amp;quot; Iyan ang magandang pakinggan. Talaga bang hindi matinag ang security measures sa airport? Yes, kamote.</body>
<link>http://www.philstar.com/Article.aspx?articleId=249657&amp;publicationSubCategoryId=94</link>
</article>
<article>
<title>Nagkaisa ang magkakalaban</title>
<author>HALA BIRA Ni Danny Macabuhay</author>
<date>
<month>May</month>
<day>11</day>
<year>2004</year>
</date>
<body>ANG sarap pala ng pakiramdam kung nakikita na ang mga lider ng ating bansa ay nagkakaisa. Nagngingitian, nagkakamayan at paminsan-minsan ay nagbubulung-bulungan. Ganyan ang nasaksihan ko noong isang araw nang magsama-samang dumalo ang limang presidentiables na sina Gloria Macapagal-Arroyo, Ping Lacson, Raul Roco, Fernando Poe, Jr. at Eddie Villanueva. Sa kauna-unahang pagkakataon, pumayag na magtabi-tabi ang limang kumakandidato sa pagka-pangulo sa misa ng pagkakaisa na ginanap sa St. Augustine Church sa Intramuros na pinangungunahan ni Manila Archbishop Gaudencio Rosales. Hindi naman ito nagpaliguy-ligoy sa kanyang pangangaral at deretsuhang pinaalalahanan ang lahat na gawin lamang ang kung ano ang nararapat upang maging malinis ang darating na eleksyon. Napakaganda ng layunin ng unity mass. Nakatulong ang nasabing pagtitipon upang ika nga ay pasingawin ang pamumuno ng masamang hangin na unti-unti nang nakukulob. Nasa mga presidentiables na ang susunod na mga hakbang upang magbigay ng magandang halimbawa sa kanilang mga taga-suporta na ang sundin lamang ay kung ano ang makakabuti sa bansa at mga mamamayan. Hindi na mapakali ang taumbayan sa mga kumakalat na balita na maaaring magkagulo sa eleksyon na ito. Kinukondisyon na ng oposisyon na hindi nila tatanggapin ang resulta ng eleksyon kapag natalo sila sapagkat igigiit nilang sila ay dinaya ng administrasyon sa tulong ng Comelec. Siyempre, itatanggi ito ng mga taga-administrasyon kahit na saan pa makarating. So, ano ang mangyayari, Gulo. May kumakalat ding mga balita na diumano ay baka magkaroon ng martial law kapag nagsimula ng gulo ang oposisyon o mga kalaban ng administras-yon. Kapag naganap ito, sino ang talo, siyempre, ang bayan natin. Kaya tamang-tama ang itinanghal na pagkakaisa ng mga presidentiables. Sana nga ay hindi lamang pakitang-tao ang ipinakitang pakikipag-isa ng mga ito. Sana naman ay magpakatotoo kayo. Responsibilidad ng bawat isa sa inyo ang gawing malinis ang eleksyong hinaharap at tanggapin ang kalalabasan nito.</body>
<link>http://www.philstar.com/Article.aspx?articleId=249667&amp;publicationSubCategoryId=94</link>
</article>
<article>
<title>Maliit na bagay na dapat ipagbawal sa kampanya</title>
<author>PANAGINIP LANG Ni Nixon T. Kua</author>
<date>
<month>May</month>
<day>11</day>
<year>2004</year>
</date>
<body>TAPOS na ang halalan at umpisa na ang bilangan. Kahit sino ang manalo ay dapat na tayong magkaisa para tiyakin ang kaunlaran ng bayan at ng umunlad ang buhay ng bawat isa sa atin. Dahil dito ay inisip natin na marahil dapat ding baguhin ang ilang bagay na ginagawa ng lahat ng mga kandidato at kani-kanilang mga supporters sa panahon ng pangangampanya. Isang dapat umpisahan ay ipagbawal na siguro ng tuluyan ang pagdidikit ng mga posters, stickers, tarpaulins at streamers ng kandidato para sa lahat ng posisyon maliban na lang sa mga sasakyan o kaniya-kaniyang bahay o opisina. Huwag nang payagan ang lahat na magdikit o magsabit ng anumang ginagamit sa pangangampanya dahil talagang masakit ito sa ating mga mata. Lalo na rito ang mga nakasabit sa mga puno at sa mga kawad ng koryente o telepono. Sa bigat ng mga sinasabit ay baka magkaroon pa ng sunog o maputol ang serbisyo ng telepono. Wala tayong pakialam kung ang gustong sabitan o dikitan ay ang mga bintana o bubong o gate, basta pribado ito at pumayag ang may-ari. Ang bawal ay ang mga ilalim ng mga LRT, MRT at iba pang panig ng kalye na kung tadtarin ng mga posters at stickers ay animo pininturahan. Patong na lang ng patong ang mga nagdidikit kaya sa kapal nito ay hihintayin na lang ang pagbuhos ng ulan na tatanggal dito. Aagos ang tubig dala ang mga basurang yan kaya magbabara ang mga drainage kaya siyempre di baha naman na magdudulot ng sakit at grabeng trapik na magpapahirap sa lahat. Puwera pa rito ang gagastusin ng gobyerno para sa pagpipintura ng mga dinumihang mga lugar. Sayang ang gagastusin na sana ay mapunta sa ibang mga pangangailangan, halimbawa ang pagdagdag sana sa sahod ng ating mga public school teachers. Ganoon din ang mangyayari sa mga sinabit sa kawad ng kuryente, telepono at cable. Pagnabasa ang mga isinabit na campaign material ay bibigat kaya baka maputol ang mga kawad na kung hindi man pagmulan ng sunog ay pagputol sa serbisyo. Malaki rin ang gagastusin upang linisin ang mga kawad na ito na sana ay magamit ng mga kompanyang ito sa pagpapalawak at pag- improve ng kanilang mga serbisyo. Bukod sa matitipid at iiwasang pagpangit ng buong bayan dahil sa mga bulok na campaign material na ito ay malaki rin ang matitipid ng bawat kandidato sa eleksiyon kung tuluyan ng pagbabawal ang mga materyales na basurang ito. Milyon ang ginagastos ng mga kandidatong tumatakbong sa posisyong Pangulo, Pangalawang Pangulo, Senador, Kongresista, Gobernador at pati party list sa pag-iimprenta ng mga stickers at posters na ito. Hindi ba donasyon ang mga yan ng mga supporters na pagnanalo na ang kandidato ay natural lang na maghahangad makabawi. Pag naisin ng mga supporters na bumawi, saan ba pababawiin ng mga kandidato yan, di sa pondo ng mga proyekto. Sino ngayon ang mawawalan, di tayo dahil sa kaban ng bayan kukunin. Dapat ding alisin ang mga motorcade na guilty din ang lahat ng mga kandidato. Sanhi ito ng lahat ng trapik na nagbibigay ng matinding abala sa motorista at commuters, puwera pa ang oras at gasolinang naaaksaya. Bagamat maganda tingnan ang mga motorcade dahil may music pang kasama at lobo na parang may party ay alam nating sobra ang abalang nagagawa nito. Ganoon din ang mga miting de abanse na alam naman nating lahat ay isang pag-aaksaya ng pera ng mga kandidato dahil ang katotohanan ay hahakot lang sila ng taong manunood at dahil dito ay malaki rin ang magiging gastos. Sanhi rin ito ng mga trapik na aksaya sa gasolina at oras ng lahat ng naaabala nito. Paano pa kung biglang bumuhos ang ulan gaya ng nangyari noong Sabado ng hapon? Daming nabasa at baka pa magkasakit. Kulang pa ang binigay na P200 piso sa pambili ng gamot. Minsan may mga bata pang dala. Kung gumastos ng malaki ang kandidato, saan ba niya babawiin ito, di sa gobyerno rin pagkapanalo niya. Kung ganoon ang mangyayari, sino ang lugi di tayo na naman dahil sa kabang bayan din ang pagnanakawan. Ang mga sample ballots at mga leaflets ay dapat ding pigilan na dahil wala naman tunay na silbi ito dahil siyempre lahat ng mga kandidato ay walang gagawin kung hindi purihin ang sarili sa kani-kanilang polyetos. Wala naman sigurong matinong tao na itatago pa o itatapon ng maayos ang mga pinamumudmod nila sa labas ng mga presinto pagdating ng araw ng halalan. Ang mga basurang ito, basura naman talaga kaya yan na lang ang dapat itawag natin ay nagsisilbi lang na carpet sa labas ng mga public school kung saan nagpupunta ang mga botante. Isipin niyo na lang kung saan dadalhin ang mga kalat na yan bukod pa sa pera ring ginastos sa pag-iimprenta niyan. Gaya ng posters, stickers at pabitin, pati na ang motorcade ang ginastos ay malaking pera at tiyak na babawiin sa kabang bayan. Gaya rin ng mga posters, saan papadpad ang toneladang basurang yan kung hindi sa drainage na siyang magbabara at magiging sanhi ng baha. Ilan lang ho yan sa mga palagay nating dapat alisin sa susunod na kampanya para naman maramdaman natin na may magandang pagbabago. Kayo, ano pa sa palagay niyo, para ngayon pa lang ay masabihan na natin ang mga pulitiko na harinawa ay makikinig. Text na sa 09272654341. * * * Para sa anumang reaksyon, sumulat lang sa nixonkua @yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon at simulcast naman sa Net 25 umpisa ng 5:00 ng hapon hanggang 5:30 ng hapon, Lunes hanggang Huwebes.</body>
<link>http://www.philstar.com/Article.aspx?articleId=249670&amp;publicationSubCategoryId=94</link>
</article>
<article>
<title>EDITORYAL - Huwag ipapako ang naipangako</title>
<author></author>
<date>
<month>May</month>
<day>12</day>
<year>2004</year>
</date>
<body>MATAGAL pa bago maideklara kung sino ang nanalong presidente ng bansang ito. Hindi pa nangangalahati ang pagbibilang ng mga boto. Mahirap pang sabihin kung sino ang mananalo. Pero ang tiyak may bagong mamumuno sa bansang ito sa lalong madaling panahon. At ang aming kahilingan sa bagong pinuno, tuparin lamang ang kanyang mga ipinangako noong panahon ng kanyang pangangampanya. Huwag kalimutan ang pangako lalo na sa taumbayang nagdaranas ng kadahupan at hindi na makaahon sa kumunoy ng kahirapan. Ang limang presidentiables ay may kanya-kanyang pangako sa mamamayan noong panahon ng kanilang kampanya. Kung kaya lamang nilang ibigay ang langit ay ipapangako nila para lamang makakuha ng simpatya at boto. Matindi ang kanilang pakiusap sa mamamayan. Karaniwan nang ang pag-aangat sa kalagayan ng mga mahihirap o mga nagdarahop ang ipinapangako ng mga kandidatong presidente. Marami kasing mahihirap sa bansang ito at siyempre ang pagpapagaan sa kanilang nararanasang bigat ng buhay ang pinakamadaling ipangako. Hindi lamang ngayong election na ito mara- ming ipinangako ang mga kandidatong presidente. Tuwing maghahalal ng presidente, kakambal na ang walang katapusang pangangako at ang mahihirap ang kanilang pinupuntirya. Natural naman sapagkat hindi na kailangan ng mga mayayaman ang pangakong kaginhawahan dahil matagal na silang may maginhawang pamumuhay. Hindi na kailangan ng mga mayayaman ang kaginhawahan. Tanging ang mahihirap ang nangangailangan nito. At kung tungkol lang sa galing ng pangangako, maibibilang dito si dating President Joseph Estrada. Mahusay siyang mangako, magaling siyang magsalita nang mga matalinhagang pananalita. Pinangakuan niya ng kaginhawahan ang mahihirap. Walang kaibigan, kumpare at kamag-anak na mananamantala. Pero ang pangakong ito ni Estrada ay hindi natupad. Kasalukuyan siyang nasa Camp Capinpin, Tanay. Rizal. Doon siya nakakulong dahil sa maraming kaso, tulad ng pangungulimbat sa kaban ng yaman. Napatalsik siya sa Malaca&amp;ntilde;ang noong January 2001. Sa mananalong presidente, hindi niya dapat pamarisan ang dating lider na naakusahan ng katiwalian. Tuparin ang ipinangako na hahanguin ang mamamayan sa kahirapan. Unahin ang kanilang kalagayan higit sa lahat sapagkat sa kanilang mahihirap nanggaling ang boto kung kaya naiakyat sa Malaca&amp;ntilde;ang.</body>
<link>http://www.philstar.com/Article.aspx?articleId=249759&amp;publicationSubCategoryId=94</link>
</article>
<article>
<title>Mga kuto't garapatan na gutom sa pablisidad</title>
<author>BAHALA SI TULFO Ni Ben Tulfo</author>
<date>
<month>May</month>
<day>12</day>
<year>2004</year>
</date>
<body>KAMAKAILAN naisulat ko sa espasyo kong ito ang bagong pakulo ng MMDA, &amp;quot;Breath Analyzer&amp;quot; kuno. Ang aming tanong sa kanila, nasaan yung unit. Aber sige nga, gusto naming makita. Presto! Wala silang aktuwal na unit na maipakita sa amin. Sadya naming tinawagan ang mga gutom sa pablisidad na mga &amp;quot;kuto&amp;quot; sa MMDA upang mai-feature sa BITAG. Tulad sana sa ginawa naming investigative feature noong nakaraang episode sa BITAG. Naipalabas namin yung &amp;quot;Radar&amp;quot; na ginagamit ng PNCC sa Skyway para sa mga nag-o-overspeeding na hindi pa kailanman nai-feature sa telebisyon. Ang speed radar sa Skyway ng South Luzon Express Way ay kauna-unahang naipalabas sa BITAG lamang kaya sinubukan naming tawagan ang MMDA upang makita ang kanilang ipinagmamalaking Breath Analyzer, kung mayroon man sila. Ang &amp;quot;Breath Analyzer&amp;quot; ay isang aparatong ginagamit sa mga tsuper na nahuhuli at pinaghihinalaang nakainom. Malalaman sa pamamagitan ng Breath Analyzer ang lebel ng alkohol sa hininga lang ng tsuper tulad ng ginagamit sa ibang bansa, partikular na sa Estados Unidos. Ilang balita na ang lumabas sa mga pahayagan hinggil sa Breath Analyzer. Itoy para maiwasan daw ang bilang ng mga aksidente sa lansangan, gagamit na ang MMDA ng Breath Analyzer? Ang tanong, may karapatan ba ang MMDA na hulihin o tiketan ang mga tsuper na nagmamanehong nakainom sa lansangan? Kung tutuusin, trabaho ito ng Highway Patrol o di naman kaya, mobile unit ng mga pulis, bantayan ang lansangan para hulihin ang mga hayupak na lasenggong tsuper. Kung yung lungsod mismo ng Para&amp;ntilde;aque, may ordinansa laban sa mga drunken drivers, INUTIL ang kanilang local na pamahalaan na maipatupad ito. Ipinag-mamalaki pa ng lungsod na ito, meron silang Breath Analyzer. Wala tayong narinig sa mga &amp;quot;kenkoy&amp;quot; ng pamunuang lungsod. Itong mga &amp;quot;kutot garapata&amp;quot; ni Bayani Fernando sa MMDA, abot langit ang kanilang pagpapapogi. Mga adelantado! Naunang ngumawa, wala pa naman palang maipapakita. Gusto ninyo pala ng publicity ha? Heto, sa akin, LIBRE! * * * BITAG hotline numbers, para sa mga NAAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=249763&amp;publicationSubCategoryId=94</link>
</article>
<article>
<title>Bakit talamak ang jueteng sa Zambales ? tanungin si Gov. Magsaysay</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>12</day>
<year>2004</year>
</date>
<body>SAMUT-SARING reactions ang aking natanggap mula nang ibulgar ko ang patuloy na pamamayagpag ng jueteng sa Zambales, ang probinsiya ni PNP chief Dir. Gen. Hermogenes Ebdane Jr. At para sa kaalaman ni Ebdane, halos 99 porsiyento sa mga tumawag sa akin ay nagkumpirma ng natanggap nating e-mail na si Gov. Vic Magsaysay ang kapitalista ng jueteng sa probinsiya at ang namamahala ay ang anak niya na si JV nga. Kaya naniniwala rin sila na hindi totoo ang pahayag ni Ebdane na 90 porsiyento ng jueteng sa bansa ay sarado na dahil nga sa Zambales mismo ay bukas na bukas ito. Hindi raw makakilos si Ebdane sa Zambales dahil kailangan rin niya ang basbas ni Magsaysay sakaling pasukin niya ang pulitika kapag nagretiro siya sa December 30. Ngayon alam nyo na mga suki kung bakit hanggang sa ngayon ay talamak pa ang jueteng sa Zambales? Kailan pa kaya gigising ang mga Zambale&amp;ntilde;o? Ayon sa mga kausap ko, si Mang Peping Bildan ng Bgy. San Miguel, ang over-all cabo ng jueteng sa Zambales umaabot sa P2.5 milyon ang kubransa ng jueteng doon at tatlong beses kung magbola si Mang Peping. Maliwanag na P7.5 milyon kada-araw ang nakukulimbat ng mga amo ni Mang Peping na dinadaya ang kanilang mga parukyano para may panggastos sila sa nakaraang elections. Namamayagpag ang jueteng sa probinsiya nina Magsaysay at Ebdane sa mga bayan ng Subic, Castillejos, San Marcelino, San Antonio, San Narciso, San Felipe, Cabangan, Botolan, Iba, Palawig, Masinloc at Sta. Cruz, anang mga kausap natin, he-he-he! Sagana rin kaya ang mga Zambale&amp;ntilde;o sa pera sa panahon ngayon? Dapat lang para mabawi nila ang perang ninakaw sa bulsa nila ni Mang Peping Bildan, di ba mga suki? Kung hindi kikilos si Ebdane, ang tiyak lang ay magsasawalang-kibo na rin si Chief Supt. Vidal Querol, ang Regional Director ng PNP sa Region 3. Siyempre, palaging nakangiti si Querol dahil weekly naman kung magsadya sa opisina niya sa Camp Olivas si alyas Hapon, ang namamahala ng intelihensiya ng jueteng ni Peping Bildan. Itanong mo yan kay Sr. Supt. Dindo Espina, ang intelligence chief mo Gen. Querol at baka nabubukulan ka na diyan? Di ba ang mga alipores ni Ngongo ng Pampanga ay palagi rin diyan sa Camp Olivas, ha Gen. Querol Sir? Ayon pa sa mga nakausap ko, hindi lang si Magsaysay ang nasa hanay ng mga pulitiko natin na nakasawsaw ang mga kamay sa jueteng. Ang una nilang ibinigay na example ay ang mga Joson sa Nueva Ecija. Di ba sakop pa rin ni Gen. Querol ang probinsiya ng mga Joson? Wow! Ang dami datung ah. He-he-he! Kung sabagay, marami pang pulitiko natin ang nakikinabang sa jueteng pero sa ngayon ay nabaling sa iba ang atensiyon ni Interior Secretary Joey Lina. May nag-text pa sa akin na sa Sorsogon, sina Leony Lim at Boy Guan ang namamahala ng jueteng doon at tuloy pa rin daw itong si Tony Ong sa Albay. Subaybayan!</body>
<link>http://www.philstar.com/Article.aspx?articleId=249775&amp;publicationSubCategoryId=94</link>
</article>
<article>
<title>Kakaibang medical device</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>12</day>
<year>2004</year>
</date>
<body>NAKAPAGPAPATABA ng puso ang mga pasasalamat na tinanggap ng inyong lingkod kaugnay sa paglalathala dito sa BANTAY KAPWA tungkol sa mabisang medical device na Jade Nano-Cera Mattress. Marami ang natulungan ng tinaguriang miracle mat gaya ng isang regular reader ng Pilipino Star Ngayon sa Los Angeles, California na nagpabatid sa kanyang kapatid tungkol sa Jade-Nano-Cera Mattress. Ang kapatid ni Ambrosio Baltazar, residente ng Novaliches, Quezon City, ang humikayat sa kanya na magtungo sa klinika nina Dr. Romy Orteza sa Rm. 1-A ng Santa Teresita Generel Hospital sa Quezon City. Si Ambrosio ay 51 taong tulang at matagal na may chronic low back pain na tinagurian ng mga orthopedic surgeons na tumingin kay Ambrosio na lumbar spondylosis bunga ng napinsalang lumbar vertebrae. Namanhid ang mga paa at hirap siyang gumalaw sa sobrang sakit ng kanyang balakang. Limang higa lang sa Jade Nano-Cera Mattress ay nakadama siya ng ginhawa. Sumigla siya at nawala ang pamamanhid ng mga paa at wala na rin ang pananakit ng balakang at nakapagtrabaho siya uli. Dahil sa himalang paggaling ni Ambrosio ay siya na mismo ang naghikayat sa asawa niyang si Estela na magpatingin kina. Dr. Orteza. Dahil abala si Estela sa pagtitinda ay humina ang resistensiya niya at pinahirapan siya ng rayuma. Tatlong session lang ay bumuti na ang lagay niya. Maging ang anak nitong si Andy ay sumubok din na humiga sa miracle mat. Dahil athletic si Andy nireklamo niya ang pananakit ng likod, tuhod, binti at mga paa. Napatunayan ng mag-anak na tunay na lunas sa mga karamdaman nila ang nabanggit na mat kaya bumili sila ng Jade Nano-Cera mat na pinagamit din nila sa kanilang mga kapamilya, kayo man ay mabibigyan din ng naiibang medical device na ito. Tumawag sa 743-8767 at 0917-9191660.</body>
<link>http://www.philstar.com/Article.aspx?articleId=249776&amp;publicationSubCategoryId=94</link>
</article>
<article>
<title>Ang puno at mga sanga</title>
<author>ALAY - DANGAL Ni Fr. Jose C. Blanco, S.J.</author>
<date>
<month>May</month>
<day>12</day>
<year>2004</year>
</date>
<body>SA Lumang Tipan, tinawag ni Isaias ang Israel na isang puno. Isinalarawan din niya si Yawe bilang isang tagapangalaga ng ubasan. Sa Bagong Tipan, tinawag ni Jesus ang kanyang sarili na isang puno at ang mga alagad ay ang mga sanga. Madali namang makita ang ugnayan o may pagkakaisa  sa pagitan ng puno at mga sanga nito. Ang puno ang nagbibigay-buhay sa mga sanga. Kung ang isang sanga ay nabali mula sa puno, ito ay matutuyo at mamamatay. Basahin natin ang talinghaga na naitala ni Juan (Jn.15:1-8). &amp;quot;Ako ang tunay na puno ng ubas, at ang aking Ama ang tagapag-alaga. Pinuputol niya ang bawat sangang hindi namumunga; at kanya namang pinuputulan nililinis ang bawat sangang namumunga upang lalong dumami ang bunga. Nalinis na kayo sa pamamagitan ng salitang sinabi ko sa inyo. Manatili kayo sa akin at mananatili ako sa inyo. Hindi makapamumunga ang sangang hindi nananatiling nakakabit sa puno. Gayon din naman, hindi kayo makapamumunga kung hindi kayo mananatili sa akin. &amp;quot;Ako ang puno ng ubas, kayo ang mga sanga. Ang nananatili sa akin, at ako sa kanya, ang siyang namumunga nang sagana; sapagkat wala kayong magagawa kung kayoy hiwalay sa akin. Ang hindi nananatili sa akin ay itatapon at matutuyo, gaya ng sanga. Ang gayong mga sanga ay titipunin at susunugin. Kung nananatili kayo sa akin at nananatili sa inyo ang mga salita ko, hingin ninyo ang inyong maibigan, at ipagkakaloob sa inyo. Napararangalan ang Ama kung kayoy namumunga nang sagana at sa gayoy napatutunayang mga alagad ko kayo.&amp;quot; Sa paggamit ng larawan ng puno, ginuhitan ni Juan ng linya ang nag-uugnay sa Ama, kay Jesus bilang anak at sa mga alagad. Ang pagkakaisa ni Jesus at ng mga alagad ay napakahalaga. Ang pakikiisa ng mga alagad kay Jesus ang dahilan ng kanilang pamumunga. Sa ganang atin naman, ang pakikiisa kay Jesus ay mahalaga rin. Tayo ay magiging epektibo lamang sa ating mga apostolado o gawaing-pangmisyon kung tayo ay kaisa ni Jesus. Tulad ni Jesus, tayo ay magiging mapagmahal at magalang sa kapwa. Tulad ni Jesus tayo ay magkakaroon ng pangangalaga sa mga mahihirap.</body>
<link>http://www.philstar.com/Article.aspx?articleId=249785&amp;publicationSubCategoryId=94</link>
</article>
<article>
<title>&amp;quot;Ang KFC Chicken Fillet laway'</title>
<author>CALVENTO FILES Ni Tony Calvento</author>
<date>
<month>May</month>
<day>12</day>
<year>2004</year>
</date>
<body>NAPANOOD NYO NA BA YUNG BAGONG ADVERTISEMENT SA TELEBISYON NG KFC CHICKEN FILLET? IMPOSSIBLE NAMANG HINDI PA. PUTRIS, LAMPAS ISANG MILYONG PISO YATA ANG HALAGA NG MGA AD PLACEMENTS NITO. Napakaraming nagreact ng maglabas ng outdoor advertisement (billboards yun, pare ko.) ang Distelleria Limtuaco tungkol sa Kinse A&amp;ntilde;os na advertisement. Malaswa daw. Kinasuhan pa ang mga gumagawa ng brandy na ito. Pati na yata ang Advertising Agency na may hawak na ito. Sinakyan pa nga ng ilang politico. Bandang huli, pinalitan ito. Anong ibig sabihin nito? Public Perception and opinion plays a vital role that can be very potent. So powerful that it can force big companies to change and follow public clamor. Itong bagong advertisement ng Kentucky Fried Chicken, Chicken Fillet, kung saan mapapanood natin ang dalawang estudyante (Oo, students sila. Di ba sa school campus nga ang setting) ay makikitang nag-uusap. Darating yung isa na may dalang Chicken Fillet sandwich at ipapakita sa kanyang kaibigan. &amp;quot;Tignan mo ito, bago sa KFC, Chicken Fillet. Merong lettuce na, may pepper mayo paGusto mo? Sagot nung kaibigan na parang gusting tikman&amp;quot;Oo ba!&amp;quot; Ang ginawa nitong lalakeng may hawak ng sandwich, DINILAAN NG PATAAS AT PABABA YUNG SANDWICH. Pinuno ng laway. Yaks. Di ba nakakadiri ito? Kung hindi pa kayo nasusuka, eto pa. Umiinom yung isang guy ng ice tea. Nauhaw yung lalakeng may KFC Chicken Fillet. Nagtanong kung pwedeng makiinom. Ginawa nung isa, hinipan yung straw, pinabula yung ice tea para mapuno ng laway. Tanong! Ganitong uri bang advertisement ang dapat pag-aksayahan ng milyong piso? Ito ba ang gusto nating ugali na matutunan ng ating mga anak? Hindi ba itinuturo sa eskwelahan (pagmasdan niyo na school campus ang venue ng ad) ang pakikipag-kapwa tao. Kaswapangan ba o kababuyan ang gustong iparating ng KFC sa kanilang mga customers? Kung yun ang pakay nila, nagtagumpay na sila. Masarap ang KFC Fried Chicken. Sigurado kong masarap din ang kanilang bagong produkto. Ngunit, pinagbawalan ko ang aking mga anak at pati na rin ang aking mga kaibigan, at kayo na rin, na di dapat palampasin ang ganitong kababuyan na napapanood ng ating mga kabataan. Nang ating mga anak. TELEVISION IS A VERY POWERFUL MEDIUM. AUDIO-VISUAL YAN! YOU WOULD THINK THAT THE PEOPLE BEHIND KFC WOULD HAVE MORE SENSE, MORE FINESS AND GOOD MANNERS TO LET AN ADVERTISEMENT PASS SUCH AS THIS ONE. Maraming approach ang maaring gawin. Bakit ito ang pinili nila. Lawayan ang sandwich at ice tea. Dapat ang title ng produkto nila ay KFC LAWAY SANDWICH. Tanong ulit: Hindi kaya kapag kumakain na kayo ng KFC Chicken Fillet maalala nyo yung advertisement nila at masuka kayo. Sayang lang ang pera nyong ibinayad na pambili. Nagtatanong lang po. The Advertising Board should be very strict in policing their own ranks. It is bot enough that they are strict with sexy girls and obscene advertisements but they should also be on the look out for ads that gives us the wrong signals on value formation. Dapat sa magkakaibigan, magbigayan, mag-share, magpakita na pakikisama at kagandahang asal. Ano ang dating sa inyo ng advertisement na ito? Hindi ba maling &amp;quot;signal&amp;quot; ang nakukuha natin sa patalastas na ito? Pagmasdan nyo ang ibang advertisement ng mga food chains na nagtitinda ng Chicken. Hindi bat maganda ang dating? Mas gaganahan ka ngang bumili. Pagkatapos nyong mapanood yung ad, parang gusto niyo agad lumabas para bumili dahil mukhang mas pinasarap nung ad na nakita natin. Hindi ba? That is the whole idea of advertising. Creating the need for the product. The craving to try a new one thats being introduced in the market. Eh, itong KFC Chicken Fillet? Puro laway ang prinopromote. Wholesome ba ito. Ginanahan ba kayo, enough for you to get off your seat and buy the KFC Chicken Sandwich. Yung boxing match ni Pacquiao-Marquez, ang daming beses inilabas yung ad na yan. Minalas yata si Pacquiao dahil nasuka sa advertisement ng KFC Chicken Fillet. Kita niyo, nadaya tuloy. Sa halip na manalo, draw lang ang nakuha. Nasaan na ang mga Cause Oriented Groups? Mga self-appointed guardians ng ating morality? Napagod ba sa kababantay sa COMELEC? Ine-ere pa rin ang ad na ito. Panoorin nyo at kayo na ang humusga kung may punto ang inyong lingkod. PARA SA ANUMANG COMMENTS O REACTIONS, MAAARI KAYONG TUMAWAG SA 7788442. MAAARI DIN KAYONG MAGTEXT SA 09179904918.</body>
<link>http://www.philstar.com/Article.aspx?articleId=249786&amp;publicationSubCategoryId=94</link>
</article>
<article>
<title>EDITORYAL - Harapin ang katotohanan</title>
<author></author>
<date>
<month>May</month>
<day>13</day>
<year>2004</year>
</date>
<body>DALAWANG araw bago mag-election, sinabi ni action king Fernando Poe Jr. na handa siyang mag-concede kapag natalo. Sinabi rin niya na kanyang igagalang ang anumang magiging resulta ng election kung ito ang tinig ng sambayanan. Nanawagan din siya sa kanyang mga supporters na suportahan kung sino ang mananalong presidente. Nanawagan siyang magkaisa ang sambayanan. Isang araw makalipas ang election ay iba na ang lumabas sa bibig ni FPJ. Dinadaya raw siya! Hiniling niyang ilabas ang totoo. Binira niya ang media dahil sa maling report. Nagpatawag ng press conference si FPJ at nagbabala na tigilan na ng administrasyon ang panggigipit. &amp;quot;Pakiusap ko sa media, ilabas nila ang totoo,&amp;quot; sabi niya sa isang minutong press conference na ginanap sa Wilson St., San Juan. Ayon kay FPJ walang katotohanan ang lumalabas na mga balita na mataas ang turnout ng mga bumoto, mga 80 percent daw. Hindi aniya ito totoo. Pati sina Senators Edgardo Angara at Gregorio Honasan ay inakusahan ang administrasyon na minamanipula ang election results sa pamamagitan ng trending. Ganito na ang senaryo ngayon. Hindi pa tapos ang bilangan pero marami na ang &amp;quot;umaaray&amp;quot; na sila ay dinaya. Sabagay karaniwan na lamang ang ganitong tanawin kapag naidaos na ang election. Kapag nakalalamang na ang kalaban ay sisigaw na sila ay dinadaya. Kung anu-ano ang lalabas sa kanilang bibig na sila ay inisahan ng kalaban. Maging si FPJ ay lantarang nagsabi na siya ay dinadaya. Nag-iba na ang kanyang tono at nalimutan na ang sinabi na handa siyang tanggapin ang pagkatalo sakali at hindi siya ang mahalal. Madali bang makalimot si FPJ at kahit na hindi pa tapos ang bilangan ay sumisigaw na dinaya sila. Inaakusahan pa niya ang media na nagtatago ng kabulukan. Hiling niyang ilabas daw ang katotohanan. Ngayoy parang naging mortal niyang kalaban ang media at masama na ang tingin niya rito. Kapag nakakita siya ng media ay iba na ang lumalabas sa kanyang bibig. Galit siya sa media at pinatunayan ito nang maraming beses niyang pagkapikon sa mga miyembro ng media na nagkukober sa panahon ng kampanya. Inambahan ng suntok ang foreign journalist, napikon kay Channel 7 reporter Sandra Aguinaldo nang masapawan habang nagsasagawa ng stand-up report at nang-indiyan ng mga print journalist habang nangangampanya sa Pangasinan. Mainit ang ulo niya sa miyembro ng media. Ngayon ngay media rin ang inaakusahan niyang hindi naglalabas ng totoo. Hindi pa tapos ang bilangan pero pikon na siya. Dapat tanggapin niya kung anuman ang kalabasan ng election. Huwag munang mag-akusa dahil hindi pa tapos ang bilangan.</body>
<link>http://www.philstar.com/Article.aspx?articleId=249881&amp;publicationSubCategoryId=94</link>
</article>
<article>
<title>Statesmanship ni FPJ nawasak !</title>
<author>AKSYON NGAYON Ni Al G. Pedroche</author>
<date>
<month>May</month>
<day>13</day>
<year>2004</year>
</date>
<body>PINURI ko sa nakaraan nating kolum si KNP standard bearer Fernando Poe, Jr. nang manawagan siya sa kanyang mga supporters bago mag-eleksyon na igalang ang resulta ng halalan at suportahan ang sino mang mahahalal na Pangulo. Itoy talagang onerous act of statesmanship. Nag-aakusa kasi ang administrasyon na gagawa ng akto ng karahasan ang oposisyon sa sandaling matalo si Poe at ang ganyang pahayag ay sasalungat sa naturang akusasyon. Pero anong nangyari sa statesmanship na ito? Biglang gumuho. Ang mga sinasabi pala ni Poe ay walang sinseridad. Kinabukasan pagkatapos ng eleksyon noong Mayo 10, humirit na sa telebisyon si FPJ. Sa isang madaliang presscon ay binatikos na niya ang Malaca&amp;ntilde;ang sa aniyay paggamit ng pera at pananakot upang baligtarin ang resulta ng eleksyon. Pati media ay pinatutsadahan ni Poe na nagpapagamit para pumabor kay Presidente Arroyo ang resulta ng halalan. Sabi niya sa media &amp;quot;ilathala ninyo ang totoo.&amp;quot; Malinaw na ang ibig sabihin ni Poe sa kanyang pananalita ay sinungaling ang media sa pangkalahatan. Hindi pa naman tapos ang bilangan. Ilang oras pa lang ang nakalilipas pagkatapos ng eleksyon ay umiiyak na si Poe nang &amp;quot;pandaraya.&amp;quot; Its too early to say kung sino ang panalo sa halalang ito Mr. Poe kaya huwag ka munang umatungal at makasisira sa pagkatao mo ang ganyan. Ang gawin ninyo sa KNP ay ihanda ang mga ebidensya ng pandaraya at magharap ng reklamo sa COMELEC. Hanggang sa Korte Suprema kung kinakailangan. Iyan ang tamang pakikipaglaban. Kung walang ebidensya, maituturing lang kayong sour graping o umaatungal dahil talagang talo. Kamakalawa ng gabi, nagtropa na sa Makati ang libu-libong supporters ni Poe sa pangunguna ng mga artista para kondenahin ang anilay pandaraya ng administrasyon. Destabilizing ang epekto nito. Hindi makabubuti sa bayan.</body>
<link>http://www.philstar.com/Article.aspx?articleId=249885&amp;publicationSubCategoryId=94</link>
</article>
<article>
<title>Dating sexy actress,siyota ng 4 na magkakapatid</title>
<author>BALITANG SPECIAL Ni Deo Macalma</author>
<date>
<month>May</month>
<day>13</day>
<year>2004</year>
</date>
<body>ALAM nyo bang siyota ng apat na magkakapatid ang dating sikat na sexy actress? Ayon sa aking bubuwit, happy birthday muna kay Romy del Moro, Nonoy Ballon, Ferdie Talam, Corrina Tumambing, Eric Lucero at Sonny Mondejar ng Manila Broadcasting Company. * * * Alam nyo bang siyota ng apat na magkakapatid kabilang ang isang congressman ang dating sikat na sexy actress? Ayon sa aking bubuwit, dahil laos na si Actress at meron pang mga maliliit na anak, siya ay mistulang kumakapit ngayon sa patalim. Upang masustentuhan ang kanyang mga anak, siya ay pumapayag nang maging &amp;quot;sawsawan ng bayan&amp;quot; este, magkakapatid pala. Hindi lamang matiyak ng aking bubuwit kung sino ang unang naging siyota ni sexy Actress sa apat na magkakapatid. * * * Ayon sa aking bubuwit, may schedule na si sexy Actress kung sino ang ka-date niya sa apat na magkakapatid. Lingguhan pala ang schedule ng laos na actress sa magkakapatid na pareho niyang siyota. Pero, kahit laos na siya, kahit medyo tumaba siya, sexy pa rin naman at punumpuno pa ng asim. Dapat lang naman dahil ito ang kanyang puhunan. Kapag hindi niya inalagaan ang kanyang katawan at figure ay baka sa kangkungan siya pulutin. Ayon sa aking bubuwit, kung isang linggo ang schedule ni sexy Actress sa pakikipag-date sa siyota niyang kongresista, tig-isang linggo rin ang schedule niya sa tatlo pang magkakapatid. Hanep ka, kaya ng powers mo yan? * * * Ang malungkot na parte rito, kapag nagkikita ang apat na magkakapatid, pinag-uusapan nila ang kanilang sexcapades kay sexy Actress. Alam ng apat na magkakapatid na magkakasosyo sila kay sexy Actress. Ang hang-out ng magkakapatid na ito ay sa hotel ni Congressman sa Quezon City. At kapag nag-iinuman sila at medyo nalalasing na, payabangan na sila ngayon ng kuwentuhan kung ano ang ginagawa nila sa kama kay sexy Actress. At kung ano naman ang ginagawa ni sexy Actress sa kanilang magkakapatid. Mga tarantado kayo! * * * Ayon sa aking bubuwit, ang dating sexy actress na siyota ngayon ng apat na magkakapatid kabilang ang isang kongresista ay si Actress Si sexy Actress ay dati namang siyota at na-asembolan pa ng pinsan nilang pulitiko rin. Siya ay si actress M.H. as in Manila Hotel. At ang apat na magkakapatid na magkakasosyo kay actress ay sina Congressman Kilalang pamilya ng mga pulitiko at negosyante mula sa Region 1. Sila ay sina Cong. E.S. at ang mga kapatid niyang sina Mr. A, Mr. B at Mr. R.</body>
<link>http://www.philstar.com/Article.aspx?articleId=249896&amp;publicationSubCategoryId=94</link>
</article>
<article>
<title>Huwag guluhin ang proseso ng eleksyon</title>
<author>HALA BIRA! Ni Danny Macabuhay</author>
<date>
<month>May</month>
<day>13</day>
<year>2004</year>
</date>
<body>KUNG ang exit poll ng Social Weather Stations (SWS) at ibat ibang survey na ginagawa ng mga radyo at telebisyon, lumalabas na si President Gloria Macapagal-Arroyo ang nangunguna. Si Noli de Castro naman ay nakakaungos sa kanyang kalaban na si Loren Legarda. Hindi maganda ang pagtanggap ng kampo ni FPJ sa resulta ng mga survey at nagpahayag pa nga ang mga ito na ang administrasyon ay gumagawa ng mga paraan upang mandaya. Sinabi ng mga ito na may mga natatanggap silang reports na galing sa ibat ibang lugar na talamak ang ginagawang pandaraya ng administrasyon. Marami sa ating mga kababayan ang nangangamba sa mga pahayag at sa ipinapakitang reaksyon ng kampo ni FPJ. Kinukondisyon nila ang isipan ng ating mga mamamayan na may nagaganap na dayaan kahit na hindi pa man inuumpisahan ang bilangan. Sa ilang pagkakataon, pinagdidiinan pa nga nila na hindi nila tatanggapin at siguradong magkakagulo kapag natalo si FPJ. Tama ba ito? Di ba masyadong iresponsableng pahayag ito? Mabuti pa nga si Sen. Ping Lacson. Pinakiusapan niya ang lahat ng mga matatalo sa katatapos na eleksyon na tigilan na muna ang pagpoprotesta at tanggapin ang kinalabasan ng halalan sapagkat hindi ito makabubuti sa ekonomiya at tagilid na kalagayan ng bayan. Sinabi ng senador na walang dapat sisihin kung sakali mang nadaya sila kundi sila mismo sapagkat hindi nila siniguradong protektahan ang mga boto nila. Malamang ay mabuti pa ngang hintayin na muna natin ang kalalabasan ng eleksyon subalit dapat ay patuloy pa rin ang masusing pagbabantay sa nagaganap na bilangan at handang magsagawa ng legal na reklamo kapag may nasaksihang dayaan. Samantala, ipaubaya natin ang paglaganap ng normal na takbo ng proseso ng halalan. Congratulations sa mga nananalo at sa mga natalo, better luck next time.</body>
<link>http://www.philstar.com/Article.aspx?articleId=249898&amp;publicationSubCategoryId=94</link>
</article>
<article>
<title>Yap kakalampagin ang PNP at AFP !</title>
<author>ORA MISMO Ni Butch M. Quejada</author>
<date>
<month>May</month>
<day>13</day>
<year>2004</year>
</date>
<body>NANGGAGALAITI sa buwisit si Jerry Yap, newly-elected Director sa National Press Club, dahil sa napabalitang pagdukot sa isang komentarista diyan sa Zambales. Nanawagan ito sa PNP at AFP na tulungan ang pamilya ni Orlando Laguintang, isang radio announcer sa isang local radio station sa nasabing probinsiya, na bigyan ng kaukulang atensiyon ang pagdukot. Sana, wala silang ginawang masama kay Orly at pauwiin nila ito sa lalong madaling panahon. Nakikiusap si Yap, sa mga taong sinasabing dumukot kay Orly na huwag nila itong saktan. Pamilyadong tao si Orly! May 47 media practitioner ang tinigok ng mga gago simula pa noong 1986. Sina Pete Mabazza, Wilfredo Vicoy, Atty. Florante de Castro, Dionisio Perpetuo Juaquin, Narciso Balani, Rogie Zagado, Leo Palo, Martin Castor, Ramon Noblejas, Eddie Suede, Noel Miranda, Ruben Manrique, Josef Aldeguer Nava, Severino Arcones, Eddie Telan, Reynaldo Catindig Sr., Jean Ladringan, Nesino Paulin Toling, Danilo Vergara, Rev. Greg Hipalla, Gloria Martin, Romeo Andrada Legaspi, Atty. Ferdinand Reyes, Alberto Berbon, Daniel Hernandez, Regalado Mabazza, Odion Mallari, Rey Bancairin, Dominador Bentulan, Frank Palma, Vincent Rodriguez, Olimpio Jalapit, Rolando Ureta, Muhammad Yusop, Candelario Cayona, Edgar Camalerio, Rhode Sonny Esguerra Alcantara, John Villanueva, Apolinario Pobeda, Bonifacio Gregorio, Noel Villarante, Rico Ramirez, Jun Pala, Nelson Nadora, Rowel Endrinal, Maghoyo at Bobby Dacer. Kinondena ni Yap ang karumal-dumal na pagpatay ng mga kamote sa mga mamamahayag. Trabaho lang ang sa kanila at walang personalan, sabi ni Yap sa mga kuwago ng ORA MISMO. Natutuwa ang mga bugok kapag maganda ang sinasabi sa kanila ng media pero oras na napitik sila dahil sa kanilang kagaguhan, pinapapatay nila ang mga ito. Ok lang sa amin kung magdemanda sila ng libelo sa Korte dahil karapatan nila ito at ginagalang namin pero ang patayin nila ang mga kabaro ko, ibang usapan ito, ani Jerry. &amp;quot;Tutulungan ba ni Jerry ang mga media practitioner?&amp;quot; tanong ng kuwagong manunulat. &amp;quot;Oo dahil nasa programa ni Yap ito kaya nga siya tumakbong Director sa NPC,&amp;quot; sagot ng kuwagong SPO-10 sa Crame. &amp;quot;Sana magdusa ang mga killers ng mga media practitioner,&amp;quot; anang kuwagong Kotong cop. &amp;quot;Bubulabugin ni Jerry ang mga awtoridad na aksyunan ang kahayupang ginagawa ng mga gago vs. media.&amp;quot; &amp;quot;Samahan natin si Jerry at suportahan.&amp;quot; &amp;quot;Diyan maaasahan mo kami, kamote!&amp;quot;</body>
<link>http://www.philstar.com/Article.aspx?articleId=249907&amp;publicationSubCategoryId=94</link>
</article>
<article>
<title>Comelec dapat managot</title>
<author>PANAGINIP LANG Ni Nixon T. Kua</author>
<date>
<month>May</month>
<day>13</day>
<year>2004</year>
</date>
<body>UMPISA na ang bilangan at umpisa na rin ang batuhan ng akusasyon ng mga kandidato sa animoy mga pandarayang nangyayari. Tuloy na tumataas din ang bilang ng karahasan dahil sa pulitika at naniniwala tayo na tataas pa bago maproklama ang mga mananalo. Pero ang nakakaligtaan ay ang mga kaguluhang nangyayari tuwing araw ng halalan at bilangan. Mga pangyayaring lagi nating nararanasan tuwing panahon ng eleksiyon pero hanggang ngayon ay di maayos ng ating mga opisyal sa Comelec. Ang mga nawawalang pangalan ng mga botante na nitong nakaraan ay nagpa-revalidate pa samantalang ang mga patay o di kayay ilang taon ng lumipat ng tahanan ay nananatiling nasa listahan ng Comelec. Milyong piso ang ginastos ng Comelec para sa revalidation at nangako pa ito na mamimigay ng voters ID pero wala ring nangyari. Hindi pa nga natin malaman ang tunay na bilang ng mga hindi nakaboto dahil sa kapalpakan ng Comelec. Tuwing eleksiyon na lang ay ganito ang nangyayari at ipapangako ng Comelec na magkakaroon ng imbestigasyon. Hanggang pangako na lang, kahit kelan ay walang nananagot sa pagkakamaling ito kung saan ang karapatan ng mga botante ay inaalis. Paano naman ang mga madaling maalis na indelible ink na importante sana para matiyak na hindi makaboto ng maraming beses ang isang tao. Hindi ba tuwing eleksiyon ay nagiging problema. Kala ba natin ay namili pa sila ng mamahalin at galing pa sa United States. Baka naman sabihin niyo na iba ang balat ng Pinoy, aminin na lang na may kumita at sana ay parusahan ang supplier man lang na nagbigay ng palpak na produkto. I-ban na siya forever at isama ang pangalan sa listahan ng mga bawal makipag-transaksyon sa gobyerno. E ang mga listahan ng mga kandidato na kulang -kulang. Agrabyado ang mga kandidatong hindi sinasama, hindi bale kung ang inaalis nyo lang na pangalan ay kay Eddie Gil. Ang paglipat ng lugar ng botohan mula sa isang paaralan sa iba pang paaralan. Gugulatin ka na lang ng Comelec kasi pagdating mo sa eskwelahan kung saan ka dating bumoto ay matutuklasan mo na lang na hindi na pala ginagamit ang naturang eskwela at nilipat pala ang lahat ng presinto sa lugar nyo sa ibang paaralan na malayo pa. Pag dating nyo naman ay matutuklasan nyo na ang nawawala pala ang balota dahil kinulang o wala ka man lang pantakip at ang dali daling puwedeng silipin ang inyong boto. Akala ko ba ay secret ballot tayo, dapat sa susunod ay viva voce, palakasan ng hiyaw at taasan na lang ng kamay. Ang mga guro naman ay hindi mabayaran agad kahit na naibigay na ang budget, kailangan daw ay two gives. Bakit ba natin gustung gusto pahirapan ang mga guro. Akala ko ba sila ang ating pangalawang ina? Pag-umpisa naman ng bilangan ay kakaba-kaba ka na biglang mamatay ang ilaw kahit na sinabi na ng Department of Energy at Meralco na walang brown out. Paano raw, nagkakaroon ng overload dahil alam naman ng Comelec na mainit sa mga silid aralan at kailangan man lang sana ng bentilador. Kaso bahala na ang mga pobreng guro na magdusa at kung mamatay ang ilaw dahil sa overload ay isisi sa iba. Ilan lang ho yan sa mga bagay na magpapatunay na marami ng kasalanan ang ilang mga opisyales ng Comelec. Kasalanang maaaring ituring na maliit pero napakalaki dahil sa maliit na bagay na yan ay nasisira ang tiwala ng sambayanan sa proseso ng eleksiyon at nag-uumpisa ang mga hinala na may pandarayang nangyayari. Pero bakit walang nananagot kahit kelan, dapat sa kanilang kapalpakan at malinaw na kapabayaan ay mag-resign ang lahat ng commissioners, yan naman ay kung may delikadeza pa sila. Pero uso pa ba yon? Mukhang wala na at pakapalan na ng mukha ngayon. * * * Karapat-dapat batiin si Quezon city Mayor Sonny Belmonte sa pagpapalabas ng mga tauhan ng siyudad upang alisin ang mga campaign paraphernalias, kasama na ang mga posters at stickers, na nagpapapangit sa siyudad. Nauna siya at pinatunayan niya na trabaho agad pagkatapos ng halalan. Sabagay, tuloy- tuloy naman ang serbisyo sa Quezon City kahit panahon ng halalan. Hindi ito sinamahan ng pulitika, kaya malaki ang lamang ni Mayor Belmonte. Sana ang ibang mga siyudad at municipalidad sa Metro Manila at sa buong bansa ay sumunod din. Talaga namang napakarumi ang napakaraming posters at iba pang gamit sa pangangampanya sa buong bayan at pag pinabayaan ay uulanin at isasama sa drainage na pagmumulan na naman ng matinding baha. Purihin din natin si MMDA Chair Bayani Fernando dahil pinakilos niya rin ang mga bata niya. Sana nga lang ay tumulong din ang ibang mga kandidato, lalo na ang mga nanalo. Patunayan nyo naman na karapat-dapat kayong iboto. * * * Para sa anumang reaksyon, sumulat lang sa nixonkua @yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon.</body>
<link>http://www.philstar.com/Article.aspx?articleId=249910&amp;publicationSubCategoryId=94</link>
</article>
<article>
<title>EDITORYAL - Kay FPJ, ang media ang kontrabida</title>
<author></author>
<date>
<month>May</month>
<day>14</day>
<year>2004</year>
</date>
<body>HINDI naman ninyo inilalabas ang totoo,&amp;quot; ito ang sinabi ni presidentiable Fernando Poe Jr. sa campaign rally niya sa Pangasinan ilang araw bago mag-election. Patungkol ito sa nangyaring pagbato sa kanya habang nangangampanya sa Cavite. Nairita si FPJ sapagkat hindi naman daw siya binato. Ang pangyayaring iyon ay nakunan ng video ng Channel 7. Nagpakita uli siya ng pagkairita sa babaing reporter ng Channel na nagreport ng insidenteng pagbato sa action star. Kaya nga nang humiling ng interview ang mga mamamahayag kay FPJ, pumayag ito pero huwag daw isasama ang Channel 7 reporter na si Sandra Aguinaldo dahilan naman para mag-walkout ang mga print journalist. Bida si FPJ pero sa kanyang slogan ay nakalagay ANG BAYAN ANG BIDA. Ngayon ang media ang lumalabas na KONTRABIDA sa kanya. Masama ang tingin niya sa media. Sa mga unang araw pa lamang ng kanyang pangangampanya nagpakita na siya ng pagkayamot at pagka-irita sa mga taga-media. Hindi siya komportable kapag may mediang susunud-sunod o bubuntot-buntot sa kanya. Sa isang kampanya niya sa isang lugar, isang foreign photographer ang inambahan niya ng suntok nang magpumilit sumabit sa sasakyan niya. Mula noon, nagkasunud-sunod na ang pakikipag-&amp;quot;away&amp;quot; ni FPJ sa taga-media. Ang pinaka-huling pakikipagbangay ni FPJ sa media ay noong Martes nang magpatawag siya ng press conference. Walang kontrol na sinabi ni FPJ na hindi inilalabas ng media ang katotohanan. &amp;quot;Gusto ko lang ipaalam na nangunguna kami sa bilangan kaya lang lumalabas sa media kabaligtaran. Para sa bayan, ilabas po ninyo ang katotohanan&amp;quot; Media ang lumalabas na kontrabida. Hindi raw inilalabas ang katotohanan. Lantaran ding inakusahan ni FPJ ang kampo ni President Arroyo ng pandaraya. Minamanipula raw ang election results. Pagkaraang magpatawag ng presscon, kinagabihan ay sumugod sa Ayala Avenue ang mga supporters ni FPJ at nagpoprotesta na ayon sa kanilay pandaraya ng administrasyon. Ang media ang kontrabida kay FPJ. Kahit na hindi pa tapos ang bilangan, agad na siyang nagparatang na hindi inilalabas ng media ang katotohanan. Ang pag-atake niya sa media ay nagpapahiwatig lamang na salat na salat siya sa kaalaman. Hindi niya alam na ang media ang nagdala sa kanya sa taumbayan. Hindi niya alam na ang media ang nagpakilala sa kanya sa masa. Ang media ang nagpagalaw sa kanya kaya naging bida. Ngayon, kontrabida ang tingin niya sa media at gustuhin niyang ratsadahin ng mga suntok. Paano na kung siya ang presidente?</body>
<link>http://www.philstar.com/Article.aspx?articleId=250003&amp;publicationSubCategoryId=94</link>
</article>
<article>
<title>Sex soup</title>
<author>SAPOL Ni Jarius Bondoc</author>
<date>
<month>May</month>
<day>14</day>
<year>2004</year>
</date>
<body>NANGINGITLOG ang corals sa linggong ito. Taon-taon ito, matapos ang kabilugan ng buwan sa Mayo. Kumakatas ng balde-baldeng semilya ang mahahabang bahura ng lalaking corals. Ang mga babaing corals naman, bumubuga ng milyun-milyong itlog. Binabalutan ng tig-200 pink na itlog ang semilya, at umaakyat sa ibabaw ng tubig. Pumupula ang dagat. Tila malaking sex soup ang karagatan, ayon sa scientists, habang nagsisilang ng bagong coralshayop na hindi gumagalaw, parang bato, sa ilalim. Magandang tanawin ito sa Pilipinas. Nakalatag kasi ang kapuluan sa tinatawag na Coral Triangle, mula Luzon hanggang Java at Borneo. Sa 700 uri ng corals sa mundo, 500 ay meron sa Pilipinas. Sa timog-Bohol, bright orange ang kulay ng dagat. Sa Tubbataha Reef gawing Mindoro, na puro kolonya ng corals, dalawang beses ang pangingitlog. Ang unay sa kabilugan ng buwan sa Abril. Nag-i-spawn ang hermaphroditic corals, babaet lalaki ang sex ng bawat isa. Kapag nangingitlog ang corals, dumadayo ang &amp;quot;filter feeders.&amp;quot; tulad ng balyena at manta ray. Hinihigop nila ang itlog sa bunganga na parang screen. Lalong exciting ang tanawin. Sa Anilao, Batangas, nung isang linggo, may nakitang balyenang walong-metro. Panahon din sa Batangas ng dulong, maliliit na isda na tila alamang, masarap gataan. Dalawa ang kalaban ng corals: starfish na lumalamon nito, at tao. Taon-taon, libo-libong bahura ang nasisira sa angkla, dynamit o cyanide fishing, at pagtapon ng basurang plastic sa dagat. Nalalason din sila ng maduming sewerage na binubuga mula sa mga kanal. At dahil sa usok-pabrika, umiinit ang karagatan (global warming) at &amp;quot;naluluto&amp;quot; ang corals. Sa pagsulat nito, hinanap ko sa apat na diksyonaryo ang salitang coral sa Filipino. Wala! Nagtaka ako kung bakit. Puro corals naman sa Pilipinas, at ginagamit nung unang panahon bilang jewelry, sandata at pangkuta. Inusisa ko si Prof. Reuel Aguila, writer-linguist sa UP-Diliman. Aniya, may ibat-ibang tawag sa corals sa maliliit na isla. Pero sa Luzon, kinain ng Espa&amp;ntilde;ol at Inggles ang katutubong tawag sa corals. Aba, kako, kung ang salita ay naglaho na, baka ang corals din ay maglaho.</body>
<link>http://www.philstar.com/Article.aspx?articleId=250017&amp;publicationSubCategoryId=94</link>
</article>
<article>
<title>'Instant Lisensiya'</title>
<author>BAHALA SI TULFO Ni Ben Tulfo</author>
<date>
<month>May</month>
<day>14</day>
<year>2004</year>
</date>
<body>TALAMAK ang mga fixers at barkers ng mga pekeng security guard license, neuro psychiatric exam at drugtest results. Ang mga pekeng dokumentong itoy nagagamit at lumalabas na lehitimot tunay na lisensiya kumpara sa mga pekeng lisensya na mabibili sa Recto. Sadya naming isinagawa ang surveillance at undercover operations upang mahulog sa BITAG ng aming camera ang proseso kung gaano kadali makakuha ng security guard license, neuro psychiatric exam at resulta ng drug tests na bogus. Dito, walang kahirap-hirap. Hindi na kinakailangan pang sumailalim sa tunay na proseso. Base sa aming impormasyon, may mga kontak ang mga ito sa loob pa raw mismo ng Security Agencies  Guards Supervision Division o SAGSD sa Camp Crame. Legal ang ginagawang transaksyon sa Land Bank of the Philippines kung saan binabayaran ang naturang resibo. Matapos nito, presto! Mayroon ka nang lisensya na maaari mong magamit sa loob ng dalawang taon. Ibig sabihin nito, kahit sinong may sira ang ulo, maaari nang magkaroon ng lisensya at humawak ng baril. Tsktsktsk Abangan ngayong Sabado ang detalye ng ginawang pagbubunyag ng BITAG sa modus ng sindikatong ito. * * * BITAG hotline numbers, para sa mga NAAABUSO, NAAAPI, at BIKTIMA ng PANLOLOKO o anumang uring katiwalian, I-text (0918) 9346417 o tumawag sa mga numerong ito 932-8919/932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=250020&amp;publicationSubCategoryId=94</link>
</article>
<article>
<title>FPJ parang batang ngawa ng ngawa</title>
<author>BANAT NI BATUIGAS ni Bening Batuigas</author>
<date>
<month>May</month>
<day>14</day>
<year>2004</year>
</date>
<body>Walang ibang dapat sisihin sa pagkatalo niya sa pulitika itong standard bearer ng Koalisyon ng Nagkakaisang Pilipino (KNP) na ang aktor na si Fernando Poe Jr. kundi ang sarili niya at ang mga taong nakapaligid sa kanya. Lumilinaw kasi sa mga naglalabasang mga exit polls at survey na kung nag-unite sila ng kampo ni Ping Lacson, tiyak nalampaso nila itong si Presidente Arroyo noong nakaraang elections. Sa ngayon huli na para magsisi pa itong si Poe dahil nagsalita na ang taumbayan at yan ay ang bigyan pa ng anim na taong termino si GMA nga. Huwag na sanang manawagan pa ng kaguluhan itong si Poe dahil ang mahihirap lang ang lalo niyang pinapahirapan. At nais rin nating i-remind itong si Poe na wala na siya sa likod ng puting tabing kundi sa masalimuot at traidor na kapaligiran ng pulitika. Kaya dapat sabihan ni Poe ang kanyang mga supporters na itigil na ang balak nilang magsagawa ng malakihang kilos-protesta. Naplakda na siya minsan at lalong dadapa siya kapag ipinilit ng kampo niya ang kaguluhan na nasa isip nila dahil handang-handa ang ating kapulisan at military para supilin ang mga maitim na balakin nila. He-he-he! Madadagdagan lang ang problema ni Da King kapag nagmamatigas lang siya at ang mga supporters niya, di ba mga suki? Kung sabagay, hindi sanay matalo itong si Da King, kasi nga sa pelikula, lahat ng kalaban niya maging Hapon man o rebeldeng Muslim ay palaging panalo siya. Pero sa pelikula mga suki, mahihinang sumuntok o palpak bumaril ang mga kalaban niya, ayon sa utos na rin ng director. Kayat palaging nakabawi siya kahit lamang na ang kalaban niya. Pero sa pagpasok niya sa pulitika, nakalimutan ni Da King na wala ng director na aalalay sa kanya kundi ang taumbayan na hinusgahan naman siya. At ng matalo siya, parang cry baby itong si Da King na sinisi ang lahat sa sinapit niya, maliban na lang sa sarili niya at mga campaign managers niya. Mag-isip kang maigi Da King Sir kung saan ka at ang mga alipores mo nagkamali at natalo ka, hindi yaong kung sinu-sino ang ituturo mo sa kapalpakan nyo. Imbes kasi na si Lacson ang maging brusko tulad ng pagkakilala sa kanya ng mga tao, eh in the end siya pa ang naging maginoo. Ang ibig bang sabihin niyan, mas malawak ang pang-unawa ni Lacson keysa sa iyo, Da King Sir? Di hamak naman no, di ba mga suki? Sa tingin ko naman, maaga pa para akusahan ni Daking ang kampo ni GMA na dinadaya siya. Malinaw naman kasi na hindi pa tapos ang bilangan. Ika nga ng matandang kasabihan, hindi pa tapos ang boksing. Pero itong pananakot ni Da King kaya sa gobyerno ni GMA ay kasama sa isang malawak at malalim na plano ng Opposition para hindi makaupo itong si GMA na hinalal ng taumbayan? Sa exit poll kasi ng Social Weather Station (SWS) maliwanag na nakakuha si MGA ng 41 porsiyento ng boto sa kabuuan samantalang si Poe ay 32 lang. Pero consistent naman sa naglalabasang survey bago mag-elections na nagpapakitang mananalo si GMA ng 7 hanggang 10 porsiyento kontra Da King nga. Kung dinaya itong si Da King dahil minaniobra umano ng Palasyo ang bilangan ng boto, eh ano ang ebidensiya ng kampo niya?</body>
<link>http://www.philstar.com/Article.aspx?articleId=250030&amp;publicationSubCategoryId=94</link>
</article>
<article>
<title>Panlilinlang sa sertipiko ng kamatayan</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>14</day>
<year>2004</year>
</date>
<body>NANG mamatay si Leo, ang live-in partner niyang si Tita ang nagpaburol batay sa sertipiko ng kamatayan nito kung saan itinala niyang siya ang legal na asawa. Dahil dito, napagkaitang magbigay ng huling respeto ang tunay nitong asawa na si Virgie at ang mga anak nila. Kaya, nagsampa si Virgie ng kasong kriminal na falsification of death certificate form laban kay Tita dahil itinala niyang siya ang asawa ni Leo. Ang habla kay Tita ay ang paglabag niya sa Civil Registry Act (Act 6753 as amended by PD 651). Ipinagbabawal ng nasabing batas ang pagtatala ng huwad na detalye sa sertipiko ng kamatayan at pagkatapos ay irerehistro. Ang parusa sa paglabag dito ay multang P500 hanggang P1,000 o kaya ay pagkakulong ng tatlong buwan hanggang anim na buwan o parehong multa at pagkakulong batay sa diskresyon ng korte. Ang kaso ay napunta sa hurisdiksyon ng isang hukom sa MTC. Ang hukom ay hindi nagkaroon ng interes sa pagdinig ng kaso. At nang hindi niya makumbinsi ang nagrereklamo na ayusin ang habla nito, ipinawalang-sala na lamang si Tita. Ayon sa hukom, hindi napatunayan ng nagrereklamo ang intensyon o motibo ni Tita na nagtamo ng pakinabang nang magpakilala itong legal na asawa ni Leo. Bagkus, si Virgie pa nga raw ang gumamit ng sertipiko at siyang nagtamo ng kaukulang pakinabang sa pagkuha ng mga benepisyo mula sa bangko at sa SSS. Samantala, kinasuhan ni Virgie ang hukom ng gross ignorance of the law. Iginiit ni Virgie na lumabag si Tita sa isang special law kung saan ang kriminal na intensyon o motibo ay hindi elementong kinakailangan upang mahatulan ang isang taong lumabag. Ang pagpapawalang-sala raw ng hukom kay Tita ay isang pagpapatawad ng isang krimen. Tama ba si Virgie? TAMA. Ang mga elemento ng krimen na ginawa ni Tita ay 1) Ang pagtatala ng huwad na detalye sa sertipiko; 2) ang ginawang pagtatala ay sinadya; at 3) ang sertipiko na naglalaman ng huwad na detalye ay isinumite upang marehistro. Malinaw sa batas na hindi kinakailangang patunayan pa ang intensyon o motibo na makinabang bago maparusahan. Ang mga aktong ipinagbabawal ng Section 9 PD 951 ay &amp;quot;mala prohibita&amp;quot; o ipinagbabawal ng batas. Hindi na kinakailangan pang matukoy ang motibo ng lumabag kundi sapat na ang ginawang paglabag na panloloko taliwas sa kaayusan sa pagtatala tungo sa maayos na pagsasakatuparan ng kalusugan at sa programa ng gobyerno. Sa kasong ito, napatunayan na ang hukom ay matinding nagkamali sa kanyang hatol kung saan ang kakulangan ng motibo ng nagkasala ang kanyang naging batayan at hindi ang mga elemento ng Section 9 PD 951. At dahil retirado na siya sa serbisyo, ang parusa sanang pagkakatanggal sa serbisyo o suspensyon ng hindi hihigit sa anim na buwan ay hindi na naipataw sa kanya. Bagkus ang multang P40,000 ay ibinawas na lamang sa benepisyong natatanggap niya bilang retirado. Napatunayan ding nagkasala ang hukom sa pag-aantala sa kaso at ang tiwaling asal nito sa pagpilit sa mga partido na ayusin ang isang kriminal na kaso kung saan hindi ito pinapayagan ng batas dahil ang krimen ay paglabag sa gobyerno at hindi saklaw ng kagustuhan lamang ng mga partido. (Adrian vs. Villanueva A.M. MTJ 199-1932, February 19, 2003)</body>
<link>http://www.philstar.com/Article.aspx?articleId=250033&amp;publicationSubCategoryId=94</link>
</article>
<article>
<title>Dumarami ang mga batang snatchers</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>14</day>
<year>2004</year>
</date>
<body>MISMONG ang kapulisan ang nagsabi na mas dumarami ngayon ang bilang ng mga batang snatchers sa Metro Manila. Karamihan sa mga batang snatchers ay edad katorse at kinse. Isang kinse anyos na babae ang nahuli ng pulis dahil nang-agaw ng handbag sa isang babae na kalalabas lang sa simbahan ng Quiapo. Mabilis siyang tumakbo at hinabol ng pulis at natimbog sa Carriedo. Nalaman na ang snatcher ay nagra-rugby at kasama sa sindikato ng mga mandurukot sa Maynila. Isa namang 14-anyos na lalaki ang nang-snatch ng kuwintas ng isang pasahero ng dyipni sa Novaliches QC. Nasakote siya ng mga barangay tanod. Katwiran niya ay nagugutom siya kaya nagawa niyang mang-snatch. Sa paradahan ng dyip, patungong Vergara, Mandaluyong City ay may sindikato ng mga batang lalaki na adik-adik na nambibiktima sa mga pasahero. Ilan na rin ang mga nahablutan nila ng kuwintas, relos, singsing, bracelet at cell phones. Dalawang tinedyer ang nahuling tumangay ng tricycle sa Barangay, Don Bosco, Para&amp;ntilde;aque City. Ngayon ay pareho silang nakakulong. Sa university belt ay nagkalat ang mga snatchers ng cell phones. Kadalasang nabibiktima ay mga estudyante. Ilan ding mga kabataan ang nasakote sa pagbebenta ng mga nakaw na cell phone sa Commonwealth Avenue, Quezon City. Kasong robbery-hold-up ang isinampa sa dalawang kabataan sa Caloocan City. Napag-alaman na silay lulong sa droga. Marami ring kabataan ang gamit sa operasyon ng mga akyat-bahay gang. Ang mga batang snatchers na ito ay dinadala sa DSWD para sa kanilang rehabilitation.</body>
<link>http://www.philstar.com/Article.aspx?articleId=250036&amp;publicationSubCategoryId=94</link>
</article>
<article>
<title>&amp;quot;KFC Chicken Fillet Laway&amp;quot; (Comments)</title>
<author>CALVENTO FILES Ni Tony Calvento</author>
<date>
<month>May</month>
<day>14</day>
<year>2004</year>
</date>
<body>NAGDAGSAAN ANG MGA COMMENT MULA SA READERS TUNGKOL SA NAISULAT NATING KFC CHICKEN FILLET COMMERCIAL. MUKHANG MAY PROBLEMA ANG KFC NA DAPAT NILANG TUGUNAN KUNG AYAW NILANG BUMAGSAK ANG BENTA NG KANILANG PRODUKTO. BASAHIN PO NATIN. SA INYO ITO. HINDI PO SA AKIN&amp;quot; Dapat wag na lang ipakita pa ang ad ng KFC baka kasi gayahin pa ng mga bata may kababuyan ang ad - 09198546197 Talagang nakakasuka ang ad na un, kng cno man ang gmawa ng ad nay un dapat nag isip muna sya ng ilang beses, bgo nya ipinalabas un. Matindi epek2 sa mga kbatatin na dapat sa automated voting. For your info - 09164719943 Hello! Gud am. Mr. Calvento. Ur definitely ryt. Kala ko ako lang ang unang nagcomment sa ad ng kfc tlagang nasusuka ako grabe tlga. Kabastusan ang ginwa nla. - (Richard Velarde) 09272751300 Agri ako s coment mo s ad ng KFC chickn fillet. Asan n ang GABRIELA at mayor LIM? Pwee! Walang kwenta! - 09178231896 Gud a.m. po sir Tony! C Mrs. Jen Pugal po i2 ng gto., bulacan, sang ayon po ako s pgbtkos nyo s advertisement ng kfc n2, tlg pong nakksuka at hndi k ggnhng bumili ng product nla, ang pngit n ehemplo nun pg npnood ng mga tao un esp. ng mga bta. 2 p nmn ko at mhlg kming kumain s mga ganun fst food, lalo n pg nsmall. Sna lng kung d nla maiddlivr ng maayos ung product nla on ntnl tv, w/c is madaming nkkpnood, e wag n clng mgplabas pa ng commercial, pgkain p nmn un bboy nila - 09274589359 Tnk u po s cmment nyo, tlgng malswa or baboy pgkgawa ads ng KFC, wl b cl pmbyad s mas creative n gumawa ng ads! Kadiri! - 09192511089 Sana kun d maalis e malimitan un ads kc mdalas kun kailan kumakain ska pnapakta un commercial. Thanx. - (ROMY ng Bulacan) 09202362812 Asar na asar nga po ako sa ad ng KFC Chicken fillet kc ginagaya ng mga anak ko, natuto po ng kadamutan at kasalaulaan - 09165366448 Gud AM Mr. Tony Calvento ng Calvento Files, napansin nyo din pala un adds ng KFC. Nkakadiri nga, sana un adds ng DOMEX na marami uod sa floor mwala dn kc nakakadiri. -09202362812 Kung ang motto ng mga tga kfc ay mging kwela ang ptlastas nila pwes hndi cla nkakatawa. BABOY ang dating! Iicipin ng mga bata n okey lng ung ganun ky tyak n ggyhn nila yn. - 09175173448 Ang Dpat sa ptlastas nayan lawyan natin ung pruduk2 at pkain sa may ari ng KFC. - 09206016193 Nkakasuka nga ung commercial ng KFC my 3 me apo nkapanood ng ad n un sbay sbay clang nagtakip ng mata at nagsabi ng yaaaaaak! - 09167629409 Gud am p, isa png diring diri k n commercial yn s domex n puro uod, yaki kadiri, bka pwede ptigl n yan, mbgyan pnsin sana nyo 2, wg n lng pkita yn yaki uod. Tnks p - 09173345882 salamat inilabas ninyo s dyaryo ang nakapapandidiri ng ads ng KFC. Di b nila naiisip ang kababuyan ng ads nila. Dpat klmpagin yan dahil pra maitigil. - 09185725914 Maraming salamat sa pagpuna mo s KFC, minsan kalaban mo ako, pero ngayon magkasama tayo sa magandang layunin sa bayan.. (Dan Villenas, Lucan Quezon) - 09183164911 Tama ang cnbi mo na masagwang tingnan yong advertisement ng KFC, dapat palitan nla yan dhil pagkain ang ibenebenta nla. ONITS Mrikina - 09202979686 Gud day. Tama po yung cnabi nyo masyado pong nakakasuka yung bagong advertisement ng KFC d kya sila nag isip bago nla ipalabas yung patalastas nila. KMAC - 09204243204 D k rin ngustuhan ang ad n yan, bstos, kswpngan, bad example s mga bata, pwd pagmulan ng away kc ung isa gumanti s icetea, d k bibili nyan bk nilawyan ng crew nla. - 09183084771 Gud am! Nki2simpatya ako tngkol s ad ng kfc. Npanood ito ng apo kng 4yrs old. Imbes n m2wa cya nandiri at nagsabi pang YAK! Wat more s mga mta2ndang nano2od. Tnx! - 09204656543 Tama po kayo pnapkita pos a ad na yon ang karamutan at kababuyan gna gaya tuloy ng mga bata ditto sa bahay - 09185977050 Gud am. Hindi magandang halimbawa para s mga bata ang ADS ng KFC. San aitigil ang ganitong klaseng ADS alang alang sa ating mga anak. Dave Ortazon ng Lucena City. - 09212635536 YES, that ad should not be aired on TV anymore.. It is against on gud behavior, manner &amp;amp; conduct especially once it is watched by minors &amp;amp; youngster.. It will greatly influence d attitude of minor viewes to do d same scenario.. KFC doesnt protect their integrity, humility otherwise practicing disrespect to d audience. - 09164661215 Gud am Mr Calvneto, luusan po akong sumasangayon sa kumento nyo tungkol sa kfc ad dahil sinira nila ang Filipino values tungkol sa pagbibigayan at pagmamahalan. - 09102034490 Akala ko ako lng ang nakpnsin ng KFC cmrcial ng mapanood k 2 pngbawalan k agad mga anak ko n wag ga2yahn dhl BASTOS. - 09185794160 Nkkdiri tlga Ad ng KFC nag22ro ng karamutan at kababuyan. Yan b ang dpat ituro s mga bata ngaun? Wag tangkilikin ang produktong yan! - 09207638946 Dapat itigil na ang ganitong klaseng commercial hindi magandang halimbawa para sa mga nakak panood lalo na sa mga bata aakalain nila na tama un. - 09263082562 KUNG AYAW TAYONG PAKINGGAN, MERON NAMANG PARAAN. HUWAG NATING TANGKILIKIN ANG KANILANG PRODUKTO. HANGGANG NGAYON WALANG TIGIL ANG DATING NG MGA TEXT MESSAGES. PAGPAPATULOY NATIN SA LUNES ANG IBANG COMMENTS. PARA SA INYONG COMMENTS O REACTIONS, MAARI KAYONG TUMAWAG SA 7788442. MAARI DIN KAYONG MAG TEXT SA 09179904918.</body>
<link>http://www.philstar.com/Article.aspx?articleId=250037&amp;publicationSubCategoryId=94</link>
</article>
<article>
<title>EDITORYAL - Allowance ng mga teachers, dagdagan</title>
<author></author>
<date>
<month>May</month>
<day>15</day>
<year>2004</year>
</date>
<body>KUNG wala ang mga teachers kung panahon ng eleksiyon, mai-imagine ang hirap na daranasin ng bansa bago ito maidaos. Kahit pa marahil magkaroon ng computerization sa hinaharap, hindi rin magiging matagumpay kung wala ang mga teachers. Naging bahagi na sila ng election at kung silay mawawala, kawawa ang bansa. Walang magpoprotekta sa mga ballot boxes at tiyak na laganap ang dayaan o ang bilihan ng boto. Kahit na marami nang namatay na teachers na may kaugnayan sa election, hindi sila nagsasawa para gampanan ang kanilang tungkulin na tumulong sa election. Kahit maliit lang ang allowance, P1,000 isang araw, patuloy pa rin silang gumaganap sa tungkulin. Nararapat dagdagan ang kanilang allowance. Higit pang nasa panganib ang buhay ng mga teachers kaysa sa mga taga-Commission on Elections. Nakaamba sa mga teachers ang panganib lalo na sa panahon ng bilangan at sa pagsa-submit ng certificate of canvass. Kung ang mga taga-Comelec ay parelaks-relaks sa kanilang malalamig na opisina kabaligtaran naman ito sa mga teachers na nagtiiis ng gutom, init, pagmumura at ang matindi ay ang pananakot sa kanila ng mga kandidatong natatalo. Kung ang mga taga-Comelec ay walang pakialam sa mga nangyayaring kaguluhan sa panahon ng eleksiyon, ang mga teachers ay seryosong ginagampanan ang tungkulin. Ang pananakot sa mga teachers ay karaniwan na lamang kung election. Marami sa kanila ang ikinukulong o dine-detain ng mga supporters ng kandidato.Sila ang naiipit sa naglalabanang kandidato gayong tumutupad lamang sila sa tungkulin. Ang masaklap nga ay kung humantong pa ang lahat sa pagbubuwis ng buhay ng teacher para lamang maprotektahan ang ballot boxes. Na ang pagtupad pala sa tungkulin ay magiging daan para siya mamatay. Sino ang makalilimot kay Filomena Tatlonghari, isang teacher na binaril makaraang tumangging ibigay ang mga ballot boxes sa isang grupo ng nga lalaki. Binaril si Filomena noong election ng May 9, 1995 sa Mabini, Batangas. Tatlong lalaki ang suspect subalit isa pa lamang ang nadadakip hanggang sa kasalukuyan. Malapit nang mag-10 taon ang kaso subalit wala pang nakakamit na hustisya ang pamilya Tatlonghari. Ang pangako rin naman ng pamahalaan sa pamilya Tatlonghari ay napako. Kawawa ang mga teachers kung eleksiyon kaya dapat lamang silang tulungan. Dagdagan pa ang kanilang allowance.</body>
<link>http://www.philstar.com/Article.aspx?articleId=250120&amp;publicationSubCategoryId=94</link>
</article>
<article>
<title>Paging PAGCOR in behalf of Eddie Mercado</title>
<author>AKSYON NGAYON! Ni Al G. Pedroche</author>
<date>
<month>May</month>
<day>15</day>
<year>2004</year>
</date>
<body>GUSTO kong katukin muli ang Philippine Amusement and Gaming Corporation (PAGCOR) sa pamumuno ng butihing chairman nito na si Efraim Genuino. Itoy sakaling hindi pa batid ang nangyari sa batikang brodkaster at emcee na si Eddie Mercado. Ang kaibigan nating si Eddiey nagpapagaling ngayon sa Asian Hospital sa Alabang matapos ang isang brain surgery sanhi ng stroke na nagbunga ng blood clot sa kanyang utak. Itoy nangyari sa kanya bago mag-eleksyon nung isang linggo. Si Eddie ay regular emcee sa Bingo ng PAGCOR at tiyak ko namang kusang loob itong tutulong sa mga financial needs ng ating kaibigan. Pero I presume na baka natataranta ang kanyang pamilya, lalu na ang kanyang misis na si Marivic sa pangyayaring ito at hindi pa nai-aabiso ang pangyayari sa PAGCOR kaya nais kong gamitin ang kolum na ito upang manawagan. Just in case lang naman. Hindi mahirap na tao si Eddie pero hindi rin naman mayaman. Sikat lang siya. At batid naman natin na sa ganyang maselang operasyon ay hindi birong halaga ang kakailanganin and his hospital expenditures continue to mount. May radio program siya tuwing Linggo sa DWBR Business Radio, at ang kanyang mga kasamahan doon na pawang mga beteranong brodkaster, kaisa ng inyong lingkod ay nagsisikap sa panawagan sa mga tao at institusyong puwedeng makatulong sa kanya. Kasama riyan sina Barr Samson, Jo San Diego, Lito Gorospe at Bong Lapira na tuwing araw ng Linggo, mula tanghali hanggang alas-siyete ng gabi ay maririnig sa 104.3 FM. Dahil sa pangyayariy pansamantalang hindi maririnig sa susunod na ilang Linggo si Eddie sa kanyang programa mula 3:00 pm hanggang 4:00 pm. Afterall, lahat naman tayoy pinasaya ni Eddie Mercado bilang isang napakagaling na brodkaster at emcee sa radyo at telebisyon kaya sanay idalangin natin sa Diyos ang mabilis niyang paggaling para muli natin siyang makapiling. Si Ms. Jo San Diego ang in charge sa fund raising para kay Eddie at kung gusto nyong mag-pledge puwede nyong itawag kapag araw ng Linggo sa DWBR sa telepono bilang 9203928. Maaari ding tawagan para sa inyong pledges si Barr Samson sa cell phone No. 09208970324.</body>
<link>http://www.philstar.com/Article.aspx?articleId=250135&amp;publicationSubCategoryId=94</link>
</article>
<article>
<title>Water brothers mafia sa Bureau of Customs</title>
<author>ORA MISMO Ni Butch M. Quejada</author>
<date>
<month>May</month>
<day>15</day>
<year>2004</year>
</date>
<body>NAKALUSOT sa mga matatalim na matang duling ng National Anti-Smuggling Task Force ang shipment ng Water brothers sa MICP noong nakaraan linggo. Misdeclaration ang kargamento ng Water brothers. Kaya technical smuggling ang kaso ng mga gago. Ang PNP-CIDG, ang kumalawit sa epektos ng Water brothers ng ipinuslit ito palabas ng MICP. Sa Section 10 (Hardware), ito prinoseso pero iba pala ang laman ng container van ng Water brothers. Halo-halo ang mga laman ng van ng Water brothers puro galing China. Dito maraming ginago ang Water brothers na taga-bureau dahil hindi sila nagsabi ng totoo sa kanilang declaration. Pero masaya pala ang mga dinaanan ng dokumento ng Water brothers nagtatalunan at nagtatawanan kasi may tsapit palang involve para malaya itong makalabas sa MICP. Kaso naamoy ng mga taga-CIDG ang katarantaduhang ginawa nila kaya huli bago pa nila mai-deliver ang shipments sa real owner. Para kasing doberman sa pangamoy itong mga taga-CIDG lalot alam nila malulugi ang gobyerno versus smugglers. Matindi ang Water brothers sa smuggling operations dahil kayang-kaya nilang bulagin sa pamamagitan ng pitsa ang sinumang haharang-harang sa kanilang lalabasan. Ika nga, money blinds everyone? May decoy palang ginamit ang Water brothers para mapaling sa ibang paningin ang CIDG, anang kuwagong Kotong cop. &amp;quot;Bakit? Hindi lang pala isa ang nakalabas sa shipment ng Water brothers, sagot ng kuwagong bulog na masahista. Marami palang containers. Kapos lang sa espasyo ang Chief Kuwago sa Martes abangan ang kasunod na kabanata mga kamote.</body>
<link>http://www.philstar.com/Article.aspx?articleId=250137&amp;publicationSubCategoryId=94</link>
</article>
<article>
<title>Sistema ng eleksyon sa Pilipinas bulok!</title>
<author>HALA BIRA! Ni Danny Macabuhay</author>
<date>
<month>May</month>
<day>15</day>
<year>2004</year>
</date>
<body>ONLI in Da Philippines ay ang tungkol sa bilangan at pagpoproklama ng mga nanalo sa eleksyon. Maluluma ang pagong sa bagal ng proseso ng bilangan at pagdedeklara sa mga nanalo. Tingnan na lang ang nangyari nitong katatapos na election. Halos mag-iisang linggo na, wala pang maliwanag kung sino ang magwawagi sa pagka-presidente at bise-presidente. Pati ang Namfrel, ay napapasubo ang kredibilidad. Ang kanilang quick count ay slow motion. Ang palusot nila ay bigla raw dumami ang mga botante ngayon kung ikukumpara sa mga nakaraang halalan. Sinabi ni Guillermo Luz, ang Namfrel Sec. General, na baka umabot pa ng dalawang linggo bago nila nalaman kung sino ang mga nagtagumpay sa eleksyon. Ipinahayag naman ni Senate President Franklin Drilon na malamang ay sa mga unang araw pa ng Hunyo mapoproklama ang mga mananalo kapag ginanap ang joint session ng Senate at House of Representatives bilang National Canvassing Board. Talagang pambihira rin naman ang nangyayaring ito. Akalain mo, puti na ang uwak kapag nalaman natin ang ating mga bagong national officials. Dahil sa bagal ng proseso ng bilangan, kaya marahil nagkakaroon ng mgaa pag-aalinlangan sa tunay na kinalabasan ng eleksyon. Ayun, batuhan ng akusasyon ng pandaraya ang bawat mga kandidato at ng kanilang mga kampo. Pati mga opisyal at mga tauhan ng Comelec ay nasasabit sa mga alegasyon ng dagdag-bawas at mga ibat ibang ayusan ng mga resulta ng botohan. Kungsabagay, ang mga akusasyong ito ay isa sa mga napakahirap patotohanan at napakagastos sa mga naghaharap ng reklamo. Talagang napakahirap intindihin ang mga nangyayaring ito sa ating bansa kapag dumadating ang eleksyon. Kilala ang mga Pilipino sa pagkakasuong sa pulitika. Sabi nila, hindi raw mabubuhay ang mga Pinoy kung walang pulitika. Kung ganoon, dapat sana ay dito sa Pilipinas pinakamagaling ang sistema at proseso ng eleksyon. Baka naman ang talaga namang sinasadya natin ay manatiling bulok ang sistema natin upang lalong marami ang kumita at makinabang.</body>
<link>http://www.philstar.com/Article.aspx?articleId=250146&amp;publicationSubCategoryId=94</link>
</article>
<article>
<title>Iba si Ping Lacson</title>
<author>PANAGINIP LANG Ni Nixon T. Kua</author>
<date>
<month>May</month>
<day>15</day>
<year>2004</year>
</date>
<body>NOONG umpisa ng kampanya ay hirap akong piliin kung sino ang iboboto ko bilang Pangulo ng ating bansa. Inisip natin na malaki ang suliranin ng ating bansa at pag hindi nahanapan ng tamang kasagutan ay higit pang magpapahirap sa mamamayan. Alam natin na isa sa pinakamalaking suliranin ng bayan ay ang peace and order na siya ring dahilan kung bakit ayaw pumasok ng mga investors sa atin. Ganoon din ang kurakutan at nakawan sa gobyerno na lubhang lumalala kaya pati ordinaryong negosyante ay naiinis at napipilitan pa yung iba na magsara. Ang mga ordinaryong mamamayan naman, kasama na ang masang Pilipino ay mabubuhay na hirap ang buhay at takot sa kriminalidad bunsod ng droga at kahirapan ng iba nating kababayan na kumakapit sa patalim. Patuloy din ang pagtaas ng bilihin samantalang ang bilang ng trabaho ay lumiliit. Marami sa ating mga kababaihan ay napipilitang magtrabaho sa Hong Kong, Singapore, Taiwan, Malaysia, Middle East at Europe bilang mga katulong. Karamihan diyan ay mga guro na dahil sa liit ng suweldo rito sa atin ay napilitang magpakatulong at ang arugain ay anak ng iba samantalang ang sariling anak ay iniwan dito sa atin. Ang iba naman ay napilitang lumipad patungong Japan para maging dancer at singer. Sa madaling salita Japayuki. Alam natin na karamihan sa kanila ay ayaw ang ganoong trabaho pero ano ang magagawa nila, meron bang trabaho rito sa atin. Ang kalalakihan naman natin ay napipilitang humiwalay sa pamilya upang magtrabaho sa Middle East. Tumira sa mga bayan ng mga Arabo kung saan tunay na kakaiba ang kultura at de numero ang pagkilos. Malayo sa pamilya at minsan ay nabubuhay pa sa takot at pag-iwas sa bala gaya ng mga naglakas loob magtrabaho sa bansang Iraq. Kasamaan lang ay may ibang hindi pinalad at napatay. Kahit nasa panganib ay walang magawa ang mga iyan dahil alam nila na wala silang pagkakakitaan para sa pamilya dito sa sariling bayan. Ang utang naman ng gobyerno ay tuloy na lumolobo samantalang ang presyo ng bilihin ay tuloy na tumataas. Katunayan, ang presyo ng gasolina ay tataas na naman at siyempre kasunod ang iba pang mga pangunahing bilihin. Ilan lang yan sa mga suliranin na dapat harapin ng susunod na Pangulo at alam nating hirap pumili dahil ayaw nating magkamali. Alam din nating isa sa pina-importanteng nararapat gawin ng kung sinuman mahahalal na Pangulo ay ang magsilbing ehemplo para ang sambayanan ay pumayag na magtiis at magsakripisyo. Kailangan din ng isang kayang disiplinahin ang mga corrupt para matigil ang pangungurakot at mapasunod ang lahat na sumunod sa batas. Iisa ang nakita ko noong araw ng eleksiyon na kaya gawin ito at walang iba kundi si Sen. PING LACSON. Pero sa totoo lang, walang katiyakan ito hanggang mailuklok ang kandidato sa puwesto. Doon lang natin makikita kung tama o mali ang ating napili. Nitong nakaraang araw, bilangan na at palitan na ng bintang tungkol sa dayaan. Marami rin ang humihimok na mag-martsa sa kalye pero tinutulan ito ni Lacson. Sinabi niyang ang dapat gawin ay bantayan ang balota at hindi magmartsa. Sinabi rin niya na handa siyang tumulong kung sino man ang mananalo basta sa kapakanan ng bayan. Balita nga natin ay may mga alok pa siyang tinanggap sa ibat ibang kampo na kung magko-oconcede lang ay isosoli ang mga nagastos ng kanyang kampanya at may kapalit pang mga posisyon sa gobyerno. Lahat ito ay tinanggihan ayon sa sources natin sa kanyang kampo. Nagalit pa raw si Ping Lacson at sinabing huwag na mag-usap kung may alok. Diniin niya na ang dapat ngayon ay bantayan ang balota at pagkatapos ng bilangan at may na-proklama ng lider ay tulungan para sa kapakanan ng bayan. Realidad ang pananaw niya sa buhay, dapat life goes on at hindi katapusan ng mundo ang eleksiyon. Tama siya, dapat pagkatapos ng eleksiyon ay magkaisa para sa bayan. Hindi nangangahulugan na makikipagsabwatan kung hindi makikipagtulungan upang iangat ang bayan. Pero mananatili siyang lalaban sa katiwalian at pangungurakot, matalo siya o manalo, pero hindi siya gagawa ng gulo para lang makapanggulo at sirain ang bayan. Yan ang ginagawa ni Sen. Lacson, pinatunayan niya na hindi siya makasarili kung hindi handang magsakripisyo para sa bayan. National Interest Over Personal Interest. Yan ang nakikita ko sa kanya at dahil diyan, kahit hindi pa tapos ang resulta at kahit hindi pa siya nasusubukan bilang Pangulo ay tiyak ko na hindi nasayang ang boto ko. TAMA NGA NA SIYA ANG BINOTO KO! Sa inyo SEN. PANFILO M. LACSON, kung dati ay may agam-agam pa, ngayon wala na. IDOL namin kayo. MABUHAY KAYO SEN. LACSON! * * * Para sa anumang reaksyon, sumulat lang sa nixonkua @yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon.</body>
<link>http://www.philstar.com/Article.aspx?articleId=250150&amp;publicationSubCategoryId=94</link>
</article>
<article>
<title>Pangarap ng mga taga-Green Valley natupad na</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>16</day>
<year>2004</year>
</date>
<body>ANG matagal nang pangarap ng mga residente ng Green Valley Compound (Gatchalian) Manuyo Dos, Las Pi&amp;ntilde;as City na maging kanila ang mga lupain na kinatitirikan ng kanilang mga bahay ay naisakatuparan na. Noong May 8 ay ipinamahagi ni dating Las Pi&amp;ntilde;as Mayor Vergel Nene Aguilar at ng kanyang maybahay na ngayoy isang bagong halal na mayor Mel Aguilar at ni Congresswoman Cynthia Villar ang may 256 land title. Bagamat paika-ikang lumakad si Mayor Aguilar ay personal itong humarap sa mga residente upang ipagkaloob ang mga titulo ng lupa. Matagal kong ipinaglaban ang inyong karapatan na mapasainyo ang inyong kapirasong lupang kinatitirikan ng inyong mga tahanan, at ngayon ay ipinagkakaloob ko sa inyo ito. Ang lupang ito ay aming binili sa mga Berata sa tulong ng National Home Mortgage Financing Corporation (NHMFC), Community Mortgage Program (CMP), National Housing Authority (NHA), Mortgage Redemption Insurance (MRI) at Housing, Land Urban Regulatory Board (HLURB) sa paunang bayad na P3.5 milyon. At kayong mga miyembro ng Samahang Magkabalikat ng Manuyo Dos Homeowners Association Inc., ay magbabayad lamang ng mababang halaga sa loob ng 25 taon. Ang lupang ito ay inyong inyo at huwag ninyong ibibenta upang manahin pa ng inyong mga anak. Siyempre binalaan din ni Mayor Aguilar ang mga title holder na huwag ibibenta ang kanilang lupa o maging professional squatters, he-he-he!. Buti nga sa inyo, buking pala ni Mayor ang mga professional squatters. Ang seremonya ay ginanap sa mainit na basketball court subalit ang lahat ay nagtiis. At habang inaabot ni Mayor Aguilar at Cong. Villar kasama sina Arch. Alma, Valenciano, deputy manager ng South-East sector ng National Housing Authority at siyempre ang pangulo ng samahang magkabalikat ng Manuyo Dos Homeowners Association Inc. na si Isaac Eugenio, Jr. ang titulo ay ibat iba ang aking napansin, mayroong hinihimatay, may umiiyak at ang ibay napalundag sa tuwa. At ang nakapukaw pansin ay nang sabay-sabay na tumayo ang lahat at walang humpay ang pagsigaw ng ilang ulit na Maraming Salamat po Mayor Aguilar at Cong. Villar at bakas ang luhang gumilid sa kanilang mga mata sa labis na kaligayahan. O kayong mga bagong halal diyan tularan ninyo itong sina Aguilar at Villar nang umasenso naman ang inyong lugar.</body>
<link>http://www.philstar.com/Article.aspx?articleId=250262&amp;publicationSubCategoryId=94</link>
</article>
<article>
<title>Liver cirrhosis:Dahil sa labis na pag-inom ng alak</title>
<author>WHAT'S UP DOC? Ni Dr. Tranquilino Elica&amp;ntilde;o Jr.</author>
<date>
<month>May</month>
<day>16</day>
<year>2004</year>
</date>
<body>MAPANGANIB ang cirrhosis of the liver. Kapag namatay ang mga cells ng atay hindi na ito mare-repair pa. Ganoon man, maaari pa ring mahadlangan ang pagkasira ng atay sa pamamagitan ng mataas na carbohydrate diet. The damage livers of people with cirrhosis are often unable to cope with large amount of fat. This is because the damaged liver has difficulty making bile which is needed for fat digestion. Ang mga may cirrhosis ay nararapat umiwas sa mga fatty foods. Ang karne at mga dairy products kagaya ng hard cheeses ay dapat na iwasan. Nararapat ding iwasan nang may cirrhosis ang mga pagkaing may mga spices katulad ng barbecueds foods. Ang mga ganitong pagkain ay may toxins. Ang mga pasyenteng may advanced cirrhosis ay maaaring makaranas ng edema o ang tinatawag na dropsy. Dahil dito nararapat ding bawasan ng pasyente ang pagkonsumo sa salt at sodium. Karaniwang dahilan ng cirrhosis ay ang labis na pag-inom ng alak. Iba pang dahilan ng cirrhosis ay ang viral hepatitis, malnutrition, chronic inflammation at ang pagbabara ng ducts sa atay. Kapag ang sakit ay unti-unti nang nadedevelop, ang dating normal, maganda at malambot na atay magkakaroon na ng mga pilat ang tissue at hindi na magagampanan ang pag-aalis ng toxin sa dugo. Ibat iba ang mararamdaman ng pasyenteng may cirrhosis. Mamamaga ang itaas na bahagi ng tiyan ng pasyente, makararanas ng constipation at diarrhea, pagsusuka, kawalan ng ganang kumain at ang hindi maipaliwanag na pagbaba ng timbang. Maaari ring magkaroon ng jaundice. Ang mga sintomas ay kabibilangan pa rin ng edema at anemia. Ang pagdurugo ay maaari ring maranasan. Ang unang dapat gawin para maka-rekober sa sakit na ito ay ang agad na pag-iwas sa pag-inom ng alak (para sa mga alcoholic). Nararapat kumain ng complex carbohydrates na kinabibilangan ng rice, patatas, wholegariun bread at pasta, gulay, sariwang prutas, isda, itlog.</body>
<link>http://www.philstar.com/Article.aspx?articleId=250264&amp;publicationSubCategoryId=94</link>
</article>
<article>
<title>Mag-ingat at baka ma-high blood</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>16</day>
<year>2004</year>
</date>
<body>NANANATILING number one killer disease sa Pilipinas ang hypertension nakilala sa tawag na alta presyon o high blood. Dalawa sa bawat 10 Pilipino ang may high blood pressure. Kadalasang dinadapuan ng alta presyon ay ang mga lalaking 40 pataas at mga babaeng 55 pataas. Ang normal blood pressure ay 120 over 80 at dapat na magpa-BP tuwing apat na buwan. Para maiwasan ang alta presyon ay dapat na maging maingat sa pagkain. Iwasan ang mga karne at iba pang fatty foods. Huwag sosobrahan ang patis at toyo. Isiping palagi na masama ang cholesterol sa katawan. Kontra sa mga alta presyon ang pag-inom ng alak at paninigarilyo kaya dapat na isaayos ang inyong lifestyle. Kapag may alta presyon ay madali na ang magkakomplikasyon sa ibang sakit. Diabetes at sakit sa puso ang mabilis na dumapo sa mga taong hypertensive. Mga sariwang gulay, at prutas ang dapat nilang kainin. May recommended diet ang mga doktor sa mga pasyenteng may mataas na blood pressure.</body>
<link>http://www.philstar.com/Article.aspx?articleId=250273&amp;publicationSubCategoryId=94</link>
</article>
<article>
<title>EDITORYAL - Kailan kakagat ang 'lifestyle check'?</title>
<author></author>
<date>
<month>May</month>
<day>17</day>
<year>2004</year>
</date>
<body>ALAM nyo bang P20 billion ang nawawala sa kabang-yaman ng bansa taun-taon dahil sa graft and corruption? Kung ang P20-billion na ito ay hindi mapupunta sa mga walang kabusugang buwaya, malaki ang maitutulong nito sa pag-unlad ng bansa at matutugunan ang pangangailangan ng mamamayan. Hirap na hirap ang bansa at hindi malaman kung paano mapupunan ang lumalaking budget deficit. Taun-taon ay problema ang pananalapi. Sa kawalan ng magagawang paraan, ang mahihirap ang pinipiga ng pamahalaan na patawan ng kung anu-anong buwis para makalikom ng pera. Gayong maaari namang durugin o putulan ng pangil ang mga buwayang nagpapasasa sa pera ng taumbayan. Nag-iisip ng kung anu-anong paraan gayong maaari namang lagyan ng ngipin ang &amp;quot;lifestyle check&amp;quot; na si President Arroyo mismo ang nagtatag. Pero malaking pagkadismaya ang nangyayari sa &amp;quot;lifestyle check&amp;quot; sapagkat magpahanggang ngayon wala pang mga opisyal ng gobyerno na naihahatid sa bilangguan para pagdusahan ang pagkulimbat sa pera ng taumbayan. Ang &amp;quot;lifestyle check program&amp;quot; na nasa ilalim ng pangangasiwa ng Office of the Ombudsman ay nagmimistulang dekorasyon lamang at walang maipakitang accomplishment na may kaugnayan sa graft and corruption. Totoo na mayroon nang kinasuhan at meron na ring nasuspindeng opisyal ng gobyerno pero hindi ganito ang inaasahan ng taumbayan. Maniniwala sila na totoong gumagalaw ang &amp;quot;lifestyle check&amp;quot; kung makagdadala ng kawatang opisyal sa bilangguan. Pero sa imahinasyon lamang marahil mangyayari ang ganito sapagkat hanggang ngayon, pagkalipas ng isang taon ay wala pang makitang nakakulong na opisyal. Ang Department of Public Works and Highways, Bureau of Customs at Bureau of Internal Revenue ang tatlong tanggapan ng gobyerno na balitang-balita dahil sa katiwalian. Sa Customs, hindi kayo maniniwala na ang karaniwang mensahero na sumasahod lamang ng minimum ay dalawa ang sasakyan. Halos ganito rin sa BIR at DPWH. Nagkalat ang mga walang kabusugang buwaya. Sa DPWH ay maraming opisyal at empleado na nasangkot sa vehicle repair scam kung saan ay sinisipsip ang pera ng gobyerno. At ang BIR, hindi na ipagtatanong ang tanggapang ito dahil sa anomalya. Wala pang gaanong napatutunayan ang &amp;quot;lifestyle check program&amp;quot;. Isang nakababahala ay baka lalong mawalan ng saysay ang lifestyle check kapag naiproklama na ang bagong presidente ng bansa. Magkakaroon ng pagbabago at malamang na hindi na nga madurog ang mga kawatan sa pamahalaan.</body>
<link>http://www.philstar.com/Article.aspx?articleId=250384&amp;publicationSubCategoryId=94</link>
</article>
<article>
<title>Slander vs Lacuna</title>
<author>AKSYON NGAYON! Ni Al G. Pedroche</author>
<date>
<month>May</month>
<day>17</day>
<year>2004</year>
</date>
<body>AYAW kong mamersonal pero sa iniaasal ni incumbent Manila vice mayor Danny Lacuna, sanay huwag siyang manalo. Nang malathala sa diyaryo ang balitang gusto siyang ipailalim sa lifestyle check dahil sa mga pag-aari niyang hindi tugma sa sinasahod niya bilang bise alkalde, lahat ng diyaryong naglathala nitoy idinemanda niya ng libelo. Nabatikos ko na iyan sa kolum na ito. Ang sumunod na eksenang ginawa ni vice mayor ay ang pagwawala niya sa Ninoy Aquino Standium na pinagdarausan ng canvassing ng mga boto sa Maynila. Dahil hindi niya nagustuhan ang sistema ng bilangan, dinuru-duro niya at pinaulanan ng mura ang isang mataas na opisyal ng Western Police District na si Supt. Ernesto Ibay. Ayon kay Ibay, hindi awtorisado sa loob ng canvassing center ang sino mang kandidato kaya sinabihang umalis si Lacuna. Pero imbes na sumunod, katakut-takot na mura ang ibinuga ni Lacuna sa mukha ni Ibay. Dahil diyay nagsampa ng kasong grave slander si Ibay laban kay Lacuna. Hindi ko masyadong kilala si Lacuna. Pero may maganda akong first impression sa kanya lalu na sa mga nagkalat niyang posters na nagsasabing &amp;quot;Get high on God not on drugs.&amp;quot; Sabi ko, maka-diyos na tao siguro ang opisyal na ito. Napatunayan ko ngayong, dekorasyon lang pala sa labi ni Lacuna ang ganyang mga maka-diyos na pananalita. Peligroso ang ganyang tao. Dapat na slogan niya ay &amp;quot;get high on power&amp;quot;. Nakatikim ng konting kapangyarihan, kung umastay parang diktador na. Wala akong magagawa kung manalo siya. Pero kung mangyayari iyan, ako ang unang malulungkot para sa mga taga-Maynila. Paano kung maging Mayor pa iyan?</body>
<link>http://www.philstar.com/Article.aspx?articleId=250387&amp;publicationSubCategoryId=94</link>
</article>
<article>
<title>Botong QC para tuloy-reporma</title>
<author>SAPOL Ni Jarius Bondoc</author>
<date>
<month>May</month>
<day>17</day>
<year>2004</year>
</date>
<body>SIRA ang mga bayarang propagandista sa kabilang broadsheet. Taliwas sa &amp;quot;matalinong hula&amp;quot; nila, mananalo muli si Quezon City Mayor Sonny Belmonte. Hindi lang basta panalo, kundi lamang nang 420,000 boto kay dating mayor Mel Mathay  pinakamalaking agwat sa kasaysayan ng siyudad. Panalo siya sa lahat ng 119 barangay. At halos lahat ng kanyang konsehal sa SB Team, at tatlo sa apat na congressional candidates, patok din. Talo ang anak ni Mel na Bu Mathay bilang konsehal sa 4th district, at isa pang anak na Chuck Mathay bilang congressman ng 2nd district. Nagpasya na ang mamamayan ng QC. Nais nila ang patuloy na pag-unlad ng siyudad. Tulad ng sinulat ko bago mag-eleksiyon, ngayon lang nakatikim ng kaayusan ang QC  sa ilalim ng tatlong-taong unang termino ni SB. Bago yon, siyam na taong nalubog ang QC: gabundok na basura sa kalye, trapik kahit, pag-okupa ng vendors sa kalye at sidewalks, droga, akyat-bahay, nakawan miski araw, squatters. Binago lahat yon ni SB. Kinolekta ang basura, miski mas konting truck at kinalahati ang budget. Ipinasok ang vendors sa public markets. Inalis lahat ng harang sa trapik. Binigyan ng dagdag na baril, patrol cars at radio transceivers ang pulis kontra sa krimen. Nagtayo ng barangay day-care centers at clinics. Pinalaki ang enrolment sa city high schools. Ginawang pabahay ang malaking bahagi ng Payatas dump. Hinakot sa rehabilitation centers ang mga batang-lansangan at addicts. Tinamnan ng mga puno ang sidewalks at road medians. Inayos ang La Mesa Dam para pasyalan. Sa kabila ng lahat ng yon, nagkaroon pa ng budget surplus. Kasi sumigla ang mga negosyo. Ginanahan ang mga may-ari ng lupa na magbayad ng buwis dahil nakikita nila kung saang kaunlaran napupunta. Nabayaran ang P2.5 bilyong utang na iniwan ni Mathay. At dumoble ang kita ng city hall. Dahil nanalo karamihan ng SB Team, inaasahang mas sisigla pa ang QC. Kasi may kakampi na si SB sa reporma.</body>
<link>http://www.philstar.com/Article.aspx?articleId=250398&amp;publicationSubCategoryId=94</link>
</article>
<article>
<title>'Sim block' ang katapat ng text scam!</title>
<author>BAHALA SI TULFO Ni Ben Tulfo</author>
<date>
<month>May</month>
<day>17</day>
<year>2004</year>
</date>
<body>NAISAGAWA ng grupo ng BITAG, sa tulong ng SMART Communication na maipa-disconnect ang ilan sa mga cell phone numbers na sangkot sa text scam. Ito yong mga cellphone numbers na nagpapakalat ng mga congratulatory text messages. Sindikatong nasa likod ng text scam. Patuloy pa rin ang kanilang pamamayagpag at marami pa rin ang mga naloloko. Nitong nakaraang Huwebes, ipinakita sa amin ng SMART Communication kung papano ang proseso sa pagdi-disconnect ng mga nasabing cellphone numbers. Mahigit labin-dalawang cellphone numbers ang ipinasa namin sa National Telecommunication Commission (NTC), agad nilang inatasan ang SMART Communication na i-disconnect ang mga nasabing cellphone numbers. Kauna-unahang sa larangan ng investigative TV naisagawa ng aming grupo ang BITAG sa harap ng camera ang pakikipag-transaksiyon sa mga sindikatong nasa likod ng text scam. Sa nasabing TV episode, matatandaang nakipagtulungan pa sa amin ang National Bureau of Investigation (NBI-NCR), subalit hindi kami naging matagumpay dahil ayaw makipagtulungan ng chief executive officer ng RCPI. Hiniling pa ng sindikato habang nakikipag-transaksiyon kami sa kanila na ipadala yong halagang P7,000 sa pamamagitan ng RCPI peragram sa Tagum, Davao. May tao na silang nag-aantay doon para kunin na lang sana yong pera. May naisagawa ng plano ang BITAG at ang NBI kuwelyuhan na lang yong miyembro ng sindikatong kukuha ng pera sa RCPI. Hiling ng NBI sa RCPI i-delay lang yong pag-release ng pera ng mga apat na oras. Itoy upang makapaghanda ang NBI Davao City. At nung mapanood ng mga tauhan ng Anti-Money Laundering Council (AMLC) yung episode na may pamagat TEXT SCAM, nakipagtulungan sila sa amin at tinuruan nila kami ng proseso. Isa na rito yong hakbang na ipa-simblock ang lahat ng mga cellphone numbers na nagpapakalat ng mga congratulatory text messages. * * * BITAG&amp;quot; hotline numbers para sa mga NAAABUSO, NAAAPI at BIKTIMA ng PANLOLOKO o anumang uring katiwa-lian, i-text (0918) 9346417 o tumawag sa mga numero 932-5310 at 932-8919.</body>
<link>http://www.philstar.com/Article.aspx?articleId=250400&amp;publicationSubCategoryId=94</link>
</article>
<article>
<title>&amp;quot;Ibalik n'yo ko sa Pilipinas&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>17</day>
<year>2004</year>
</date>
<body>NAGKABOMBAHAN SA ISANG AMERICAN CAMP SA IRAQ. ANG CAMP ANACONDA. APAT NA PILIPINO ANG DIUMANONG NAIULAT NA PATAY. SUBALIT BANDANG HULI, ISA LANG DAW. DAGDAG ITO SA ISANG PILIPINO NA NAPATAY KAMAKAILAN. NAKAKATAWA ANG PHILIPPINE GOVERNMENT. MAGHIHINTAY PA RAW SI PRESIDENTE GLORIA MACAPAGAL-ARROYO, NG CONFIRMATION KUNG ANO ANG ASSESSMENT NG PHILIPPINE TEAM SA IRAQ SA PAMUMUNO NI ROY CIMATU. NAPAILING AKO NG MADINIG KO ANG GANITONG PAHAYAG NA NANGGALING KAY SPOKESPERSON IGNACIO BUNYE. MGA PILIP[INO NA NANDUN ANG NAGPARATING NG KAHILINGAN, AANTAYIN PA ANG ASSESSMENT NI ROY CIMATU? KATARANTADUHAN! Baka naman iniisip ni PGMA, ang bagong halal nating Presidente ( ayaw nila FPJ, Bro. Eddie, Raul Roco at Ping Lacson niyan) na baka magalit, sumimangot, nagsentimiento, sumama ang loob, (ano pa?) ni US President &amp;quot;Friendship&amp;quot; George Warner Bush, kapag pinull-out natin ang ating mga OFW dun sa IRAQ. Baka itigil ang support at aid ng America sa ating bayan. Subalit paano naman ang 3,000 documented Filipino workers na nagsisitrabaho ngayon dun? Ilan pang Pinoy ang nandun na hindi naman documented? Sila na mismo ang humihiling na ilikas sila mula sa Iraq. Mabuti naman at nagdesisyon si PGMA, nitong week-end na ililikas ang mga Filipino workers dun. Subalit, bakit isang daan lamang? Yun lang ba ang talagang bilang ng taong gustong umalis? Ayon sa mga balita na napapanood at nababasa natin mula sa mga local at international news programs, pagkatapos magbombahan sa Camp Anaconda, lahat ng Pinoy dun gusto nang umuwi. Handa ba ang ating Pamahalaan na ilikas ang ganito ka laking bilang ng mga workers na kailangan alisin na dun? Baka yun ang dahilan kung bakit konti lamang muna ang maililikas mula sa &amp;quot;war torn country&amp;quot; na yan sa Gitnang Silangan. Sino nga ba ang gustong magtrabaho sa isang lugar na anumang sandali, maaring mabomba ka at hati-hati ang katawan mong maibabalik sa Pinas. Pwede ka na lang ilagay sa isang kahon ng sapatos at ipakiusap na i-hand carry ng isang Pilipino na pauwi na. Napakasaklap naman ng katapusan mo. Kakailanganin pa ng iyong pamilya na bumili ng rugby upang ipagdikit-dikit ang iyong mga labi at paglamayan. (O, baka naman maraming Pilosopo ang seryosohin ito. I just simply want to drive home a point!) Hindi na isyu ngayon kung dapat pa nga bang manatili doon ang ating mga kababayan. Sa ganang akin, force evacuation ang kailangan sa isang emergency situation na tulad nito. Dapat, ang pamahalaan ay makita ang moral obligation na alisin ang ating mga kababayan na nasa panganib ang buhay. Kung ang mga mismong Amerikano nga, di nila kayang sagutin ang kaligtasan ng kanilang military Camps. Bakit nating papayagan magtrabo dun ang mga kababayan natin? Bakit tila kahit mapanganib magtrabaho dun, meron pa ring mga Pinoy ang gustong manatili dun? Dahil kapit na sa patalim ang mga Pilipino sa hirap ng buhay, Dahil wala namang nag-aantay na trabaho sa kanila kapag bumalik sila dito. Dahil titirik ang mga mata sa gutom ang kanilang pamilya kapag umuwi sila. BAHALA NA ANG DIYOS. Yan ang attitude ng karamihan sa ating Pilipino na nagtratrabaho sa Gitnang Silangan. Ang mamatay ng dahil sa iyo. Hindi para sa bayan kundi para sa kanilang pamilya muna. Bakit nga hindi? Mas uunahin ng ating mga kababayan ang kanilang pamilya higit sa bayan! Oo naman. Bakit? Bakit ba? Dahil ang pakiramdam natin ay hindi naman tayo pinagmamalasakitan ng ating mga pinuno and we are left to address our own needs. Kung may malasakit ba nga sila, di sana walang Graft and Corruption. May konkretrong plano kung paano bibigyan ang milyon-milyong Pilipino na unemployed or under-employed. Inutil ba ang ating pamahalaan na mabigyan ng sapat na hanapbuhay ang mga Pilipino? Bakit nga ba magtitiis ang mga kababayan natin na makipagsapalaran sa isang lugar na malayo at mahiwalay sa kanyang pamilya? Magbanat ng buto para mapagod ng husto para sa pag-uwi nila sa kanilang quarters, tulog agad. Wala ng panahon para ma-miss pa ang pamilya o maisip ang takot na bumabalot sa kanila dun. Ang Iraq War ay away ng Amerikano. Hindi natin away ito. Hindi rin away ito ng mga &amp;quot;allied forces&amp;quot; kontra terrorismo. Dahil, unang-una, wala namang nakikita pang mga Weapons of Mass Destruction. Matagal na sila dun, hindi pa rin nila mahuli. Nahanap na nga nila si Saddam Hussein, hindi pa rin nila nahahanap ang gusto nilang makita. Iraq is the New Millenium Vietnam. It is the worst nightmare of President Bush. Ito rin ang hihila sa kanya pababa upang matalo siya sa election sa November. Kung kayo ay may kamag-anak dun, maari ba, pakiusapan nyo nang umuwi?!? PARA SA ANUMANG COMMENTS O REACTIONS MAAARING MAG-TEXT SA 09179904918. MAAARI DING TUMAWAG SA 7788442.</body>
<link>http://www.philstar.com/Article.aspx?articleId=250408&amp;publicationSubCategoryId=94</link>
</article>
<article>
<title>Editoryal - Tiisin na lang ang pagtaas ng gas at LPG</title>
<author></author>
<date>
<month>May</month>
<day>18</day>
<year>2004</year>
</date>
<body>MAY kakatwang payo ang Malaca&amp;ntilde;ang sa mamamayang gumagamit ng petroleum products: Ngumiti na lang at magtiis. Wala raw magagawa sa pagtaas ng gasoline, LPG, kerosene sapagkat tumaas ang presyo nito sa world market. Humihingi raw ng pang-unawa ang Malaca&amp;ntilde;ang sa mamamayan. Hindi raw ito maiiwasan. Buong mundo raw ay apektado ng pagtataas ng langis. Ang pagtataas daw ay pansamantala lamang. Sa winter daw ay bababa na ito. Magtiis at ngumiti na lang ang mamamayan sa walang tigil na pagtaas ng presyo ng petroleum products, iyan ang kanilang payo. Pero sino kaya ang makakangiti kapag sobra na ang higpit ng sinturon para makapagtipid lamang? Ang kawawa sa walang tigil na pagtaas ng petroulem products ay ang maliliit o mahihirap. Kapag hindi pa tumigil ang pagtataas ng mga produktong petrolyo ay maaaring hindi na kumain ng tatlong beses ang mahihirap. Wala na silang ibibili ng liquified petroleum gas (LPG). Maski ang kerosene o gaas ay tumaas na rin. At isipin na lamang na ang mga mahihirap ay kerosene ang ginagamit para sa kanilang de-bombang kusinilya o sa pangkaraniwang kalang de-gaas. Sila ang labis na kawawa. Hindi magiging kawawa ang mga mayayaman kahit na araw-araw ay magtaas ang petroleum products. Mayaman sila at kayang bilhin ang mga gasoline station. Sila anga mga mayayamang nagdonate ng pera para sa kandidatura ni President Arroyo noong election. Ngumiti at magtiis na lamang daw ang mamamayan sabi ng Malaca&amp;ntilde;ang sa panibagong pagtataas ng petroleum products noong Sabado. Nadagdagan ng piso ang presyo ng gasoline at LPG. Ito ang ika-anim na pagtataas ng petroleum products ngayong taong ito. Kung ganoon, ito ang ika-anim na magtitiis at ngingiti uli ang mamamayan. Nagpapatawa yata ang Malaca&amp;ntilde;ang sa kanilang kakaibang payo. Paano makangingiti kung batbat ng hinagpis sa walang katapusang pagtitiis? Bakit walang magawa ang pamahalaan sa walang tigil na pagtataas? Kakatwa pang kung kailan nagpapahiwatig ng pagkapanalo si Mrs. Arroyo sa katatapos na election saka rumaratsada ang pagtataas ng gasoline at LPG. Ano ba ito? Pinababayaan na lang dahil tumatanaw ng utang na loob sa pagkapanalo? Paano kung magtaas din ang Meralco, Maynilad, Manila Water at ang mga presyo ng pangunahing bilihin? Ngayon pa lang ay magpahiwatig na kung tutuparin ang mga ipinangako sa taumbayan o ito ay ipapako lamang. Maaaring makapagtiis ang mamamayan pero may hangganan. Ang labis na kahira-pan ay dapat nang putulin.</body>
<link>http://www.philstar.com/Article.aspx?articleId=250491&amp;publicationSubCategoryId=94</link>
</article>
<article>
<title>Misteryosong liko sa kasong Ecleo</title>
<author>SAPOL Ni Jarius Bondoc</author>
<date>
<month>May</month>
<day>18</day>
<year>2004</year>
</date>
<body>NATABUNAN ng eleksiyon ang kasong pagpatay ni Ruben Ecleo Jr. sa asawang si Alona Bacolod. Pero dapat pansinin uli ito dahil sa kagulat-gulat na liko sa bista. Nililitis si Ecleo, supremo ng Philippine Benevolent Missionaries Association, sa Korte ni Judge Anacleto Caminade, RTC Branch 18, Cebu City. Bago mag-eleksiyon, pinagpiyansa si Ecleomiski nonbailable ang karumal-dumal na parricidepara magpagamot umano ng hypertension. Pero hindi yon ang misteryo. Sa bulubunduking bayan ng Barili, 61 km mula Cebu City, biglang lumabas ang desisyon nung Mayo 7 sa ibang Korte. Sinentensiyahan ni Judge Idelfonso Suerte, RTC Branch 60, si Cedric Devinadera sa salang accessory to murder. Umamin daw kasi siya sa pagsabwat kay Ben Bacolod, kapatid ni Alona, sa pagsakal sa babae. Naganap umano ang krimen sa bandang Mantalongon, Dalaguete at Dumanjug, mga bayang sakop ni Suerte. Kaya dun binista si Devinadera. Heto ang sisti. Ni hindi alam ng pamilya Bacolod na kinasuhan pala si Ben at kaibigang Devinadera. Ni hindi rin ito alam ni NBI-Central Visayas chief Reynaldo Esmeralda miski nasa custody niya si Devinadera mula Disyembre 2003-Abril 2004. Nakatuon ang pansin nila sa bista sa Korte ni Caminade sa Cebu City, dahil wala namang abiso tungkol sa nangyayari sa Barili. Hinala ni Ricky Bacolod, isa pang kapatid ni Alona, binayaran ang isang pinsan nila sa Dinagat, Surigao, headquarters ng sekta ni Ecleo, para kasuhan si Ben at Devinadera. Ayaw umalis ng pinsang si Jaime sa Dinagat, miski minasaker na ang pamilya Bacolod sa Cebu. Maaring haka-haka lang yon ni Ricky. Pero kahina-hinala ang pag-andar ng isang side case sa Barili habang ang main case ay nasa Cebu. Matagal nang procedure sa korte na isanib ang side cases sa main cases para mabilis at malinaw ang paglilitis. Ni hindi dapat sa Barili nilitis si Devinadera. Sinalang muna dapat siya sa piskal-Cebu para madetermina kung totoo ang sinasabi. Dahil sa likong ito, baka nabaon ang hustisya.</body>
<link>http://www.philstar.com/Article.aspx?articleId=250493&amp;publicationSubCategoryId=94</link>
</article>
<article>
<title>4 na estudyante pinakain ng chalk,eraser,papel at hinubaran ng teacher</title>
<author>BALITANG SPECIAL Ni Deo Macalma</author>
<date>
<month>May</month>
<day>18</day>
<year>2004</year>
</date>
<body>ALAM nyo bang pinakain ng chalk, eraser, papel at hinubaran pa ng sadistang titser ang apat niyang estudyante? Ayon sa aking bubuwit, happy birthday muna kay Mr. Juan Elizalde ng DZRH, Rep. Edmund Reyes ng Marinduque; Tita Casta&amp;ntilde;eda. William Liong ng Seafood Wharf at Ms. Baby Joson ng Air Force One. * * * Alam nyo bang isinusumpa pa hanggang ngayon ng mga magulang ng apat na estudyante ang isang sadistang titser matapos maltratuhin ang kanilang mga anak. Ayon sa aking bubuwit, kung puwede raw sanang pakainin din ng papel, chalk at eraser ang titser ng kanilang anak ay gagawin nila ito kahit wala nang demandahan. Dahil sa corporal punishment o child abuse na ginawa ng titser sa apat niyang pupils ay minabuti na ng mga magulang na ilipat ng eskuwelahan ng kanilang mga anak. Mahirap na baka ibagsak pa ng titser ang mga bata sa kanilang mga subjects. Ang problema lang dito ay hindi pa lubos na nawawala ang trauma ng mga bata sa sinapit nilang maltreatment. Ayon sa aking bubuwit, matagal na palang nangyari itong pagmamaltrato ng titser sa ilan niyang estudyante subalit nitong Marso lamang nabulgar ang pang-aabuso nito nang maglakas loob ang isang magulang na lumantad at magreklamo. Ang ilan sa mga magulang na lumantad at nagsampa na ng kaso sa piskalya ng Quezon City ay ang mga magulang ng mga batang biktima. Ang mga biktima ay pawang mga Grade V at Grade VI pupils ng Canaan Christian School sa Tandang Sora, Quezon City. Ang unang biktima ay si Marc Calixto. Siya ay pinakain ng papel na galing sa basurahan sa harapan ng kanyang classmates dahil siya ay talkative umano sa klase. Pangalawang biktima si Joshua Merana, sinubuan ng eraser at itinapon pa sa bintana ang kanyang school bag. Pangatlong biktima ay si Ia Mozart Alvarico. Siya ay pinatayo sa harapan ng klase, sinubuan ng chalk sa bibig sa loob ng 30 minutos. Dahil sa tagal ay nalawayan niya ang chalk, nakain ang katas ng chalk na lalong nagpalala sa kanyang hika. At ang pang-apat ay isa namang babaeng mag-aaral. Hindi na nagsumbong ang mga magulang nito dahil napakiusapan na huwag nang mag-reklamo. Ang bata ay hinubaran naman ng sadistang titser. Grabe ang walanghiyang titser na ito! * * * Ayon pa sa aking bubuwit, ang isa pang ginagawa ng titser sa kanyang mga estudyanteng nagpapa-tutor ay tinatarakan ng kutsilyo ang pagitan ng kanilang mga daliri. Sira ulo yata ang titser na ito, eh kung sumablay at tumama sa daliri o palad ng mga bata, di ang laking disgrasya. Ang malungkot dito, inireklamo na ng mga magulang sa school administrator at sa principal ang naturang titser subalit ito ay kinampihan pa sa halip na disiplinahin. Dapat nga diyan ay sinisibak na sa trabaho. Ang titser na kinasuhan ng child abuse sa Quezon City Prosecutors Office ay si Siya ay si Ms. Grace Tanglao ng Canaan Christian School sa Tandang Sora, Quezon City. Titser at adviser ng Grave V.</body>
<link>http://www.philstar.com/Article.aspx?articleId=250505&amp;publicationSubCategoryId=94</link>
</article>
<article>
<title>Dayaan,ginagamit na dahilan ng mga talunan</title>
<author>HALA BIRA Ni Danny Macabuhay</author>
<date>
<month>May</month>
<day>18</day>
<year>2004</year>
</date>
<body>TALAGANG lubhang nakababahala ang mga akusasyon ng mga kalaban ni President Gloria Macapagal-Arroyo na matindi na malawakan ang ginawang pandaraya ng administrasyon sa ibat ibang lugar ng bansa. Diumano nangangalap sila ng mga ebidensiya na magpapatunay na mayroong mga ayusan ng mga resulta ng botohan na pinamumunuan ng mga kapanalig ni GMA. Ang nakagugulat ay ang mga pahayag na galing kay Bro Eddie Villanueva na hindi aakalaing nanggagaling sa isang makatao at maka-Diyos na halos araw-araw ay kariringgan sa telebisyon ng kanyang pangaral tungkol sa pag-ibig ng Diyos at pagpapatawad sa mga kasalanan. Kung mapapakinggan ngayon ang pastor, parang isang kanto boy na nagmumura at nagbabanta ng hindi mabuti sa kanyang kapwa. Ang pulitika nga naman. Sa isang iglap lamang ay pinagbabago nito ang karakter at prinsipyo ng isang tao. Grabe ang mga patutsada at mga akusasyon ng pandaraya laban sa gobyerno at sa Comelec. Sa halip na himukin nina Fernando Poe, Jr., Eddie Villanueva at Raul Roco ang kanilang mga tagasuporta na hintayin na lamang ang tunay na kinalabasan ng eleksyon, lalo pang inuudyukan ng mga ito ang kanilang mga tauhan na mag-alsa at magbanta ng pag-aaklas kapag hindi naging pabor para sa kanila ang resulta ng bilangan. Mabuti pa nga si Ping Lacson na tinaguriang may kamay na bakal noong nangangampanya pa na nanawagang magpakahinahon at iwasan na ang siraan. Hinimok niya ang taumbayan na tanggapin kung anuman ang magiging kalalabasan ng eleksiyon at daanin sa tamang legal na proseso ang pagpoprotesta kapag may nakalap na mga ebidensiya ng mga pandaraya. Saludo ako kay Lacson sa pahayag niyang ito. Nagtataka lamang ako kung papaanong magkakaroon ng malawakang dayaan samantalang may kanya-kanyang mga bantay ang mga kandidato maliban sa bawat isa sa kanila ay binibigyan ng certificate ng canvassing at election returns. Hindi maaaring maging massive. Kung mayroon man, marahil ito ay mangilan-ngilan lamang na hindi rin dapat na makalampas sa kani-kanilang mga bantay na nakatalaga sa lahat ng pinagdadaan ng balota mula sa botohan hanggang sa bilangan. Sabi nga ni Lacson, kasalanan mo na kapag nadaya ka. O baka naman, palusot na lamang ang nadadaya sila sapagkat talaga namang talo sila. Malamang nga!</body>
<link>http://www.philstar.com/Article.aspx?articleId=250514&amp;publicationSubCategoryId=94</link>
</article>
<article>
<title>Jueteng na naman ba ?</title>
<author>PANAGINIP LANG Ni Nixon T. Kua</author>
<date>
<month>May</month>
<day>18</day>
<year>2004</year>
</date>
<body>ILAN sa mga foreign observers na nanood sa ating nakaraang halalan ay lubos na nagtaka kung bakit ganoon katindi ang labanan sa lokal na level kahit na mga maliliit na bayan. Sa tindi ng labanan ay nagpapatayan pa at ang bilang nga ng mga nasawi nitong nakaraang eleksiyon ay tuloy na tumataas at malamang ay tataas pa. Mas mataas naman ang bilang ng mga nasugatan. Talagang nagtataka ang mga dayuhang observers lalo na ng malaman nila na ang suweldo ng mga mayor ay maliit lamang. Wala ring malaking halagang gagastusin kung mayor ka ng isang maliit na bayan, lalo na yung mga tinatawag nating mga fifth class municipality. Ibig sabihin ng mga fifth class municipality ay yung mga bayan na talagang mahirap at meron pa ngang ibang wala pa sigurong kuryente o hindi kayay kelan lang nagkaroon ng kuryente. Kokonti rin ang mga nakatira sa ganoon klaseng mga bayan at minsan ay magkakalayo pa. Pati nga kabayanan ay hindi matao sa mga lugar na ganoon puwera lang siguro kung araw ng pamamalengke o Linggo na araw ng pagsisimba. Marami rin sa lumaki sa ganoong mga lugar ay hindi halos nakapag-aral lalo na yung mga nakatira malayo sa bayan dahil sobrang layo ng paaralan at oras ang aabutin para maabot ito. Karamihan sa mga residente sa ganoong lugar ay hikahos din kaya ang nais ay magtungo sa malalaking siyudad tulad ng Maynila, Cebu, Davao o alin mang lugar na nagkakaroon sila ng pag-asang umunlad. Dahil sa kahirapan, kahit na gustong mangurakot ng mayor ay halos wala siyang makukurakot. Maliit ang income ng bayan, ni halos walang negosyo sa lugar, maliban siguro sa palengke na isang beses isang linggo lang puntahan. Sa madaling salita, walang pera, walang kita pero bakit pinagkakaguluhan pa at nagpapatayan pa. Bakit ganuon na lang katindi ang labanan kung serbisyo publiko lang ang nais ng mga kandidato. Iisa ang dahilan mga kaibigan. JUETENG. Walang iba kung hindi jueteng o tawag sa larong ito gaya ng MASIAO. Kahit na maliit na bayan ay meron nitong sugal na ito at kadalasan pa ay kasali ang punongbayan o kung hindi baka siya pa mismo ang nagpapabola. Tiyak natin hindi rin gaano kalaki ang kita rito pero kahit paano ay malaki na rin kung ikukumpara sa ibang mga nakatira sa ganoong bayan na umaasa lang sa maliit na padala ng mga kamag-anak sa siyudad at sa konti nilang kita sa pag-aani o di kayay pangingisda. Ang kikitain sa jueteng ng mga lokal na opisyal nito ay nangangahulugan na mapapaayos nila ang kanilang bahay, mapag-aaral ang kanilang mga anak sa Maynila o ibang malaking siyudad at maiahon sila sa kahirapan at mailayo sa nasabing lugar puwera na lang kung panahon ng halalan. Yan ho ang dahilan pero bakit aaminin ng gobyerno sa mga foreign observer yan, nakakahiya dahil kasalanan nila. Hindi nila naayos ang development ng ating bayan kaya hanggang ngayon ay malayo ang agwat ng mga siyudad sa mga maliliit na bayan. Pati mga kalye at iba pang mga basic needs sa mga bayang ito ay hindi naibibigay ng gobyerno. Ang dahilan, lahat ng administrasyon ay binibigyang prayoridad ang malalaking mga siyudad at mataong mga bayan dahil doon sila nakakakuha ng boto. Sa madaling salita, dahilan ng paglagay ng mga proyekto ay para makakuha ng boto, para sa pulitika. Ibig sabihin, unang araw pa lang ng panunungkulan nila ay nangangampanya na. Yan kaibigan, jueteng ang dahilan ng pagpapatayan nila pero gobyerno ang may sala dahil sa tuloy na kapabayaan. Tanong nga lang, kelan mababago, mahigit 100 taon na ang bansang Pilipinas pero ganoon pa rin ang ating pag-uugali. Kelan kaya mabago, nakakalungkot pero mukhang lumalabo. Kawawang na tayo. ***** Sang ayon ako sa inyo nixon kua 2ngkol s item nyo last may 15. ping lacson is a true gentleman, siya rin ang binoto ko lat Monday pero manalo o matalo sya d ko pinanghihinayanngan ang boto ko s knya. Mabuhay si Ping Lacson. -09167035135; Talagang nakakabilib si idol ping lacson! Di tlaga nsayang boto ko sa kanya. Sa 2010, volunteer ako maging campaign manager nya d2 sa palawan.  09204591975; Nkklungkot pero sna dumating ang time n mging pangulo dn sya. Saludo ako ky sen. Ping. -09174822002; D2 sa Hongkong si sen. lacson din ang ibinoto ko dhil bilib ako s prinsipyo nya, idol ko sya.  85292744321; Labis ang paghanga ko sa ipinakitang paninindigan ni sen. ping lacson. Akoy isang pulis na isa sa naging halimbawa niya pero wala akong kimkim na galit sa kanya.  09106193297; Akoy isang ofw sa hk. Kung ganyan na maganda ang nakikita mong pag-uugali at paninindigan ni lacson, msya na ako dhil di ako ngkamali sa pagboto sa kanya.  85262293459; Iba c ping, saludo po ako sa inyo, ako ay bumoto rin kay idol ping at naniniwala sa kanyang kakayahan.  09182854205; Iba tlaga c sen ping, tunay n gentleman at may prinsipyo. D nsayang ang boto ko s kanya. -09203563612. * * * Para sa anumang reaksyon, sumulat lang sa nixonkua@yahoo.com o kayay mag text sa 09272654341. Mapapakinggan nyo rin po ang inyong lingkod sa DZEC 1062 mula 4:00 hanggang 5:30 ng hapon.</body>
<link>http://www.philstar.com/Article.aspx?articleId=250518&amp;publicationSubCategoryId=94</link>
</article>
<article>
<title>EDITORYAL - Kaunting ulan baha agad</title>
<author></author>
<date>
<month>May</month>
<day>19</day>
<year>2004</year>
</date>
<body>TINESTING ni &amp;quot;Dindo&amp;quot; kung totoong nakahanda na ang Metro Manila Development Authority (MMDA) sa baha. Hindi pa pala! Nang bumuhos ang ulan noong Lunes, maraming panig ng Metro Manila ang agad binaha kabilang dito ang Blumentritt, Rizal at Recto Avenues sa Maynila, Balintawak sa Quezon City at ilang lugar sa Pasay at Caloocan. Hindi pa ganap na handa ang MMDA gaya ng sinabi ni Chairman Bayani Fernando. Sinabi ni Fernando kamakailan na 80 porsiyento ng paglilinis sa mga estero at kanal ay tapos na. Handa na raw sila. Hindi pa gaano ang haplit ng bagyong si &amp;quot;Dindo&amp;quot; sa Metro Manila pero ang palatandaan na hindi pa lutas ang pagbaha ay nakita na. Walang mapagdaanan ang tubig baha kaya umapaw sa kalsada. Ibig sabihin, barado pa rin ang mga imburnal at mga kanal. Nasa loob pa rin ang mga basurang itinapon ng mga walang disiplinang mamamayan. Ayaw lumusot ang tubig baha sapagkat nakasaksak sa imburnal at kanal ang mga basurang hindi natutunaw gaya ng mga supot na plastic, sirang electric fan, bulok na sopa at iba pa. Ayaw tumalon sa estero ang tubig mula sa kalsada sapagkat puno na rin naman ito ng basura. Halos hindi na gumagalaw ang karamihan sa mga estero sa Metro Manila sapagkat kargado ng basura. Isa sa mga halimbawa rito ay ang estero sa may Escolta na maraming nakatambak na basura. Nakikita namin ang ginagawang pagtatrabaho ng MMDA para ganap na maalis ang mga baradong imburnal at mga kanal pero hindi pa sapat iyon sapagkat nagkakaroon pa ng pagbaha. Kung makikita namin na wala na ang pagbaha, saka lamang namin masasabi na tagumpay ang MMDA sa kanilang trabaho. Ang walang disiplinang pagtatapon ng basura sa mga estero ang nakikita naming problema kaya laging may pagbabaha. Nararapat na sigurong magkaroon ng kamay na bakal para maparusahan ang mga walang disiplinang nagtatapon ng basura. Kung hindi maghihigpit sa mga nagtatapon ng basura, balewala ang pagsisikap ng MMDA. Walang saysay ang pagkalikot nila sa mga imburnal. Kailangang ang pinanggagalingan ng basura ang unahing disiplinahin. Alam naming magagawa ito ni Chairman Fernando. Ang pakikipag-ugnayan ng MMDA sa Department of Environment at Natural Resources at ganoon din sa mga mayor tungkol sa recycling ay maaaring isulong. Kulang sa kaalaman ang taumbayan tungkol dito. Ipaliwanag din ang tamang paraan sa composting. Maglaan ng composting area sa mga barangay. Ang kikitain dito ay malaking tulong sa barangay. Dapat tulungan ng taumbayan ang MMDA kung may kaugnayan sa basura.</body>
<link>http://www.philstar.com/Article.aspx?articleId=250624&amp;publicationSubCategoryId=94</link>
</article>
<article>
<title>Sinasanay na ni GMA si Aglipay bilang PNP chief ?</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>19</day>
<year>2004</year>
</date>
<body>KAPAG natuloy ang malakihang rally ng oposisyon bunga sa bintang nila na poll fraud, huwag kayong magtaka mga kababayan kung magiging visible si Dep. Dir. Gen. Edgar Aglipay, deputy chief for administration ng PNP at concurrent chief AID-SOTF. Kasi nga si Aglipay pala ay hinirang ni Presidente Arroyo na maging pinuno ng Crisis Management Committee sa post-election security preparations ng PNP. Kaya hindi nakapagtataka kung sina GMA at Aglipay ay magka-phone pal nitong nagdaang mga araw dahil pinangalagaan nila ang seguridad ng bansa habang hindi pa humuhupa ang galit ng mga talunang kandidato nitong nakaraang May 10 elections. Sinasanay na kaya ni GMA si Aglipay sa trabaho bilang PNP chief? He-he-he! Tiyak hindi aayawan yan ni Aglipay kung kusang ibibigay sa kanya ni GMA, di ba mga suki? Sa ngayon, pilit na ginagatungan ng oposisyon ang masa na umalsa. Kung anu-anong akusasyon na ang ibinabato nila sa kampo ni GMA pero ni isang kusing na ebidensiya ay wala silang inilabas. Ika nga panay satsat o laway lang ang lumalabas sa mga bunganga ng nakapaligid kay presidential contender Fernando Poe Jr., ng KNP na hindi naman papasa sa Korte. Kaya ang masa, na sawa na sa kaguluhan at patuloy na nagugutom ang mga pamilya ay ayaw nang makisawsaw pa sa problema. Malamig ang ulo ng masa natin sa ngayon, at hinihintay pa nila ang ebidensiya ng oposisyon bago sila magpasya. Panay propaganda lang kasi ang nababasa at napakinggan sa tv, radyo at diyaryo kayat minabuti nilang manahimik na lamang, he-he-he! Hindi sa lahat ng oras ay malilinlang nyo ang mahihirap natin, di ba mga suki? Kung noong nakaraang Martes ay nagkaroon ng rally ang mga supporters kuno ni FPJ sa Ayala Ave. sa Makati City, eh matagal bago masundan dahil sa mga kadahilanang ang oposisyon lang ang may alam. Lumabas pa ang mga balita na bayaran lang ang crowd na hinakot ni Makati Mayor Jojo Binay dahil maliwanag na hindi nila tinapos ang rally na may permit hanggang hatinggabi. Ang balita pa tig-P200 ang bayaran sa mga sumali at doon mismo sa loob ng fire station sa kanto ng Buendia at Ayala nagkaabutan ng datung, he-he-he! May kalalagyan ang hepe ng fire station na ito sa hinaharap, di ba mga suki? Ang siste kasi, walong opisyales ng barangay sa Makati, lalo na sa railroad tracks, ay naatasang magdala ng tig-100 katao sa Ayala Ave. hindi para sa victory march ni Poe kundi para ipagdiwang ang pagkapanalo ni Binay. Ika nga nilansi pa ng Oposisyon ang mga tao kayat hindi sila tumagal doon. Sa susunod na mga rally ng oposisyon, titiyakin ng PNP natin na hindi na sila dadami pa para maging human shields ng armed component nila. Natuto na ng leksiyon ang PNP natin at militar sa mga nagdaang pag-aaklas laban sa gobyerno, kabilang na rito ang Oakwood mutiny. Nip in the bud, yan ang battle cry ng gobyerno laban sa oposisyon. Ika nga habang maliit pa lang ang crowd ay pupulbusin na ng anti-riot squads ng PNP at military. Tiyak hindi sapat ang P200 na kita sa sakit ng katawan na iindahin ng ralyista.</body>
<link>http://www.philstar.com/Article.aspx?articleId=250628&amp;publicationSubCategoryId=94</link>
</article>
<article>
<title>Tindera na gustong mag-housing loan</title>
<author>HINDI PA TAPOS ANG LABAN Ni Sec. Mike Defensor</author>
<date>
<month>May</month>
<day>19</day>
<year>2004</year>
</date>
<body>Ako po ay tindera sa palengke ngunit miyembro po ako ng isang kooperatiba dito sa amin. Naiinggit po ako sa aking mga nababasa sa inyong kolum na ibinibigay ninyong benepisyo sa mga miyembro ng Pag-IBIG. Maaari po ba akong makapag-avail ng housing loan? Maraming salamat po. JENNY C. ng Rizal Ang Pag-IBIG Housing Loan ay hindi lamang pribelehiyo para sa mga empleyado ng pamahalaan at ng pribadong kompanya. Maaari ding maging miyembro ang mga informal income earners o nagtatrabaho sa sariling pagsisikap lamang bilang na miyembro rin ng mga kooperatiba at mga trade associations. Ang HDMF Circular No. 203 ay nagbibigay ng alituntunin sa pagbibigay ng housing loan sa nasabing grupo na miyembro ng Pag-IBIG sa pamamagitan ng kanilang kooperatiba at trade associations. Kinakailangan lamang siyang aktibong miyembro ng kooperatiba at asosasyon at pumasa sa mga kuwalipikasyon ng Pag-IBIG. Ang kwalipikadong miyembro ay maaring makahiram ng hanggang P150,000 batay sa kontribusyon nito. Mayroon itong 6 percent na interes bawat taon at kung hindi nakapagbayad ng takdang araw, siya ay magbabayad ng 8 percent bawat taon.</body>
<link>http://www.philstar.com/Article.aspx?articleId=250641&amp;publicationSubCategoryId=94</link>
</article>
<article>
<title>Mag-ingat sa mga pekeng derma clinic</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>19</day>
<year>2004</year>
</date>
<body>MARAMING nangangarap na maging maganda. Iyong naghahangad na mas lalong gumanda ay handang gumastos ng kahit na magkano. Merong nagpapatangos ng ilong, nagpapakipot ng labi, nagpapatabas ng baba, nagpapalaki ng mata, nagpapadagdag ng laki ng suso o iyong tinatawag na breast enchancement at mayroon din namang nagpapabawas o nagpapaliit. May nagpapa-liposuction o pagtatanggal ng sobrang taba sa tiyan, baywang at balakang. Maging ang mga malalaking braso at binti ay napapaliit na. Dahil nga madali at malaking pagkukuwartahan kaya naman dumami ang mga derma clinic. May mga kilala ako na hindi naman nakapag-aral ay nagpapanggap na silay cosmetic surgeons sa totoo lang mga pekeng dermatologists sila. Ang Philippine Society of Cosmetics Surgeons ay nagbabala sa mamamayan na mag-ingat sa mga pseudo-surgeons na nag-ooperate ng mga derma clinic. May mga listahan ng mga pekeng derma clinic at mga nagpapanggap na cosmetic surgeons na inilabas ng Philippine Society of Cosmetic Surgeons. Marami na ang nagrereklamo sa mga palpak sa procedures ng mga pekeng dermatologist. Maraming kaso ang natala tungkol sa palpak na operasyon.</body>
<link>http://www.philstar.com/Article.aspx?articleId=250649&amp;publicationSubCategoryId=94</link>
</article>
<article>
<title>&amp;quot;Problema na naman ...&amp;quot; ! !</title>
<author>CALVENTO FILES Ni Tony Calvento</author>
<date>
<month>May</month>
<day>19</day>
<year>2004</year>
</date>
<body>Hindi pa nga lubusang natatangap ng taong bayan ang pagtaas ng presyo ng langis at iba pang produkto mula dito, nitong linggong ito, heo na naman ang pahayag na sa unang linggo ng hunyo, magtataas na naman ng presyo ng langis. Sige, patayin nyo ang pilipino. Pigain nyo ng husto dahil humihinga pa. Kasabay nito ang pahayag naman ng mga transport groups na magtataas din ng singil sa pasahe. Ito mga kaibigan ang tinatawag na &amp;quot;ripple effect.&amp;quot; Kasabay ng pagtaas ng presyo ng langis sunod-sunod na ang lahat ng iyan. Subalit, bakit hindi pa rin dinadagdagan ang sahod ng mga manggagawa? Hindi na rin kagulat-gulat kung iisipin ng taon ng mga mamamayan na ang pinagpaliban ang lahat ng ito dahil sa elesyon. Hindi pa nga lubusan natatangal ang &amp;quot;indelible ink&amp;quot; na inilagay nung sadistang Comelec watcher sa aking daliri at kuko, nagtaasan agad ang mga presyo ng langis/ Pati Liquified Petroleum Gas tumaas din. (Sabi ko na sa inyo, huwag nyo nang tangkilikin ang mga LPG na galing sa Major Oil Dealers at humanap kayo ng mas mura subalit pareho din ang kalidad, Tinanggal ang subsidy sa langis at ang pobreng si Juan ang lahat ng may pasanin ng lahat ng ito. Kasabay nito ang umpisa ng klase. Ang bayad sa tuition fee. Ang pagbili ng mga uniporme para sa ating mga anak. Ang pagtaas ng singil sa kuryente. Aba pati si Juan Ponce Enrile, na maraming boto ang nakuha dahil sa kampanya niya laban sa mataas na singil ng kuryente ang mukhang walang magagawa dito. Nagpropose ang mga &amp;quot;matatalinong advisers&amp;quot; ni PGMA&amp;quot; ng ilang mga tax measures upang maharap ang budget deficit ng ating bayan. Una na rito ang pagpataw ng mas mataas pang taxes sa mga sigarilyo at alak. Isa pang pinag-iinitan nila ay ang pagtax din sa mga text messages. Sa palagay nyo ba ang mga higanteng korporasyon ang babalikat ng lahat ng ito? Hindi bat ipapasa lang nila ito sa mga consumers? Tama yata yung kantang SPAGHETTI PATAAS. Subalit wala yung pababa! Lahat tumataas. Darating ang panahon na babalik tayo sa panahon ng Hapon kung saan isang bayong na mga Japanese money (Mickey Mouse money ang tawag nun) ang kailangan dalhin upang makabili ng mga araw-araw na pangangailan natin. Kung talagang nanalo na nga si Presidente Gloria Macapagal-Arroyo sa eleksyon, ang ibig sabihin niyan ay ito na ang huli niyang termino. &amp;quot;I am certain that this woman leader would like to be different and remembered for what she has done for the Filipino People. Ngayon ang panahon para ipakita niya ang galing niya na maiahon ang Pilipinas sa kahirapan na bumabalot sa atin. Ang una niyang gawin ay ang tipirin ang budget ng kanyang administrasyon at pigilan ang Graft and Corruption! Ano sa palagay ninyo? PARA SA ANUMANG COMMENTS O REACTIONS, MAARI KAYONG MAGTEXT SA 09179904918. MAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=250651&amp;publicationSubCategoryId=94</link>
</article>
<article>
<title>Happy 106th anniversary ng Philippine Navy</title>
<author>ORA MISMO Ni Butch M. Quejada</author>
<date>
<month>May</month>
<day>20</day>
<year>2004</year>
</date>
<body>ANIBERSARYO ngayon ng Philippine Navy. Ika-106th na pala ito kaya binabati ng mga kuwago ng ORA MISMO ang lahat ng navy men sa buong bansa. Saludo tayo kay Vice Admiral Ernesto H. de Leon, Flag Officer in Command ng Philippine Navy dahil tunay na trabaho militar kung umayuda ang mga ito. Matindi ang accomplishment ng PN hindi lamang ngayon taon kundi maging noong mga nakalipas na henerasyon. Luma man ang kanilang kagamitan pero ibang klase kung tumulong sa bayan. Kahit di-tulak ang kanilang mga barko joke lang! Wala pa kasing pondo ang gobyerno para i-modernize ang kanilang equipments. Naubos siguro sa eleksyon? Joke, joke, joke! Pero nangako naman si Prez GMA sa militar na bibigyan niya ng prayoridad ang kanilang modernization. Ngayon anibersaryo ng PN may tema itong Mula sa Karagatan, Kapayapaan, Kaunlaran, Magandang Kinabukasan. Maaasahan ang mga taga-Navy lalot para sa tao ang paglilingkod. Hindi nagdadalawang isip sa pagtalon sa dagat para makasagip ng buhay ng nalulunod. May bagyo man o wala. Nakataya man ang kanilang buhay basta mabuhay lang ang kanilang tinutulungan tiyak susulong sila. Mahusay ba ang mga scuba diving equipments ng Navy? tanong ng kuwagong maninisid ng tahong. &amp;quot;Siyempre naman hasa at bihasa sila sa dagat dahil matitibay ang kanilang mga baga, sagot ng kuwagong marinong pulpol. Battle tested ba sila? tanong ng kuwagong SPO-10 sa Crame. Of course, Bro. They are tried and tested, sagot ng US Navy ng Hapon. Baka naman puro porma lang sila pagdating sa aktuwal na aksyon wala silang sinabi? Remember Super Ferry 14? Sino ba ang nanguna diyan kundi ang mga divers ng Philippine Navy. Remember Oakwood mutiny? anang kuwagong Kotong cop. Taga-Philippine Navy ang leader nito. Iyon lang kaya pala tried and tested sila, mga kamote.</body>
<link>http://www.philstar.com/Article.aspx?articleId=250758&amp;publicationSubCategoryId=94</link>
</article>
<article>
<title>Nawawalang bagahe</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>20</day>
<year>2004</year>
</date>
<body>SI Fely at ang kanyang ina ay nagbalikbayan mula sa Amerika. Nagpunta sila sa Bicol upang bisitahin ang ilang kamag-anak. Sumakay sa De Luxe Bus No. 5. Ang kapatid ni Fely na si Rudy ang nagsakay ng tatlong bagahe sa compartment na naglalaman ng mga libro sa optometry, trial lenses, passport, visa, importanteng mga dokumento pati na ang green card ng kanilang ina. Sa unang stop over ng bus, natuklasan nilang bukas ang pinto ng compartment kung saan isang maleta na lamang ang natira dahil hindi pala maayos na naikandado ito. At dahil nawalan ng bagahe ang lahat na pasahero pati na si Fely, hiniling nila sa drayber ng bus na balikan ang dinaanang ruta upang matukoy kung saan nabagsak ang mga gamit nila. Hindi sumunod ang drayber bagkus itinuloy nito ang biyahe patungong Bicol. Nagreklamo sila sa kompanya subalit inalok sila ng P1,000 kada bagaheng nawala.Hindi pumayag ang mag-ina. Samantala, natagpuan ang isang bagahe ni Fely sa tulong ng panawagan nila sa radyo. Pagkatapos nito ay humingi sila ng tulong sa NBI. Kasama ang kanilang abogado, hiniling nila mula sa kompanya at nangakong gagawa ng paraan upang maibalik ang mga nawalang bagahe. Siyan na buwan ang lumipas ngunit walang nangyari. Kaya, nagsampa sina Fely ng kaso laban sa kompanya upang mabayaran nito ang kaukulang halaga ng nawalang bagahe kasama na ang moral at exemplary damages. Itinanggi ng kompanya ang pananagutan at naging depensa nila na nagkulang sina Fely na ideklara ang mga bagahe bago pa man magsimula ang biyahe. Tama ba ang kompanya? MALI. Napatunayan ni Fely sa bus na may mga bagahe siya sa pamamagitan ng testimonya ng kanyang kapatid na si Rudy. Sinuportahan ito ng mga testimonya ng lahat na pasahero na nawalan din ng mga bagahe. Samantala, ang paghingi ng kompanya ng paumanhin at pag-alok ng pera kay Fely ay isa nang pag-amin sa pananagutan nito. Ayon sa Civil Code, ang nasabing kompanya bilang common carrier ay may pananagutang magkaroon ng ekstra-ordinaryong pagsisikap sa pagkupkop ng mga bagahe mula nang ang mga ito ay ilagay sa kanilang pangangalaga hanggang aktwal na maibigay sa tunay na may-ari nito. Sa kasong ito, ang pagkawala ng mga bagahe ay resulta ng kapabayaan ng kompanya na ikandado ang pinto ng mga bagahe. Kaya, may pananagutang magbayad ang kompanya ng P30,000 katumbas ng halaga ng mga bagahe, P30,000 bilang transportation expenses, P20,000 para sa moral damages at exemplary damages at P5,000 na attorneys fees (Sarkies tours vs. Court of Appeals, et. al. G.R. 108897, Oct. 2. 1997).</body>
<link>http://www.philstar.com/Article.aspx?articleId=250760&amp;publicationSubCategoryId=94</link>
</article>
<article>
<title>6 na buwan bago umaming natalo</title>
<author>SAPOL Ni Jarius Bondoc</author>
<date>
<month>May</month>
<day>21</day>
<year>2004</year>
</date>
<body>DALAWANG linggo nang tapos ang bilangan ng boto. Pero marami pang kandidato ang ayaw umamin ng pagkatalo. Imbis na tularan ang maginoong pag-concede ni Joey Marquez sa Para&amp;ntilde;aque, tinutuligsa pa rin nila ang resulta. Kaya tuloy sinasabing walang natatalo sa eleksiyon sa Pilipinas, nadadaya lang. Ibinida ni Speaker Joe de Venecia na tatlong araw pa lang matapos ang eleksiyon nung 1998, nag-concede na siya kay Joseph Estrada para maiwasan ang gulo. Ninais daw niyang bigyan ng mahabang panahon si Erap, mula sa bilangan hanggang sa pagsumpa sa Hunyo 30, na bumuo ng bagong gobyerno. Pero inamin din ni JDV na anim na buwan ang lumipas bago niya matanggap ang kapalaran. Parang mahabang lamay daw ang naganap sa bahay sa Dasmari&amp;ntilde;as Village kung saan madalas dati ang parties. Ayon sa psychologists, may limang stages na dinadaanan ang natalo bago tanggapin ang sinapit. Una, anger. Magwawala raw ito dahil sa kahihiyan at laki ng nagasta sa kampanya. Gagatungan pa ang galit ng mga sipsip sa paligid. Ikalawa, denial. Papasok sa isip nito ang kung ano-anong rason kaya natalo. Iisipin niya na magaling naman siya, kaya ang ipapalusot sa sarili ay dinaya, miski walang ebidensiya. Ikatlo, bargaining. Ito ang pinaka-deadly sa limang stages. Sadsad na ang espirito ng natalo. Iisip ng paraan para hindi mapilitang mag-concede. Manggugulo, tulad ng protest rallies ng utu-utong supporters. Paplanuhing patayin ang tumalo, at iisiping yon ang hustisyang bagay sa mandaraya. Kundi naman, igigiit sa tumalo na bigyan ng puwesto ang mga alipores niya. Kaya masisira rin ang termino ng nanalo. Ikaapat, despair. Dadaan sa isip ng natalo na wala na siyang silbi sa buhay. Magmumukmok sa bahay, maglalasing, aawayin ang kaanak. Ikalima, acceptance. Ito ang pinaka-magandang stage. Sa tulong ng Diyos, ng pamilyat kaibigan, at higit sa lahat ng sarili, babangon muli ang natalo. Magigising siya sa katotohanang hindi pa tapos ang mundo.</body>
<link>http://www.philstar.com/Article.aspx?articleId=250869&amp;publicationSubCategoryId=94</link>
</article>
<article>
<title>Zesto Gang tinuldukan ng BITAG !</title>
<author>BAHALA SI TULFO Ni Ben Tulfo</author>
<date>
<month>May</month>
<day>21</day>
<year>2004</year>
</date>
<body>Marami nang nabiktima ang &amp;quot;Zesto Gang&amp;quot; partikular sa area ng Arayat at Cubao sa Quezon City. Dahil sa mahahalaga ninyong tips, nahulog sa aming BITAG ang modus ng mga mokong na ito. Istilo nila ang sumampa sa mga pampasaherong bus. Grupo at minsan kahit mag-isa lang, larga na ang mga ito. Tanging alak lamang ang pinagkukunan ng lakas ng loob. Mistulang mga kundoktor kung umasta, kinukuha nila ang bawat perang inaabot ng mga kawawang pasahero, suwerte na lamang kung may sukli pang naibabalik. At kapag may pasaherong umalma o magtanong, kundi paninindak, pag-aalok ng juice sa tetra pack ang kanilang palusot. Kahit magpalipat-lipat sila ng bus, walang kawala sa surveillance at concealed camera ng BITAG ang bilis ng operation ng sindikatong ito. Kilala na namin ang mga mukha nila, complainant na lamang ang aming hinihintay upang tuluyan nang kwelyuhan ang baluktot nilang gawain. Matapos mapanood ang ginawa naming paglalantad sa &amp;quot;Zesto Gang&amp;quot;, ilang mga biktima ang lumapit sa aming tanggapan upang ireklamo ang naturang sindikato. Wala kaming pinapalampas na pagkakataon. Hanggat may mga marunong lumaban at manindigan, laging maaasahan ang BITAG. Sapat na ang reklamong aming natanggap upang kastiguhin at tuluyan nang tuldukan ang bulok na modus ng &amp;quot;Zesto Gang&amp;quot;. Sampol pa lang ang inyong mapapanood ngayong Sabado kung saan aming ipapakita ang ginawang pag-tuldok ng BITAG sa mga miyembro at aktibidades ng &amp;quot;Zesto Gang&amp;quot;. Babala namin sa iba pang natitirang sindikato ng Zesto Gang, bilang na ang inyong maliligayang araw! * * * Bitag hotline numbers, para sa mga naabuso, naaapi, at biktima ng panloloko o anumang uring katiwalian, i-text (0918) 9346417, (0919) 5684470, o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG.&amp;quot;</body>
<link>http://www.philstar.com/Article.aspx?articleId=250880&amp;publicationSubCategoryId=94</link>
</article>
<article>
<title>EDITORYAL - Ang mahihirap ang pinipiga</title>
<author></author>
<date>
<month>May</month>
<day>22</day>
<year>2004</year>
</date>
<body>SUNUD-SUNOD ang pagtaas ng presyo ng petroleum products at masama ang naging epekto sa maliliit o mahihirap: Sila ang napiga. Nagtaas na ng pamasahe ang pampasaherong dyipni at bus na magkakabisa sa June 9. Ang matindi, nagsunuran sa pagtaas ang mga pangunahing bilihin. Magandang balita ba ito pagkaraan ng eleksiyon? Masamang balita. Hindi maganda kapag ang mahihirap ang napipiga samantalang marami ang nagpapasasa. Hindi maganda sapagkat ang mahihirap ang laging naghihigpit ng sinturon. Marami pang nakalinya ang gobyerno kung paano pipigain ang mamamayang naghihigpit ng sinturon. Inuunti-unti ang pagpiga. Kamakailan, inihayag ng gobyerno ang planong pagta-tax sa text messaging. Ang pahayag na ito ay pag-ulit lamang sa mga plano noon pang nakaraang taon. Ang akala ng marami ay nakalimutan na ang planong pagta-tax sa text messaging, hindi pa. Naghihintay lamang ng pagkakataon. Ngayon nga ay balak na nila itong ipatupad. Magandang balita pagkaraan ng eleksiyon kung saan ay si President Gloria Macapagal-Arroyo ang nangunguna at nagpapakita ng palatandaang uupong presidente sa loob ng anim na taon. Bukod sa pagta-tax sa text messaging, nakalinya rin ang pagta-tax sa mga pampasaherong sasakyan at sa mga produktong petrolyo. Ang planong pagta-tax ay upang makalikom umano ang gobyerno ng karagdagang P50 billion sa revenues. Pagpapataw ng tax ang prayoridad ng gobyerno. At sa lahat ng kanilang pagkukunan ng tax ay ang maliliit o mahihirap ang tiyak na apektado. Kapag pinatawan ng tax ang tax messaging, maraming karaniwang mamamayan ang sisigaw sa sakit. Babawiin ito sa kanila ng telecommunications companies. Kapag pinatawan ng tax ang public transport, tiyak tataas ang pasahe. Kapag binuwisan ang petroleum products lahat ay tataas kabilang ang mga pangunahing bilhin. Ang mahihirap ang pigang-piga. Wala na bang ibang maisip ang gobyerno at sa karaniwang mamamayan nila kukunin ang buwis para maidagdag sa kaban ng bayan? Katawa-tawa ang kanilang naiisip na ito. Sa halip na pagaanin ang pasanin ng mamamayan ay dadagdagan pa ng pabigat. Nakatatawa ito sapagkat katatapos lamang ng eleksiyon at sariwa pa ang mga ipinangako sa mahihirap na pagagaanin ang buhay. Sa halip na pigain ang mamamayan, habulin nila ang mga corrupt sa BIR, Customs at DPWH. Sa halip na ang mamamayan ang pahirapan, dakmain ang mga tax evaders sapagkat sila ang nagpapahirap sa bayan..</body>
<link>http://www.philstar.com/Article.aspx?articleId=250991&amp;publicationSubCategoryId=94</link>
</article>
<article>
<title>Burungoy tulog sa Sikatuna</title>
<author>ORA MISMO Ni Butch Quejada</author>
<date>
<month>May</month>
<day>22</day>
<year>2004</year>
</date>
<body>BINABATI ng mga kuwago ng ORA MISMO, si Jenny Takeda ng Happy 36th birthday. Si Jenny ay isa sa mga pamilya ng mga kuwago ng ORA MISMO. * * * Nanggagalaiti sa galit ang isa sa mga kuwago ng ORA MISMO, diyan sa may Sikatuna Village kasi nabira at ninakaw ng mga adik ang kanyang dalawang side mirror habang nakaparada sa tapat ng kanyang haybol. Hindi lang miminsan nangyari ito sa nasabing lugar madalas ang nakawan dito pero pirming huli ang aksyon ng mga burungoy. Ika nga, pirming tulog sa pansitan. Tulog ang Chief Kuwago ng tawagan ng kanyang alipores dakong alas-5:45 ng madaling-araw para ibalita ang nangyari sa kanyang pick-up. Noong nakaraang buwan, ninakaw ang asong Labrador ng isa sa mga kuwago ng ORA MISMO, habang nasa loob ito ng garahe. Sabi nga, dognapping! Wala ring burungoy na tumulong sa pobreng alindahaw ng magreklamo ito sa kanilang tanggapan. Hindi lang side mirrors ng mga sasakyan, asong ninanakaw kundi maging metro ng tubig ay inuupakan din ng mga gago. Nasaan ang mga burungoytulong sa Sikatuna? Madaling makita ang mga burungoytulog, sa umaga ay nagsisilbing taga-kumpas ang ilan sa kanila dahil nagsisilbing barker sila ng mga colorum vehicles. Ang iba sa kanila ay nagpapalaki ng yagba sa kanilang mga opisina naghihintay daw ng mga taong magrereklamo. Para tulugan! &amp;quot;Bakit ba matindi ang nakawan diyan sa may Sikatuna? tanong ng kuwagong manikurista. Maraming adik kasing naglipana,&amp;nbsp;sagot ng kuwagong urot. &amp;quot;Hindi ba malapit iyan sa Karingal? anang kuwagong Kotong cop. Yes! Ano ang ginagawa ng mga rakpadudels at parang napapabayaan nila ang mga biktima? tanong ng kuwagong SPO-10 sa Crame. Katulad din sila ng mga burungoy  tulog na parating tulog. Ok pala sila, kamote.</body>
<link>http://www.philstar.com/Article.aspx?articleId=251005&amp;publicationSubCategoryId=94</link>
</article>
<article>
<title>Ilehitimong apelyido</title>
<author>IKAW AT ANG BATAS Ni Atty. Jose C. Sison</author>
<date>
<month>May</month>
<day>22</day>
<year>2004</year>
</date>
<body>ANG mag-asawang Artemio Garcia at Carmen Reyes ay may isang anak, si Ted. Hindi nagtagal ay namatay si Artemio. Matapos ang apat na taong pangungulila, nagkaroon ng relasyon si Carmen sa ibang lalaki. Hindi ito nauwi sa kasalan kahit na nagkaroon sila ng anak, si Anita. Lumuwas ng Maynila si Carmen kasama ang kanyang dalawa niyang anak upang manirahan sa kanyang biyenang babae na si Concordia Garcia (ina ni Artemio). Pinalaki si Anita sa bahay ng kanyang lola na si Concordia gamit niya ang pangalang Anita Garcia sa rekord niya sa paaralan. Kinilala rin siya bilang Garcia ng kanyang mga kaibigan at kapitbahay. Pinaboran din siya ng pinakamalapit na kamag-anak ng nasirang Artemio Garcia upang maitago siya bilang ilehitimong bata. Subalit nang umabot na si Anita sa edad na 20 kung saan kinakailangan niya ang kopya ng kanyang sertipiko ng kapanganakan, natuklasan niyang nakarehistro siya hindi bilang Anita Garcia kundi Anita Reyes  ang apelyido ng kanyang ina. Nalaman din niya na isa siyang ilehitimong anak ni Carmen at ng hindi kilalang ama. Hindi nasiraan ng loob si Anita, bagkus nagsampa siya ng petisyon sa Korte upang palitan ang kanyang pangalan sa sertipiko ng kapanganakan mula Anita Reyes sa Anita Garcia. Nalathala ang kanyang petisyon sa peryodiko at walang naging pagtutol si Concordia pati na ang mga kaibigan at kamag-anak ng nasirang Artemio Garcia. Sa halip ay sinuportahan pa nila ang petisyon ni Anita. Dagdag pa rito ang naging pag-ayon ng Solicitor General. Samantala, hindi ito pinaboran ng mababang hukuman dahil magreresulta raw ito ng maling impresyon o paniniwala sa isang pamilya &amp;nbsp;na si Anita ay isang lehitimong anak ni Artemio. Tama ba ang Korte? MALI. Ang prinsipyo na ginamit ng Korte na ang pagpapalit ng pangalan ay magreresulta ng maling impresyon ay balido lamang ito kung ito ay makakapinsala sa pangalan ng taong nadamay o sa mata ng publiko. Sa kasong ito, walang naging pagtutol ang publiko lalo na ang pinakamalapit na kamag-anak ni Artemio Garcia. Bagkus, buong suporta at pagkilala ang kanilang ibinigay kay Anita. Kaya, malayang magagamit ni Anita ang apelyidong Garcia (Llaneta vs. Agrava, 57 SCRA 29).</body>
<link>http://www.philstar.com/Article.aspx?articleId=251008&amp;publicationSubCategoryId=94</link>
</article>
<article>
<title>Problema ng taumbayan ang pagtuunan</title>
<author>HALA BIRA! Ni Danny Macabuhay</author>
<date>
<month>May</month>
<day>22</day>
<year>2004</year>
</date>
<body>INAPRUBAHAN na ng Land Transportation Franchising and Regulatory Board (LTFRB) ang petisyon ng jeepney at bus operators na itaas ang pamasahe. Malaki ang epekto ng pagtaas na ito sa mga ordinaryong mamamayan. Daan-daang piso rin ang madadagdag na ilalabas buwan-buwan ng mga namamasahe upang makarating sa kani-kanilang pinapasukang trabaho at makauwi sa kanilang mga tirahan. Hindi rin naman masisisi ang mga jeepney at bus operators na humingi ng pagtaas ng singil sapagkat tumaas na rin ang presyo ng gasolina at diesel. Dapat din silang unawain na matagal nang nararapat na magtaas ng singil ang mga pampublikong sasakyan sapagkat ilang ulit nang nagtaas ng gasolina. Kitang-kita ang mahirap na kalagayan ng ating mamamayan. Gipit na gipit subalit hindi makaangal. Ang mga negosyante naman ay nalalagay din sa alanganin sapagkat karamihan sa kanila ay hindi rin kumikita at ang iba nga ay malapit nang magsara. Kung madadagdagan pa ng gastusin saan pa pupulutin ang mga ito? Kaya kapag nagsara na ang mga factory at iba pang negosyo, lalong dadami ang mga mawawalan ng trabaho. Nasa kritikal na kalagayan ang pamumuhay sa bansa. Madaling sabihing ekonomiya raw ang problema natin dito. Subalit ang hindi nila seryosong pinag-uusapan ay ang tungkol sa kinikita ng karaniwang Pinoy. Sapat ba ang kanilang kinikita upang ibuhay sa pamilya. Sa uupong presidente, mahalaga na mabigyan ng solusyon ang problemang</body>
<link>http://www.philstar.com/Article.aspx?articleId=251016&amp;publicationSubCategoryId=94</link>
</article>
<article>
<title>EDITORYAL - Mag-ingat sa leptospirosis at dengue</title>
<author></author>
<date>
<month>May</month>
<day>23</day>
<year>2004</year>
</date>
<body>WALA pang babala sa taumbayan ang Department of Health (DOH) sa mga sakit na nananalasa kung tag-ulan. Maski si Health Sec. Manuel Dayrit ay hindi rin naman mahagilap para mag-anunsiyo nang mga dapat gawin ng taumbayan ngayong panahon ng tag-ulan na lumalaganap ang sakit. Dalawang linggo mula ngayon at magbubukas na ang mga klase. Ang mga estudyante ay nakaharap na naman sa panganib ng mga sakit gaya leptospirosis at dengue. Ang leptospirosis ay sakit na galing sa ihi ng daga. Ang ihi ng mga daga ay humahalo sa tubig baha. Kapag ang paa o binti ay may sugat at lumusong sa tubig-baha, maiimpeksiyon ito at magsisimula ang leptospirosis. Marami nang naging biktima ang leptospirosis sa mga nakaraang taon. Pinakamataas na kaso ng leptospirosis ay noong 1999 kung saan 20 ang namatay. Noong 1998 ay pito ang nabiktima. Sintomas ng leptospirosis ang mataas na lagnat, pananakit ng alak-alakan, pamumula ng mga mata at hindi maka-ihi. Ang dengue ay sakit na galing naman sa kagat ng lamok na Aedes Egypti. Kung titingnan ay pangkaraniwang lamok ang Aedes Egypti pero mabangis ito kapag nakagat ang biktima. Ang mga sintomas ng dengue ay lagnat na tumatagal ng dalawa hanggang pitong araw, panghihina at panlalambot, pananakit ng mga kalamnan at kasu-kasuan, pangangati at paglabas ng maliliit at mapupulang spots sa balat, pagdurugo ng ilong, pagsusuka at ang tae ay kulay itim. Maiiwasan ang dengue kung pananatilihin ang kalinisan sa kapaligiran. Ngayong tag-ulan, alisin ang mga basyong bote, goma o anumang maaaring pangitlugan ng lamok. Ipinapayo ang pagkukulambo o ang paggamit ng mosquito repeller. Iwasan din ang pagsasabit ng damit sa madidilim na lugar sapagkat dito nagtatago ang mga lamok. Linisin ang mga estero, kanal at imburnal. Karaniwan nang mga bata ang biktima ng dengue. Pinakamalaki ang bilang ng mga nabiktima ng dengue noong 1999 kung saan ay umabot sa 414 na kaso. Nararapat magsagawa ng kampanya ang DOH para mabigyan ng impormasyon ang taumbayan sa dalawang mapanganib na sakit. Ang kalusugan ng mamamayan ang isa sa mga dapat na prayoridad ng gobyerno. Dahil sa hirap ng buhay marami ang hindi na makapagpagamot at naghihintay na lamang ng kamatayan. Ang iba naman ay hindi madala sa ospital sapagkat kailangan pang magbigay ng deposito. Ang mga ganitong problema ang dapat harapin nang bagong uupong presidente.</body>
<link>http://www.philstar.com/Article.aspx?articleId=251129&amp;publicationSubCategoryId=94</link>
</article>
<article>
<title>P5 thou hingi ng PDEA sa mga negosyante sa Cebu</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>23</day>
<year>2004</year>
</date>
<body>NAIS iparating ng mga legitimate businessmen sa Cebu kay Presidente Arroyo ang kanilang hinaing ukol sa maling sistema ng lokal na opisina ng Philippine Drug Enforcement Agency (PDEA). Mabagal umano ang inspections ng PDEA sa mga controlled substance na kargamento nila na naging dahilan para malugi ng milyon ang karamihan sa kanila. At hindi lang yan, sinisingil pa sila ng PDEA regional office ng P5,000 kada pirma na sa tingin nila ay napupunta lang sa bulsa ng mga opisyales doon dahil wala namang iniisyu na resibo sa kanila. Hinihiling ng mga negosyante sa Cebu na bilisan ni GMA ang pag-aksyon sa kanilang problema, kasing bilis din ang pag-deliver nila ng boto sa kanya noong nakaraang Mayo 10 elections. Itong malaking kalamangan ni GMA sa Cebu ang nagtulak para ilampaso niya itong aktor na si Fernando Poe Jr., di ba mga suki? He-he-he! Tiyak iikot ang tumbong ng taga-PDEA diyan sa Cebu kapag ikinumpas na ni GMA ang mga kamay na bakal niya. Nagsimulang maghigpit ang PDEA noong makahuli ang gobyerno ng controversial na raw materials sa ephedrine doon nitong nagdaang mga buwan. Nagkahalaga ng bilyon ang shipment at maraming malalaking tao ang nadamay sa isyu kabilang na ang anak ng re-electionist Sen. John Osme&amp;ntilde;a. Kaya para hindi na maulit ang pagpuslit ng controlled substance doon, aba naghigpit ang PDEA na nag-resulta naman sa anomalya na dapat si GMA lang ang makakabuwag. Iginigiit naman ng mga negosyante na wala silang reklamo ukol sa paghigpit ng PDEA dahil sinusuportahan nila ang kampanya ng gobyerno laban sa droga. Ang kahilingan lang nila ay bilisan ang pag-inspection ng kargamento nila at alisin na ang tara para sa pirma ng papeles nila. Masakit din umano kasi ito sa kanilang bulsa dahil hindi naka-reflect sa mga libro nila. Ano ba yan? Karamihan sa mga nagrereklamong negosyante ay sangkot sa Industrial industries tulad ng paggawa ng alcohol, sabon, shampoo at mga alak. May iba sa kanila na dumating na ang mga kargamentong binili nila sa abroad pero hindi kaagad ma-inspection ng PDEA dahil sa haba ng pila nila. Ang iba ay nakalinya pang ma-inspection sa Setyembre o Oktubre. Ika nga sa sobrang haba ng paghihintay nila, eh malulugi rin ang mga planta at iba pang negosyo, lalo na sa mga sinusuplayan nila. Ibig sabihin niyan, wala silang magagawa kapag manatiling ganito kabagal ang sistema ng PDEA at karamihan sa kanila ay nagbabalak magbawas ng trabahador para maibsan ang lugi nila. Imbes na magdagdag trabaho tulad ng ipinangako ni GMA, eh baligtad naman ang mangyayari sa Cebu. Kung itong panggigipit ng PDEA ay nangyayari sa Cebu, hindi nalalayo na sa iba pang rehiyon ng bansa natin ay may ganito ring raket na umiiral, di ba mga suki? Kaya dapat kumilos na si PDEA director Anselmo Avenido at paimbestigahan itong reklamo ng taga-Cebu para hindi na madawit pati opisina niya. Imbes na manghuhuli ng mga drug laboratory itong PDEA natin eh bulsa rin nila ang inuuna. Wala ring pagbabago. Pero dahil may bagong mandate na si GMA, tiyak tagpas ang mga ulo ng may kagagawan ng problemang ito. Iwas pusoy pa rin kaya si Avenido?</body>
<link>http://www.philstar.com/Article.aspx?articleId=251142&amp;publicationSubCategoryId=94</link>
</article>
<article>
<title>Papel maaaring gawing uling</title>
<author>BANTAY KAPWA Ni Cielito &amp;quot;Mahal&amp;quot; Del Mundo</author>
<date>
<month>May</month>
<day>23</day>
<year>2004</year>
</date>
<body>ALAM ba ninyo na makakagawa kayo ng uling mula sa papel? Kumuha ng diyaryo o anumang papel gaya ng telephone directory. Tabasin ito at ibabad sa tubig. Pigain at ibilad sa araw. Pag natuyo ang papel ay puwede nang sindihan at magagamit sa pagsasaing at pagluluto. Hindi lang gamit na sangkap sa pagluluto ang luya. Mabisa ring gamot sa mga namamalat. Ibinabanyos din ito sa katawan para matanggal ang lamig sa katawan. Kadalasan ay inihahalo ang luya sa langis na ipinagmamasahe at sa paghihilot lalo na ang mga nabalian. Ang nilagang luya ay mabisa rin sa mga babaing may problema sa pagre-regla. Hanggang sa ngayon ay marami na rin ang nagtatanong sa BANTAY KAPWA tungkol sa halamang gamot na serpentina. Mabisa ang serpentina sa mga may diabetes gayundin sa may respiratory problems at madalas sumakit ang sikmura. Para sa karagdagang kaalaman tungkol sa serpentina, tumawag sa 9122025 at may magpapaliwanag sa inyo tungkol sa herbal medicine na ito. Mabibili ito bilang kapsula sa mga botika at aprubado ng BFAD.</body>
<link>http://www.philstar.com/Article.aspx?articleId=251161&amp;publicationSubCategoryId=94</link>
</article>
<article>
<title>Editoryal - Bantayan ang mga tusong eskuwelahan</title>
<author></author>
<date>
<month>May</month>
<day>24</day>
<year>2004</year>
</date>
<body>PRESYO ng gasoline, diesel, at LPG ay muling tumaas at humirit na ang public transport na itaas na rin ang pamasahe. Aprub. Sa June 9 ay P5.50 na ang pamasahe sa dyipni. Kasunod ay ang mas matitindi, marami ang nasorpresa sa pagtataas ng mga pangunahing bilihin: Karne, asukal, mantika at iba pa. Eksaktung-eksakto ang pagtataas habang maraming magulang ang namumroblema kung saan kukunin ang pang-tuition para sa kanilang mga anak. At sakali mang makadelehensiya o makautang sa &amp;quot;5-6&amp;quot;, madidismaya lamang sapagkat kulang pa rin dahil nagtaas ng tuition ang school na pag-aaralan ng anak. Problema kung saan kukunin ang kakulangan. Hindi naman maaaring patigilin sa pag-aaral, sapagkat ang anak ang inaasahang hahango sa kahirapan. Tuwing magbubukas ang klase ay problemado ang mga magulang, lalo na sa mga nagpapaaral sa kolehiyo. Taun-taon ay maraming kolehiyo at unibersidad ang walang kaabug-abog na nagtataas ng tuition fees. At kakatwa namang walang magawa ang Commission on Higher Education (CHED) para mapigilan ang mga tusong eskuwelahan. Kahit na magbabala ang CHED na bawal magtaas ng tuition ang mga kolehiyo at unibersidad, marami pa rin ang sumusuway. Palihim at halos hindi nga namamalayan ng magulang na nabiktima na pala sila ng eskuwelahan sa kanilang pagtataas ng tuition. Hindi naman sila gaanong ma-monitor ng CHED kaya ang nagdurusa ay ang mga magulang na nagpapakamatay sa paghahanap ng pang-tuition. Marami ang kumakapit sa patalim para lamang tuluy-tuloy na mapag-aral ang kanilang mga anak. Ngayon ngay nakaamba na naman ang pagtataas ng tuition sa mga pribadong kolehiyo at unibersidad sa bansa. At hindi basta-basta ang laki ng porsiyento sa kanilang ginagawang pagtataas. Halos mapa-aray ang mga magulang dahil sa laki nang ginagawang pagtataas ng mga tusong pribadong eskuwelahan. Gustong pigain ang huling katas ng bulsa ng mga kawawang magulang. Sa pagkakataong ito, hindi na sana magwalang bahala ang pamahalaan sa ginagawa ng mga tusong eskuwelahan na pagtataas ng tuition. Atasan ang CHED na lubusang i-monitor ang mga private schools. Magkaroon muna ng kunsultasyon bago payagan ang eskuwelahan at takdaan ng porsiyento na hindi aaray ang mga magulang. At kung papayagan, tiyakin kung may kalidad ba ang edukasyon na kanilang ipagkakaloob sa mga estudyante. Maraming kolehiyo at unibersidad ang nagtataas ng tuition subalit mababa ang quality ng edukasyon. Walang matutuhan ang estudyante. Nasayang lang ang pera ng magulang na inutang sa nagpapa-&amp;quot;five-six&amp;quot; na Bombay. Bantayan ang mga tusong eskuwelahan na magtataas ng tuition.</body>
<link>http://www.philstar.com/Article.aspx?articleId=251259&amp;publicationSubCategoryId=94</link>
</article>
<article>
<title>P150-M demanda vs MERALCO</title>
<author>AKSYON NGAYON Al G. Pedroche</author>
<date>
<month>May</month>
<day>24</day>
<year>2004</year>
</date>
<body>TINGIN koy panggising ito sa MERALCO para tiyakin na ang mga pasilidad nilay well-maintained at hindi magbubunga ng perhuwisyo sa taumbayan. Nung isang linggo, isang hotel ang natupok sa Quiapo na nagbunga ng pagkataranta ng mga tenants doon. Buti na lang at walang casualties. Pero ang sinisisi sa pangyayari ay ang MERALCO. Dahil daw sa &amp;quot;kapabayaan&amp;quot; nito, isang transformer sa di kalayuan ang sumabog na dahilan ng pagkatupok ng naturang gusali. Ayon sa pamunuan ng City State Hotel Group, hihingi sila ng P150 milyong danyos sa MERALCO. Isang kaso ang inihahanda ng naturang kompanya at sa ngayoy hinihintay na lang ang kabuuang report ng Manila Fire Department. Sinikap kontakin ni Mr. Benjie Ramos, CEO ng City State ang Meralco para mabatid kung ano ang balak gawin ng naturang kompanya sa insidente pero nabigo siya. Ergo, nagpasya ang pangasiwaan ng City State na maghabla na lang. Ito talaga ang tamang hakbang para matigil na ang paulit-ulit na insidenteng ganito. Magugunita na nung isang taon, isang transformer din ng Meralco ang sumabog sa isang lugar sa Caloocan na ma-lapit sa eskuwelahan. Ilang bata ang tinamaan ng pagsabog at namatay. Hindi na dapat maulit ang ganitong insidente. Sa pagsisiyasat, lumilitaw na noong Mayo 14, dakong 3:00 ng hapon, ang transformer sa tapat ng City State Hotel ay sumabog at ang apoy na dulot nitoy mabilis na kumalat at tumupok sa hotel na nabanggit. At bakit sasabog ang transformer na ito kung walang kapabayaang nangyari porke ang naturang transformer ay kakakabit lamang noong Mayo 13 o isang araw nang maganap ang insidente? Ibig sabihin, kung hindi man bobo yung nagkabit, malamang mahinang klase ang inilagay na transformer kaya sumabog agad. Hindi maaaring sabihing itoy isang uri ng aksidente. Bilang isang public utility company, dapat umaksyon ang MERALCO para mabawasan, kundi man lubusang maiwasan ang ganitong mga insidente na nagsasapanganib sa buhay ng tao.</body>
<link>http://www.philstar.com/Article.aspx?articleId=251261&amp;publicationSubCategoryId=94</link>
</article>
<article>
<title>Terorismo gumugulo sa presyo ng langis</title>
<author>SAPOL Jarius Bondoc</author>
<date>
<month>May</month>
<day>24</day>
<year>2004</year>
</date>
<body>KAY daling iparatang na tinaas ang presyo ng langis bilang gantimpala ni President Arroyo sa pagsuporta ng oil companies sa eleksiyon niya. Pero katuwiran yon ng tamad na sumubaybay sa mga tunay na kaganapan. Sa totoo lang, Marso pay tumataas na ang presyo sa world market. Nung buwan na yon nagbawas ang OPEC (Organization of Petroleum Exporting Countries) ng produksiyon. Kasi kapag mababa ang supply, tataas ang presyo at lalaki ang kita nila. Nais ng Saudi Arabia, pinaka-malaking oil producer, na magdagdag muli ng produksiyon. Tataas din naman daw ang kita sa dami ng benta, lalo nat lumalakas ang konsumo ng America, Europe at China. Pero hindi ganun kadali magdagdag ng produksiyon. Pumapalag ang Nigeria at Venezuela dahil may rebolusyon sa kanila. Mas malala pa ang sitwasyon sa Iraq, pangalawa sa Saudi sa pinaka-malaking oil reserve. Inatake ang Basra sa may Persian Gulf kung saan naroon ang malalawak na oil fields sa timog. Ginugulo na rin ang maliliit na oil fields sa hilaga. Kaya sana ng Saudi Arabia na magtaas ng sariling produksiyon nang 2 milyong barrels per day. Pero hindi nito maharap dahil inaatake rin ito ng al-Qaeda. Abala ang Saudi sa seguridad. Kaya gusto nito na lahat ng OPEC members ang magdagdag-produksiyon para hindi manghina ang mga industriya sa America, Europe at China. Maraming negosyong Saudi sa mga lugar na yon. Inawat ni Arroyo ang pagtaas ng presyo ng diesel, unleaded at LPG nung Abril. Pero hindi na kaya ng oil firms i-absorb ang luging P2.60 per liter sa dating presyo. Ang Dubai crude, batayan ng refiners, ay pumalo sa $36.22 per barrel nung May 17, pinaka-mataas sa 13 taon. Pumalo ang MOPS (Means of Platts-Singapore), batayan ng oil importers, nang $50.65 per barrel sa unleaded nung May 17, at $47.20 sa diesel nung April 14. Ipit sa lahat ang mga tsuper at kunduktor ng jeepney at bus. Mabuti na lang gumawa ng paraan ang Malaca&amp;ntilde;ang para sa kanila.</body>
<link>http://www.philstar.com/Article.aspx?articleId=251273&amp;publicationSubCategoryId=94</link>
</article>
<article>
<title>Para sa 'yo 'to Administrator Arthur Yap</title>
<author>BAHALA SI TULFO Ben Tulfo</author>
<date>
<month>May</month>
<day>24</day>
<year>2004</year>
</date>
<body>NAKATANIM na sa isipan ng marami sa atin na kapag ang bigas ay mula sa National Food Authority (NFA) ito yong mga may amoy at pangit na uring bigas mula sa India at Thailand. Bahala na ang pamunuan ng NFA magpaliwanag kung anong &amp;quot;magic&amp;quot; ang kanilang ginagawa. Kalimitan ito yung mga bigas na nabibili sa mga palengke na inirereklamo ng mga nagbebentang retailers sa amin. Kung ano yong amoy ng bigas mula sa Thailand at India, yun din ang amoy na umaalingasaw sa loob ng NFA ni Administrator Arthur Yap. Patuloy na nagaganap araw-araw ang &amp;quot;pagnanakaw&amp;quot; ng mga sindikato sa rice diversion sa loob ng mga NFA warehouses ng CAMANAVA, Manila at South District. Tuluy-tuloy ang sabwatan ng mga taga-NFA at ng mga &amp;quot;middleman,&amp;quot; labas pasok sa mga NFA warehouses. Tuloy-tuloy din naman ang pagpipista ng mga &amp;quot;undercover&amp;quot; ng BITAG. Tsk..tsk..tsk. Kamakailan lang nagpa-presscon ang presidente ng Confederation of Grains Retailers Association of the Philippines Inc. (GRECON) si Danilo &amp;quot;Boy Garcia. Ewan bakit hindi lumabas sa media yong kanyang mga pinagsasabi. Tumawag pa siya sa aking cellphone para sabihin may &amp;quot;exclusive story&amp;quot; siyang ibibigay sa akin nung araw ding yon. Akala siguro ni Garcia ipinanganak lang ako kahapon. Nakasanayan nito yong media na &amp;quot;patay gutom&amp;quot; na kanilang pinaglalaruan. Ayon kay Garcia, hindi daw patas ang distribution ng mga &amp;quot;newly arrived rice&amp;quot; mula sa Vietnam ng NFA. Ito ngayon yun mga bigas na pinag-aagawan ng mga sindikatong retailers na miyembro ng GRECON ni Gracia. Umatungal lang daw itong si Garcia dahil napunta lahat kina Pia at Deo yong dalawang kamada na sumatotal 40,000 sacks. P30.00 daw bawat sako yong patong nitong manager ng Southern District NFA warehouse sa mga &amp;quot;newly arrived rice&amp;quot;. Tsk.. tsk.. tsk. Administrator Arthur Yap, simula ngayon gawin mong salamin ang kolum kong ito. Sa ganitong paraan hindi ka nalalagyan na ipot sa iyong bumbunan. Bantayan mo si Roberto Musngi kung hindi mo kaya, ipagpaubaya mo sa BITAG . Simula ngayon, ugaliin mong magbasa, makinig at manood sa mga ginagawa ko sa radyo, TV at sa diyaryong ito. Kung napakalma nyo si Garcia sa kanyang pagpupuputak, puwes saludo ako sa iyo. Pag-isipan niyo nang maigi ang problema. Hindi sa epekto ang solusyon, sa DAHILAN! Abangan.. * * * Bitag hotline numbers, para sa mga naabuso, naaapi, at biktima ng panloloko o anumang uring katiwa- lian, i-text (0918) 9346417, (0919) 5684470, o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=251274&amp;publicationSubCategoryId=94</link>
</article>
<article>
<title>&amp;quot;People Power na naman ba...?&amp;quot;</title>
<author>CALVENTO FILES NI Tony Calvento</author>
<date>
<month>May</month>
<day>24</day>
<year>2004</year>
</date>
<body>Sa mga developments na nangyayari sa ating bansa, mukhang merong kumukulong kaguluhan dahil sa mga protesta ng ibang kandidato sa nakaraang eleksyon. Merong lumabas na balita na si fernando poe, jr., Ay iprinoklama ang kanyang sarili na nanalo sa presidential elections nung nasa mindanao siya. Nagbanta naman ang administrasyon na ang ganitong uri ng pahayag ay maaring maghantong sa paghahain ng kasong sedition, o inciting to sedition at ito daw ay umpisa ng mga kilos protesta na ang layunin ay mag-destabilize ng ating bayan. Tinawag pa ng malaca&amp;Ntilde;ang ang mga kalaban ni presidente gloria macapagal-arroyo na &amp;quot;agents of anarchy.&amp;quot; Marahas na inakusahan ng kilusan ng nagkakaisang pilipino ang abs-cbn, channel 2 ng pagkiling kay pgma sa kanilang ginawang exit polls, hindi lamang ng &amp;quot;trending&amp;quot; para ipakita nila na nananalo si pgma, kundi pati na rin ng &amp;quot;selective reporting&amp;quot; kung saan lumalamang si pgma kay fpj. Ipinaliwanag ni Francisco &amp;quot;Kit&amp;quot; Tatad kung paano ginawa daw ang ganitong &amp;quot;selective reporting&amp;quot; ng ABS-CBN. Maganda rin sigurong madinig ang panig ng ABS-CBN. Sa kanilang mga plugs sa &amp;quot;Halalan 2004,&amp;quot; o sa kanilang News Team na sila ay Sandigan ng Katotohanan. Maasahan. Subalit ngayon, sila ay inaakusahan, pinagdududahan at ginawa daw kasangkapan ng administrasyon upang linlangin ang taong bayan. Mabigat ito para sa &amp;quot;credibility&amp;quot; ng ABS-CBN, Channel 2 at pati na rin ng kanilang News Channel ang ANC. Ano sa palagay mo, Atty. Dong Puno? Sa ganang akin, mga kaibigan, isa lamang ang nais ko. Hindi lamang para sa akin o sa aking mga anak kundi para sa buong bayan, &amp;quot;Ang huminahon muna tayo. Huwag tayong maging marahas at pabigla-bigla na sa bandang huli, ang resulta nito ay lalong kahirapan para sa ating bayan at sa mga mamamayan.&amp;quot; Tama si Senate President Franklin Drilon. Nakasaad sa ating Constituiton &amp;quot;that only Congress can proclaim the winners of a Presidential or National Election.&amp;quot; Ang problema kasi dito, hindi pa nag-uumpisa ang bilangan ng mga balota sa Senado, ang dami ng angas, reklamo, protesta at pagbabanta sa mga ibat ibang kampo. Bakit hindi antayin ang bilang ng Senado at itoy bantayan ng mabuti upang mapangalagaan ang tunay na resulta ng halalan. Kung si Presidente Gloria Macapagal-Arroyo nga ang nanalo o si FPJ. Kung si Ping Lacson o si Eddie Villanueva. Dito mo naman makikita ang pagkamaginoo ni dating Secretary ng Department of Education na si Raul Roco kung saan maluwag niyang tinanggap ang kanyang pagkatalo. Nagconcede siya agad. Inamin ng dating DepEd Secretary at dating senador na tinawagan na niya si Pangulong Gloria Macapagal-Arroyo at binati ito ng &amp;quot;congratulations&amp;quot;. Na siyempre namay ikinatuwa ng Pangulo. Pero, tekasumisigaw na naman ang oposisyon, partikular ang KNP. Tama lang daw siguro na mag-concede si Roco dahil ayon sa kanila ay ito (si Roco) ang nangungulelat sa bilangan. Pero ang hindi nila matanggap ay kung bakit kay GMA ! Hindi pa naman daw tapos ang bilangan. Naakusahan tuloy itong si Roco na pakawala &amp;quot;diumano&amp;quot; ng Malakanyang! Isa pang mabilis na tumanggap ng kanyang pagkatalo ay si incumbent Mayor ng Para&amp;ntilde;aque na si Joey Marquez. Nag-concede si Marquez sa kalabang si Rep. Roilo Golez. Likas na ba sa mga Pilipino ang pagiging &amp;quot;pikon&amp;quot;? Ang hindi marunong tumanggap ng pagkatalo? Baka naman ayaw lang silang dinaraya at iniisahan. Alin ba rito mga mambabasa ng &amp;quot;CALVENTO FILES.&amp;quot; Hindi kaya masyadong maaga para magkilos protesta? Mag People Power? Magplano ng isang unification march upang ireklamo ang pandaraya sa nakaraang eleksyon? Ayon kay Senator Aquilino &amp;quot;Nene&amp;quot; Pimentel, si PGMA daw, &amp;quot;is making people believe that she has won the elections.&amp;quot; Ang kampo ni PGMA ay nagbabala kay FPJ sa kanyang pagdeklara na siya ang nanalo nung nakaraang election subalit hindi bwelta naman ng KNP, &amp;quot;hindi bat ito ang ginawa ni PGMA ng hilingin niya ang resignation ng kanyang mga Cabinet members par sa isang malawakang pagsasa-ayos ng bagong Cabinet members.&amp;quot; Si PGMA daw ang nauna na magproklama ng kanyang sarili. May punto rin di po ba? Bakit ka hihingi ng resignation ng lahat ng iyong Cabinet members upang mag-reshuffle o mag-reorganize kung hindi mo &amp;quot;ina-assume na ikaw nga ang nanalo sa election?&amp;quot; Ano ang opinion nyo. Hindi exit polls po ito, ha! PARA SA ANUMANG COMMENTS AT REACTIONS I-TEXT SA 09179904918 MAAARI DING TUMAWAG SA 7788442.</body>
<link>http://www.philstar.com/Article.aspx?articleId=251283&amp;publicationSubCategoryId=94</link>
</article>
<article>
<title>Editoryal - Huwag paupuin ang di-nakapag-drug test</title>
<author></author>
<date>
<month>May</month>
<day>25</day>
<year>2004</year>
</date>
<body>MAKAPANGYARI kaya ang Commission on Elections (Comelec) sa mga kandidatong nanalo na hindi muna dumaan sa drug test? Duda kami. Maraming kandidato mula sa pagka-senador, kongresista, governor, mayor, vice mayor, at konsehal ang hindi dumaan sa drug testing na isang requirement para sa mga tatakbo. At nakapagtataka kung bakit sila nakatakbo. Hindi nagawang harangin ng Comelec. Sa mga tumakbo sa pagkasenador, 10 ang hindi nagpa-drug test. Isa sa mga ito si Sen. Aquilino Pimentel Jr. Tumanggi siyang magpa-drug test. Ayon kay Pimentel karapatan niyang tumanggi na sumailalim sa drug test. Sa tally ng Comelec, nasa ikatlong puwesto si Pimentel sa mga nananalong senador. Kung noong tatakbo pa lamang ay hindi nagawang pigilan ng Comelec ang mga kandidato, ngayon pa kaya na nanalo na sila. Maraming nangyaring kapalpakan sa Comelec bago pa magsimula ang May 10 election, pumalpak ang computerization project, pinayagang makapag-file ng candidacy ang isang nuisance candidate at nang sumapit ang election, marami ang hindi makita ang kanilang pangalan sa listahan. Marami ang hindi nakaboto. Ngayon ngay magiging panibagong problema nila kung paano pipiliting dumaan sa drug test ang mga nanalong kandidato. Isang malaking pagkakamali ang hindi nila pag-iimposed ng batas na ito noon pa lamang nagpa-file ng kandidatura ang mga kandidato. Isa sa mga tumatangging dumaan sa drug test ay si Davao City Mayor Rodrigo Duterte. Katulad ni Pimentel karapatan daw niya ang huwag sumailalim sa drug testing. Sabi naman ni Comelec chairman Benjamin Abalos na hindi nila pipilitin si Duterte kung ayaw nito. Basta ang sinisiguro ni Abalos, hindi makauupo ang kandidatong hindi dumaan sa drug test. Ayon kay Abalos, bago okupahin ng nanalong kandidato ang puwesto, kailangang magpa-drug test muna siya. Ito ang requirement at dapat sundin. Hindi raw Comelec ang nagtakda nito kundi ang Kongreso. Natitiyak namin na magkakaroon ng problema rito. At sa dakong huli, wala ring mangyayari sa babala ng Comelec. Makauupo rin ang mga kandidato kahit na hindi dumaan sa drug test. Ang nakatatakot ay kung ang makaupo ay isang drug addict na pinuno. Paano nakatitiyak ang taumbayan na ang naihalal nila ay walang bahid ng droga sa katawan? Ngayon ay hindi nakasisiguro sapagkat ang illegal drugs ay talamak na. Pati mayor ay nagtutulak din ng droga kagaya ni Panukulan, Quezon Mayor Ronnie Mitra na natiklo dalawang taon na ang nakararaan na gamit ang ambulansiya. Sana naman ay mailapat ng Comelec ang batas sa pagkakataong ito.</body>
<link>http://www.philstar.com/Article.aspx?articleId=251369&amp;publicationSubCategoryId=94</link>
</article>
<article>
<title>Taas-pasahe dapat sa tsuper,kunduktor</title>
<author>SAPOL Ni Jarius Bondoc</author>
<date>
<month>May</month>
<day>25</day>
<year>2004</year>
</date>
<body>MABISANG taga-pamagitan si DOTC Sec. Larry Mendoza sa mga tsuper at kay President GMA. Batid niya ang sinasaloob ng bawat panig. Dating nag-jeepney driver si Larry nung tenyente pa ng pulis. Bilang cabinet member, alam niyang tinitimbang ni GMA ang ikabubuti ng nakararami. Ikinuwento ni Mendoza kay GMA nung Martes ang buhay-tsuper. Tatlot-kalahating taon nang tumataas ang presyo ng gasolina, ika niya, pero hindi tumataas ang pasahe. Kung dati-ratiy kumikita ang tsuper ng P300-P350 kada 12-oras na pasada, ngayoy P120-P150 na lang. Sa hirap ng buhay, maraming tsuper ang sinasabihan ang misis na abangan sila sa kanto bandang alas-11 para abutan ng P50 pambili ng pananghalian ng pamilya, tapos pasada muli hanggang gabi. Kung magkarga ng diesel, paisa-isang litro na lang, para makatipid. Boundary system ang jeepney, patuloy ni Larry. Hawak ng operator ang prankisang galing sa LTFRB, pero sa tsuper pinabibiyahe ang jeep. Sagot ng driver ang gasolina, langis at spare parts sa minor repairs. Inalis ng Malaca&amp;ntilde;ang nung 2002 ang import tax sa jeepney parts para bumaba ang presyo, pero operators ang nakinabang. Halos 35% pa rin ng pasahe ay napupunta sa diesel at langis. Hindi nalalayo ang buhay-tsuper at kunduktor ng bus, na kumukumisyon lang sa ticket sales. Kaya, konklusyon ni Larry kay GMA, dapat itaas na ng LTFRB ang pasahe. Ang hinihingi ng mga tsuper, dagdagan ang minimum fare nang P1.50 sa first 5 km, at 20&amp;Acirc;&amp;cent; kada sunod na km. Pero mas malaki ang balak ibigay ng LTFRB: P1.50 sa first 4 km (P2 sa bus), at P1 kada sunod na km. Sa gayong paraan, kikita nang mas malaki ang mga tsuper at kunduktor, at mabubuhay sila nang matiwasay. &amp;quot;Handa na ba ang order ng LTFRB?&amp;quot; tanong ni GMA. Tumango si Larry. &amp;quot;Kung gayon,&amp;quot; utos ni GMA, &amp;quot;awatin mo agad ang paglabas nito.&amp;quot; Nalungkot si Larry at inisip na hindi nakumbinsi si GMA. Pero napawi ito agad nang idagdag ni GMA: &amp;quot;Awatin mo para maisingit ang kolatilya na lahat ng dagdag-pasahe ay para sa tsuper at kunduktor, di sa operator.&amp;quot;</body>
<link>http://www.philstar.com/Article.aspx?articleId=251373&amp;publicationSubCategoryId=94</link>
</article>
<article>
<title>Sagot sa reaksiyon ni G. James Delgado</title>
<author>HALA BIRA Ni Danny Macabuhay</author>
<date>
<month>May</month>
<day>25</day>
<year>2004</year>
</date>
<body>NAIS kong bigyan ng halaga ang naging reaksyon ni G. James Delgado na ipinadala niya sa aming Dear Editor section na may kinalaman sa isinulat ko dito sa column na ito noong Mayo 18, 2004 hinggil kay Bro. Eddie Villanueva. Salamat naman at mayroon akong pagkakataon ngayon na masagot ang mga reaksyon na katulad ng kay G. Delgado sapagkat malimit na napakaraming mahahalagang paksa ang mas dapat kong bigyan ng pansin upang talakayin sa limitadong espasyo ng aking column. Magpahanggang ngayon ay isa pa rin akong ordinar-yong tao na nakikihalobilo sa lahat ng uri ng tao kung kayat saklaw rin ako ng takbo ng kanilang pag-iisip at damdam ko ang tibok ng kanilang puso. Kaya, G. Delgado, hindi ako masasabing perpektong tao kahit na ilang dekada na akong mamamahayag at malamang na higit na malaki ang agwat ng aking edad kaysa sa yo. G. Delgado, alam kong hindi naman kaila sayo na talaga namang walang perpektong tao, di ba? Hindi naman talagang literal ang gusto kong sabihin ng kanto boy at nagmura at nagbanta si Bro. Eddie. Hindi ko sinabi na nagtungayaw at nagbukang-bibig ng masasamang salita si Bro. Eddie. Siguro nga ay hindi ako sanay at nanibago lang ako kay Bro. Eddie na makita ko sa TV at sa ibat ibang pagkakataon na sa pagkakaunawa ko ay nanggagalaiti sa galit sapagkat pinagdidiinan niyang nadadaya siya sa bilangan at parang nagbabanta na sinabi niya na baka hindi niya mapipigilan kung mag-aklas ang kanyang mga tagasunod at magsagawa ng bagong People Power. Pasensiya na kung iba sa yo o talagang mali ang pagkakaintindi ko sa mga nasabing mga pahayag ni Bro. Eddie. Nais kong ipahiwatig na hindi pa rin nagbabago ang paghanga ko kay Bro. Eddie Villanueva. Hindi ko personal na kakilala at hindi ako miyembro ng komunidad ni Bro. Eddie subalit hanga pa rin ako sa kanyang paninindigan at paniniwala. Naniniwala ako na malaki ang nagagawa niya sa ikabubuti ng ating bayan sa pamamagitan ng paghahasik ng salita ng Diyos at sa pagtulong sa mga naliligaw ng landas. Malay natin, baka hindi sa pamamagitan ng maruming pulitika tunay na makakatulong si Bro. Eddie sa ating bayan kundi sa isang misyon na inilalaan sa kanya ng ating Maykapal. G. Delgado, marahil ay magpapatuloy pa rin akong magiging sala sa init at sala sa lamig kung gusto kong maging tunay na mamamahayag. Bilang komentarista o taga-bigay ng opinyon, hindi maaaring pare-pareho na lamang ang pananaw kahit na may nagaganap na pagbabago. May pagkakataon na mag-iiba ka ng pagpuna depende sa sitwasyon o sa pagbabago ng pangyayari. May panahon na pro ka o con ka kahit na salungat sa opinyon ng iba. Peace be with you, G. James Delgado.</body>
<link>http://www.philstar.com/Article.aspx?articleId=251383&amp;publicationSubCategoryId=94</link>
</article>
<article>
<title>Jueteng tuloy,everybody happy !</title>
<author>ORA MISMO Ni Butch M. Quejada</author>
<date>
<month>May</month>
<day>25</day>
<year>2004</year>
</date>
<body>DALAWA ang grupo ng mga reporters na kumokober sa Ninoy Aquino International Airport ang lehitimong NAIA Press Corps Inc., at ang Airport Press Club. Para sa kaalaman ng lahat nating mambabasa si Conrado Ching, dating reporter ng Peoples Tonight ay hindi miyembro ng NAIA Press Corps. Inc. Kambiyo isyu, hindi pa nasasaling ang jueteng operation sa buong Region 5. Tapos na ang eleksiyon pero namamayagpag pa rin ang dayaan bolahan sa Bicol. Hanggang Hunyo 30 pa daw ang jueteng sa Kabikulan dahil ang intelihensiya ay hanggang sa nasabing araw. Binabati si Fernando Gonzales at asawa nito, ang bagong gobernador ng Albay at mayor ng Ligao City, keep up the good work! Kaya sa palagay ng mga kuwago ng ORA MISMO, matitigil na ang kalokohan sa nasabing lugar. Marami ring bagong mga pulitiko ang nanalo kaya mahihirapan silang suhulan ang mga ito dahil ang ilan sa gambling lords ay nakalaban nila sa pulitika. Hindi kayang pigilan ang dayaan bolahan sa Bicol malaki kasi ang investment ng mga gambling lords sa mga bugok na pulitiko at maging sa mga rakpadudels. May P5 million ang kabuuang kubransa araw-araw sa buong Region 5, PNP bossing Jun Ebdane, Sir! Minomonitor ng mga kuwago ng ORA MISMO ang kaganapan ng dayaan bolahan sa Bicol ang grupo kasi nina Art Kabigtak, Tony Ongoy, ang drug lord sa Region 3 ay sasaltikin natin sa susunod na kabanata. Matindi pala ang illegal diyan sa Region 5, anang kuwagong haliparot. Walang tigil ang dayaan bolahan dito, sagot ng kuwagong SPO-10 sa Crame. Matitigil kaya ang dayaan bolahan diyan? Kumporme sa mga official ng gobyerno. Bakit naman? tanong ng kuwagong Kotong cop. Eh, kung tumanggap din sila? Diyan wala tayong magagawa, kamote.</body>
<link>http://www.philstar.com/Article.aspx?articleId=251387&amp;publicationSubCategoryId=94</link>
</article>
<article>
<title>EDITORYAL - Ba't ngayon lang nagising ang DSWD ?</title>
<author></author>
<date>
<month>May</month>
<day>26</day>
<year>2004</year>
</date>
<body>NAGING kontrobersiya ang advertisement na &amp;quot;Nakatikim ka na ba ng kinse a&amp;ntilde;os?&amp;quot; Niyugyog ng party list na Gabriela at pati mga kandidato ay nakialam na. Inuga ang mga billboards at kailan ay bumagsak na. Nawala na ang kontrobersiyal ad na may &amp;quot;dobleng kahulugan&amp;quot;. Nagpapahiwatig ng sex. Pero nakapagtataka na nauna pa ang Gabriela at si Senator-elect Alfredo Lim na yugyugin ang kompanya ng alak na iniaanunsiyo kaysa Deparment of Social Welfare and Development. Pero kung nakatulog sila sa kinse a&amp;ntilde;os, tila nagising na ngayon sa mga nakaaalarmang palabas sa tv ng mga kababaihang nagsasayaw na ang suot lamang ay kapiranggot. Nakapangangamba sapagkat sa mga pantanghaling palabas pa ito napapanood. Nagbabala si DSWD Sec. Corazon Soliman sa mga panooring nagpapalabas ng mga nagsasayaw na kababaihang kapiranggot lamang ang nakatabing sa kaselanan na ilipat ito sa panggabi para hindi mapanood ng kabataan. Mapanganib ani Soliman ang idudulot kapag napanood ang pagsasayaw na may &amp;quot;sexual movement&amp;quot;. Sabi pa ni Soliman, masyado ang kanyang pag-aalala o pagkabahala sa mga ganitong napapanood sapagkat ang nais niya ay magkaroon ng henerasyon ng bagong kabataan na iginagalang ang kanilang katawan. Bakit ngayon lang nagising ang DSWD? Ilang beses na naming tinawag ang pansin ng DSWD tungkol sa mga panoorin na kadalasang tanghali pa ipinalalabas at napapanood ng mga kabataan. Lalo pa ngang umaalagwa ang mga panooring pagsasayaw ng mga kababaihan tuwing bakasyon kung saan ang mga kabataan ay nasa bahay. Kaya nakikita nila nang buung-buo ang pagsasayaw at wala nang pinangingilagan. Ngayon ngay pati kalalakihan ay nagsasayaw na rin at nakahantad ang mga &amp;quot;nakabukol&amp;quot; sa kanilang harapan. Maganda ang layunin ng DSWD subalit ang nakapagtatakay bakit ngayon lang sila namulat gayong matagal nang nasa ere ang mga basurang panoorin. Hinihintay munang makulta ang isipan ng mga kabataan bago tuluyang kumilos. Sana ang pagbabanta na ito ng DSWD ay hindi pakitang-tao lamang at makakita kami ng agarang resulta. Gaya ng kanyang sinabi naniniwala rin kami na gagayahin ng mga kabataan kung ano ang nakikita nila sa telebisyon. Kailangan ang paghihigpit sa puntong ito. Bawasan ang mga panooring halos itinitinda na ang mga &amp;quot;bibingka at suman&amp;quot; ng mga babae at lalaking dancers.</body>
<link>http://www.philstar.com/Article.aspx?articleId=251486&amp;publicationSubCategoryId=94</link>
</article>
<article>
<title>&amp;quot;Baha na naman...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>26</day>
<year>2004</year>
</date>
<body>Panahon na naman ng tag-ulan. At ano pa nga ba ang inaasahan natin, kahit maasar ka, ang kabuntot nito ay baha. Wala na nga kayang paraan para naman mabawasan kung hindi man tuluyang matanggal ang problema natin sa buwisit na baha ? Hindi pa naman gaanong natatagalan nang marinig natin mula kay Chairman Bayani &amp;quot;BF&amp;quot; Fernando ng Metro Manila Development Authority (MMDA) na sosolusyunan ang malaking problemang ito sa buong Kamaynilaan (kahit na nga hindi lamang ang Kamaynilaan ang dumaranas ng ganitong problema kundi pati ang mga karatig lalawigan gaya ng Bulacan.) Nasaan na kaya ang mga sinabing ito ni Bayani Fernando at hanggang ngayon, kinakabahan ang lahat sa atin sa tuwing papatak ang ulan? Nakatitiyak kang grabeng kunsumisyon na naman ang aabutin natin sa pagsagupa sa mga binabahang kalye. BAYANI FERNANDO, mag-ingat ka baka sa liit mong yan, malunod ka sa baha. Ang madalas kasi nating marinig tungkol kay Chairman Fernando ay ang mga nanggagalaiti na mga street vendors na nawawalan ng puhunan sa tuwing aatake itong tropa ng MMDA. Madalas din nating marinig ang tungkol sa mga &amp;quot;ABUSADONG ENFORCERS&amp;quot; nitong si BF at sang-ayon ang marami. Totoo yata ang naisulat ni kaibigang Mon Tulfo, na kinukunsinti ni Chairman ang mga ginagawa ng mga walanghiyang ito dahil sa hindi niya pag-aksyon sa mga reklamo laban sa kanila. Kung hindi ba naman ay makakarinig pa tayo ng mga reklamo sa ginagawa nilang mga pang-aabuso? Bakit kaya hindi nila pagtuunan ng higit na pansin ito ngang matagal na nating problema sa baha. Kulang pa ba ang ilang taon na pagpapatakbo ni Fernando sa MMDA at hanggang ngayon ay lalo pa yatang lumalala ang problema natin. Paano naman, santambak na basura ang mga nasa esterot kanal. At para yatang itong mga local governments eh parehas din ng MMDA na inutil pagdating sa paghahanap ng solusyon dito sa problema ng pagbaha. Ilang taon na bang naumpisahan yang ipinagmamalaking megadike na magsasalba daw sa mga mabababang bahagi ng Kamaynilaan partikular sa KAMANAVA area? Inamag na yata ang proyektong yan! Pinasukan na naman kasi ng mga abusadong pulitiko na wala yatang alam gawin kundi ang higupin ang laman ng kaban ng bayan! Kaya sa halip na maging solusyon para sa ikabubuti ng kalagayan ng ating mga kababayan ay pinanggalingan pa ng corruption. Kaya nga kahit gaano kaganda ang proyekto kung hahaluan ng kawalanghiyaan ng mga public officials ay balewala rin talaga. Napakaraming mga ordinansa ng mga municipality at cities na ewan nga natin kung bakit gawa nang gawa sila ng batas pero hindi naman kayang ipatupad. Gaya ng mga anti-littering laws na may kaakibat &amp;quot;kuno&amp;quot; na multa at pagkakulong pag sinuway, pero wala namang hinuhuli na lumalabag! Kung maipatutupad lang sana nang maayos ang batas na tulad nito, kahit papaano ay nabawasan ang problema natin sa baha. Ginagago nga tayo ng mga pulitikong ito! Kapansin-pansin, dahil na rin sa mga text messages ng marami nating mambabasa na noong bago mag-eleksyon ay ang sipag ng mga kolektor na basura. Nagkalat ang mga street sweepers, kanino bang pangalan ang nakalagay sa tshirt nila? Natapos lang ang halalan eh gabundok na namang mga basura ang nagkalat sa maraming sulok-sulok, at para nga yatang pinabayaan na. Kung iisipin naman ay itong mga pulitikong ito ang pinakamaraming nagawang basura dahil sa mga posters at kung ano-ano pang mga paraphernalias noong nagdaang kampanya at halalan. Dahil nga kaya tapos na ang eleksyon at hindi na kailangan ng mga buwisit na pulitikong ito ang ating boto? Yang mga basurang yan na hindi nahakot agad at nagkalat kung saan-saan hanggang sa mapunta sa mga estero at kanal pati na rin sa mga ilog. Ito ang siyang dahilan ng grabeng pagbaha. Isipin nyo na lang kung gaano na namang kabuwisitan ang dala nitong darating na panahon ng tagbaha. Dalawang &amp;quot;seasons&amp;quot; meron ang ating bayan. Ang TAG-INIT at ang TAGBAHA! Yung mga kababayan natin na aabutin ng malakas na pag-ulan na ilang minuto lang at magdudulot na pagbahang minsan ay umaabot pa ng lampas-tao sa ilang lugar, magtitiis na magpalipas ng gabi sa mga pinapasukan dahil hindi na makakauwi bunga ng sobrang taas ng tubig. Ngayon pa naman na magpapasukan na naman. Kawawa ang mga bata. Ang ating mga anak na lulusong sa maduming tubig baha na ang dala ay ilang milyong mikrobyo. Hindi kaya magandang pag-isipan ng mga bagong miembro ng Kongreso kung mas praktikal ba na ilipat ang pagbubukas ng klase sa susunod na taon sa September? PARA SA ANUMANG COMMENTS AT REACTIONS, I-TEXT SA 09179904918. MAAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=251511&amp;publicationSubCategoryId=94</link>
</article>
<article>
<title>Editoryal - Itigil ang debate at magtrabaho na lang</title>
<author></author>
<date>
<month>May</month>
<day>27</day>
<year>2004</year>
</date>
<body>NASAYANG ang araw ng mga mambabatas noong Martes dahil sa pagtatalo. At kung patuloy pa silang magdedebate, baka hindi pa masimulan ang canvassing na nakatakda ngayong araw na ito. Ang Congress lamang ang may karapatang magproklama kung sino ang nanalo sa pagka-presidente at bise presidente. Kung hindi titigil sa pagngakngak ang mga mambabatas baka wala pang presidente sa June 30, petsa na dapat manumpa ang bagong presidente ng bansa. Bawat kampo ng administration at oposisyon ay nagki-claim na ang kanilang manok ang nanalo. Sabi ng kampo ni Mrs. Arroyo, ito ang panalo at sabi naman ng kampo ni FPJ, ito ang panalo. Maraming lumalabas na balita. At ang matindi, pati ang Commission on Elections (Comelec) ay nagbibigay na rin ng opinyon kung sino ang nanalo, na hindi naman nararapat. Isang opisyal ng Comelec na ayaw nang magpakilala ang nagsabing may 900,000 boto ang lamang ni President Arroyo kay action king Fernando Poe Jr. Nahaharap sa impeachment si Comelec chairman Benjamin Abalos tungkol sa makontrobersiyang paghahayag na ito. Nakikita ang pagtatalo at ang matitinding balitaktakan sa canvassing. At kung hindi nga magkakasundo ang mga mambabatas, malalagay sa alanganin ang pagbibilang ng mga boto. Ang ganitong senaryo ay hindi maganda sa bansa. Ang pagka-atrasado sa pagdedeklara ng bagong presidente ay hindi maganda sa paningin ng mga investors. Maaaring mag-urong-sulong sila sa paglalagak ng pera sa bansa. Nakabalot ang tensiyon. Walang katiwasayan at nayayanig ng mga protesta. Nang dalhin ang mga certificate of canvass noong Martes sa Kongreso ay kinailangan pang eskortan ng armored personnel carrier (APC) at sangkaterbang sundalo para maseguro ang kaligtasan nito. Nagkaroon naman ng rally sa Batasang Pambansa at nagkaroon ng kaguluhan dahil sa pagdagsa ng mga supporters nina President Arroyo at action king Fernando Poe Jr. Nararapat nang maging mabilis ang pagdaraos ng canvass. Hindi na nararapat pa ang pagtatalu-talo. Bukod sa mabilis na pagka-canvass, narararapat din namang may kredibilidad ito. Huwag nang panaigin ng mga mambabatas ang walang kuwentang pagtatalo o pagbabangayan. Barahin na ang mambabatas na wala namang layunin kundi patagalin lamang ang pagdaraos ng canvassing. Ang pagtatalo sa ganitong pagkakataon ay hindi dapat makapanaig. Maraming beses nang nabigo ang taumbayan sa mga mambabatas at sana namay hindi na ito gawin sa pagkakataong ito. Gawin ng mga mambabatas ang tama lamang nang maiwasan ang kaguluhan. Trabaho at hindi pagtatalo ang kailangan para maiproklama ang bagong pinuno.</body>
<link>http://www.philstar.com/Article.aspx?articleId=251597&amp;publicationSubCategoryId=94</link>
</article>
<article>
<title>NAIA Terminal 3, dalawang taon pa !</title>
<author>ORA MISMO Ni Butch M. Quejada</author>
<date>
<month>May</month>
<day>27</day>
<year>2004</year>
</date>
<body>MALABO pang buksan ang NAIA Terminal 3 sa loob ng Villamor Air Base kasi may dalawang kaso pa pala ito sa international court. Sa US of A at Singapore court ang usapin tungkol sa Terminal 3. Mabigat ang bakbakan kaya hindi biro. Napakalaking tulong sa mga paalis at parating na pasahero ang Terminal 3 kung sakaling mabubuksan ito sa lalong madaling panahon. Napakaganda kasi ng airport at napakabango kumpara sa luma. Gusto sana ni MIAA General Manager Ed Manda, na mabuksan ang Terminal 3 pero ang kaso ay nasa international arbitration pa pala. Kung mananalo ang gobyerno sa bakbakan, iyan ang tutunugan ng mga kuwago ng ORA MISMO. Hi-tech ang Terminal 3, saksakan ng laki, hindi biro ang mga facilities na ikinabit sa loob ng modernong paliparan. May malaking groceries pa yata ang loob na puwedeng mamili ang mga Noyping gustong sumokpa sa airport. Hindi rin biro ang mga restaurant na ilalagay sa loob. Sandamakmak ito. Kaya naman inaasahan ng mga kuwago ng ORA MISMO na kikita nang malaki ang MIAA management oras na mag-operate ang Terminal 3. Salamat sa utak ni Manda, pang-gobyerno talaga ang iniisip nito. Tiyak mas matindi ang seguridad na ipatutupad sa Terminal 3 sa oras na mabuksan. Sigurado ang mga kuwago ng ORA MISMO na hindi makakalusot ang anumang uri ng teroristang gustong maghasik ng kaguluhan sa Pinas. Lalot andiyan ang grupo ni PNP-ASG bossing Andy Caro III at retired General Angel Atutubo, Assistant General Manager for Security and Emergency Services. Patay din ang mga operasyon ng mga drug lords, human smuggling syndicate, echetera, dahil hindi puwedeng biruin ang monitoring systems na ipupuwesto sa paliparan. Siguradong masisiyahan ang lahat ng tao sa loob ng Terminal 3, bukod sa bago, napakalamig ng airport at napakabango. &amp;quot;Bakit ba may kaso ang Terminal 3 sa ibang bansa?&amp;quot; tanong ng kuwagong lespung malatuba. &amp;quot;Nagsampa kasi ang Fraport at PIATCO sa international arbitration court versus government,&amp;quot; sagot ng kuwagong SPO-10 sa Crame. &amp;quot;Kung ganoon, matagal pa itong mabubuksan?&amp;quot; tanong ng kuwagong Kotong cop. &amp;quot;Siyempre, may kaso pa!&amp;quot; sagot ng kuwagong maninisid ng tahong. &amp;quot;Ano sa palagay mo, mananalo kaya tayo sa kaso?&amp;quot; &amp;quot;Sa ngayon hindi ako mapalagay!&amp;quot;</body>
<link>http://www.philstar.com/Article.aspx?articleId=251614&amp;publicationSubCategoryId=94</link>
</article>
<article>
<title>EDITORYAL - Pinay DHs sa Lebanon masyadong kinakawawa</title>
<author></author>
<date>
<month>May</month>
<day>28</day>
<year>2004</year>
</date>
<body>PAYO sa mga Pilipinang gustong magtrabaho sa abroad, huwag sa Lebanon. O kung may aplikasyon na sa bansang ito para roon magtrabaho, tanungin muna ng 10 ulit kung tutuloy ba kayo? Huwag kalimutang tanungin ang sarili ng 10 ulit. Baka matulad kayo sa tatlong Pinay domestic helper na sunud-sunod na namatay sa nasabing bansa. Ang dahilan nang pagkamatay ng tatlong kaawa-awang DH ay ang pagkabali ng mga buto dahil nahulog sa bahay. Tumatakas ang tatlong DH sa kanilang among malupit sa kanila. At sa kabila nang malagim na kinasapitan ng tatlong DH wala namang magawa para sa kanila ang Philippine Embassy doon at pati na rin ang mga labor official doon. Habang tumatakas sa kalupitan ng kanilang amo, ang mga embassy at labor officials doon ay prenteng-prente sa kanilang malamig na opisina at dinadama ang sarap ng buhay. Grrr! Mga Pinay, mag-isip kung sa Lebanon kayo pupunta. Bukod sa malulupit ang amo, walang silbi ang mga pinunong pinasusuweldo ng taumbayan doon. Ang ipinangsusuweldo sa kanila ay galing sa pinagpawisan ng mga &amp;quot;bagong bayani&amp;quot; at mga kawawang manggagawa na kinakawawa. Huwag sa Lebanon, mga Pinay sapagkat kawawa lang. Sunud-sunod ang pagkamatay ng mga domestic helper na nakilalang sina Susan Montenegro, Catherine Bautista at isang hindi na inihayag ang pangalan sa pakiusap ng mga magulang nito. Si Montenegro ay namatay noong February 24, 2004 nang mahulog sa bintana ng bahay ng kanyang malupit na amo. Nagkabali-bali ang mga buto. Si Bautista ay namatay naman noong May 3 na nahulog din sa bahay ng kanyang malupit na amo makaraang magtangkang tumakas. Ang ikatlong biktima ay namatay naman nitong nakaraang May 16 lamang. Nahulog din at nabali ang mga buto dahil sa tangkang pagtakas sa abusadong amo. Ayon sa report, ang Pinay DH na si Susan Bautista ay una nang humingi ng tulong sa Philippine Embassy at labor officials sa Beirut para makauwi na sa Pilipinas pero ang ipinayo umano sa kanya ng mga opisyales ay bumalik sa kanyang amo. Nang bumalik sa amo, doon na natapos ang kanyang buhay. Kawawang bayani! Ang ganitong malalagim na pangyayari sa mga OFWs ay karaniwan na lamang. Maraming namamatay na mga OFWs at walang kaalam-alam ang mga Philippine Embassy officials at ganoon din ang Labor Attache. Mas mahalaga sa kanila ang perang sasahurin kaysa intindihin ang kalagayan ng mga manggagawa. Ang tungkulin nila sa mga kababayan ay hindi nila nagagampanan. Panagutin ang mga embassy at labor officials sa Lebanon na nagkulang sa tatlong Pinay DH. Sibakin sila sa puwesto! Hindi sila karapat-dapat sa mga &amp;quot;bagong bayani&amp;quot;.</body>
<link>http://www.philstar.com/Article.aspx?articleId=251723&amp;publicationSubCategoryId=94</link>
</article>
<article>
<title>Tugon ng NFA at ni Administrator Yap</title>
<author>BAHALA SI TULFO Ni Ben Tulfo</author>
<date>
<month>May</month>
<day>28</day>
<year>2004</year>
</date>
<body>Matapos mailathala sa aking kolum nung Lunes ang tungkol sa patuloy na sabwatan sa &amp;quot;rice diversion&amp;quot; sa loob ng mga National Food Authority (NFA) warehouses ng CAMANAVA, Manila at South District, isang kasagutang liham mula sa tanggapan ni Dir. Rex C. Estoperez ang natanggap ng BITAG. Aming ilalathala walang labis, walang kulang. G. Tulfo, Kaugnay ito sa inyong kolum &amp;quot;Bahala si Tulfo&amp;quot; na napalathala sa Pilipino Star Ngayon, petsa Mayo 24, 2004 tungkol sa umano ay hinihinging patong na P30 bawat kaban ng manager ng South District Office ng NFA sa &amp;quot;newly arrived rice&amp;quot; mula sa Vietnam. Inyo ring binanggit na pinahihintulutang ma-monopolisa ng dalawang retailer ang pagmamay-ari ng isang kamada ng bigas. Habang ini-imbestigahan ang mga bagay na nalathala sa inyong kolum, nais naming ipaalam na naghain na ng kanyang bolutaryong pagpapalipat ng assignment kay Administrator Arthur C. Yap si manager Roberto Musngi. Kasalukuyan na rin siyang on-leave para maiwasan na rin ang anumang espekulasyon o maaring pag-impluwensiya sa resulta ng imbestigasyon sa nasabing isyu. Para lumitaw ang katotohanan sa lalong madaling panahon, inatasan ni Administrator Yap na pangunahan ni Atty. Ernesto Catis, assistant director ng Enforcement, Investigation and Prosecution Department (EIPD) ang imbestigasyon ng naturang isyu. Umasa kayo na kaisa ninyo ang NFA sa pagtataguyod sa layuning higit na mapabuti ang paglilingkod ng ahensya sa ating pamayanan. Maraming salamat sa pagbibigay daang mapalathala ang aming katugunan. Hinihikayat din namin ang lahat na ipaabot sa aming kaalaman anumang hinaing, mungkahi at mga pagtatanong na uukol sa aming tanggapan sa pamamagitan ng TXT NFA sa mobile number 0917-6210927. Sumasainyo, signed REX C. ESTOPEREZ Director for Public Affairs NFA * * * Sa ngayon ay patuloy pa rin ang ginagawang imbestigasyon ng BITAG Investigative Team sa naturang &amp;quot;hokus-pokus&amp;quot; sa loob ng NFA. Habang patuloy kaming nakakatanggap sa &amp;quot;Imbestigasyon ng BAHALA si TULFO&amp;quot; at BITAG ng mga tips ukol sa mga nangyayari sa loob ng NFA, hindi kami titigil sa pagkalap ng mga ibedensya upang ilahad ito. Mananatiling naka-antabay ang BITAG sa kasong ito. * * * Bitag hotline numbers, para sa mga naabuso, naaapi, at biktima ng panloloko o anumang uring katiwalian, i-text (0918) 9346417, (0919) 5684470, o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=251738&amp;publicationSubCategoryId=94</link>
</article>
<article>
<title>Me bayag kaya si Echiverri sa illegal gambling</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>28</day>
<year>2004</year>
</date>
<body>ISANG malaking hamon para kay Mayor-elect Enrico Echiverri ng Caloocan City ang naglilipanang video karera sa kanyang siyudad. Kung sa panahon ni Mayor Rey Malonzo, hindi kumilos ang mga tauhan ni Sr. Supt. Benjardi Mantele, ang hepe ng pulisya roon, tiyak kay Echiverri may kalalagyan ang mga video karera operators na sumuporta pa sa kanyang kalaban. Malakas kasi ang ugong sa Caloocan na sa mga video karera operators at iba pang klaseng sugal kumuha ng campaign fund ang kampo nina Malonzo kaya dapat lang na aksiyunan ito ni Echiverri, di ba mga suki? At ang isa sa mga malaking video karera operators diyan sa Caloocan City sa ngayon ay si Gilbert Chua, na naka-base sa Maynila, he-he-he! Tiyak iikot ang tumbong nitong si Chua at iba pang gambling lords diyan sa Caloocan sa isang kumpas lang ni Echiverri. Pero ang unang gawin ni Echiverri ay palitan niya itong si Mantele at ilang tiwaling mga tauhan niya dahil nakasawsaw ang kanilang mga palad kay Chua. Kumumpas man itong si Echiverri ay hindi rin siya pakikinggan ni Mantele dahil hindi naman ito loyal sa kanya kundi kay Malonzo, di ba mga suki? Hindi ba itong si Mantele at ang hepe ng Station investigation Division (SID) na si Supt. Dionicio Borromeo ay palaging nakikita sa mga campaign rallies ni Malonzo noong kapanahunan ng kampanya? Kaya alam na ni Echiverri ang gagawin niya, di ba mga suki? He-he-he! Bilang na ang mga araw nina Mantele, na overstaying na rin lang sa puwesto at itong si Borromeo. Ayon sa nakausap nating pulis-Maynila, P500,000 kada buwan ang intelihensiya ni Chua kay Chief Supt. Bong Franco ng Northern Police District (NPD). Ang kay Borromeo ay P50,000 samantalang ang dalawang protector ni Chua na sina Boy Albania at Tagoy Santiago ay P80,000 at P25,000. Kung sabagay, kayang-kaya ito ni Chua dahil ang coins out niya sa kanyang mga makina ay aabutin sa P55,000 araw-araw samantalang ang mga naka-umbrella sa kanya na video karera ay P170,000 naman, anang taga-Cavite at Malabon. At para sa kaalaman ni Mayor Echiverri, marami sa barangay officials ng kanyang siyudad ay lumilinya sa droga dahil ang mga kliyente naman nitong video karera ay mga adik. Get mo Mayor Echiverri Sir? Kaya kapag pinasara mo itong video karera sa siyudad mo ay dalawang problema ang iyong nalulutas  ang illegal gambling at drug addiction. May bayag kaya itong si Mayor Echiverri para ihinto itong illegal gambling doon na protektado ng kapulisan na malapit kay Malonzo? Ang ginagamit ni Chua sa kanyang operation sa Caloocan City ay ang dalawang puting ELF at isang multi-cub. Ang bodega ng mga makina ni Chua ay matatagpuan sa Malabon. Ayon sa kausap kong pulis, ang opisina ni Chua ay matatagpuan sa harap ng Shell gasoline station sa kanto ng Raja Bago at Juan Luna sa Tondo. Papayag kaya si Mayor Echiverri na taga-Maynila ang makikinabang sa mga illegal o mina sa siyudad niya? He-he-he! Huhubaran natin si Chua sa susunod na mga araw mga suki!</body>
<link>http://www.philstar.com/Article.aspx?articleId=251740&amp;publicationSubCategoryId=94</link>
</article>
<article>
<title>&amp;quot;Dagdag Aral...&amp;quot;</title>
<author>CALVENTO FILES Ni Tony Calvento</author>
<date>
<month>May</month>
<day>28</day>
<year>2004</year>
</date>
<body>KAMAKAILAN AY KUMUHA NG &amp;quot;QUALIFYING EXAM&amp;quot; ANG MGA OUTGOING ELEMENTARY STUDENTS. PARTE ITO NG TINATAWAG NA &amp;quot;BRIDGE PROGRAM &amp;quot; NG DEPARTMENT OF EDUCATION CULTURE AND SPORTS (DECS). AYON PA SA DECS, ANG MGA ESTUDYANTE NA HINDI MAKAKAPASA SA NASABING EXAM AY SAPILITANG DADAAN SA &amp;quot;ISANG TAON&amp;quot; NA PAG-AARAL PA PARA PUMASA AT MAKAAKYAT SA FIRST YEAR HIGH SCHOOL. ANO BANG KLASENG PAHIRAP TO? Sa tingin ng nakararami sa ating mga kababayan &amp;quot;PUNISHMENT ito para sa mga estudyante. Pero bakit sila? Nasisiguro kaya ng DECS na ang mga estudyante nga ang may kakulangan kung bakit nahuhuli na tayo sa ibang bansa pagdating sa tinatawag na guality education? Kung bumababa man ang kalidad ng edukasyon sa bansa, sa tingin natin ay maraming mga factors ang may kinalaman dito. Bakit hindi maunang i-review kung angkop pa ba ang curriculum na pinaiiral sa ngayon? Baka ang ginagamit na sistema ng DECS ay obsolete na at wala nang kuwenta kung ang pag-uusapan ay ang advance method ng education. Hindi rin naman malayong isipin na baka naman kinukulang na tayo sa mga competent teachers kaya apektado ang kalidad naman ng mga itinuturo sa mga estudyante. Bakit kaya hindi gawing five-year-course ang BSEE? Baka naman maging mas effective ito. Isa pa, matagal na rin namang inaangal ng mga guro ang kakarampot na suweldo at mga benefits na tinatanggap nila mula sa gobyerno. Maliit na nga , may mga sumbong pa na madalas ay delayed ang suweldo. Masisisi ba natin ang mga guro na imbes na naka-focus sa pagtuturo habang nasa klase ay inaatupag pa ang pagbebenta ng kung anu-ano para ipandagdag sa maliit na kita? Hindi natin puwedeng kalimutan ang kakulangan ng maaayos na mga classrooms, desks, tables, at iba pang mga school facilities na dapat na bigyang pansin ng concerned officials. Kulang na kulang din ang mga libro na ipinamamahagi sa mga estudyante sa mga public schools. At kadalasan, kung hindi man ang mismong eskuwelahan ang lumulubog sa baha, yung mga daanan papunta doon ang binabaha. Paano pa natin aasahan na makakapag-aral nang mabuti ang mga estudyante? Taun-taon ay ang DECS ang isa kung hindi man ang may pinaka- malaking budget allocation sa taunang budget ng gobyerno. Pero ito rin ang iniulat na may pinaka-talamak na corruption cases sa mga government agencies. Bakit hindi ito ang asikasuhin ng pamunuan nito at hindi yung basta na lang ipapapasan sa mga estudyante ang additional burden na ito ? Hindi na rin naman natatago sa taumbayan na ang mga katulad nitong mga exams ang pinanggagalingan pa ng mga anomalya! Ilan na bang mga board exams, at iba pang mga licensure exams pati na bar exams ang napabalitang nagkaroon ng lagayan para pumasa, o di kaya naman ay may leakage kaya nalalagay sa alanganin. May maiba kaya dito sa ibinibigay exam na ito ng DECS para sa mga papasok ng highschool? DAPAT SIGURONG REPASUHIN MUNANG MABUTI NG DECS ANG BUONG SISTEMA NG EDUKASYON SA BANSA BAGO PATAWAN NA NAMAN NG GANITONG KLASE NG PAHIRAP HINDI LANG ANG MGA ESTUDYANTE KUNDI PATI NA RIN ANG MGA MAGULANG NA NAGHIHIRAP NA MAIPASOK ANG MGA ANAK SA ESKUWELA. Kulang pa kaya ang anim na taon sa elementary, hindi pa kasama ang tatlong taon para sa nursery, kinder at preparatory, apat na taon sa high school at ilang taon pa sa kolehiyo. Mabuti kung sa pagbuno sa mahabang taon na yon sa mga eskuwelahan ay sigurado nang may pupuntahang trabaho. Hanggang ngayon, napakarami pa ring mga graduates na nagbibilang ng poste, naguupod ng sapatos para makakita ng trabaho. Marami ngang pumapayag nang magpakatulong kumita lang. Ano pang silbi ng pinag-aralan ng kung ilang taon? Ang nakikita ko sa ganitong uri ng &amp;quot;qualifying exam&amp;quot; kung saan may makapapasa at merong babagsak, merong apat na taon lang sa high-school, meron namang dagdag taon, maaring maging ugat ito ng &amp;quot;corruption.&amp;quot; &amp;quot;SOME Filipinos are kown to be very creative in circumventing the law and taking advantage of a situation to benefit for our personal gains.&amp;quot; Anong ibig kong sabihin? Aba, hindi malayo na magkaroon ng lagayan para ang isang estudyante y makapasa at hindi na kailangan kumuha ng dagdag na taon. Kung ang examination nga sa Law, sa Nursing, o kahit pang ibang mga exams ay nagkakaroon ng &amp;quot;leakage&amp;quot; (if the price is right) Hindi kaya mangyari rin ito sa ganitong systemang ipinatutupad ngayon ng DECS? Anong opinion niyo sa lahat ng ito mga kaibigan? Justified nga kaya ang aksyong ito ng DECS ? O may iba pa kayang paraan PARA SA ANUMANG COMMENTS AT REACTIONS I-TEXT SA 09179904918. MAAARI DIN KAYONG TUMAWAG SA 7788442.</body>
<link>http://www.philstar.com/Article.aspx?articleId=251750&amp;publicationSubCategoryId=94</link>
</article>
<article>
<title>Editoryal - Puro laway na lang sa Congress</title>
<author></author>
<date>
<month>May</month>
<day>29</day>
<year>2004</year>
</date>
<body>HUWAG magtaka kung mapuno ng laway ang Kongreso at malunod ang mga balotang dapat ay bilangin para malaman kung sino ang presidente at bise presidente ng bansa. Kapag hindi pa tumigil ang pagtatalsikan ng laway dahil sa pagde-debate, pagtatalo at pagbabangay, maaaring ang taumbayang naiinip na sa canvassing ang mag-alsa at magpakawala nang may lasong laway sa mga mambabatas. Ang pagtatalo at pagbabangay ay hindi nararapat sa pagkakataong ito na kailangang malaman kung sino ba talaga ang nanalong presidente at bise presidente. Kinakailangang sa June 30 ay manumpa ang bagong halal na pinuno ng bansa. Pero paano nga malalaman kung puro laway lang ang nagtatalsikan? Hindi masisisi kung may mainis nang taxpayer sa nangyayaring balitaktakan sa Congress gaya ni Suzette Pido. Nairita si Pido dahil sa pagsasayang ng oras ng mambabatas na si Maguindanao Rep. Didagen Dilangalen. Isinulat ni Pido ang mga kata-gang &amp;quot;Shut up. Youre wasting our time.  Taxpayers of the Philippines&amp;quot;. Ipinaabot ang note kay Dilangalen. Nang mabasa ni Dilangalen nagwala ito. Lalo nang nagkaroon ng pagtatalo at walang katapusang pagbabangay. Nang sawatain ng iba pang mambabatas ay lalo lamang nagwala si Dilangalen. Sampung ulit nitong sinabi ang &amp;quot;Shut up!&amp;quot; habang nagsasalita si Deputy Speaker Raul Gonzales. Bastusan na ang nangyari. Nagmistulang hinalong kalamay ang Congress. May katwirang mainis at magalit ang taxpayers sa nangyayaring ito. Pera nila ang nasasayang. Kung may karapatan si Dilangalen na magpatalsik ng laway sa Congress sa loob ng apat na araw, mas lalong may karapatan ang taxpayer na si Pido. Noon pang Martes nagsimula ang pagde-debate sa Congress at natapos ang buong araw sa pagtatalo. Nasa joint session ang Congress at Senado at tumatayo bilang National Board of Canvassers. Ang Congress lamang ang maaaring magproklama ng nanalong presidente at bise presidente ayon sa itinatadhana ng Constitution. Maaaring masundan pa ang ginawa ng taxpayer na si Suzette Pido kung hindi titigil ang mga mambabatas sa ginagawang pagsasayang ng oras sa pagdedebate. Ang mga taxpayers na ang mag-aalsa dahil sa patuloy nilang pag-aatrasado sa pagbibilang ng mga certificate of canvass. At maaari ba nilang sansalain ang sigaw ng taumbayan? Ipinakita na ang pagkakaisa ng taumbayan sa mga nakaraang EDSA rebolusyon at maaaring magkaganito rin kung patuloy ang mga mambabatas sa pagsasayang sa pera ng taumbayan.</body>
<link>http://www.philstar.com/Article.aspx?articleId=251832&amp;publicationSubCategoryId=94</link>
</article>
<article>
<title>NBI huwag pasindak sa MERALCO</title>
<author>AKSYON NGAYON Ni Al G. Pedroche</author>
<date>
<month>May</month>
<day>29</day>
<year>2004</year>
</date>
<body>PAPASOK na sana ang National Bureau of Investigation (NBI) sa kaso ng pagkasunog ng City State Hotel sa Quiapo na ang sinasabing dahilan ay ang palpak na transformer ng MERALCO na sumabog kamakailan. Pero ayon sa ating impormante, mag-oocular inspection pa lang ang mga NBI agents ay maagap na humarang sa kanilang landas ang MERALCO. Tsk, tsk. Ayon sa mga NBI agents, pinigilan ang grupo ng mga imbestigador ng mga tauhan ng MERALCO na lapitan ang sumabog na transformer. Kailangan daw ang &amp;quot;court order&amp;quot; bago sila payagang siyasatin ito. That is the peak of arrogance on the part of MERALCO to say the least. Porke ba itoy isang monopolya sa pamamahagi ng elektrisidad ay exempted ito sa due process? May nauna nang imbestigasyon ang mga arson investigators ng Maynila. Napatunayang inferior at depektibo ang inilagay na transformer. Seryoso naman ang pamunuan ng City State Hotel sa Quiapo na kasuhan ng P150-milyong danyos ang MERALCO kaugnay nito. Dapat lang na managot ang MERALCO kung sadyang may kapabayaan. Hindi lang ari-arian ang napeperhuwisyo sa kapalpakan nito kundi may mga nadadawit pang buhay katulad nang sumabog ang isang transformer sa Caloocan City na ikinamatay ng ilang batang estudyante nung isang taon. Ang NBI mismo ay may natanggap na report na ang sumabog na transformer ay nauna nang ibinenta pero tinanggihan ng Light Railway Transit Authority dahil hindi nga sumusunod sa espesipikasyon. At alam nyo ba na pati yung mga nagsisimba sa Quiapo Church ay nasindak sa lakas ng pagsabog at muntik nang magkaroon ng stampede? Akala siguroy gawa ng terorista. Pero kung ganyan ang inaasal ng MERALCO na ayaw kumilala sa pananagutan, daig pa marahil nito ang teroristang kampon ni Osama bin Laden. Isyu ngayon ito na sinasakyan pati na ng ibat ibang grupo na kumokontra sa kontrobersyal na Purchased Power Adjustment (PPA). Mantakin mo nga naman na sa bilyun-bil-yong kinikita ng MERALCO sa PPA na mula sa naghihikahos na lukbutan ni Juan dela Cruz ay hindi pa maisaayos ang mga pasilidad nito?</body>
<link>http://www.philstar.com/Article.aspx?articleId=251835&amp;publicationSubCategoryId=94</link>
</article>
<article>
<title>Shut up !</title>
<author>Panaginip Lang Ni Nixon T. Kua</author>
<date>
<month>May</month>
<day>29</day>
<year>2004</year>
</date>
<body>ILANG linggo nang natatapos ang eleksyon. Matatapos na ang Mayo at sa isang linggo ay Hunyo na pero ang usapan ukol sa pulitika ay tuluy tuloy pa rin. Okay lang noong bago mag-eleksyon. Yun bang panahon mula sa pagsusumite ng mga kandidato ng kani-kanilang certificate of candidacy hanggang sa araw ng eleksyon. Talagang nararapat na lahat tayo ay bigyan ng attention ang mga pulitikong nais daw maglingkod sa bayan dahil tayo ang pipili sa kanila. Kung sino nga naman ang mapili natin ay minimum na mauupo sa gobyerno ng minimum na tatlong taon para sa mga opisyal na lokal gaya ng mayor, gobernador at mga kongresista. Ang mga tumatakbo naman sa posisyong national gaya ng pangulo, pangalawang pangulo at senador ay iluluklok natin ng anim na taon, kaya talagang importanteng mamili tayo nang husto. Talagang dapat nating pagbalingan ng attention dahil ayaw nating magkamali at malaking epekto sa buhay ng bawat isa sa atin ang mga pinunong ating pipiliin. Aaminin kong exciting din ang aking pakiramdam pagkatapos ng eleksyon nang nag-uumpisa na ang mga quick count. Natural lang na gusto nating malaman kung nanalo ba ang kandidatong hinalal natin o sige na nga natatalo ba ang mga kandidatong kinaiinisan natin. Kaso eto mga kabigan, matagal nang tapos ang eleksyon, alam na rin natin kung sino ang mga nanalo, maliban sa pangulo at pangalawang pangulo pero pulitika pa rin ang usapan. Tingnan niyo na lang ang ginagawang joint session ng mga senador at kongresista. Perfect silang lahat para sa mga law students, political science students at pati ang mga mahihilig sa argumento at debate pero nakakainis sa marami nating mga kababayan. Hindi pa nakuntento sa pagtatalo at pagbabalitaktakan ang mga senador at kongresista natin, kanya-kanya pa sila ng hakot ng mga taong mananalangin daw sa mga kalyeng papunta sa Batasang Pambansa kung saan ginagawa ang joint session. Ginawa pang dahilan ang pananalangin na para bang hindi ito maaaring gawin sa kani-kanilang pamamahay o kayay sa simbahan o kayay mga templo. Alam naman natin na ang silbi ng ating mga kalye ay para daanan ng mga sasakyan at hindi gawing instant na kapilya. Ang katotohanan naman ay ginawang stage ang mga lugar malapit sa Batasan upang magpasikatan ang magkatunggaling maka-GMA at maka-Poe. Hangarin nilang pareho ay ang pagpi-pressure sa mga mambabatas na kenkoyan din sa loob. Hindi na bale kung wala silang naaabala pero sila ang pinagmulan ng matinding trapiko at kunsumisyon sa mga sawa na sa pulitika at gustong makauwi sa kani-kanilang pamilya pagkatapos ng araw araw na pagtatrabaho. Sa loob naman ng Batasan, lahat ng mga mambabatas ay nag-aagawan sa microphone para ipaliwanag raw ang kanilang posisyon. Ang mga nasa mayorya ang gusto ay ituloy ang committee upang mapabilis daw ang pagbibilang ng boto para sa pangulo at pangalawang pangulo. Ang mga nasa minority naman ang nais ay ang buong plenary o lahat ng senador at kongresista ay sumali sa canvassing. Lahat daw sila ang nais lang daw ay lumabas ang katotohanan at mailahad ang tunay na halal ng bayan. Lahat sila, napaka-makabayan. Lahat sila matindi ang pag-mimithing marating ang katotohanan. Pero bakit alam na natin kung ano ang magiging posisyon nila sa isyu kung committee ba o plenary? Tsaka hindi lang natin alam, tiyak tayo kung ano ang magiging boto nila dahil lahat sila ang magiging desisyon ay ibabase sa kung nasaang panig sila. Ang mga nasa mayorya, ibig natin sabihin ang mga miyembro ng K-4 at mga partidong kasama rito ay nanaisin ang pagtayo ng committee na magbibilang ng mga boto samantalang ang mga nasa minority o mga partidong kasapi sa KNP ay gusto ang lahat ng senador at kongresista ang taga-bilang. Tinatanga nila tayong lahat, ginagawa nila tayong bobo. Ang dahilan ng kanilang pagboto ay hindi dahil sa pagmamahal nila sa bayan na gasgas na gasgas na nilang katuwiran, ang tunay na dahilan nila ay kung saan sila makikinabang. Dahilan nila ay simple, nakalimot na sila na ang nagluklok sa kanila sa puwesto ay ang taumbayan at hindi ang mga kapartido nila. Yan lang mga kaibigan ang tunay na dahilan. Pulitika pa rin. Nakakasuka na pero ayaw pa rin nilang magbago. Kung anu-ano pa ang ginagawa nilang katwiran. Sobra na ang pambobola nyo, hindi po kami mga tanga at bobo. Punumpuno na kami at tiyak natin darating ang araw na pagbabayaran nyo ang mga kalokohan niyo. Sa lahat ng mga kongresista at senador, pakiusap, puwede ba SHUT UP na sa pulitika. * * * Sobrang mahal naman ng cr ni mr. Manda. Punta cya dito sa hk, gayahin nya cr sa airport. Maganda at malinis may tubig at tissue pero d kcing mahal ng kubeta nya. Tiyak sa bulsa ang iba. Abangan mo mr. Kua after a few months may bagong bahay o kotse yan. -85261431375; Kung ang isang cr ay may halagang 900 thousand, kikita ang contractor dyan ng malaki. Ilang square meter ba ang floor area ng bawat cr? - 09274374970. * * * Para sa anumang reaksyon, sumulat lang sa nixonkua@yahoo.com o kayay mag-text sa 09272654341. Mapapakinggan nyo rin po ang inyong lingkod sa DZEC 1062 mula 4:30 hanggang 6:00 ng hapon, Lunes hanggang Huwebes.</body>
<link>http://www.philstar.com/Article.aspx?articleId=251861&amp;publicationSubCategoryId=94</link>
</article>
<article>
<title>EDITORYAL - H'wag kalimutan ang pagpulbos sa Sayyaf</title>
<author></author>
<date>
<month>May</month>
<day>30</day>
<year>2004</year>
</date>
<body>ANG isang hindi maganda sa pamahalaan o sa mga awtoridad ay nagiging masigasig lamang sa pagdurog sa mga kampon ng kasamaan kapag may nangyaring malalagim na krimen. Kapag lumipas na ang isang linggo, o matahimik na ang isyu, wala nang makita o marinig sa kanilang pagpupursigi na mahuli ang mga salarin. At kapag muling sumalakay ang mga masasamang loob saka na naman magiging agresibo ang pamahalaan at mga awtoridad. Kung kailan lang mainit saka sila nagpupumilit! Isang magandang halimbawa ay ang patuloy na pagbabanta ng teroristang Abu Sayyaf. Hindi pa patay ang mga teroristang ito kung iyan ang naiisip ng taumbayan. Hindi rin sila nananahimik kundi gumagawa ng mga hakbangg para makapaghasik muli ng lagim. Naghihintay lang nang magandang pagkakataon ang mga teroristang ito at saka sasalakay  mas malagim, mas madugo. Nalilingat ang pamahalaan at may ibang pinagkakaabalahan ang mga Armed Forces of the Philippines at Philippine National Police. Sinasamantala ang pagkatutok ng pamahalaan sa katatapos na election at pagbibilang ng mga boto. Ang mga miyembro ng AFP at police ay nakikipagbuno sa mga rallyists at protesters sa kalsada. Nakaantabay sa kampo ni President Arroyo at action king Fernando Poe Jr. na pawang nagbabantay sa pagbibilang ng Kongreso. May dalawang linggo nang ang election ang lagi nang usap-usapan sa bansa. Ang pagkakalingat na ito ang hinihintay naman ng Abu Sayyaf. Mas natutuwa sila kung ganito ang senaryo para masorpresa ang taumbayan sa gagawin nilang pagsalakay. Ayon sa police intelligence report, nagsanib na ng puwersa ang Sayyaf at ang Jemaah Islamiyah. Ang bagong pangalan ng terrorists group ay Urban Death Squad Sabillah. Itinatag ito sa Zamboanga City noon pang Marso at pinamumunuan ni Khadaffy Janjalani. Napabalita noon pa na magsasagawa ng pambobomba ang mga terorista noong May 10 elections. Buhay pa ang mga terorista at ngayoy nagpapalakas. Nakisanib pa sa isang &amp;quot;uhaw sa dugong&amp;quot; grupo na ang layunin ay pumatay ng kanilang kapwa. Ang Jemaah Islamiyah ang itinuturong responsable sa pambobomba sa LRT noong Dec. 20, 2000. Maraming problema ang bansa at tila nalilimutan na ang pagtugis sa mga teroristang Abu Sayyaf na nagbigay nang katakut-takot na problema sa bansa. Nalugmok ang turismo sapagkat kinatakutan ang bansa ng mga dayuhan. Huwag kalimutan ang mga teroristang Sayyaf lalo pa at ngayoy nagsisimula na namang magpalakas ng kanilang puwersa at nakikisanib pa sa Jemaah Islamiyah.</body>
<link>http://www.philstar.com/Article.aspx?articleId=251937&amp;publicationSubCategoryId=94</link>
</article>
<article>
<title>Gen. De Leon sibakin mo na si Supt. Espino ng Baler Station!</title>
<author>BANAT NI BATUIGAS Ni Bening Batuigas</author>
<date>
<month>May</month>
<day>30</day>
<year>2004</year>
</date>
<body>HINDI na dapat magpatumpik-tumpik pa si NCRPO chief Dir. Ricardo de Leon para sibakin sa kanyang puwesto si Supt. Jose Espino, hepe ng Baler Police Station sa Central Police District (CPD). Kasi nga mga suki, sunud-sunod na strike ng kriminalidad diyan sa area ni Espino kayat dapat lang na matsugi siya. Malinaw kasi mga suki na naka-three strike na si Espino at wala nang dahilan para manatili pa siya sa puwesto. Para sa kaalaman ni Dir. De Leon unang minalas si Espino ng tambangan ng armadong kalalakihan ang isang armored van diyan sa isang shopping mall sa Quezon City na nasundan sa panloloob sa opisina ng Meralco at ang pangatlo nga ay ang nakawan sa Bank of Commerce branch. Ayon kay De Leon mahigpit niyang ipapatupad ang three-strike policy ni PNP chief Dir. Gen. Hermogenes Ebdane Jr. kayat sa tingin ng marami si Espino ang unang tinamaan ng lintek. He-he-he! Ganyan talaga ang nangyayari sa mga taong nanunulot ng puwesto, di ba mga suki? Ayon naman sa mga nakausap natin diyan sa CPD, demoralisado sa ngayon ang mga pulis diyan sa Baler dahil mukhang centralized ang pagkakakitaan sa opisina ni Espino. Ang mga kita sa 1602 tulad ng jueteng at video karera ay walang lumiliko o naliligaw man lang. At Alam ni Misis iyan. Pati ang mga nightclub diyan sa Baler area ay may lagay na rin dahil ayon kay Espino wala naman siyang pakinabang sa kanila dahil hindi siya umiinom. Tungkol naman sa certificate of detention, aba maliwanag na P500 kada isa yan at ang inaabutan ng grasya ay ang isang bata ni Espino. anang taga-CPD. Alam din kaya ni Misis yan? Kaya natin sinasabing may problema si Espino sa mga tauhan niya dahil laman din sa balita na tinapunan ng patay ang harap ng istasyon nya. Ano ba yan? Ang demoralisasyon kaya na umiiral sa Baler police station ang dahilan kung bakit hindi nila masawata ang sunud-sunod na nakawan diyan? He-he-he! Baka pati si De Leon ay madamay pa sa sigalot sa Baler police station, di ba mga suki? Kung sabagay, maraming bintang kay Espino, na miyembro ng Philippine Military Academy (PMA) Class 84, na nalusutan naman niya. Tulad na lang ng estilong bunggo kotse ng mga bataan niya noong nasa Manila police drug enforcement pa siya, di ba hindi rin ito napatunayan? Nasibak din siya noong nasa micro-etching na siya ng TMG sa Pasig City dahil hindi niya ma-account ang isang na recover na kotse, anang taga-CPD. Napetition din siya ng mga gumagawa ng pyrotechnics sa Bulacan noong nasa Firearms and Explosive Division (FED) pa siya sa Camp Crame, he-he-he! Marami pa lang tsismis kay Espino pero kahit ipinipilit ng kaklase niyang hepe ng CPD intelligence na mapuwesto siya? Ano ang moral ascendancy niya para diktahan pa ang natitirang 36 station commanders sa Metro Manila kung malambot din pala siya at may kinikilingan? Magpakalalaki ka Gen. De Leon Sir, para hindi na maging excess baggage si Espino sa liderato mo. Sibakin mo na siya.</body>
<link>http://www.philstar.com/Article.aspx?articleId=251940&amp;publicationSubCategoryId=94</link>
</article>
<article>
<title>EDITORYAL - Kampanya sa jueteng nasasuska na</title>
<author></author>
<date>
<month>May</month>
<day>31</day>
<year>2004</year>
</date>
<body>ISANG magandang naging desisyon ni Interior Sec. Jose Lina Jr. ay ang hindi pagtakbo sa anumang posisyon nitong nakaraang May 10 elections. Kung tumakbo siya, halimbaway senador, maaaring sa &amp;quot;kangkungan&amp;quot; siya pinulot. Magiging batik kay Lina ang walang katapusang kampanya niya sa illegal gambling particular ang jueteng. Kapag nabanggit ang pangalan ni Lina, tiyak na maaalala ang jueteng na noon pay problema na ng bansa at naging dahilan pa nang pagkakabagsak ng administrasyon ni dating President Joseph Estrada noong 2001. Nakasusuka na ang jueteng at maaaring ganito rin ang akalain sa pangalan ni Lina. Nakakabit ang pangalan niya sa jueteng na hindi naman mabigyan ng solusyon sapagkat pawang pagbabanta lamang. Ngayon ngay panibago na namang kampanya na naman ang inilunsad ni Lina laban sa jueteng. Ang muling pagbuhay sa kampanya sa jueteng ay dahil sa bagong batas na nilagdaan ni President Arroyo noong unang linggo ng Mayo. Ang Republic Act 9287 ay kumukober sa lahat ng illegal na sugal na kinabibilangan ng jueteng, masiao at last-two-digit games. Ang gambling lords ay nahaharap sa kaparusahang 12 hanggang 16 na taong pagkabilanggo. Ang empleado ng gobyerno na mapatutunayang nag-ooperate ng illegal gambling ay nahaharap sa parusang 20 taon, multang P5 milyon at ang pagdiskuwalipika niya sa government service. Ang mga taong magpoprotekta sa illegal gambling operations ay maaaring mabilanggo ng 16 hanggang 20 taon samantalang ang mga mananaya at mga tauhan ng illegal gambling operation ay makukulong ng 30 hanggang 90 araw. Mapaparusahan din naman ang mga magulang o guardian ng bata na nagturo para masangkot siya sa sugal. Makukulong sila mula anim na buwan hanggang isang taon at pagbabayarin ng hanggang P400,000. Mabigat ang kaparusahan. Hindi lamang gambing lords kundi pati ang mananaya. Bagamat may butas ang batas sapagkat bakit pati ang mananaya ay parurusahan, malaking takot na ang ihahatid nito sa mga big time gambling lords. Maaaring magdalawang isip na sila sa kanilang operasyon. Iyan ay kung maipatutupad ang batas. Pero kung ito ay magiging katulad din ng mga nakaraang pagbabanta, magiging katawa-tawa na naman si Lina. Ang pagpapatupad ng batas ay nasa kanyang mga kamay. Nariyan na ang batas at ang hinihintay na lamang ay ang paggalaw ng mga awtoridad. Sa pagkakataong ito, hindi na nararapat pang makalusot ang mga bigtime gambling lords. Ipakita ni Lina na tapos na ang kanilang pamamayagpag. Nakakasusuka na ang jueteng kaya wakasan na ito.</body>
<link>http://www.philstar.com/Article.aspx?articleId=252083&amp;publicationSubCategoryId=94</link>
</article>
<article>
<title>Buksan ang kinukuwestyong Certificates of Canvass</title>
<author>AKSYON NGAYON Ni Al G. Pedroche</author>
<date>
<month>May</month>
<day>31</day>
<year>2004</year>
</date>
<body>FINALLY, (sanay di na magkaroon ng bulilyaso), magsisimula na ang canvassing ng mga boto para sa pangulo at pangalawang pangulo matapos ang halos walang katapusang balitaktakan. Pero iginigiit ng oposisyon na dinaya ang kanilang manok na si Fernando Poe. Dahil ditoy umaapela sila sa board of canvassers na buksan ang certificate of canvass (COC) mula sa 25 lalawigan para malantad ang anilay katotohanang si Poe ang tunay na nanalo at hindi si Presidente Arroyo. Kung mabubuksan lang daw ang mga naturang COCs na nagtataglay ng election returns at statement of votes, &amp;quot;malalantad ang totoong tinig ng bayan na si Poe ang panalo. Pagbigyan kaya ang kahilingang ito? Kung ako ang tatanungin, hindi naman siguro kalabisang buksan ang mga urnang ito na naglalaman ng mga COCs if only to prove na malinis ang nakaraang halalan. It may take a little time but it will surely establish the credibility of the recent polls. Importante na ang resulta ng eleksyon ay kapanipaniwala at katanggap-tanggap sa bayan. Otherwise, the nation will continue to be bombarded with endless political turmoil. Kung hindi talaga nandaya ang administrasyon. Mabigat ang claim ng Koalisyon ng Nagkakaisang Pilipino. Sa mga kinukuwestyong COCs na mula sa Sultan Kudarat, Maguindanao, Lanao del Sur, Tawi-Tawi, Sulu, Surigao del Norte, Leyte at Kalinga, si FPJ ang lamang na taliwas sa inaangking kalamangan ng administrasyon. Ang pangamba ko lang, kung isa-isang bubusisiin ang mga sertipikong ito, magkakaroon na naman ng mahabang debatihan na magiging dahilan ng pagkabalam ng proklamasyon ng nanalong Pangulo. Pero mas mabuti na ang medyo matagal-tagal kaysa apurahan ngunit ang madedeklarang Pangulo ay under question. Mawawalan ng katatagan ang kanyang pamamahala sa bansa.</body>
<link>http://www.philstar.com/Article.aspx?articleId=252093&amp;publicationSubCategoryId=94</link>
</article>
<article>
<title>Nagmamakaawang &amp;quot;kawatan&amp;quot; ng NFA rice sa akin</title>
<author>BAHALA SI TULFO Ni Ben Tulfo</author>
<date>
<month>May</month>
<day>31</day>
<year>2004</year>
</date>
<body>DALAWA sa mga kilalang middleman ng National Food Authority (NFA) South District ang nahulog na sa aming BITAG. Ang mga itoy &amp;quot;notorious&amp;quot; sa rice diversion. Naunang nahulog sa aming patibong si Sofia Guzman, nasampahan ng kasong kriminal ng NFA Enforcement Investigation Prosecution Division (EIPD) sa kasong rice diversion. Eksklusibong sa BITAG lamang naipalabas ito dalawang buwan ng nakalilipas ang estilo ni Sofia kung papano &amp;quot;magnakaw&amp;quot; ng mga Targeted Rice Develop- ment Program (TRDP) o mga bigas ng NFA para sa mga mahihirap. Nitong nakaraang Huwebes, isang kawatan na naman ang nahulog sa aming patibong. Katribu rin siya ni Sofia sa NFA South District na si Francisco Dio. Huli sa akto habang binababa ng mga pahinante yong mga nakaw na TRDP rice sa warehouse ni Jimmy Pagulayan sa Maricaban Pasay City. Kinabukasan, Biyernes tumawag agad si Dio sa BITAG headquarters, lingid sa kanyang kaalaman naka-taped yong aming pag-uusap sa telepono habang nakaharap ako sa aming camera. Naipalabas na ito sa BITAG nitong nakaraang Sabado. Tatlong araw namin sinurveillance at sinundan ang truck na pag-aari ni Dio. Ang malaking pagkakamali ni Dio, sinubukan niya akong aregluhin huwag ko raw ipalabas sa BITAG yong mga footages na nakuha namin naiipit sa kanya. Mapapanood ngayong darating na Sabado sa BITAG, ang pag-uusap namin ni Dio sa telepono, gusto niya raw akong maging matalik na kaibigan. Nagmamakaawa na kung maari susundan niya ako hanggang sa Davao. Sa iba pang mga miyembro ng sindikato ng NFA rice, mensahe ng BITAG, &amp;quot;hindi namin kayo titigilan!&amp;quot; Pagmasdan ang terminolohiyang aking ginamit. Ayaw kong isipin nyong ginaga- ya ko yong pikon sa TV na kilala sa kanyang salitang, &amp;quot;hindi namin kayo tatantanan.&amp;quot; Tsk.. tsk.. tsk.. * * * Bitag hotline numbers, para sa mga naabuso, naaapi, at biktima ng panloloko o anumang uring katiwalian, i-text (0918) 9346417 o tumawag sa mga numerong ito 932-8919 / 932-5310. Manood tuwing Sabado, 7:00-8:00 p.m. IBC-13, &amp;quot;BITAG&amp;quot;</body>
<link>http://www.philstar.com/Article.aspx?articleId=252108&amp;publicationSubCategoryId=94</link>
</article>
</data>