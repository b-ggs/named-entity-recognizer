<?xml version="1.0" encoding="ISO-8859-1" ?>
<data>
<article>
<title>Pinay ipinakulong ng among singer sa HK</title>
<author></author>
<date>
<month>August</month>
<day>31</day>
<year>2006</year>
</date>
<body>Isang Pinay na naninil-bihan sa isang sikat na singer sa Hong Kong ang inaresto at sinampahan ng kaso dahil sa umanoy pag-nanakaw ng mga sulat at larawan ng kanyang amo. Sa report ng Daily News, nag-plead ng not guilty sa isinagawang ar-raignment sa korte si Cata-cutan Preslyn-Saga, 30, na nahaharap sa kasong theft. Si Saga ay idinemanda ng among pop star na si Jacky Cheung ng matukla-san umano ng singer na ninakaw ng una ang kan-yang sulat at tatlong pic-tures. Nag-plead ng inno-cent si Saga at sinabi na isang di pagkakaunawaan o misunderstanding lamang sa pagitan niya at kanyang amo ang nangyari. Sinabi naman ni Cheung sa kanyang reklamo na plano niyang tanggalin na lamang bilang katulong si Saga matapos na matuk-lasan ang pagkawala ng kanyang sulat at mga pic-tures subalit kanya itong tinuluyan na kasuhan nang ipagkalat umano ng Pinay na napagbinta-ngan lang siya ng amo. Nananatili sa kulu-ngan si Saga dahil sa ka-biguang makapaglagak ng piyansa na 1,000 HK dollars. Ang kasong theft sa HK ay may katapat na parusang 10-taong pag-kakabilanggo. (Ellen Fer-nando)</body>
<link>http://www.philstar.com/Article.aspx?articleId=355627&amp;publicationSubCategoryId=92</link>
</article>
<article>
<title>PNP kinalampag sa jueteng</title>
<author></author>
<date>
<month>August</month>
<day>31</day>
<year>2006</year>
</date>
<body>Iginiit kahapon ni Senate Minority Leader Aquilino Pimentel Jr. kay PNP chief Oscar Calderon na huwag nang hintayin ang katapusan ng Setyembre bago nito mapatigil ang panunumbalik ng jueteng operations sa Luzon. Sinabi ni Sen. Pimentel, dapat utusan ni PNP chief Calderon ang kanyang mga field commanders na maglunsad ng &amp;quot;honest to goodness&amp;quot; anti-jueteng campaign sa pamamagitan ng pag-aresto sa mga hinihinalang jueteng lords partikular sa lalawigan ng Albay, Sorsogon, Pangasinan, Isabela at Nueva Vizcaya. Ginawa ni Pimentel ang panibagong hamon sa PNP matapos aminin ni PNP spokesman Samuel Pag-dilao Jr. na muling namamayagpag ang jueteng opera-tions sa Luzon kung saan ay ginagamit daw ng mga gambling lords ang legal na Small Town Lottery (STL). Aniya, ang dapat gamiting batayan ng pulisya sa pagsasampa ng kaso ay ang Republic Act 9287 o Anti-Jueteng Law na kung saan ay mas mataas ang multa at parusa sa mga gambling lords at mga protektor nito. Wika pa ni Pimentel, dapat sibakin ni Calderon ang mga field commanders na mabibigong mapahinto ang jueteng operations sa kanilang hurisdisyon lalo na kung ito mismo ang kumukunsinti at nagbibigay ng proteksyon sa nasabing illegal na sugal. (Rudy Andal)</body>
<link>http://www.philstar.com/Article.aspx?articleId=355626&amp;publicationSubCategoryId=92</link>
</article>
<article>
<title>Pagprisinta ng ebidensiya, tinapos na ng kampo ni Erap</title>
<author></author>
<date>
<month>August</month>
<day>31</day>
<year>2006</year>
</date>
<body>Tinapos na kahapon ng kampo ni dating Pangulong Joseph Estrada sa Sandiganbayan Special Division ang presentasyon ng kanilang ebidensiya. Tumagal ng halos dalawang taon ang pagpiprisinta ng ebidensiya ng depensa na nagsimula noong Setyembre 15, 2004. Umabot sa 80 ang tumestigo sa kaso kung saan 76 sa mga ito ay iniharap ng prosekusyon. Naniniwala si Atty. Rene Saguisag, abogado ni Estrada na nagawa nilang sirain ang kasong plunder at perjury laban sa dating pangulo. Pero sinabi ni Special prosecutor Dennis Villa-Ignacio na hindi pa nila napapagpasyahan kung magsasagawa sila ng rebuttal dahil masaya na sila sa ginawang pag-amin ni Estrada na lumagda ito bilang si Jose Velarde. Kung hindi na magkakaroon ng rebuttal, isusumite ang kaso para sa resolusyon. (Malou Escudero)</body>
<link>http://www.philstar.com/Article.aspx?articleId=355625&amp;publicationSubCategoryId=92</link>
</article>
<article>
<title>PRC walang planong magpa-retake ng nursing exam</title>
<author></author>
<date>
<month>August</month>
<day>31</day>
<year>2006</year>
</date>
<body>Inihayag kahapon ng Professional Regulations Commissions (PRC) sa Mababang Kapulungan ng Kongreso na wala silang balak na magpa-retake sa Board Examinations ng nursing. Sa joint hearing ng committees on good government at civil service, sinabi ni PRC chairperson Leonor Tripon Rosero na nanini-wala silang sapat na ang ginawa nilang formula para sa recomputation ng mga scores. Sinabi pa ni Rosero na mayroong sariling polisiya at guidelines na sinu-sunod ang PRC nang gawin nila ang recomputations ng mga grades. Ipinaliwanag pa ni Rosero na ti-nanggal na ng PRC ang Test 5 o psychiatric nursing na pinaniniwalang nagkaroon ng leak. Ipinanukala naman ni Dante Ang, kasalukuyang nangangasiwa sa imbestigasyon ng leakage na dapat magkaroon ng retake sa tests 3 at 5 upang malinis ang pangalan ng lahat ng pumasa sa board. (Malou Escudero)</body>
<link>http://www.philstar.com/Article.aspx?articleId=355623&amp;publicationSubCategoryId=92</link>
</article>
<article>
<title>NAIA 3 papasukin na ng Piatco</title>
<author></author>
<date>
<month>August</month>
<day>31</day>
<year>2006</year>
</date>
<body>Nakatakdang pasukin ngayong umaga ng Phi-lippine International Air Terminals Co., Inc. (PIAT-CO) para sakupin ang kontroberisiyal na Ninoy Aquino International Airport (NAIA) Terminal 3. Ito ay makaraang ta-ningan sa ipinalabas na kautusan ng Internatio-nal Chamber of Com-merce (ICC) na hang-gang Agosto 31, 2006 ang deadline na ibinigay sa pamahalaan para bakantehin ang NAIA 3. Sa naunang pahayag ng Piatco, kanilang papa-sukin at ookupahin sa iti-nakdang araw ang NAIA 3 bilang tugon sa ipina-labas namang order ng Singapore based Inter-national Chamber of Com-merce Arbitration Tribunal (ICCAT) na pumapabor sa nasabing contractor ng world-class airport. Samantala nagpaha-yag naman ang pamunuan ng Manila International Airport Authority (MIAA) na hahadlangan nito ang pla-nong pagsakop ng Piatco. Ayon kay MIAA gene-ral manager Alfonso G. Cusi, &amp;quot;Papayagan ng MIAA na makapasok ang Piatco kung usual ocular inspec-tion lang at pagkatapos ay lalabas rin ay walang prob-lema. Pero kung ookupahin nila ang T3 ay hindi kami papayag&amp;quot;. Binigyang-diin ni Cusi, na ini-award ng compe-tent court para sa pos-session ng gobyerno ang T3 at umapela na rin ang MIAA kay Cheng Yong, pangulo ng Piatco na ipag-paliban ang pag-okupa upang hindi magambala ang &amp;quot;status quo&amp;quot; para sa karagdagang usaping legal kaugnay ng itinakda ng kautusan ng ICCAT. Nagpahayag na rin ng kahandaan ang pama-halaan na magbayad at ginagawa na rin ang lahat ng legal na remedyo upang ipawalang bisa ang ipina-labas na temporary res-training order ng Court of Appeals. (Butch Quejada)</body>
<link>http://www.philstar.com/Article.aspx?articleId=355621&amp;publicationSubCategoryId=92</link>
</article>
<article>
<title>Peluka ng mga kalbong kongresista, pinado-donate</title>
<author></author>
<date>
<month>August</month>
<day>31</day>
<year>2006</year>
</date>
<body>Hinamon kahapon ni Ilocos Norte Rep. Imee Marcos ang mga kalbong kongresista na gumagamit ng peluka na magsakripisyo at i-donate nila ang ka-nilang wig para makatulong sa pagsugpo ng oil spill sa Guimaras. Ayon kay Marcos, mas epektibo ang peluka dahil kalimitan ay makapal at sinsin ang pag-kakagawa nito. Madali naman aniyang mapalitan ang peluka at kayang-kaya ng mga kongresista na bumili ulit ng bagong buhok. Pero hindi tinukoy ni Marcos kung sinu-sino sa 233 miyembro ng Kamara ang gumagamit na ng peluka.Hinikayat din nito ang lahat ng mambabatas na may natural pang buhok na sabay-sabay na magpagupit upang ipakita ang pakikiisa nila sa pagsugpo ng oil spill. Maari aniyang kunin ang serbisyo nina Ricky Re-yes, Fanny Serrano, Bambi Fuentes, James Cooper at iba pang magagaling na hairdresser upang higit na mapangalagaan ang buhok ng mga kongresista. &amp;quot;Puwedeng 1&amp;Atilde;š2 o 1 inch ang bawas sa buhok ng mga kongresista at kung siya namay walang buhok, puwedeng pass na muna ito,&amp;quot; ani Marcos. (Malou Escudero)</body>
<link>http://www.philstar.com/Article.aspx?articleId=355610&amp;publicationSubCategoryId=92</link>
</article>
<article>
<title>Palawan, Negros aabutin na rin: Buhok delikadong gamitin sa oil spill - experts</title>
<author></author>
<date>
<month>August</month>
<day>31</day>
<year>2006</year>
</date>
<body>Delikado umano ang buhok para gamitin sa paglilinis sa tumagas na langis sa baybayin ng Guimaras. Ayon kay Orlando Marquez ng Filipino In- ventors Society (FIS) at Dr. Justino Arboleda, chief ng technology sec- tion ng Coco Technology Corp., hindi maaaring gamitin ang buhok para sa cleanup sa Guimaras dahil ang buhok ay hindi natutunaw o biodegra- dable at delikado sa marine life dahil ang bu-hok ay nakakalason. Gayunman, sinabi ng mga itong kung plano pa rin ng pamahalaan na gamitin ang buhok, dapat ay maayos itong maisa-sagawa upang hindi ma-kaapekto sa marine life. Bukod dito, malaki rin anilang gastusan ang gu-gugulin ng pamahalaan para magamit na panlinis sa oil spill ang buhok. Posible din anilang mangamatay ang mga isda sakaling makain ng mga ito ang buhok. &amp;quot;Hindi po natutunaw ang buhok, kapag nakain ng isda at nakain naman ng tao, dumidikit po yan sa mga in testines at kasuluk-sulu- kang internal organs ng tao na napakadelikado,&amp;quot; paha yag pa ng mga eksperto. Samantala, posibleng maabot rin ng oil slick ang lalawigan ng Negros at maging ang Palawan dahil sa magulong direksyon ng hangin at alon sa karaga-tan ng Panay Gulf. Bagamat 15 kilometro pa ang layo sa pampang ng oil slick, inilista ng Phi-lippine Coast Guard bilang mga threatened areas ang mga bayan ng Ilog, Caua-yan, Sipalay at Hinobaan sa Negros. Maaari rin uma-nong umabot sa Tubba-taha Reef ang oil slick, ha-bang pinasok na rin ng la-ngis ang Takong Island sa Guimaras. Iniulat rin ng PCG na inabot na ng oil slick ang Takong Island national marine reserve na siyang pinakamalaking marine laboratory sa Pilipinas. Ayon sa mga siyentipi-ko, importante ang papel ng marine laboratory sa ecosystem hindi lamang sa probinsiya ng Guimaras kundi sa buong Pilipinas. Ito ay dahil sa naturang lugar ginagawa ang mga pagsusuri ukol sa marine life sa bansa. (Angie dela Cruz/Danilo Garcia)</body>
<link>http://www.philstar.com/Article.aspx?articleId=355609&amp;publicationSubCategoryId=92</link>
</article>
<article>
<title>Peoples Chacha mababasura</title>
<author>Ni Rudy Andal</author>
<date>
<month>August</month>
<day>31</day>
<year>2006</year>
</date>
<body>Hiniling kahapon ng 7-man minority bloc ng Senado sa Comelec na agarang ibasura ang petisyon ng Sigaw ng Ba yan at Union of Local Au- thorities of the Philippi- nes (ULAP) para sa peo-ples initiative sa pag-amyenda sa Konstitus- yon dahil sa kawalan ng &amp;quot;enabling law&amp;quot; ukol dito. Sinabi ni Senate Mino rity Leader Aquilino Pi- mentel Jr., dapat alalaha- nin ng Comelec na may- roong desisyon ang Korte Suprema ukol dito par- tikular ang Santiago vs. Comelec kung saan ay tinuran ng SC na walang batas para sa peoples ini-tiative upang maamyen-dahan ang 1987 Constitu-tion. Nagsampa ng petisyon sina Sens. Pimentel, Loi Estrada, Jinggoy Estrada, Panfilo Lacson, Sergio Os-me&amp;ntilde;a III, Alfredo Lim at Jamby Madrigal sa pama-magitan ng grupo ng mga abugado sa pangunguna ni Atty. Aquilino &amp;quot;Koko&amp;quot; Pi-mentel III. Pinaalalahanan ng opo-sisyon na permanenteng iiral ang naging desisyon ng High Tribunal sa San-tiago vs. Comelec kaugnay sa peoples initiative hang-gang walang batas na nali-likha tungkol dito. Samantala, malamang ihayag ngayong tanghali ng Comelec ang desisyon nito sa petisyong inihain ng Sigaw ng Bayan.</body>
<link>http://www.philstar.com/Article.aspx?articleId=355596&amp;publicationSubCategoryId=92</link>
</article>
<article>
<title>Transport leader inilibing, hustisya hingi ng Socdems, Makati drivers</title>
<author></author>
<date>
<month>August</month>
<day>30</day>
<year>2006</year>
</date>
<body>Inihatid kahapon ng kanyang mga kapwa driver at kasamahan sa grupong Aksyon Sambayanan si Ambrocio Paler, Jr. ang transport leader na inambus noong nakaraang linggo sa Pasay City. Daan-daang miyembro ng Aksa at transport group ang sumama sa pagdadala sa huling hantungan kay Paler sa Sarhento Mariano cemetery sa Pinagbarilan, Pasay City. Si Paler ang pangulo ng&amp;nbsp; Samahan ng mga Operator-Drivers ng Jeepney Biyaheng Evangelista Libertad Inc. (SODJEBEL). Siya din ang transport leader ng grupong&amp;nbsp; Aksa sa&amp;nbsp;Makati City. Matatandaan na si Paler ay binaril at napatay noong Aug. 22 habang pumapasada. Naniniwala ang Sodjebel members na ang pagpatay kay Paler ay resulta ng kanilang matinding kampanya laban sa mga kolorum na jeepney drivers. Iginiit ng Aksa na ang kanilang ginawang martsa ay bilang tanda ng kanilang paghingi ng hustisya sa pagkamatay ni Paler na hanggang sa ngayon ay hindi pa natutukoy ang taong nasa likod ng pagpatay dito Ayon kay Timoteo Aranjuez, AkSa chair at President of Congress of Labor Organizations, ang pagpatay kay Paler ay senyales na hindi lamang ang mga extreme activists ang biktima ng extra judicial killings. Lumilitaw din na ang ilang miyembro ng Sodjebel ay nakararanas din ng pananakot ng mga communist guerillas. Aniya ang pumatay kay Paler ay handang pumatay ng walang dahilan at pangunahing kalaban ng publiko. &amp;quot;They are the true menace to society,&amp;quot; ani Aranjuez Tiniyak din ng grupo na hindi sila titigil hanggat hindi nalulutas ng kapulisan ang pagmamaslang kay Paler.</body>
<link>http://www.philstar.com/Article.aspx?articleId=355449&amp;publicationSubCategoryId=92</link>
</article>
<article>
<title>Gobyerno nagkamali raw sa isinulong na kaso vs Piatco</title>
<author></author>
<date>
<month>August</month>
<day>30</day>
<year>2006</year>
</date>
<body>Dapat umanong sisihin ang gobyerno kung bakit natalo ito ng Philippine International Air Terminal Company, Inc., (Piatco) sa arbitration case na nakahain sa International Chamber of Commerce (ICC) sa Singapore hinggil sa NAIA Terminal 3. Ito ay matapos na maghain ng petition sa Court of Appeal (CA) si Atty. Jose Bernas, abogado ni Ilocos Sur Rep. Salacnib Baterina kung saan hinihiling nito sa korte na pigilan ang pagpapalabas ng pamahalaan ng P3-B bilang paunang bayad sa Piatco. Giit ni Bernas na sinundan lamang umano ng ICC ang isinusulong na &amp;quot;expropriation case&amp;quot; ng gobyerno kung saan tila inamin umano ng pamahaaan na pag-aari ng Piatco ang NAIA 3 na kailangan nitong bayaran bago tuluyang maokupahan. Ipinaliwanag pa ng nasabing abogado na dapat na &amp;quot;ejectment case&amp;quot; umano ang isinampa ng gobyerno at hindi expropriation case laban sa Piatco dahil ang mismong lupa na kinatatayuan nito ay pag-aari ng gobyerno. Binigyang-diin pa nito na mas magiging madali umano ang pagkapanalo at pagbawi ng gobyerno sa terminal 3 kung ang isinulong na kaso nito ay &amp;quot;ejectment case.&amp;quot; Kasabay nito, hiniling din ni Bernas sa CA na atasan nito si Pasay City Regional Trial Court Judge Jesus Mupas na desisyunan nito kung tama bang solusyon ang expropriation case bago tuluyang ipatupad ang nauna nitong kautusan na bayaran na ng gobyerno ang Piatco ng P3B. (Grace dela Cruz)</body>
<link>http://www.philstar.com/Article.aspx?articleId=355448&amp;publicationSubCategoryId=92</link>
</article>
<article>
<title>3rd force sa 07 ipinoporma na</title>
<author></author>
<date>
<month>August</month>
<day>30</day>
<year>2006</year>
</date>
<body>Binubuo na ngayon ang tatawaging third force sa darating na eleksiyon kung saan ay maglalagay sila ng sariling senatorial line-up sa administrasyon at oposisyon. Ayon sa mapagkakatiwalaang source sa Senado, mismong si Senate President Manuel Villar Jr., pangulo ng Nacionalista Party, ang mangunguna sa third force. Ang inaasahang magiging bahagi ng senatorial ticket ng 3rd force ay ang mga re-electionist na sina Sens. Ralph Recto, Joker Arroyo at Rep. Alan Peter Cayetano. Wala pang katiyakan kung mapapasama sa kanilang tiket si Senate Majority Leader Francis Pangilinan ng Liberal Pary. Sinabi ng source na nais ng grupo ni Villar na humiwalay sa grupo ng administrasyon o oposisyon upang sila ang maging third force at alternatibong political group ng mga botante. &amp;quot;Ayaw kasi ni Sen. Villar na ma-identify ang kanilang grupo sa administrasyon at ayaw din nilang matawag na oposisyon kaya itatayo nila ang 3rd force na mayroong sariling plataporma de gobyero na nakasentro sa makabuluhang pamamahala,&amp;quot; wika ng impormante. Ang hanay naman ng oposisyon na nagsisimula nang mag-ikot sa ibat ibang panig ng bansa ay ang mga dating senador na sina Vicente Sotto III, John Osme&amp;ntilde;a, Tessie Aquino-Oreta at Gringo Honasan. Kabilang pa sa line-up ng oposisyon ang re-electionists na sina Sens. Loi Estrada at Panfilo Lacson, Reps. Francis Escudero, Benigno Aquino III, Darlene Antonio-Custodio, Loren Legarda, Francisco Tatad, Ernesto Maceda at Ernesto Herrera. Sa hanay naman ng administrasyoin ay sina DILG Sec. Ronaldo Puno, DENR Sec. Angelo Reyes, Presl chief of staff Mike Defensor, Budget Sec. Ronaldo Andaya Jr. Sec. Arthur Yap, Surigao del Sur Rep. Prospero Pichay habang hindi naman malaman kung sa hanay ng administrasyon tatakbo si Sen. Edgardo Angara ng LDP. (Rudy Andal)</body>
<link>http://www.philstar.com/Article.aspx?articleId=355447&amp;publicationSubCategoryId=92</link>
</article>
<article>
<title>Pluto kasama pa rin sa solar system</title>
<author></author>
<date>
<month>August</month>
<day>30</day>
<year>2006</year>
</date>
<body>Mananatili pa ring kabilang ang Pluto sa mga planeta sa Solar System sa kabila ng pagtanggal dito ng mga opisyal mula sa International Astronomical Union (IAU). Ayon kay Education Undersecretary Fe Hidalgo, mananatiling siyam ang planeta sa solar system para sa mga estudyanteng Pinoy at mga guro hanggat hindi sila nakakakuha ng nasabing opisyal na papel mula sa Department of Science and Technology (DOST). Magugunitang matapos ang mahabang debate ay tinanggal ang planetang &amp;quot;Pluto&amp;quot; sa solar system at tinawag na isang &amp;quot;dwarf planet&amp;quot; dahil mas maliit ito kumpara sa Earth. Dahil dito ay hindi umano ito maituturing na isang planeta kundi isang ordinaryong satellite na umiikot lamang sa isang orbit. Aminado si Hidalgo na maari silang mamroblema sa paglilimbag ng mga bagong textbooks, partikular sa subject na Science dahil sa pagpapalit ng kategorya sa Pluto bilang isang dwarf planet. Ngunit agad na inamin ni Hidalgo na sa oras na makuha nila ang nasabing kautusan ng pagbabago o impormasyon hinggil dito ay pormal nilang papatanggal sa mga &amp;quot;display&amp;quot; sa klase ng solar system ang Pluto. Sinabi ni Hidalgo na nakikipag-koordina na sila sa DOST na siyang may hurisdiksyon sa isyu upang makahingi ng official bulletin sa naturang usapin. (Edwin Balasa)</body>
<link>http://www.philstar.com/Article.aspx?articleId=355446&amp;publicationSubCategoryId=92</link>
</article>
<article>
<title>Hangin sa Guimaras kontaminado</title>
<author></author>
<date>
<month>August</month>
<day>30</day>
<year>2006</year>
</date>
<body>Irerekomenda na ng Department of Health (DOH) ang paglilikas sa mga bata, matatanda at mga buntis sa mga lugar na naapektuhan ng oil spill sa Guimaras dahil sa ulat na maging ang hangin dito ay nagiging kontaminado na. Pinayuhan din ni Health Sec. Francisco Duque ang mga naglilinis ng oil spill na magsuot ng mga protective equipment dahil sa nakakalason ang langis na tumagas at mayroong minimal risk level na hindi ligtas sa tao. Tinataya namang 4,000 pamilya ang apektado ng oil spill sa nasabing lugar subalit tiniyak ng DOH na patuloy silang magbabantay para siguruhin ang kanilang kalusugan. Nagsasagawa na rin ng imbestigasyon ang DOH tungkol sa napaulat na pagkamatay ng 2-anyos na bata sa Guimaras dahil sa hika. (Gemma Amargo-Garcia)</body>
<link>http://www.philstar.com/Article.aspx?articleId=355441&amp;publicationSubCategoryId=92</link>
</article>
<article>
<title>Cayetano pinagbibitiw ni FG</title>
<author></author>
<date>
<month>August</month>
<day>30</day>
<year>2006</year>
</date>
<body>Hinamon kahapon ni First Gentleman Mike Arroyo si Taguig-Pateros Rep. Alan Peter Cayetano na maging halimbawa sa pagpapahalaga sa katotohanan sa pamamagitan ng pagbibitiw bilang congressman matapos ang hindi maikakailang katibayan ng pagsisinungaling umano ng kongresista. Dumating nitong Lunes ng gabi si Mr. Arroyo mula sa Germany dala ang anyay certification ng HypoVereinsbank sa Munich na nagsasaad na walang account doon ang isang Mr. Jose Miguel Arroyo na naglalaman ng daang milyong dolyares. Ibinasura rin ni Romulo Macalintal, abogado ng Pangulo at sumama kay FG sa Germany, ang pahayag ni Cayetano na ang account number sa sertipikasyon ng bangko kay FG ay peke. &amp;quot;Ang account number ay nanggaling kay Cong. Cayetano. Si Cong. Cayetano ang nagbigay ng pangalan ng bangko, hindi kami. Inimbitahan ni Mr. Arroyo si Congressman Cayetano na sumama sa kanya sa Germany subalit tumanggi ang congressman kaya hindi niya maaaring sabihing peke ang account number,&amp;quot; ani Macalintal. Hinimok ni Macalintal na aminin na lamang ang pagkakamali nito sa pagpaparatang ng mga kasinungalingan o harapin na lamang si Ginoong Arroyo sa prosecutors office dahil sa libel na nakatakdang isampa ng huli.</body>
<link>http://www.philstar.com/Article.aspx?articleId=355435&amp;publicationSubCategoryId=92</link>
</article>
<article>
<title>Buhok dadalhin sa Guimaras: Mga preso nagpakalbo</title>
<author></author>
<date>
<month>August</month>
<day>30</day>
<year>2006</year>
</date>
<body>Upang makatulong na malinis ng tuluyan ang baybayin ng Guimaras mula sa oil spill, nagpasya ang pamunuan ng Quezon City Jail (QCJ) at National Bureau of Prison (NBP) na ipagkaloob ang buhok ng may 22,400 mga preso na magpapakalbo sa mga naturang kulungan sa bansa. Bago simulan ngayong Miyerkules ni NBP Chief Vicente Vinarao ang pagpapakalbo sa kanilang 19,000 inmates sa New Bilibid Prison sa Muntinlupa, alas-3 kahapon ng hapon ay inumpisahan na ang pagpapakalbo sa may 3,400 preso ng QCJ. Unang inatasan ni Bureau of Jail Management and Penology (BJMP) Director Gen. Antonio Cruz si QCJ Warden Supt. Ignacio S. Pantina na agad ipatupad ang &amp;quot;Oplan Gupit-Buhok&amp;quot; sa mga presong hawak nito. Ayon kay Gen. Cruz, kapag umepekto ang mga ipadadalang buhok ng mga preso sa Guimaras imumungkahi niya sa pamahalaan na kung maari ay lahat ng mga presong lalaki na sakop ng BJMP ay magpakalbo na. Sa ganitong paraan anya ay may malaking maaambag ang mga preso sa bansa para makatulong na maipatupad ang malawakang Clean Up drive sa Guimaras kung saan kumalat ang natapong langis dito ng Petron kamakailan. (Angie dela Cruz)</body>
<link>http://www.philstar.com/Article.aspx?articleId=355434&amp;publicationSubCategoryId=92</link>
</article>
<article>
<title>Pekeng pirma sa Chacha sisilipin ng Senado</title>
<author>Ni Rudy Andal</author>
<date>
<month>August</month>
<day>30</day>
<year>2006</year>
</date>
<body>Sinimulan ng Senado ang pagdinig sa panukalang Charter change kahapon kung saan inilatag ng United Opposition (UNO) sa pangunguna ni Makati Mayor Jejomar Binay ang mga dokumentong nagpapatunay na peke umano ang mga pirma sa inilunsad na signature campaign para sa Peoples Initiative ng Sigaw ng Bayan. Kahapon ay ibinulgar ni Binay na maging mga patay, preso at mga nasa abroad sa Makati at San Juan ay nakapirma sa signature campaign. May mga ebidensiya anya siya na ghost signature ang nakalap na mga pirma. Nagsampa na rin ng falsification of public documents ang kampo ni Binay sa prosecutors office laban sa election registrar ng lungsod dahil sa pagsertipika nito sa lagda ng isang taong namatay na pero nagawang makapirma sa dokumentong sumusuporta sa Cha-cha. Ayon naman kay Sen. Richard Gordon, chairman ng Senate committee on constitutional amendments, revision of laws and codes and electoral reforms, mahalagang madinig ang mga interpretasyon ng mga constitutional experts kaugnay sa pagbalangkas nila ng batas kaugnay sa pag-amyenda sa Konstitusyon sa pamamaraan ng peoples initiative. Pero sinabi ni Solicitor-General Eduardo Nachura na magkaiba ang kahulugan ng pag-amyenda, sa pagrebisa ng ating Saligang Batas. Wika naman ni Sen. Franklin Drilon, ang kawalan ng enabling law para sa peoples initiative ang naging batayan ng Korte Suprema sa Santiago vs. Comelec kaya maituturing na &amp;quot;dead on arrival&amp;quot; ang isinusulong na Peoples Initiative ng Sigaw ng Bayan Movement at Union of Local Authorities of the Philippines (ULAP). Siniguro naman ni Comelec chairman Benjamin Abalos na dedesisyunan nila sa linggong ito ang isinampang petisyon ng Sigaw ng Bayan.</body>
<link>http://www.philstar.com/Article.aspx?articleId=355421&amp;publicationSubCategoryId=92</link>
</article>
<article>
<title>P2-B pondo para sa rehab ng Guimaras  Villar</title>
<author></author>
<date>
<month>August</month>
<day>29</day>
<year>2006</year>
</date>
<body>Iginiit ni Senate President Manuel Villar Jr. ang pagkakaroon ng P1-B hanggang P2-B budget para sa rehabilitasyon ng Guimaras upang matiyak na masusustentuhan ang kabuhayan ng mga residente na naapektuhan ng August 11 oil spill sa naturang lugar. Ayon kay Sen. Villar, marami pa ang dapat na gawin para mapigilan ang pagkalat ng mga langis sa karagatan na tinatantyang aabot sa mga karatig na lalawigan at sa bahagi naman ng pamahalaang nasyunal, dapat na magkaroon ng sapat na pondo para magamit dito. &amp;quot;On the part of the national government, we should provide funds particularly for helping the affected residents and communities in Guimaras and nearby areas get back on their feet, especially the fishermen who have lost their primary source of livelihood because of the oil spill&amp;quot;, wika ni Villar. Isusulong naman ni Sen. Edgardo Angara, ang pagpasa ng oil spill liability fund, para wala ng problema sakaling magkaroon pa ng parehong sakuna. Sinabi ni Sen. Angara, na bagamat kabilang ang Pilipinas sa mga lumagda sa International Convention on Civil Liability for Oil Pollution Damage o 1969 Liability convention at International Convention for Oil Pollution Damage at niratepekahan ng Senado noong 1997, wala naman umiiral na batas para dito. Ayon kay Angara, malaki ang naging epekto ng oil spill at nawasak nito ang buong baybayin ng Panay, Negros, at Visayan Sea, mga lugar na mayaman sa isda at iba pang likas na yaman ng karagatan, na siyang pangunahing pinagkakakitaan ng mga residente doon. (Rudy Andal)</body>
<link>http://www.philstar.com/Article.aspx?articleId=355268&amp;publicationSubCategoryId=92</link>
</article>
<article>
<title>Oposisyon, naiinip sa sibakan ng miyembro</title>
<author></author>
<date>
<month>August</month>
<day>29</day>
<year>2006</year>
</date>
<body>Naiinip na ang ilang miyembro ng oposisyon sa pagsibak ni House Minority Leader Francis Escudero sa mga miyembro nitong hindi sumuporta sa natapos na impeachment proceedings laban kay Pangulong Arroyo. Sinabi nina Anak Mindanao Rep. Mujiv Hataman, Cavite Rep. Gilbert Remulla at CIBAC Rep. Joel Villanueva, umaasa silang paninindigan ni Rep. Escudero ang binitiwan nitong pangako na patatalsikin sa kanilang hanay ang sinumang hindi susuporta sa ikalawang impeachment complaint laban kay GMA. &amp;quot;He made that promise, that would be a big challenge to his leadership. We are awaiting for his decision,&amp;quot; wika pa ng 3 kongresista. Anila, maliwanag na hindi nakiisa sa kanila ang ilang kongresista na hindi sumipot sa botohan para sa ikalawang impeachment complaint laban kay Mrs. Arroyo. Naniniwala din ang mga mambabatas na hindi na magkakaroon ng komprontasyon kung magkukusa na lamang magbitiw bilang miyembro ng oposisyon ang mga kongresistang hindi sumuporta sa ikalawang impeachment complaint. (Malou Escudero)</body>
<link>http://www.philstar.com/Article.aspx?articleId=355267&amp;publicationSubCategoryId=92</link>
</article>
<article>
<title>MC 108 kukuwestyunin ng Senado sa SC</title>
<author></author>
<date>
<month>August</month>
<day>29</day>
<year>2006</year>
</date>
<body>Idudulog ng Senado sa Korte Suprema ang patuloy na hindi pagdalo ng mga pinuno ng Gabinete sa mga ginagawang pagdinig ng dalawang kapulungan dahil sa pag-iral ng Memorandum Circular 108 ng Malacanang. Ayon kay Sen. Pia Cayetano, maari nilang sampahan ng kaso sina DENR Sec. Angelo Reyes, DOH Sec. Francisco Duque, at NDCC Chairman Avelino Cruz, dahil sa hindi pagdalo sa ginawang pagdinig ng joint congressional committee on clean water act na pinamumunuan niya at ni Rep. Miles Roces. Nilinaw din ni Sen. Cayetano na ang ginagawa nilang pagdining ay tungo sa paggawa ng batas hindi prosekusyon sa mga tauhan ng gobyerno. Bukod sa tatlo, hindi rin dumalo sa nabanggit na pagdinig sina Chief Supt. Gerry Barias ng Western Visayas; Vice-Admiral Demetrio Ignacio, DENR Undersecretary for Planning and Policy, Dir. Malcolm Sarmiento ng BFAR, Engr. Ana Rivera, Supervising Health Program Officer ng DOH at ilang opisyal ng Philippine Coast Guard at National Mapping and Resources Information Authority. Nababahala din si Senate President Manuel Villar Jr. sa patuloy na pag-isnab ng mga pinuno ng naturang ahensya, kahit na ang kapakanan ng mga residente ng Guimaras ang nakataya. Aniya, maari nilang iparating sa Korte ang isyu dahil lumalabas na mali ang interpretasyon ng mga opisyal ng gobyerno partikular na sa pagdalo sa mga imbestigasyon. Idinagdag ni Villar, na mahalaga ang pagdalo ng mga ito, dahil dito niya balak kunin ang P1-B hanggang P2-B para sa pondo ng paglinis ng oil spill sa karagatan. Samantala, tiniyak naman ni Clemente Cancio, may-ari ng M/T Solar 1 na may sapat silang pondo dahil mayroon silang seguro o insurance na nagkakahalaga mula US200M hanggang US300M dolyar na pwede rin pagkunan ng pera ng mga naapektuhang residente. Aniya, bukod pa rin dito ang insurance ng Petron, na siyang komontrata sa kanila para sa shipment ng may 2M litro ng bunker oil. Sinabi pa ni Cancio, at ni Atty. Jesus Laurel, Vice President for Legal and External Affairs, ng Petron Corporation na wala silang balak takbuhan ang kanilang pananagutan. (Rudy Andal)</body>
<link>http://www.philstar.com/Article.aspx?articleId=355257&amp;publicationSubCategoryId=92</link>
</article>
<article>
<title>Nursing Board pinababalasa ni GMA</title>
<author></author>
<date>
<month>August</month>
<day>29</day>
<year>2006</year>
</date>
<body>Iniutos kahapon ni Pangulong Arroyo sa Professional Regulatory Commission (PRC) ang pagbalasa sa Board of Nursing (BON) na nangasiwa sa kontrobersyal na nursing board exam noong June 11-12 na sinasabing nagkaroon ng leakage. Inatasan ni PGMA si PRC chairperson Leonor Tripon-Rosero na bukod sa pagbalasa sa BON ay dapat maparusahan ang sinumang mapapatunayang sangkot sa sinasabing leakage sa nakaraang nursing board exam. Sinabi din ng Pangulo na magpapalabas na siya ng executive order kung saan ay dapat sumailalim sa regulasyon ng Commission on Higher Education (CHED) ang mga review centers. Iminungkahi naman ni Presidential Adviser on Education Mona Valisno na maamyendahan ang umiiral na R.A 8981 para maihiwalay sa PRC ang paghahanda sa anumang board examination. Isang bagong opisina ang lilikhain sa ilalim ng PRC na siyang titiyak na ang mga pagsusulit ay maiaakma sa pandaigdig na pamantayan ng bawat propesyon at hindi magkakaroon ng conflict of interest ang mga miyembro nito. Inabswelto naman ni Mrs. Arroyo ang PRC chief sa pinakahuling kontrobersya dahil naging maayos naman ang pinangasiwaan nitong pagsusulit at natatanging ang huling nursing board exam lamang ang nagkaroon ng problema. (Lilia Tolentino)</body>
<link>http://www.philstar.com/Article.aspx?articleId=355256&amp;publicationSubCategoryId=92</link>
</article>
<article>
<title>Tutol kami sa Cha-cha</title>
<author></author>
<date>
<month>August</month>
<day>29</day>
<year>2006</year>
</date>
<body>Mahigpit na tinutulan kahapon ng maimpluwensiyang Catholic Charismatic group na El Shaddai ang panukalang pagbabago sa Konstitusyon na &amp;quot;hindi talaga peoples initiative kundi inisyatiba ng gobyerno&amp;quot;. Sa isang press statement ni El Shaddai leader Mike Velarde, pinagdududahan nila ang isinampang petisyon sa Commission on Elections (Comelec) ng mga Cha-cha proponents dahil kinakansela ang eleksyon sa darating na taon at agad binubuo ang isang interim parliamentary form of government. Sinabi ni Brod. Mike, ang pagbabago sa Saligang Batas na itinaguyod ng mga local officials ay hindi naman nagmula sa interes ng mamamayan kundi ng pamahalaan lamang. &amp;quot;I am opposed to the peoples initiative because this is really the governments initiative. Second, because the provisions of the draft that was submitted to the Comelec provides no elections and I am opposing this,&amp;quot; wika pa ni Velarde. Nilinaw ng El Shaddai leader na hindi siya tutol sa pag-amyenda sa Konstitusyon subalit kailangang ipagpatuloy pa rin ang eleksyon sa susunod na taon. Ginawa ni Velarde ang kanyang pahayag matapos magsumite ng petisyon sa Comelec ang Sigaw ng Bayan Movement at Union of Local Authorities of the Philippines (ULAP) para amyendahan ang 1987 Constitution mula presidential tungo sa parliamentary form of government. Kaugnay nito, naghain din ang One Voice ng petisyon sa Comelec kung saan ay iginiit nitong wala sa kapangyarihan ng Comelec na hawakan at magdesisyon hinggil sa petisyon ng ULAP at Sigaw ng Bayan dahil sa kawalan ng &amp;quot;enabling law&amp;quot; tungkol dito. (Gemma Amargo-Garcia)</body>
<link>http://www.philstar.com/Article.aspx?articleId=355242&amp;publicationSubCategoryId=92</link>
</article>
<article>
<title>Oil spill probe simula ngayon</title>
<author></author>
<date>
<month>August</month>
<day>28</day>
<year>2006</year>
</date>
<body>Sisimulan ngayon ng joint Oversight committee on Clean Water Act ang imbestigasyon sa naganap na oil spill sa lalawigan ng Guimaras matapos lumubog ang isang oil tanker na naglalaman ng may 2 milyong litro ng langis ng Petron. Pangungunahan nina Sen. Pia Cayetano, chair ng Senate committee on environment and natural resources, at Manila Rep. Miles Roces, chairman ng House committee on environment, ang imbestigasyon sa oil spill sa Guimaras. Inaasahang dadalo sa pagdinig ngayon sina Environment Secretary Angelo Reyes, Health Secretary Francisco Duque, Vice-Admiral Arthur Gosingan ng Philippine Coast Guard, Petron president Nicanor Alcantara at Clemente Cancio, president ng Sunshine Maritime Development Corp. na may-ari ng lumubog na MT Solar 1. Dadalo din sina Guimaras Gov. Joaquin Carlos Nava, Iloilo Gov. Neil Tupaz, Negros Occidental Gov. Joseph Maranon gayundin ang Greenpeace-Southeast Asia sa pangunguna ni Von Hernandez. (Rudy Andal)</body>
<link>http://www.philstar.com/Article.aspx?articleId=355107&amp;publicationSubCategoryId=92</link>
</article>
<article>
<title>Jinggoy sa NCRPO chief: Arestuhin mo ko!</title>
<author></author>
<date>
<month>August</month>
<day>28</day>
<year>2006</year>
</date>
<body>Hinamon kahapon ni Sen. Jinggoy Estrada si National Capital Regional Office (NCRPO) chief Reynaldo Varilla na arestuhin siya dahil sa libel case na isinampa ni First Gentleman Mike Arroyo laban sa kanya. Sinabi ni Sen. Estrada, hindi siya natatakot na makulong dahil sa pakikipaglaban sa kanyang prinsipyo at pagbubunyag ng mga anomalyang nangyayari sa ilalim ng Arroyo government. Wika pa ni Estrada, puwede siyang hulihin ni Varilla kung nasa recess ang Kongreso at kusang loob siyang sasama sa aaresto sa kanya dahil sa ipinalabas na warrant of arrest ni Pasay City Judge Wilhelmina Jorge Wagas. &amp;quot;I am ready to go to jail because Im fighting for the truth, maybe Atty. Arroyo is afraid that I will expose the truth about his involvement in anomalies,&amp;quot; dagdag pa ng mambabatas. Magugunita na tinangkang arestuhin ng Pasay police si Estrada noong nakaraang linggo dahil sa ipinalabas na warrant of arrest ng korte subalit ibinasura ito ni Senate President Manuel Villar Jr. dahil walang sinumang miyembro ng Kongreso ang puwedeng arestuhin habang nasa sesyon ang Kongreso. Sa ilalim ng Article 6 section 11 ng Konstitusyon ay sinasabing hindi puwedeng arestuhin ang sinumang senador o kongresista kung ang kaparusahan nito ay mas mababa sa 6 taon habang nasa sesyon ang Kongreso. (Rudy Andal)</body>
<link>http://www.philstar.com/Article.aspx?articleId=355106&amp;publicationSubCategoryId=92</link>
</article>
<article>
<title>Nagsusulong ng social revolution nasa peligro raw</title>
<author></author>
<date>
<month>August</month>
<day>28</day>
<year>2006</year>
</date>
<body>Sa harap ng suliranin sa extra-judicial killings sa bansa, hindi lamang ang mga magiging biktima nito ang nanganganib ang buhay kundi maging si National Security Adviser Norberto Gonzales at mga tagasunod nito dahil sa isinusulong nilang social revolution sa bansa. Isa lamang sa mga biktima nito kamakailan ay ang Aksyon Sambayanan transport leader sa Makati na si Ambrosio Paler, Jr., na napaslang noong Agosto 22 sa Pasay City. Napatay si Paler dahil umano sa mariin nitong pagtutol sa pangha-harass at pananakot partikular na sa kanilang hanay. Si Paler ay presidente ng Samahan ng mga Operator- Drivers ng Jeepney Biyaheng Evangelista Libertad Inc. (Sodjobel). Ang grupo ng Sodjobel ay nangangampanya laban sa mga kolorum na jeep na pumapasada ngunit hinaharas naman umano ng kalabang grupo kaya nagsampa ng kaso ang kanilang grupo sa Makati Regional Trial Court at Ombudsman. Giit naman ng mga kasamahan ni Paler sa Sodjobel at Aksyon Sambayanan na namatay ito dahil sa paninindigang dapat na magkaroon ng pagkakapantay-pantay. (Joy Cantos)</body>
<link>http://www.philstar.com/Article.aspx?articleId=355105&amp;publicationSubCategoryId=92</link>
</article>
<article>
<title>P10M gagastusin sa retake</title>
<author></author>
<date>
<month>August</month>
<day>28</day>
<year>2006</year>
</date>
<body>Humirit ang Malaca&amp;ntilde;ang sa Kongreso na bigyan ng supplemental budget ang Professional Regulation Commission (PRC) para sa isinusulong nilang retake sa 2006 Nursing Licensure Exam. Ayon kay Dante Ang, head ng Presidential Task Force on National Licensure Examinaton, aabutin lang naman umano ng P7 hanggang P10 milyon ang magagastos sa retake. Gayunman, nagbanta si Ang na hindi pakukuhanin ng retake ang mga examinees na mapapatunayang nakinabang sa &amp;quot;leakage.&amp;quot; Una nang sinabi ng Senado na posibleng suportahan nito ang retake ng nursing examination kapag napatunayang halos lahat ng test items sa nakaraang pagsusulit ay mayroon umanong leakage. Padadalhan ng subpoena ng Senado ang mga opisyal ng Professional Regulatory Commission (PRC) at National Bureau of Investigation (NBI) upang dumalo ang mga ito sa ikatlong hearing ng komite sa Miyerkules. Ayon kay Sen. Rodolfo Biazon, dapat lamang papanagutin ang mga opisyal ng PRC at Board of Nursing (BON) na mapapatunayang sangkot sa &amp;quot;leakage&amp;quot; gayundin ang mga review centers na nakinabang dito. Layunin ng komite na makabuo ng panukalang batas upang ma-regulate at makontrol ng gobyerno ang mga review centers na sinasabing P100 milyong business sa bansa. Sa naunang dalawang hearing ay lumilitaw na ang nakinabang sa &amp;quot;leakage&amp;quot; para sa June nursing board exam ay ang Gapuz review center at Inress review center na pag-aari ng nag-resign na pangulo ng Philippine Nurses Association (PNA) na si George Cordero. (Rudy Andal)</body>
<link>http://www.philstar.com/Article.aspx?articleId=355099&amp;publicationSubCategoryId=92</link>
</article>
<article>
<title>JV umatras, di na tatakbong senador</title>
<author></author>
<date>
<month>August</month>
<day>28</day>
<year>2006</year>
</date>
<body>Para hindi na madagdagan ang gulong maidudulot ng pulitika sa kanilang pamilya ay minabuti na lang ni San Juan Mayor Joseph Victor &amp;quot;JV&amp;quot; Ejercito na huwag nang tumakbo bilang senador sa susunod na eleksyon kung muling tatakbo si Sen. Loi Ejercito. Ayon kay JV, plano sana niyang tumakbo bilang senador sa 2007 election matapos na pumasok siya sa Top 12 sa posibleng manalong senador sa kakatapos lang na Pulse Asia Survey at dahil na rin sa pahayag ni Senator Loi na hindi na ito tatakbo bilang senador matapos ang termino nito sa taong 2007. Subalit naunsyami ang pangarap na ito ng alkalde matapos na maglabasan sa mga pahayagan noong isang linggo na muling tatakbo si Sen. Loi matapos na kumbinsihin umano ni Sen. Jinggoy Estrada na muli itong kumandidato. &amp;quot;I will give way, ayaw ko na ang political issue ang magiging cause ng problema sa pamilya namin. Magko-concentrate na muna ako bilang Mayor ng San Juan dahil may isa pa naman akong termino kaya tatapusin ko na lang muna ito,&amp;quot; pahayag ni JV. Si JV ay anak ni dating Pangulong Estrada kay Guia Gomez samantalang ang anak niya kay Loi na si Jinggoy ay nasa unang termino sa Senado. Alam din naman ng publiko na may hidwaan sina JV at Jinggoy ilang taon na ang nakakaraan dahilan upang kamuntikan na itong maglaban bilang Mayor ng San Juan na napigilan lang ng kanilang ama. (Edwin Balasa)</body>
<link>http://www.philstar.com/Article.aspx?articleId=355095&amp;publicationSubCategoryId=92</link>
</article>
<article>
<title>Sertipikasyon ng German bank sampal daw kay Cayetano</title>
<author></author>
<date>
<month>August</month>
<day>28</day>
<year>2006</year>
</date>
<body>Nakiusap ngayon ang mga kapwa kongresista kay Taguig-Pateros Rep. Alan Peter Cayetano na tanggapin ang pagkakamali sa ginawang pagbubulgar na pag-aari umano ng pamilya Arroyo ang nakatagong bank account sa Germany. Ayon kina Bacolod City Rep. Monico Puentevella at Leyte Rep. Eduardo Veloso, sampal sa mukha ni Cayetano ang inilabas na sertipikasyon ng HypoVereins Bank sa Munich, Germany na nagsasabing walang itinatagong libreta de bangko si First Gentleman Mike Arroyo, taliwas sa pagbubulgar na ginawa ni Cayetano. Batay sa sertipikasyong nilagdaan nina Vice President Peter Reisner at General Secretariat Evi Vollmann, wala silang account sa pangalan ng Unang Ginoo, at maging ang bank account na may numerong 87-570-230-32100-62771571. Ngayong gabi ay darating si Ginoong Arroyo dala ang hindi maikakailang ebidensiya ng umanoy kasinungalingan ni Rep. Cayetano. &amp;quot;Nagwagi muli ang katarungan at katotohanan, Darating ako na dala ang katotohanan. Malinaw na ngayon na kaya tumanggi si Cong. Cayetano na sumama sa akin dito sa Munich ay sapagkat alam niya na wala akong bank acount dito,&amp;quot; ayon kay Mr. Arroyo. Bitbit ni Arroyo ang sertipikasyon ng HypoVereins Bank kung saan kinukumpirma na walang account doon ang Unang Ginoo at walang deposito sa pangalang Jose Miguel Arroyo. Sa isang pulong sa mga opisyal ng bangko, sinabi rin ng mga ito na ang accout number na ibinigay ni Cayetano ay hindi tugma sa kanilang sistema ng pagbibigay ng account number. Ayon pa kay Mr. Arroyo, tulad ng pitong kahon na umanoy ebidensiya sa Kongreso hinggil sa impeachment complaint, ang mga paratang ni Cong. Cayetano ay puro kasinungalingan at gawa-gawang ebidensiya lamang. Tama anya at makatarungan ang desisyon ng Kongreso na ibasura ang impeachment complaint. (Malou Escudero/Lilia Tolentino)</body>
<link>http://www.philstar.com/Article.aspx?articleId=355087&amp;publicationSubCategoryId=92</link>
</article>
<article>
<title>6.3M pirma sa Chacha wag balewalain  FVR</title>
<author></author>
<date>
<month>August</month>
<day>28</day>
<year>2006</year>
</date>
<body>Hindi dapat balewalain ng Comelec ang 6.3 milyong pirma ng mga botante na humihiling ng pagbabago ng Konstitusyon dahil ang Charter Change ay &amp;quot;good for the country in the long run.&amp;quot; Ito ang inihayag kahapon ni dating Pangulong Fidel V. Ramos kasabay ng panawagan na suportahan ang pagbabago ng gobyerno tungo sa Parliamentary System. Hiniling din ni Ramos sa Comelec na bigyang timbang ang tagumpay ng petisyon na lumagpas sa minimum constitutional requirements na 12 % na suporta mula sa mga rehistradong botante sa buong bansa na beripikado na rin ng election registrars sa bawat bayan at lungsod sa buong kapuluan. Sinabi ni Ramos na ang pangunahing nagsusulong ng petisyon ay dapat gawin ang lahat ng legal na paraan ng argumento para makumbinse ang Comelec na ang petisyon ay &amp;quot;stands on a firm legal foundation&amp;quot; na magpapahina sa argumentong kumokontra rito. Sinabi pa ni Ramos sa kanyang media officer na nananatili siya sa kanyang orihinal na proposal na ibasura ang kasalukuyang US-style bicameral presidential system para bigyang-daan ang pagpalit ng parliamentary govt. sa unicameral legislature. Ayon kay Ramos, ang anim na dekadang kabiguan sa Presidential system ang gridlock sa 2-house Congress, ang naglalason sa politika at banta sa demokrasya sa Pilipinas, ang mga pangunahing dahilan kung bakit ipinaglalaban niya ang parliamentary govt. Iginiit din ni Ramos ang computerization ng eleksiyon para burahin ang mga haka-haka sa kredibilidad at integridad ng electoral process. Ang petisyon ay magkasamang isinulong ng Sigaw ng Bayan at Union of Local Authorities of the Philippines (ULAP) at suportado ng mga dokumento na magpapatunay sa pirma ng 6.3 milyon botante na beripikado ng election registrars. (Ellen Fernando)</body>
<link>http://www.philstar.com/Article.aspx?articleId=355081&amp;publicationSubCategoryId=92</link>
</article>
<article>
<title>Trabaho naghihintay sa 430 vocational graduates</title>
<author></author>
<date>
<month>August</month>
<day>27</day>
<year>2006</year>
</date>
<body>Pinangunahan ni Caloocan City Mayor Enrico &amp;quot;Recom&amp;quot; Echiverri ang ginanap na graduation ceremonies ng 430 residente na kumuha ng ibat-ibang technical at vocational courses na isinagawa ng lokal na pamahalaan upang ihanda ang mga ito sa pagtatrabaho. Ayon kay Echiverri, sa pamamagitan ng Labor and Industrial Relations Office-Caloocan City Manpower Training Center (LIRO-CCMTC) ay naisagawa ang pagsasanay sa mga residente sa tulong na rin ng Liga ng mga Barangay na pinamumunuan ni Councilor RJ Echiverri. Ayon naman kay Councilor Echiverri, patuloy ang kanyang pakikipag-ugnayan sa city government upang maging tuloy-tuloy ang gagawing training para sa mga residente na isang paraan para madaling makakuha ang mga ito ng magandang trabaho. Sinabi naman ng alkalde, ang mga nagtapos sa training ay kinakailangang kumuha ng skills examination sa Technical Education ng Skills Development Authority (TESDA) at ang makakapasa ay bibigyan ng Public Employment Services Office (PESO) ng &amp;quot;referral letter&amp;quot; sa ibat-ibang establisimiyento sa lungsod upang makakuha ng trabaho.</body>
<link>http://www.philstar.com/Article.aspx?articleId=354918&amp;publicationSubCategoryId=92</link>
</article>
<article>
<title>Sahod ng OFWs ilagay sa ATM para iwas kotong</title>
<author></author>
<date>
<month>August</month>
<day>27</day>
<year>2006</year>
</date>
<body>Imposible ng madaya at makotongan ng kita ang milyong Overseas Filipino Workers (OFWs) sa ibat-ibang bansa kung sisimulan at gagayahin ng mga recruitment agency ang hakbang ng isang Pinay na kauna-unahang nagpasimula ng paglalagay ng sahod ng mga OFWs sa automated teller machine o ATM sa Kuwait. Base sa rekord ng MIGRANTE International, ang salary kickbacks o kotongan sa sahod ng mga Pinay laborer abroad ang isa sa talamak na krimeng hindi kayang sugpuin lalot ang krimen ay mag-uugat sa bansa. Subalit maaari din itong pigilan bago pa magkaroon ng deployment sa pamamagitan ng pag-oobliga sa mga foreign employers na magbukas ng ATM account ang mga ide-deploy na OFWs upang dito na direktang pumasok ang kanilang buwanang sahod. Ayon kay Ms. Wilma Aguilar, pangulo ng Excellent Search International Corp. isang local recruitment agency na ngayong Agosto lamang pinasimulan ang pagkakaroon ng opisyal na ATM ng mga OFWs. Tinatayang nasa 400 OFWs mula sa Kuwait at na-deploy ng ahensya ni Aguilar ang unang sinampolan ng pagkakaroon ng ATM mula sa bangko kung saan naroroon ang account ng mga foreign employer nito. Ang nabanggit na bilang ng mga OFWs kung saan karamihan dito ay sales personnel at cashier mula sa kilalang department store sa nasabing bansa ay tinatayang kumikita ng halagang P70,000 kada buwan bilang sales personnel at P60,000 bilang cashier. Sa karaniwang relasyon ng recruiter at OFWs madalas ang P70,000 ay nagiging P30,000 at ang P60,000 ay nagiging P20,000. (Gemma Amargo-Garcia)</body>
<link>http://www.philstar.com/Article.aspx?articleId=354917&amp;publicationSubCategoryId=92</link>
</article>
<article>
<title>Puzzle sa pol. killings nabubuo na  Gonzales</title>
<author></author>
<date>
<month>August</month>
<day>27</day>
<year>2006</year>
</date>
<body>Dahil sa pag-amin ng isang miyembro ng New Peoples Army (NPA) sa pagpatay sa isang abogado noong Huwebes, tila isang &amp;quot;puzzle&amp;quot; na unti-unti nang nabubuo at nareresolba ang suliranin kaugnay sa extra-judicial killings. Ayon kay National Security Adviser Norberto Gonzales, meron pang mga witness at pruweba na magdidiin sa CPP-NPA sa ginawang pagpatay ng mga ito sa mga militante. &amp;quot;Like pieces of a complicated puzzle, things are falling into place. The veneer of lies which the communist movement had put up is slowly being peeled to reveal the deceitfulness and ruthlessness of its campaign to blacken the image of government,&amp;quot; ayon kay Gonzales, pinuno rin ng Partido Sosyalista Demokratiko ng Pilipinas (PDSP). Matatandaang binaril at napatay ng isang umaming NPA na si Rodolfo Paglinawan, ang abogado ng unyong Nagkakaisang Samahan ng Purefoods Hormel sa isang fast food chain sa Cubao, Quezon City. Ito ay bukod pa sa tatlong pinatay umano niya sa Camanava area.&amp;nbsp; Nabatid na pinapatay ang mga nasabing biktima dahil sa mga pagkakasala ng mga ito sa kilusan ng mga rebelde na ibinabato lamang sa pamahalaan.</body>
<link>http://www.philstar.com/Article.aspx?articleId=354910&amp;publicationSubCategoryId=92</link>
</article>
<article>
<title>Cayetano Pinagso-Sorry: FG walang $ account sa Germany</title>
<author></author>
<date>
<month>August</month>
<day>27</day>
<year>2006</year>
</date>
<body>Muling hiningi ni First Gentleman Mike Arroyo kay Taguig-Pateros Rep. Allan Cayetao na humingi ng public apology hindi lang sa kanya kundi sa sambayanang Pilipino dahil sa tangkang panloloko niya sa publiko. Sa isang press statement, sinabi ng First Gentleman na nakakuha na siya ng sertipikasyon mula sa bankong HypoVereinsbank ng Munich na nagsasabing wala siyang account doon at wala rin silang account na may numerong 87-570-23030-32100-62771571 na sinasabi ni Cayetano na multi-million dollar account ng pamilya Arroyo sa Germany. Nakasaad pa rin sa sertipikasyon na may petsang Agosto 25 at pirmado ni bank vice-president Peter Reisner at general secretariat head Evi Vollman na wala silang deposito sa pangalan ni Jose Miguel Arroyo. Sa isang pulong sa mga opisyal ng bangko, sinabi rin ng mga ito na ang accout number na ibinigay ni Cayetano ay hindi tugma sa kanilang sistema ng pagbibigay ng account number. &amp;quot;Congressman Cayetano did not go with me to Munich because the account number is clearly a manufactured and a brazen lie. Congressman Cayetano, you can no longer fool the people. I am bringing home the truth so that the people will know that you are peddling lies and manufacturing evidence,&amp;quot; pahayag ng Unang Ginoo. Sinabi ni First Gentleman na may kasama siyang miyembro ng media sa pagpunta niya sa Germany para alamin ang katotohanan ng bintang ni Cayetano. (Lilia Tolentino)</body>
<link>http://www.philstar.com/Article.aspx?articleId=354906&amp;publicationSubCategoryId=92</link>
</article>
<article>
<title>MM babaho sa basura</title>
<author></author>
<date>
<month>August</month>
<day>27</day>
<year>2006</year>
</date>
<body>Magiging problema na naman ng ibat ibang bayan sa Metro Manila ang tapunan ng basura sa sandaling ipatupad ang Republic Act 2003 na nagbabawal sa operasyon ng mga open dumps at controlled dumps sa buong Metro Manila. Nakatakdang ipatawag ng kinauukulang komite sa Mababang Kapulungan ng Kongreso ang mga opisyal ng Department of Environment and Natural Resources (DENR) dahil sa hindi pagsunod sa RA 9003. Nakasaad sa RA 9003 na matapos ang tatlong taon, dapat ay na-convert na ng lahat ng Local Government Units (LGUs) ang kanilang open dumps sa controlled dumps at pagkatapos ng limang taon, wala na dapat makikitang tapunan ng basura. Ang deadline sa pagpapasara ng mga open dumps ay noong Pebrero 16, 2004, at ang deadline para sa pagpapasara ng lahat ng controlled dumps ay noong Pebrero 16, 2006. Sa kabila nang pagpasa ng nasabing batas, inamin ng National Solid Waste Management Commission na nasa 996 na ang tapunan ng basura na nag-ooperate sa bansa. Ayon kay Muntinlupa Rep. Rozzano Rufino Biazon, hindi isang simpleng problema ang basura dahil isa itong banta sa kalusugan ng mga mamamayan. Inakusahan ng solon ang mga opisyal ng DENR ng gross negligence dahil ito ang pangunahing ahensiya ng gobyerno na dapat magpatupad ng batas. (Malou Escudero)</body>
<link>http://www.philstar.com/Article.aspx?articleId=354898&amp;publicationSubCategoryId=92</link>
</article>
<article>
<title>Congressman, patay na patay sa anchorwoman</title>
<author>Ni Malou Escudero</author>
<date>
<month>August</month>
<day>27</day>
<year>2006</year>
</date>
<body>Pinagtsitsismisan ngayon sa apat na sulok ng Mababang Kapulungan ng Kongreso ang isang Congressman na &amp;quot;nagmumurang kamias&amp;quot; at nanliligaw umano sa anchorwoman ng isang sikat na TV station. Ayon sa source, palaging umiistambay si Congressman sa restaurant ng sikat na anchorwoman at madalas itong magparamdam sa babae. Pareho naman umanong hiwalay sa kani-kanilang asawa ang dalawa kaya walang problema kung sila ay magkakagustuhan. Sa dinami-dami ng mga restaurant sa Metro Manila, mas pinipili umano ni Congressman na sa resto ng anchorwoman kumain upang iparamdam na type niya ang babae. Kilalang generous si Congressman lalo na sa mga nagiging girlfriends nito. Pero discreet si Cong sa pakikipagrelasyon dahil kahit may naging girlfriend itong dating sexy star, hindi ito lumabas sa mga pahayagan. Lapitin din ito ng ilang taga-showbiz na nagkakaroon ng &amp;quot;financial problem&amp;quot; kasi nga ay galante. Si anchorwoman naman ay sexy, medyo morena at siyempre palaging nakikita sa telebisyon. Katulad ng karaniwang nanliligaw, hindi pa sigurado si Congressman na sasagutin siya ni anchorwoman lalo nat medyo malayo ang agwat ng kanilang... timbang. Nangangamba lang ang source na lalong madagdagan ang timbang ni Cong. lalo nat napapadalas ang kain nito sa restaurant ni anchorwoman. Si Cong. ay hindi nagmula sa Metro Manila pero sikat din naman ito. May initial siyang P. as in &amp;quot;Palaging in-love.&amp;quot;</body>
<link>http://www.philstar.com/Article.aspx?articleId=354895&amp;publicationSubCategoryId=92</link>
</article>
<article>
<title>Nakokolekta Sa Barberya, Beauty Parlors Kulang: Publiko mag-donate na ng sariling buhok  PCG</title>
<author>Nina Gemma Garcia At Mer Layson</author>
<date>
<month>August</month>
<day>27</day>
<year>2006</year>
</date>
<body>Nananawagan na kahapon ang Philippine Coast Guard (PCG) sa publiko na mag-donate ng kanilang sariling &amp;quot;buhok&amp;quot; at mga &amp;quot;chicken feathers&amp;quot; upang magamit sa paglilinis sa oil spill sa Guimaras. Ayon kay PCG Lt. Commander Joseph Coyme, kung ang bawat tao ay magbibigay ng isang dangkal na haba ng buhok ay mapapabilis ang paglilinis sa langis na patuloy na kumakalat sa Guimaras at mga katabi pang bayan nito. Saku-sakong buhok na ang naibigay ng mga salon owner subalit hindi pa rin ito sapat dahil hindi naman lahat ay nagpapagupit araw-araw. Natukoy na madaling kapitan ng langis ang mga buhok ng tao at mga balahibo ng manok kaya isa ito sa pamamaraang naisip upang mapabilis ang pagtatanggal ng langis. Gayunman, kung aasa lang sa makokolektang buhok sa mga barberya, beauty parlor at mga salon ay hindi anya kakayanin dahil sa lawak ng naapektuhan ng oil spill kaya umapela ang PCG sa bawat Pinoy na magkusang mag-donate ng kanilang buhok. Ayon kay Coyme, ang mga nagnanais na mag-donate ng buhok at balahibo ng manok ay maaaring magtungo sa PCG headquarters sa Roxas boulevard o sa kanilang tanggapan sa Iloilo. Bukod dito, nagpakalat na rin ang PCG ng mga text mesages para mabilis na maiparating sa taong bayan ang kanilang panawagan. Inaasahan naman ng PCG na darating bukas ang isang barko mula sa bansang Japan na tutulong sa pag-aahon ng lumubog na oil tanker na MT Solar I. Sa kasalukuyan ay 6 bayan at tinatayang 3,000 pamilya na ang apektado. Samantala, natuklasang may apat na taon nang paso ang certificate of competency ng kapitan ng tanker. Ito ang napag-alaman kahapon ng grupo ng Special Board of Marine Inquiry na pinamumunuan ni SBMI Chairman Danilo Abinoja. Ayon kay Abinoja, hanggang March 2002 lamang ang General Tanker Familiarization and Advance Training on Chemical Tanker Operation ni Capt. Norberto Aguro. Bukod kay Aguro ay paso rin ang ilang dokumento at papeles ng mga tripulante ng barko na sina Herminio Renger, Jesse Angel, Reynaldo Torio at Victor Morados. Wala rin umanong training para hawakan at magpatakbo ng oil tanker si Capt. Aguro dahil ang certificate nito ay Chemical Tanker. Tiniyak ni Abinoja na magrerekomenda sila ng karampatang parusa para kay Aguro at mga tripulante nito gayundin ang may-ari ng M/T Solar 1 na Sunshine Maritime Development Corp. at ang Petron Corp. Ayon kay Abinoja, dapat umanong sumipot sa darating na Agosto 29 at 30 ang may-ari ng tanker at representante ng Petron para isalang sa panibagong imbestigasyon.</body>
<link>http://www.philstar.com/Article.aspx?articleId=354883&amp;publicationSubCategoryId=92</link>
</article>
<article>
<title>Drug center sa bawat rehiyon isinulong ni Iggy</title>
<author></author>
<date>
<month>August</month>
<day>26</day>
<year>2006</year>
</date>
<body>Isinulong ni Negros Occidental Rep. Ignacio &amp;quot;Iggy&amp;quot; Arroyo ang pagtatalaga ng drug rehabilitation center sa bawat rehiyon sa buong bansa na mangangalaga sa mga drug dependent. Sinabi ni Rep. Arroyo na kabilang sa magiging trabaho at tungkulin ng mga center ay pagbibigay ng kalinga, matitirhan at paggagamot sa mga drug addict. Ayon kay Arroyo, mahalaga ang patuloy na pangangalaga sa mga adik upang madaling matanggap at makayanan ang buhay sa piling ng kanyang pamilya at komunidad matapos siyang palabasin sa center. Dapat ding hubugin ang mga drug dependent tungo sa kalusugan ng isip at katawan hanggang sa makaya na nitong muling makihalubilo sa mga kauri nito at magdala ng mga suliraning darating. Ang center ay pamumunuan ng isang director na magkakaroon ng dalawang deputy directors na itatalaga ng Secretary of Health. Idinagdag pa ni Arroyo na ang center ay kailangan ding magbuo ng mga plano para sa pagpapatakbo nito, kabilang na ang pagpapatayo ng mga karagdagang gusali na may mga modernong kagamitan at pasilidad. (Malou Escudero)</body>
<link>http://www.philstar.com/Article.aspx?articleId=354778&amp;publicationSubCategoryId=92</link>
</article>
<article>
<title>200 schools sali sa ladderized education</title>
<author></author>
<date>
<month>August</month>
<day>26</day>
<year>2006</year>
</date>
<body>Umaabot na sa 200 paaralan sa buong bansa ang nais makiisa sa pagpapatupad ng ladderized education na kasalukuyang ipinapatupad ng Technical Education and Skills Development Au-thority. Ayon kay Tesda Director General Secretary Augusto &amp;quot;Boboy&amp;quot; Syjuco, ang ladderized education ay isang paraan ng pag-aaral na nagsisimula sa mga kursong Technical-Vocational (Tech-Voc) na maaaring magamit sa pagpapatuloy ng pag-aaral naman sa kolehiyo. Ang isang estudyante ay magsisimula sa isang Tech-Voc module, na magagamit naman upang mabawasan ang mga aralin upang makakuha ng diploma sa kolehiyo, paliwanag ni Syjuco. Sa pamamagitan ng ladderized education, mas magiging matipid ang pagkuha ng mga Tech-Voc na kurso kaysa sa mga tradisyonal na kurso sa kolehiyo. Sa ganitong paraan, ang isang estudyante ay magkakaroon ng pagkakataon na maka-pag-aral, kaalinsabay ng paghahanapbuhay na magagamit ang kanilang mga natutunan sa ilalim ng programa, ani Syjuco. Nagbigay naman si Pangulong Arroyo sa TESDA ng 5,200 PGMA Training for Work Scholarship sa limang karapat-dapat na mga estudyante sa bawat ladderized na kursong pangkolehiyo.</body>
<link>http://www.philstar.com/Article.aspx?articleId=354777&amp;publicationSubCategoryId=92</link>
</article>
<article>
<title>Pagpunta ni FG sa Germany pinagdudahan</title>
<author></author>
<date>
<month>August</month>
<day>26</day>
<year>2006</year>
</date>
<body>Marami umano ang nagduda na may ibang gagawin sa Germany si First Gentleman Jose Miguel Arroyo kaya ito nagmamadaling pumunta sa nasabing bansa kamakalawa ng gabi. Ayon kay Taguig-Pateros Rep. Alan Peter Cayetano, mas naging kaduda-duda ang Unang Ginoo dahil sa pagpunta nito sa Germany gayong sina- sabi niyang wala naman siyang multi-milyong dolyar na account doon. &amp;quot;Why would bank entertain them kung hindi sila kilala,&amp;quot; ani Cayetano. Maliwanag aniya na isang media gimmick ang biyahe ng Unang Ginoo at posible rin na may iba itong pakay sa nasabing bansa. Bagaman ayaw sakyan ni Cayetano ang bali-balita na posibleng ililipat sa ibang bangko ang sinasabing multi-milyon dollar account, mas dumami umano ang nagtatanong kung bakit kailangan pang mag-aksaya ng pera si Arroyo gayong iginigiit nito na wala si- yang salapi sa Germany. &amp;quot;Obviously his trip raises more questions,&amp;quot; pahayag ni Cayetano sa isang text message. Magugunitang hindi kinagat ni Cayetano ang alok na libreng ticket ni Arroyo patungong Germany upang patunayan na wala siyang multi-million dollar account. Sa halip ay hinamon ni Cayetano si Arroyo na ipaaresto na lamang siya sa halip na kasuhan ng libelo. Iginigiit ng kongre- sista na dapat na lamang gawin ni FG ay lumagda sa isang waiver para masuri ang lahat ng bank accounts ng pamilya Arroyo hindi lamang sa ibang bansa kundi ma- ging ang mga naka-deposito dito sa Pilipinas. (Malou Escudero)</body>
<link>http://www.philstar.com/Article.aspx?articleId=354774&amp;publicationSubCategoryId=92</link>
</article>
<article>
<title>Jinggoy next year pa puwedeng arestuhin</title>
<author></author>
<date>
<month>August</month>
<day>26</day>
<year>2006</year>
</date>
<body>Maghihintay pa ng isang taon ang Philippine National Police (PNP) bago nila maihain muli ang warrant of arrest laban kay Sen. Jinggoy Estrada kaugnay ng libel case na isinampa ni First Gentleman Jose Miguel Arroyo. Ito ang deklarasyon ni Senate President Manuel Villar matapos ihayag kahapon ng PNP na aarestuhin na lamang nila si Estrada sa recess ng sesyon ng Kongreso. Ang recess ng Kongreso ay ipinapalagay na papatak sa Oktubre 13 dahil magpahanggang ngayon ay hindi pa inaaprubahan ang kalendaryo ng 3rd regular session ng 13th Congress. Ipinaliwanag ni Villar na hindi maaaring arestuhin ng PNP si Estrada sa recess ng Senado ngayong Oktubre dahil ang isinasaad ng Konstitusyon ay ang sine die adjournment ng Kongreso sa Hunyo 2007. &amp;quot;Maling-mali naman sila diyan, sine die ang tinutukoy ng Konstitusyon,&amp;quot; wika ni Villar sa panayam. Matatandaan na nakalibre sa pag-aresto si Jinggoy dahil may sesyon ang Kongreso ng magpalabas ng warrant of arrest sa libel ni Arroyo. (Rudy Andal)</body>
<link>http://www.philstar.com/Article.aspx?articleId=354771&amp;publicationSubCategoryId=92</link>
</article>
<article>
<title>May pasok sa Lunes</title>
<author></author>
<date>
<month>August</month>
<day>26</day>
<year>2006</year>
</date>
<body>Nilinaw kahapon ng Malaca&amp;ntilde;ang na hin-di holiday sa Lunes, Agosto 28 habang isang regular holiday naman ang araw ng Linggo, Agosto 27 kaugnay sa pagdiriwang ng National Heroes Day. Ayon kay Executive Secretary Eduardo Ermita, itinatadhana ng batas na gunitain ang Araw ng mga Bayani sa huling Linggo ng Agosto. Noong nakaraang taon ay Agosto 28 ang pumatak na huling Linggo kaya sa petsang ito ipinagdiwang ang okasyon. Gayunman, hindi na anya kailangang ideklarang holiday ang Lunes. (Lilia Tolentino)</body>
<link>http://www.philstar.com/Article.aspx?articleId=354765&amp;publicationSubCategoryId=92</link>
</article>
<article>
<title>UP students binira ni Gonzalez</title>
<author></author>
<date>
<month>August</month>
<day>26</day>
<year>2006</year>
</date>
<body>Wala umanong utang na loob at pagmamahal sa bansa ang mga es-tudyante ng University of the Philippines (UP) na tumutuligsa at nakikisali sa mga isinasagawang destabilization laban sa gobyerno. Kahapon ay tahasang binuweltahan ni Justice Secretary Raul Gonzalez ang mga UP student na wala na anyang ginawa kundi ang mag-rally laban sa gobyerno. Sinabi ng kalihim na mistulang breeding grounds ng mga destabilizers ang pinaka-prominenteng state universities sa bansa dahil sa gawain ng mga estudyante nito. Aniya, mistulang kinagat ng mga UP students ang kamay ng mga ta- ong nagpapakain sa kanila dahil sa hayagang paglaban sa gobyerno gayong mula sa buwis ang pondong gamit ng eskwelahan ng mga ito. Pinarunggitan pa ng kalihim ang mga opisyal ng UP na nagpapabaya sa kanilang mga mag-aaral dahil sa harapang partisipasyon ng mga estudyante ng unibersidad sa mga anti-administration activities. (Grace dela Cruz)</body>
<link>http://www.philstar.com/Article.aspx?articleId=354760&amp;publicationSubCategoryId=92</link>
</article>
<article>
<title>OIL SPILL SA GUIMARAS NASA CEBU NA: Natl calamity idineklara ni GMA</title>
<author></author>
<date>
<month>August</month>
<day>26</day>
<year>2006</year>
</date>
<body>Idineklara na ni Pangulong Arroyo ang national calamity sa lalawigan ng Guimaras dahil sa perwisyong epekto ng oil spill. Inatasan na rin ng Pangulo ang Task Force Guimaras na makipagtulungan sa pribadong sektor, media at maritime industry na magtatag ng drop off centers sa ibat ibang dako ng bansa na puwedeng paghatiran ng buhok ng tao at balahibo ng manok na mabisang pangsipsip sa langis. Sa pahayag ng Pangulo, dapat unahin munang linisin ang langis na tumagas bago magturuan kung sino ang may kasalanan. Ang mga beauty salon owners ay nagsimula nang magdonasyon ng buhok samantalang ang San Miguel Brewery ay magbibigay ng balahi- bo ng manok. Sinasabing umabot na sa lalawigan ng Cebu ang oil spill matapos mamonitor ng mga lokal na mangingisda ang bakas ng langis sa ibabaw ng tubig at mga natuyog mala-aspaltong langis sa isla ng Bantayan. Bineperipika pa ng Phil. Coast Guard (PCG) ang naturang ulat, pero nagsasagawa na ang mga mangingisda sa Cebu ng paghahanda upang mapigilan ang pagdaloy ng langis. Kahapon ay nagsagawa ng ocular inspection ang mga senador sa pangunguna ni Senate President Manuel Villar Jr. Iginiit ni Sen. Villar na kinakailangang maiahon mula sa lumubog na MT Solar ang natitirang mga langis dahil aabot lamang sa 10% ang langis na tumapon sa Guimaras Strait at may natitira pang 90% mula sa kabuuang 2 milyon litro langis ng Petron na karga ng tanker. Wika pa ni Villar, hindi dapat ang gobyerno ang magpasan ng gastusin sa clean-up ng oil spill kundi dapat ay sagutin ito ng Petron at may-ari ng barko. Nangako naman si Villar na hindi magiging sagabal ang Senado sa sandaling kailanganing magpalabas ng pondo ang gobyerno para dito. (Lilia Tolentino/Danilo Garcia/Rudy Andal)</body>
<link>http://www.philstar.com/Article.aspx?articleId=354752&amp;publicationSubCategoryId=92</link>
</article>
<article>
<title>Cha-cha humirit na sa Comelec! : Plebisito itinulak!</title>
<author>Ni Gemma Amargo-Garcia</author>
<date>
<month>August</month>
<day>26</day>
<year>2006</year>
</date>
<body>May 20,000 pro-Charter Change advocates ang sumugod kahapon sa Commission on Elections (Comelec) upang dalhin ang siyam na milyong pirma ng taumbayan na nananawagan sa Peoples Initiative para sa pagbabago ng Konstitusyon. Ito ay matapos makakuha ng mahigit sa kinakailangang pirma na hindi bababa sa 3% ang bawat legislative district. Dahil dito, hiniling ng main petitioners na sina Atty. Raul Lambino ng Sigaw ng Bayan at Gov. Erico Aumentado ng Union of Local Authorities of the Philippines (ULAP) sa Comelec na magtakda na agad ng petsa para sa plebisito &amp;quot;because the peoples petition is sufficient and complete in form and substance.&amp;quot; Ayon kay Lambino na tagapagsalita ng pambansang kilusan, &amp;quot;We believe that we have satisfied the constitutional requirements for the conduct of a national referendum that will lead to the dismantling of the conflict-prone bicameral legislature and the birth of a unicameral assembly under a parliamentary government.&amp;quot; Sa ilalim ng batas, pagkatapos ng publication of the petition sa Filipino at English ng dalawang beses sa mga pahayagan na may general at local circulation, ang Comelec ay kailangang magsagawa ng plebisito ng hindi baba- ba sa 60 araw at hindi lalagpas ng 90 araw para mapag-aralan ng mga botante ang paksa o panukala. Sinabi ni Lambino na ang pagpalit ng gobyerno sa parliamentary ay kailangan na upang mabura ang krisis sa politika at para mapabilis ang pagsulong ng ekonomiya ng bansa. Iniharap ng multi-sectoral Sigaw ng Bayan coalition at ULAP sa Comelec ang bagong sertipikadong bilang ng pirma na 6,327,952, katumbas ng 14.53 porsiyento ng kabuuang bilang ng mga rehistradong botante sa buong bansa. Lagpas ito sa kailangang 12% constitutional requirements.</body>
<link>http://www.philstar.com/Article.aspx?articleId=354743&amp;publicationSubCategoryId=92</link>
</article>
<article>
<title>NAIA 3, nabubulok lang</title>
<author></author>
<date>
<month>August</month>
<day>25</day>
<year>2006</year>
</date>
<body>Upang mapakinabangan na ng publiko at hindi mauwi sa tuluyang pagkasira, iginiit kahapon ni House Majority Leader at Davao City Rep. Prospero Nograles ang paggamit sa Ninoy Aquino International Airport Passengers Terminal III na nakatiwangwang pa rin sa kasalukuyan. Ayon kay Nograles, dapat lamang pakinabangan ng publiko ang nasabing paliparan dahil mas moderno ang pasilidad nito at masisiguradong ligtas ang mga biyaherong naglalabas-pasok sa bansa. &amp;quot;Its time to pay, take over and operate that airport. Thats what government should do. The Terminal 3 would further ensure the safety of the riding public in the light of terror threats,&amp;quot; sabi ni Nograles. Naniniwala si Nograles na tinatakot lamang ni Atty. Perfecto Yasay, abogado ng Asias Emerging Dragons Co. (AEDC) ang gobyerno matapos nitong sabihin na mahaharap sa malaking problemang legal ang gobyerno sa sandaling bayaran ang P3 bilyong utang sa Philippine Airport Terminals Corp. (PIATCO). Ipinaliwanag ni Nograles na hindi krimen ang pagsunod sa mga ipinapalabas na court order. Ang pagbabayad ng gobyerno sa PIATCO ay base sa ipinalabas na desisyon ng Supreme Court at Pasay City Regional Trial Court. &amp;quot;It's not a crime to follow a court order that has become final and executory. Government officials are duty bound to follow orders of the court to avoid contempt of court. Its illegal not to follow a final court order. The position of Atty. Yasay that following court order to pay constitutes graft is misplaced,&amp;quot; ani Nograles. (Malou Escudero)</body>
<link>http://www.philstar.com/Article.aspx?articleId=354620&amp;publicationSubCategoryId=92</link>
</article>
<article>
<title>Ocular inspection sa oil spill</title>
<author></author>
<date>
<month>August</month>
<day>25</day>
<year>2006</year>
</date>
<body>Magsasagawa ngayon ng ocular inspection si Senate President Manuel Villar Jr. sa lalawigan ng Guimaras upang alamin ang lawak ng naapektuhan ng oil spill matapos lumubog sa Guimaras Strait ang MT Solar na may kargang 3 milyong litro ng gasolina ng Petron. Ayon kay Sen. Villar, hindi biro ang idinulot na perwisyo ng oil spill sa nasabing lalawigan na pinangangambahang lumawak pa dahil hanggang ngayon ay hindi pa napapalutang ang lumubog na barko na pag-aari ng Sunshine Maritime na may kargang 2 milyong litro ng langis. Ayon naman kay Sen. Rodolfo Biazon, walang sapat na kakayahan ang Sunshine Maritime, ang may-ari ng barko na lumubog para tumulong sa rehabilitasyon kaya dapat lang na tumulong ang Petron dahil pag-aari naman nila ang mga bunker oils na kumalat. Mayroon lang daw P5M kapital at P9M kabuuang ari-arian ang nabanggit na kumpanya, at kung pagsasamahin ay P14M lang ito, masyadong mababa para sa panggastos sa paglinis ng karagatan. Nakatakdang mag-imbestiga ang Joint Committee on Clean Water Act, pero sinabi ni Sen. Pia Cayetano, chairman ng committee on environment and natural resources na tutungo din siya sa lugar ngayon. (Rudy Andal)</body>
<link>http://www.philstar.com/Article.aspx?articleId=354619&amp;publicationSubCategoryId=92</link>
</article>
<article>
<title>Sinuspindeng GSIS union leaders pinababalik ng CA</title>
<author></author>
<date>
<month>August</month>
<day>25</day>
<year>2006</year>
</date>
<body>Pinababalik ng Court of Appeals (CA) ang dalawang union leaders ng Government Service Insurance System (GSIS) matapos na suspendihin ang mga ito ng pamunuan ng GSIS. Sa resolution ng CA-9th Division, idineklara nitong illegal ang ginawang pagsuspinde ng GSIS kina Albert Velasco at Mario Molina, pangulo at speaker ng Kapisanan ng mga Manggagawa (KMG) sa GSIS at nagkamali din umano ang Civil Service Commission (CSC) sa pagdedeklarang moot and academic na umano ang kaso ng illegal na pagsuspinde sa mga ito. Pinal na ring ibinasura ng korte ang motion for reconsideration na inihain ni GSIS President and General Manager Winston Garcia. Inatasan din ng CA ang GSIS na ibalik kina Molina at Velasco ang kanilang suweldo sa loob ng 3 buwan. Ipinaliwanag pa rin ng CA na lumabag ang GSIS sa Section 12, 15 at 16 ng Uniform Rules on Dealing with administrative cases ng CSC dahil sa hindi man lamang umano dumaan sa preliminary investigation ang kasong administratibong isinampa laban sa dalawa. Sina Velasco at Molina umano ang nanguna sa kampanya sa pagpapatalsik kay Garcia. (Grace dela Cruz)</body>
<link>http://www.philstar.com/Article.aspx?articleId=354613&amp;publicationSubCategoryId=92</link>
</article>
<article>
<title>Piso rolbak sa gasolina, kerosene</title>
<author></author>
<date>
<month>August</month>
<day>25</day>
<year>2006</year>
</date>
<body>Nagbaba kahapon ng P1 kada litro sa kanilang produktong gasolina at kerosene ang mga kompanya ng langis. Unang nagrolbak ang Shell, Caltex at Petron na agad namang sinundan ng small players na Flying V, Seaoil, Total at Eastern Petroleum. Ayon sa mga kumpanya, bumaba ang presyo ng gasolina at kerosene sa world market matapos pansamantalang humupa ang tensiyon sa pagitan ng Israel at Lebanon. Samantala, hindi naman gumalaw ang presyo ng diesel at LPG. Patuloy pa rin ang pagbibigay nila ng P1 discount kada litro sa mga pampasaherong dyip at bus. (Edwin Balasa)</body>
<link>http://www.philstar.com/Article.aspx?articleId=354611&amp;publicationSubCategoryId=92</link>
</article>
<article>
<title>Retake sa nursing exam ok sa Senado</title>
<author></author>
<date>
<month>August</month>
<day>25</day>
<year>2006</year>
</date>
<body>Posibleng suportahan ng Senado ang re-take ng nursing examination kapag napatunayang halos lahat ng test items sa nakaraang pagsusulit ay mayroong leakage. Sinabi ni Sen. Rodolfo Biazon, chairman ng committee on civil service and government reorganization, pabor ang komite na pakuhanin ng panibagong board exam ang mga nurses matapos isang witness ang nagsabing hindi lamang ang test 3 at 5 ang mayroong leakage kundi maging ang test 1 at 2. Aniya, padadalhan ng subpoena ng Senado ang mga opisyal ng Professional Regulatory Commission (PRC) at National Bureau of Investigation (NBI) upang dumalo ang mga ito sa ikatlong hearing ng komite sa Miyerkules. Wika pa ni Biazon, dapat lamang papanagutin ang mga opisyal ng PRC at Board of Nursing (BON) na mapapatunayang sangkot sa &amp;quot;leakage&amp;quot; gayundin ang mga review centers na nakinabang dito. Layunin ng komite na makabuo ng panukalang batas upang ma-regulate at makontrol ng gobyerno ang mga review centers na sinasabing P100 million business sa bansa. Sinasabing ang nakinabang sa &amp;quot;leakage&amp;quot; ay ang Gapuz at Inress Review Center na pag-aari ng nag-resign na pangulo ng Philippine Nurses Asso. (PNA) na si George Cordero. (Rudy Andal)</body>
<link>http://www.philstar.com/Article.aspx?articleId=354603&amp;publicationSubCategoryId=92</link>
</article>
<article>
<title>Alok na reconciliation ni Mikey, inisnab</title>
<author></author>
<date>
<month>August</month>
<day>25</day>
<year>2006</year>
</date>
<body>Hindi tinanggap ng mga complainants na naghain ng inilibing na impeachment complaint laban kay Pangulong Arroyo ang pakikipagkamay at rekonsilyasyong iniaalok ni Presidential Son at Pampanga Rep. Mikey Arroyo. Matapos bumoto pabor sa report ng House committee on justice na nagbabasura sa impeachment complaint kahapon ng madaling araw, nilapitan ni Mikey ang grupo ni dating DSWD Sec. Dinky Soliman na nakatulog na sa gallery ng Kamara. Hindi rin tinanggap ng dating singer na si Leah Navarro na kalapit ni Soliman ang pakikipagkamay ni Mikey kaya walang nagawa ang huli kundi iwan ang grupo. &amp;quot;Sorry I cant. We are not here to reconcile,&amp;quot; ani Navarro. Sa isang panayam, sinabi pa ni Navarro na hindi magkakaroon ng rekonsilyasyon kung walang hustisya. Sa ginawang botohan, sinabi ni Mikey na bumoto siya ngayon para sa pagbasura ng impeachment complaint upang saklolohan ang kanyang &amp;quot;mother in distress.&amp;quot; Matatandaan na nag-inhibit noong nakaraang taon si Mikey at hindi sumali sa isinagawang hearing ng impeachment complaint laban sa kanyang ina. Nakisali umano siya sa proseso ng impeachment ngayong taon dahil ito ang kagustuhan ng kanyang mga constituents. (Malou Escudero)</body>
<link>http://www.philstar.com/Article.aspx?articleId=354600&amp;publicationSubCategoryId=92</link>
</article>
<article>
<title>Matapos ang 17 oras na lamay: Kaso vs GMA rest im-peach na!</title>
<author>Ni Malou Escudero</author>
<date>
<month>August</month>
<day>25</day>
<year>2006</year>
</date>
<body>Tuluyan nang inilibing kahapon ng Mababang Kapulungan ng Kongreso ang impeachment complaint laban kay Pangulong Arroyo kung saan tumagal ng 17 oras ang debatihan na tinawag ng ilang kongresista na &amp;quot;lamay.&amp;quot; Sa botong 173-32, pinagtibay ng Kamara ang report ng House committee on justice na nagbabasura sa reklamo. Noong nakaraang taon, 158-51 ang naging resulta ng botohan kung saan nabigo ang oposisyon na makakuha ng 79 boto. Si Maguindanao Rep. Simeon Datumanong, chairman ng komite ang nag-sponsor sa final report at resolusyon na nagbabasura sa complaint. Muli namang inulit ni Deputy Majority Leader Edcel Lagman ang kanyang pahayag noong nasa komite pa lamang ang reklamo na &amp;quot;dead on arrival&amp;quot; na ang impeachment complaint ng ihain ito kaya dapat na itong ilibing &amp;quot;six feet underground.&amp;quot; Ayon naman kay House Minority Leader Francis Escudero, binigyan na ng oposisyon si Arroyo ng pagkakataon para sagutin ang mga ibinibintang sa kanya lalo na ang pandaraya noong 2004 elections, pero pinalampas na naman niya ito.&amp;nbsp;&amp;nbsp;&amp;nbsp;&amp;nbsp; Hindi rin pinakinggan ng mga anti-impeachment solons ang apela ni Escudero at ni Taguig-Pateros Rep. Alan Peter Cayetano na tingnan ang sinasabi nilang ebidensiya na magpapatunay ng mga krimen ng Presidente. Kabilang sa mga akusasyon sa Pangulo ang paglabag sa Konstitusyon, betrayal of public trust, graft and corruption at iba pang high crimes. Sa ginawang botohan, binigyan ng tatlong minuto ang bawat miyembro upang ipaliwanang kung bakit &amp;quot;yes&amp;quot; o &amp;quot;no&amp;quot; ang kanilang boto. Naging kapuna-puna ang hindi pag-attend ng sesyon at hindi pagsali sa botohan ng mga kongresistang sumuporta noong nakaraang taon sa impeachment complaint. Ayon kay House Speaker Jose de Venecia matapos ang botohan, naisalba ng Kamara ang bansa sa mas matindi pang krisis, tensiyon at kaguluhan. Muli aniyang namayani ang &amp;quot;common sense&amp;quot; sa mga mambabatas. &amp;quot;The House decision saved the nation from a far larger crisis, tension and chaos. Common sense has prevailed in the House,&amp;quot; ani de Venecia. Nauna rito, hinulaan ni de Venecia na mabibigo ang oposisyon na maabot ang 51 boto na nakuha nila noong nakaraang taon.</body>
<link>http://www.philstar.com/Article.aspx?articleId=354588&amp;publicationSubCategoryId=92</link>
</article>
<article>
<title>Katarungan kay Paler!  Aksa</title>
<author></author>
<date>
<month>August</month>
<day>24</day>
<year>2006</year>
</date>
<body>Mariing pagkondena ang ipinahayag kahapon ng demokratikong grupong Aksyon Sambayanan (Aksa) kaugnay sa pagpaslang kay transport leader Ambrosio Paler, Jr. kamakalawa. Si Paler ay presidente ng mga Operators at Drivers ng Jeepney Biyaheng Evangelista at Libertad (Sodjobel) ay binaril at napatay kamakalawa ng umaga sa kanyang pinapasadang jeep sa Makati City ng hindi pa nakikilalang mga suspek. Naniniwala ang mga kapwa leader ng Sodjobel na may kinalaman ang nasabing pagpaslang sa isinampang kasong administratibo at kriminal sa Makati RTC at sa Ombudsman laban sa mga taong nangha-harass sa mga miyembro ng Sodjobel. &amp;quot;We have reasons to believe that not just one person, but a conspiracy, is behind the slaying of our comrade,&amp;quot; ayon kay Rafael Dulay, vice president ng Sodjobel.</body>
<link>http://www.philstar.com/Article.aspx?articleId=354467&amp;publicationSubCategoryId=92</link>
</article>
<article>
<title>Pamilya Estrada namomroblema sa planong pagtakbo sa Senado ni JV</title>
<author></author>
<date>
<month>August</month>
<day>24</day>
<year>2006</year>
</date>
<body>Malaki ang problema ngayon ng pamilya Estrada dahil sa napabalitang plano ni San Juan Mayor JV Ejercito na tumakbong senador sa darating na May 2007 elections matapos na malamang mataas ang rating nito sa survey. Ayon sa source, ikinairita umano ni Sen. Jinggoy Estrada ang nasabing balita kaya nagkukumahog nitong kinumbinsi ang kanyang ina na si Sen. Loi Ejercito-Estrada na muling tumakbo sa darating na eleksyon. Sinabi ng impormante, wala na sanang balak si Sen. Loi na tumakbo pang muling senador sa darating na 2007 elections subalit nang mabalitaan ang plano ng isa pang anak ni dating Pangulong Erap ay agad itong kinumbinsi umano ni Jinggoy para tumakbo. Nasa top 6 sa survey si Mayor JV sa mga senatoriables na dapat isabak ng oposisyon sa darating na 2007 elections habang nasa 14th slot lamang si Sen. Loi sa naturang survey. Siniguro naman ni Sen. Loi na tatakbo siya sa darating na eleksyon at sarili daw niya itong desisyon at walang nag-udyok sa kanya para muling kumandidato kundi nais lamang niyang ituloy ang nasimulan niyang legislative program para sa mga mahihirap. (Rudy Andal)</body>
<link>http://www.philstar.com/Article.aspx?articleId=354465&amp;publicationSubCategoryId=92</link>
</article>
<article>
<title>Counting machines isoli  SC</title>
<author></author>
<date>
<month>August</month>
<day>24</day>
<year>2006</year>
</date>
<body>Pinababalik ng Supreme Court (SC) sa Comelec ang mga Automated Counting Machines (ACM) na binili mula sa Mega Pacific Consortiums (MPC) at maging ang pondo ng pamahalaan na ipinambili dito. Ibinasura ng SC ang motion na inihain ng abogado ni Pangulong Arroyo na si Atty. Romeo Macalintal, kung saan sinabi ng Korte na pinal na ang naging desisyon nito noong January 13, 2004 kaya wala ng apela na dapat pang dinggin at talakayin ang Korte sa naturang usapin. &amp;quot;The ACMs were not good enough for either the 2004 national elections or for the 2005 ARMM polls; why should they be good enough for 2007 elections, considering that nothing has been done to correct the legal, jurisprudential and technical flaws underscored in our final and executory decision&amp;quot; anang SC sa resolution nito. Nasa kustodiya pa rin ng Comelec ang mga counting machines kaya binalaan ito ng SC na kung hindi ibabalik ay papanagutin. (Grace dela Cruz)</body>
<link>http://www.philstar.com/Article.aspx?articleId=354463&amp;publicationSubCategoryId=92</link>
</article>
<article>
<title>Calderon hinamon sa jueteng</title>
<author></author>
<date>
<month>August</month>
<day>24</day>
<year>2006</year>
</date>
<body>Hinamon kahapon ni Senate Minority Leader Aquilino Pimentel Jr. si PNP chief Oscar Calderon na patunayang hindi lamang cosmetic campaign ang kautusan nito sa paglaban sa panunumbalik ng jueteng operations. Sinabi ni Sen. Pimentel, ang dapat gamiting batayan ng pulisya sa pagsasampa ng kaso ay ang Republic Act 9287 o Anti-Jueteng Law na kung saan ay mas mataas ang multa at parusa sa mga gambling lords at mga protektor nito. Wika pa ni Pimentel, dapat patunayan ni Calderon ang kanyang banta sa kanyang mga field commanders na sisibakin ang mga ito sa kanilang puwesto kapag napatunayang may jueteng operations dahil tukoy naman ang mga lalawigan na patuloy ang nasabing illegal na sugal. Partikular na tinukoy ng source na dapat bigyan ng mahigpit na kautusan sina PNP region 1 chief Alfredo de Vera na laganap ang sugal sa Pangasinan, PNP region 2 chief Jefferson Soriano kung saan laganap ang jueteng sa Isabela, Quirino, Nueva Vizcaya at Cagayan Valley at PNP region 5 chief Victor Boco sa Camarines Norte, PNP region 4 chief Prospero Noble sa Quezon, Cavite at Batangas at PNP region 3 chief Ismael Rafanan kung saan ay may jueteng operations sa Tarlac at Zambales. Ayon sa impormasyon, tuloy ang jueteng operations sa Pangasinan na pinatatakbo umano nina Dennis Alimagno alyas Boy Bata sa 1st at 2nd district; Luding Bonggaling sa 3rd district; Anton Lee sa 4th district; isang alyas Bebot sa 5th district at Bong Cayabyab sa 6th district. Ang national management para sa Pangasinan ay sina Boy Bata, Lito Millora at Pidong Ocampo na nagpapakilalang kaanak ni dating PNP chief Arturo Lomibao. Sa region 2, sina alyas Danny Soriano, Mike Borja at Tony Ong sa Isabela; Boy Bata sa Quirino; Roland Villegas sa Nueva Vizcaya at alyas Danny Soriano sa Cagayan Valley. Sa region 3 ay isang alyas Bebot Roxas ang nagpapatakbo ng jueteng sa Tarlac at isang Peping Beltran sa Zambales habang sa Region 4 ay sina alyas Federico na kaanak daw ni Gov. Arman Sanchez sa Batangas; Gani Cupcupin at Tony Ong sa Cavite at isang alyas Charing Magbuhos sa Quezon. Sa Region 5 ay sina alyas del Mundo ang nagpapa-jueteng sa Camarines Norte, Leony Lim sa Sorsogon at kaanak daw ng mga Villafuerte sa Camarines Sur. (Rudy Andal)</body>
<link>http://www.philstar.com/Article.aspx?articleId=354458&amp;publicationSubCategoryId=92</link>
</article>
<article>
<title>Pidal account sa BPI-Makati imagination lang ni Cayetano</title>
<author></author>
<date>
<month>August</month>
<day>24</day>
<year>2006</year>
</date>
<body>Isa lamang umanong bunga ng imahinasyon ni Taguig-Pateros Rep. Alan Peter Cayetano ang sinasabi nitong Jose Pidal account sa Bank of the Philippine Islands Perea Branch sa Makati City na iniuugnay niya kay First Gentleman Mike Arroyo. Sa pahayag ni Atty. Jesus Santos, tagapagsalita ng Unang Ginoo, ang umanoy Pidal account ay ikinaila na ng mga opisyal ng bangko noon pang 2003 sa isang liham sa Senate Blue Ribbon Committee. Sinabi ni Santos na nakasaad sa liham ng opisyal ng bangko na si Nimfa Fabular kay Senate Blue Ribbon Committee secretary Nimfa Pueyo na &amp;quot;we do not have a bank account in the name of Jose Pidal.&amp;quot; Ipinabatid din ni Fabular kay Pueyo, ayon kay Santos, na &amp;quot;the alleged account number of Jose Pidal in our Perea Branch earlier published in the newspapers did not match our numbering system. Furthermore, we wish to state that the Perea Branch was closed in 1998.&amp;quot; Sinabi pa ni Fabular na nang may makitang Jose Pidal account ang bangko, nabatid nila na ito ay binuksan noong 1997 at isinara noong taong 2000 matapos na hindi gumalaw sa loob ng isat-kalahating taon. Dahil sa paglilinaw ng bangko, sinabi ni Santos na kaya tumangging sumama si Cayetano sa Germany upang patunayan ang paratang nito na mayroong daan-daang dolyar na naka-deposito ang Unang Pamilya sa isang bangko doon ay dahil &amp;quot;Alam ng congressman na nagsisinungaling siya.&amp;quot; (Rudy Andal)</body>
<link>http://www.philstar.com/Article.aspx?articleId=354455&amp;publicationSubCategoryId=92</link>
</article>
<article>
<title>Bishop Gregorio nagbitiw sa Melo Commission</title>
<author></author>
<date>
<month>August</month>
<day>24</day>
<year>2006</year>
</date>
<body>Nagbitiw bilang miyembro ng Melo Commission si Batanes Bishop Camilo Gregorio. Ayon sa obispo, hindi niya nais na maapektuhan ang awtonomiya ng Catholic Bishops Conference of the Philippines (CBCP) na nagsasagawa ng paninindigan sa mga isyung panlipunan at pampulitika. Makakaapekto rin anya ito sa kanyang gawain sa simbahan sa Batanes. Ikinalungkot naman ng Malaca&amp;ntilde;ang ang naging desisyon ni Bishop Gregorio. Kasabay nito, agad namang hinirang ni Pangulong Arroyo si Butuan, Agusan del Norte Bishop Juan de Dios Pueblos bilang kapalit. Si Bishop Gregorio ay isa sa binuong 5-kataong probe body na naatasang magsiyasat sa mga extra-judicial killings sa bansa. Pinamumunuan ito ni dating SC Justice Jose Melo kasama sina NBI Director Nestor Mantaring, Chief State Prosecutor Jovencito Zuno at Nelia Teodoro-Gonzales. (Lilia Tolentino)</body>
<link>http://www.philstar.com/Article.aspx?articleId=354450&amp;publicationSubCategoryId=92</link>
</article>
<article>
<title>Libing ng impeachment pinilahan sa Kamara</title>
<author></author>
<date>
<month>August</month>
<day>24</day>
<year>2006</year>
</date>
<body>Nagmistulang sinehan kahapon na may &amp;quot;box office hit&amp;quot; na palabas ang Mababang Kapulungan ng Kongreso matapos dumugin ng mga anti at pro impeachment supporters. Alas-9 pa lamang ng umaga ay nagsimula ng umagos ang mga tao sa Batasan Complex upang saksihan ang &amp;quot;libing&amp;quot; ng impeachment complaint laban kay Pangulong Arroyo. Nagparamihan ng hakot ang ilang pro at anti kung saan naka-jeep ang mga pabor sa ibinasurang reklamo habang naka-aircon bus naman ang mga bisita nina Pampanga Rep. Mikey Arroyo at Isabela Rep. Faustino Dy, Jr. na parehong anti. Ayo sa ilang supporters ni Arroyo, kusang loob ang pagpunta nila sa Kamara, pero may nagsabi na hindi nila alam kung bakit sila hinakot sa Kongreso. Ang paboritong puwestuhan ng mga anti-Gloria ay sa labas ng gate ng Kamara kung saan sila nagra-rally, subalit naagaw ito ng mga maka-GMA. Wala ring napuwestuhan sa gallery ang mga taga-media na nagko-kober dahil inokupahan na ito ng mga pro. Habang isinusulat ang balitang ito ay hindi pa nagsisimula ang botohan bagaman inaasahan na tuluyan nang ibabaon sa hukay ng mga kakampi ni GMA ang reklamo dahil lamang sila sa bilang kaysa oposisyon. Siniguro naman ni Camarines Sur Rep. Luis Villafuerte na hindi aabutin ng madaling-araw ang gagawing botohan. (Malou Escudero)</body>
<link>http://www.philstar.com/Article.aspx?articleId=354449&amp;publicationSubCategoryId=92</link>
</article>
<article>
<title>P2-B sa oil spill inilatag</title>
<author></author>
<date>
<month>August</month>
<day>24</day>
<year>2006</year>
</date>
<body>Kumilos na ang Kongreso para sa mabilisang paglilinis ng oil spill sa Guimaras at inilatag ang P2 bilyong budget para rito. Ayon kay Minority Leader Francis Escudero, hindi dapat ipaubaya ng gobyerno sa pribadong sektor ang paglilinis kundi dapat magtulung-tulong ang lahat para maagad ang tumagas na langis at hindi na lumawak pa ang epekto. Ang P2 bilyon ay kukunin sa P46.4 bilyong supplemental budget kung saan babawasan ang subsidy na ibinibigay ng pamahalaan sa Metro Rail Transit (MRT). Kahapon ay nagpalabas na rin si Pangulong Arroyo ng P20 milyong para sa paglilinis sa oil spill, P10 milyon para sa Guimaras at tig-P5 milyon ang Iloilo at Negros Occidental na inabot na rin ng oil spill. Gayunman, nilinaw ng Malaca&amp;ntilde;ang na ang pondo ay kailangang bayaran ng Petron Corp. sa pamahalaan. Ang Petron ang umarkila ng lumubog na MT Solar 1 na pag-aari ng Sunshine Maritime Corp. Tiniyak naman ng binuong &amp;quot;special marine board inquiry&amp;quot; ng Philippine Coast Guard na mananagot sa batas ang lahat ng responsable sa naganap na pinakamalalang oil spill sa kasaysayan ng bansa. Sinabi ni Rear Admiral Danilo Abenoja, chairman ng board, na hindi makakaligtas sa pananagutan sa batas maging ang mga opisyales ng Petron, Sunshine Maritime Corp., mga opisyales ng Marine Industry Authority (Marina) at maging mga tauhan nila sa PCG. Tatanggalan naman ng lisensiya ng Professional Regulatory Commission (PRC) ang kapitan ng lumubog na tanker na si Capt. Norberto Agoro matapos mabatid na pinayagan nitong maglayag ang tanker kahit na nagkaroon ito ng butas sa cargo hull nito sanhi ng pag-apaw ng tubig at paglubog nito. Wala rin umanong kasanayan sa pamumuno ng oil tanker si Agoro dahil ang specialization nito ay mga chemical tanker. Maaari namang sumabit ang Marina dahil sa pagbibigay ng permit sa MT Solar 1 na bumiyahe sa kabila ng kawalang kakayahan nito na maglayag dala ang 2 milyong litrong langis. Sa huling report ay nanganganib na umanong umabot sa Masbate at Cebu ang oil spill kaya sinimulan na ang pagsaboy ng kemikal na pampatunaw ng langis para mapigilan ang pagkalat nito. (Malou Escudero, Lilia Tolentino At Danilo Garcia)</body>
<link>http://www.philstar.com/Article.aspx?articleId=354441&amp;publicationSubCategoryId=92</link>
</article>
<article>
<title>Nagbibigay ng maling payo kay Gloria barilin!  Miriam</title>
<author></author>
<date>
<month>August</month>
<day>23</day>
<year>2006</year>
</date>
<body>Nagpahayag ng pagkairita si Sen. Miriam Defensor-Santiago sa bagong Memorandum Circular No. 108 na ipinalabas ng Palasyo kung saan naglagay ito ng mga kondisyon at alituntunin para sa mga taong-gobyerno na dadalo sa Kongreso. Dahil dito kaya inirekomenda ni Sen. Santiago na barilin ang mga nagbibigay ng maling payo kay Pangulong Arroyo na dahilan ng bangayan ng Senado at Malaca&amp;ntilde;ang. Sa panig naman ni Sen. Joker Arroyo, inisyu ang MC 108 sa gitna nang alok ng Malaca&amp;ntilde;ang na magkaroon ng dayalogo ang Palasyo at Senado. Sinabi ni Sen. Arroyo na ang MC 108 ay sumira sa dapat sanang magiging magandang relasyon ng Palasyo at Senado. Aniya, sa halip na sumunod ang Malaca&amp;ntilde;ang sa kautusan ng Korte Suprema kung saan idineklara nitong labag sa Saligang Batas ang EO 464, ang iginanti ng Palasyo ay ang MC 108 na tahasang pambabastos sa desisyon ng Korte. (Rudy Andal)</body>
<link>http://www.philstar.com/Article.aspx?articleId=354337&amp;publicationSubCategoryId=92</link>
</article>
<article>
<title>Isa pang sangkot sa pagpatay kay Ninoy tiniyak na mapapabalik sa Pinas</title>
<author></author>
<date>
<month>August</month>
<day>23</day>
<year>2006</year>
</date>
<body>Nakikipag-ugnayan na ang Public Attorneys Office (PAO) sa ibat ibang bansa para mapabalik sa Pilipinas si Capt. Felipe Valerio, ang tumatayong lider noon ng mga sundalong nasasangkot sa pagpatay kay dating Sen. Benigno &amp;quot;Ninoy&amp;quot; Aquino Jr. Sa pinaka-huling impormasyong natanggap ng PAO, nasa Seattle, Washington umano si Valerio at piloto ng isang commercial flight. Gumagamit umano ito ng tatlong aliases. Wala naman umanong naging pagbabago sa pisikal na kaanyuan nito kundi tumaba lamang ang pangangatawan. Nabatid na mayroon ng warrant of arrest, hold departure order at extradition request para kay Valerio sa Dept. of Justice subalit patuloy umanong nabibinbin sa hindi malamang dahilan. Aminado naman ang lumutang na testigo sa Ninoy slay case na si SPO4 Ruben Cantimbuhan na posibleng nalalagay na sa balag ng alanganin ngayon ang kanyang buhay dahil sa pagbubunyag ng kanyang nalalaman sa nasabing kaso. Hindi man aniya tanggapin ng pamilya Aquino ang kaniyang mga testimonya, isaalang-alang na lamang sana umano ng pamilya ang kalagayan ng 13 sundalong patuloy na nagdurusa sa loob ng bilangguan nang wala namang kasalanan. Sinabi ni Cantimbuhan na halos tatlong dipa lamang ang layo niya kay Ninoy nang barilin ito ni Rolando Galman na nasa gawing likuran ng hagdang binabaan ni Ninoy mula sa eroplano. Ang pahayag ay nagtutugma sa resulta ng pagsusuri ng mga forensic experts na sa gawing likurang bahagi ng kaliwang tenga ni Ninoy ang unang tama ng balang pumasok sa katawan nito. (Angie dela Cruz)</body>
<link>http://www.philstar.com/Article.aspx?articleId=354334&amp;publicationSubCategoryId=92</link>
</article>
<article>
<title>Ladderized educ ni Syjuco magpapagaan sa magastos na kurso sa kolehiyo</title>
<author></author>
<date>
<month>August</month>
<day>23</day>
<year>2006</year>
</date>
<body>Isinusulong ngayon ng gobyerno ni Pangulong Arroyo, sa ilalim ng pangangasiwa ng Technical Education and Skills Development Authority (TESDA), ang ladderized education program na magbibigay ng pagkakataon na mapagaan ang pagtatapos sa magagastos at matagalang kurso sa kolehiyo na hindi makayanang tapusin nang tuloy-tuloy ng isang karaniwang estudyante dahil sa kakapusan ng salapi at panahon. Ipinaliwanag si TESDA Director General Augusto &amp;quot;Boboy&amp;quot; Syjuco na sa halip mahinto sa pag-aaral, sa ladderized education program na nagdisenyo ng technical-vocational (Tech-Voc) training course na parang &amp;quot;hagdan&amp;quot; ay magaan na matatapos ng isang estudyante ang mapipiling kurso. Sa sistemang ladderized education program, maaaring 6-7 taon bago makapagtapos sa kolehiyo sa dahilang pinagsasabay ng estudyante ang pag-aaral at paghahanapbuhay. Gayunman, sa pagtanggap ng diploma ay marami na siyang karanasan at kaalaman sa ibat ibang trabaho na magiging kalamangan niya sa ibang traditional college degree holder na tuloy-tuloy na nag-aral sa loob ng apat na taon. Ipinaliwanag din ng hepe ng TESDA na ang mga estudyanteng nakaabot ng 2nd year college ay bibigyan ng pagkakataong mapabilang sa ladderized education program ng TESDA at pagkakalooban pa ng P5,000 bilang tulong ng gobyerno sa mga pang-unang gastusin sa pag-aaral. Bago ito, nilinaw ni Syjuco na kailangan munang mag-enroll sa isang kaugnay na Tech-Voc ang interesadong pumaloob sa programa ng TESDA. (Edwin Balasa)</body>
<link>http://www.philstar.com/Article.aspx?articleId=354328&amp;publicationSubCategoryId=92</link>
</article>
<article>
<title>Hepe ng Pasay Police, 6 tauhan sinibak sa pag-aresto kay Jinggoy</title>
<author></author>
<date>
<month>August</month>
<day>23</day>
<year>2006</year>
</date>
<body>Sinibak ang hepe ng Pasay City police at anim nitong tauhan kaugnay sa nabigong pag-aresto kay Senador Jinggoy Estrada sa loob ng gusali ng Senado kamakailan sa Pasay City. Sa ipinalabas na kautusan ni Senior Supt. Florocito Ragudo, Chief of Directorial Staff ng National Capital Region Police Office (NCRPO), ipinasisibak nito si Sr. Supt. Rosendo Franco, hepe ng Pasay City Police, Supt. Simon Gonzales, hepe ng Criminal Investigation Division, Insp. Fernanco Sayno, Insp. Reynaldo Ulic ng Special Operation Group, SPO3 Eduardo Juarbal, SPO2 Danilo Buenvista at PO3 Benigno Robedillo, nakatalaga sa Warrant Section na pawang nagsilbi ng arrest warrant kay Estrada sa Senate Hall noong August 16. Isinilbi ang warrant laban kay Estrada matapos magpalabas ng kautusan si Pasay City RTC Judge Wilhelmina Jorge Wagani ng Branch 111 kaugnay na isinampang libelo ni First Gentleman Mike Arroyo. Nabigo namang makaupo ang itinalagang OIC ng Pasay City Police matapos idepensa ni Pasay City Mayor Wenceslao &amp;quot;Peewee&amp;quot; Trinidad ang pananatili ni Franco bilang hepe ng pulisya. Kinuwestiyon ni trinidad ang pagkakatalaga kay Supt. Marieto Valerio at sinabing wala pa itong natatanggap na kautusan mula sa NCRPO. Aniya, may karapatan ang lokal na pamahalaan sa pagpili ng hepe ng pulisya batay sa umiiral na Executive Order at probisyon ng Section 16 ng National Police Commission Act kaya malinaw na malalabag ito kapag itinuloy ang seremonya. (Lordeth Bonilla)</body>
<link>http://www.philstar.com/Article.aspx?articleId=354326&amp;publicationSubCategoryId=92</link>
</article>
<article>
<title>Hindi sasama kay FG sa Germany: Plane ticket tinanggihan ni Cayetano</title>
<author></author>
<date>
<month>August</month>
<day>23</day>
<year>2006</year>
</date>
<body>Hindi kinagat kahapon ni Taguig-Pateros Rep. Alan Peter Cayetano ang hamon ni First Gentleman Jose Miguel Arroyo na sabay silang magtungo sa Germany upang silipin ang sinasabing bank accounts ng mga Arroyo sa nasabing bansa. Nagkaharap sa isang press conference dakong 3:30 ng hapon sina Cayetano at ang kinatawan ni Arroyo na si Atty. Jesus Santos, bitbit ang biniling two-way plane tickets para sa kongresista pero hindi ito tinanggap ng huli. Dalawang tickets ang dala ni Santos, isa para kay Cayetano at isa para kay First Gentleman. Ang Lufthansa Airlines flight ay papuntang Frankfurt, Germany at may petsang August 24. Ang two-way plane tickets ay nagkakahalaga ng P224,245 bawat isa. &amp;quot;Ang gusto lamang po naman namin ay malaman ang katotohanan. Right then and there makikita kung totoo o hindi,&amp;quot; pahayag ni Santos. Pero isang waiver naman ang inialok ni Cayetano kay Santos na dapat aniyang lagdaan ng Unang Ginoo para mabigyan daan ang kaukulang investigating body katulad ng Anti-Money Laundering Council at iba pang international financial investigative unit na mabuksan at matignan ang kontrobersiyal na account sa Germany na naglalaman umano ng multi-milyong dolyar. Nakasaad sa waiver na pumapayag sina First Gentleman, Presidential Son Pampanga Rep. Juan Miguel Arroyo at Negros Occidental Rep. Ignacio Arroyo na busisiin ang kanilang accounts dito sa Pilipinas at maging sa ibang bansa. Tinanggihan ni Santos ang waiver na nais papirmahan ni Cayetano kay Arroyo. Sinabi ni Cayetano na walang kasiguruhan na mabubuksan ang account sa Germany kahit na magpunta pa siya doon. Bagaman at tumanggi si Cayetano na sumama sa Unang Ginoo, inihayag ni Santos na tutulak pa rin sa nasabing bansa si Arroyo upang patunayan na wala silang secret accounts. Inihayag rin ni Arroyo na sasampahan niya ng kasong libelo si Cayetano dahil sa pag-aakusa sa kanya na nagmamantina ng multi-milyong dollar account sa isang bangko sa Germany. (Malou Escudero)</body>
<link>http://www.philstar.com/Article.aspx?articleId=354319&amp;publicationSubCategoryId=92</link>
</article>
<article>
<title>Aktibista pa inutas!</title>
<author></author>
<date>
<month>August</month>
<day>23</day>
<year>2006</year>
</date>
<body>Mistulang kinutya ang binuong probe body ni Pangulong Arroyo na nagsisiyasat sa sunud-sunod na pagpatay sa mga militante at kagawad ng media nang isa pang aktibista ang pinatay nitong Lunes. Si Hermelino Marqueza, lider at organizer ng Kilusang Magbubukid ng Pilipinas (KMP) chapter sa bayan ng Tandag, Surigao del Sur ay puwersahang pinasok sa kanyang tahanan bandang alas-10 ng gabi at pinagbabaril ng mga armadong lalaki. Hinala ng grupo ni Marqueza ay mga sundalo ang tumira sa biktima dahil ang ginamit sa pagpatay ay sniper rifle na kadalasang armas ng mga Army soldiers. Ang pamamaslang ay naganap sa loob ng 24 oras matapos ipag-utos ng Pangulo ang paglikha ng Melo Commission na inatasang mag-imbestiga sa pagpatay sa mga militante, magsasaka at media personalities. Duda rin ang grupo na malulutas ng komisyon ang mga pagpatay. Anila, ang imbestigasyon ay dapat gawin ng independent bodies gaya ng United Nations (UN) para masiguro na walang pinapanigan. Binatikos din nina Bayan Muna Rep. Teddy Casino at Anakpawis Rep. Crispin Beltran ang komisyon na magiging &amp;quot;moro-moro&amp;quot; lamang umano at magiging paborable ang resulta nito sa pamahalaan dahil ang mga miyembro ay si Pangulong Arroyo mismo ang pumili. Hiniling naman ni National Bureau of Investigation (NBI) Director Nestor Mantaring sa mga kritiko na bigyan ng pagkakataon ang komisyon na makapagtrabaho at titiyakin nito na hindi papanig sa sinuman para mailabas ang katotohanan. Isa si Mantaring sa miyembro ng five-man group ng Melo Commission na pinangungunahan ni dating Supreme Court Justice Jose Melo. Sa pahayag naman ng rightists group na Karapatan, mahigit 700 sibilyan, kabilang ang tinatayang 310 left-wing activists ang napatay simula 2001 ng mga hinihinalang sundalo sa bintang na ang mga grupong maka-kaliwa ay front ng communist rebels. Pinabulaanan ng militar ang akusasyon ito at hinamon ang mga human rights groups na maglabas ng ebidensiya na sangkot ang mga sundalo at magsampa ng kaso sa korte. Sa rekord ng Amnesty International, 51 political killings sa Pilipinas ang naitala nito sa unang anim na buwan nitong 2006. (Joy Cantos, Danilo Garcia At Lilia Tolentino)</body>
<link>http://www.philstar.com/Article.aspx?articleId=354314&amp;publicationSubCategoryId=92</link>
</article>
<article>
<title>Inagurasyon ng bantayog ni Ninoy inisnab ni Cory</title>
<author></author>
<date>
<month>August</month>
<day>22</day>
<year>2006</year>
</date>
<body>Hindi sumipot kahapon si dating Pangulong Corazon Cory  Aquino sa pagpapasinaya sa bantayog ng yumao niyang kabiyak na si dating Senador Benigno Aquino. Ang inagurasyon ng bantayog na matatagpuan sa P. Burgos St., sa panulukan ng Roxas Boulevard , Maynila ay bahagi ng paggunita sa ika - 23 anibersaryo ng pagkamatay ni Ninoy na pinangunahan mismo ni Pangulong Gloria Macapagal Arroyo. Bagaman wala si Cory ay naroroon ang kaniyang mga anak na sina Tarlac Rep. Noynoy Aquino at Kris na dumalo kasama ang mga kapatid ng yumaong Senador na sina Makati Rep. Butz Aquino, dating Senadora Tessie Aquino Oreta , Paul Aquino, Lupita Kasihawara at Raul Aquino Limchauco. Sinabi naman ni Executive Secretary Eduardo Ermita na hindi nakadalo si Cory dahilan mayroong kahiwalay na okasyong dinaluhan ang kaniyang pamilya. (Lilia Tolentino)</body>
<link>http://www.philstar.com/Article.aspx?articleId=354180&amp;publicationSubCategoryId=92</link>
</article>
<article>
<title>Pilgrims attack sa Iraq: 21 patay, 253 sugatan</title>
<author></author>
<date>
<month>August</month>
<day>22</day>
<year>2006</year>
</date>
<body>Inaalam na ng Embahada ng Pilipinas sa Baghdad kung may mga Pinoy na nasawi o nasaktan sa naganap na pamamaril ng mga snipers mula sa militanteng grupo sanhi ng stampede at pagkamatay ng may 21 pilgrims kabilang ang militante na ikinasugat pa ng mahigit 253 katao sa Iraq kamakalawa. Sa report na tinanggap kahapon ng Department of Foreign Affairs (DFA), habang abala sa pagkakantahan at taimtim na pagdarasal ang libu-libong pilgrims na Muslim nitong Sabado bilang paggunita sa pagkamatay ng kanilang sinasambang si Imam Kadhian ay binulabog nang magpaulan ng bala ang mga ipinakalat na snipers ng Iraqi militants. Maraming bumulagta sa mga pilgrims at dito na nagkagulo saka nagkatulakan ang mga tao dito. Nabatid na taun-taon kapag may pagsamba ay nagtutungo pa ang mga Pinoy pilgrims sa Gitnang Silangan upang makiisa sa kapwa Muslim sa pagsamba bilang tradisyon ng Shiite sa kanilang taimtim na pagdarasal. (Ellen Fernando)</body>
<link>http://www.philstar.com/Article.aspx?articleId=354178&amp;publicationSubCategoryId=92</link>
</article>
<article>
<title>P21-M shabu ninakaw sa PDEA</title>
<author></author>
<date>
<month>August</month>
<day>22</day>
<year>2006</year>
</date>
<body>Umaabot sa pitong kilo mula sa bulto ng mga ebidensyang shabu na nagkakahalaga ng P21-M ang nawawala sa storage room ng Philippine Drug Enforcement Agency (PDEA) sa Quezon City. Ito ang kinumpirma kagabi ni PDEA Chief ret. Gen. Dionisio Santiago sa panayam ng PSN. Sinabi ni Santiago na nagawang matangay ng hindi pa nakilalang mga suspek ang nasabing dami ng shabu sa pamamagitan ng pagbolt-cutter sa pintuan ng storage room ng PDEA nang mag-brownout. Pinaniniwalaang ang insidente ay naganap nitong Linggo kung saan ang insidente ay nadiskubre lamang nitong Lunes sa isinagawang pag-iinspeksyon ng mga PDEA operatives. Ayon pa sa PDEA Chief malamang na nagawa ring tangayin ng mga suspect ang malaki pang bulto ng shabu kung nagtagumpay ang mga itong mapasok ang nasabing storage room. Kaugnay nito, ipinag-utos na ni Santiago ang masusing imbestigasyon sa kasong ito. Kabilang naman sa sinisilip ay ang anggulo ng inside job sa naganap na nakawan. Samantalang bunga rin ng insidente ay higit pang inalerto ni Santiago ang mga guwardiyang nagbabantay sa PDEA. (Joy Cantos )</body>
<link>http://www.philstar.com/Article.aspx?articleId=354170&amp;publicationSubCategoryId=92</link>
</article>
<article>
<title>Panukalang batas ni Gordon, impraktikal</title>
<author></author>
<date>
<month>August</month>
<day>22</day>
<year>2006</year>
</date>
<body>Impraktikal umano ang inihaing panukalang batas sa Senado ni Senador Richard Gordon dahilan magbibigay lamang ito ng panibagong pasanin sa balikat ng bawat isang taxpayer na Filipino. Ito ang ginawang pagbatikos kahapon ng dalawang partylist group sa panukalang batas ni Gordon hinggil sa planong pag-aamyenda sa Republic Act # 8436 o Election Automation Law. Sinabi ni Danilo Singh, Vice President ng Alyansa ng Sambayanan para sa Pagbabago (ASAP) at Penny Disimban, Chairman ng Assalam Partylist, magiging dagdag na pasanin ng taumbayan ang umanoy bill ni Gordon kaya ngayon pa lamang ay binibira na nila ito. Ayon sa mga ito, ang plano umano ni Gordon ay magbibigay din ng long overdue sa matagal ng isinusulong na electoral reform and modernization sa Commission on Elections. Idinagdag pa ng mga ito na kung nais ni Gordon at iba pang mambabatas na magkaroon ng reporma sa darating na 2007 election at upang maiwasan na ang pandaraya sa tuwing may halalan ay dapat lamang umanong gamitin ang Automated Counting Machine (ACM) na binili ng Comelec sa Mega Pacific Consortium. (Mer Layson)</body>
<link>http://www.philstar.com/Article.aspx?articleId=354169&amp;publicationSubCategoryId=92</link>
</article>
<article>
<title>'Di ako legal na anak  Archie Tan</title>
<author></author>
<date>
<month>August</month>
<day>22</day>
<year>2006</year>
</date>
<body>Inamin sa korte ng isa sa mga suspect sa misteryoso at kontrobersyal na Zayco-Tan murder case sa Iloilo na hindi siya legal na anak ng biktima. Sa pinakahuling pagdinig ng Branch 31 ng Iloilo Regional Trial Court sa ilalim ni Judge Rene Hortilla, inamin ni Archie Tan, 23, na siya ay anak sa ibang babae ng kanyang pinatay na ama na si businessman Francisco &amp;quot;Bobby&amp;quot; Uygongco Tan. Ang matandang Tan, kasama ang asawang si Cynthia Zayco at 5-taong gulang na anak na si Katherine, ay natagpuang patay sa loob ng kanilang tahanan sa MH Del Pilar St., Molo District, Iloilo, noong gabi ng Enero 9. Si Archie at ang kapatid nitong si John Michael, 18, ang lumalabas na mga principal suspect sa pamamaslang na yumanig sa Iloilo at mga karatig lugar, batay sa magkahiwalay na imbestigasyong isinagawa ng Criminal Investigation and Detection Group at National Bureau of Investigation. Ang biktima ang may-ari ng Crown Agro Industrial Supplies, ang pinakamalaking supplier ng mga fertilizer at iba pang gamit agrikultura sa Kabisayaan at itinuturing na isa sa pinakamayamang tao sa buong Iloilo na hindi bababa sa P500M ang kayamanan. Sa kabilang dako, galing naman sa mayamang angkan ng mga pulitiko sa Negros Island si Cynthia at pamangkin ni Negros Occidental Vice Governor Isidro Zayco. Matapos ang insidente, nagpetisyon sa korte si Archie na gawing administrador ng kayamanan ng kanyang ama ang kanilang lola na si Conchita Tan, tiyahin ng biktima. Ani Archie, bagaman siya ang &amp;quot;legal at panganay&amp;quot; na anak ng nasawi, mas gusto niya na sa kanyang lola Conchita na lamang ipagkatiwala ang kanilang ari-arian. Ayon kay Atty. Antonio Zulueta na humarap sa pagdinig noong Hulyo 26, sa panig ng mga Zayco, ang ginawang pag-amin ni Archie na siya ay nagsinungaling ay labis na &amp;quot;nagpahina&amp;quot; sa karapatan nito at lola nilang si Conchita na patuloy na pamahalaan ang naiwang kayamanan ng mga biktima. (Rudy Andal)</body>
<link>http://www.philstar.com/Article.aspx?articleId=354161&amp;publicationSubCategoryId=92</link>
</article>
<article>
<title>Probe body binuo ni GMA</title>
<author></author>
<date>
<month>August</month>
<day>22</day>
<year>2006</year>
</date>
<body>Binuo kahapon ni Pangulong Gloria Macapagal Arroyo ang isang probe body na binansagang Melo Commission para masusing mag-imbestiga sa extra-judicial killing o ang tumataas na bilang ng pamamaslang sa hanay ng mga militante at mediamen sa bansa. Sa kaniyang talumpati kahapon sa paggunita sa ika-23 anibersaryo ng kamatayan ni dating Senador Benigno Aquino, sinabi ng Pangulo na inatasan na niya si dating Supreme Court Justice Jose Melo na gawin ang lahat ng nararapat para mabigyan ng hustisya ang mga biktima ng political killing. &amp;quot;Democracy in the Philippines will not stand for senseless political killing&amp;quot;, pahayag ng punong ehekutibo. Kabilang naman sa mga miyembro ng komisyon ay sina National Bureau of Investigation Director Nestor Mantaring, Chief State Prosecutor Jovencito Zu&amp;ntilde;o, Bishop Camilo Gregorio, Senior Counsel Vinluan at Atty. Nely Gonzales. Ayon sa Pangulo, ang komisyon ay direktang magsusumite sa kanya ng report, mga rekomendasyon sa pagpapataw ng parusa at mga panukalang batas para masugpo ang extrajudicial killing. Bilang reaksyon, sinabi naman ni Armys 7th Infantry Division (ID) Chief Major Gen. Jovito Palparan na handa siyang humarap sa imbestigasyon ng Melo Commission. Si Palparan, tinaguriang berdugo ng mga militanteng grupo ay siyang inaakusahang mastermind ng mga pagpaslang sa mga biktimang militante. &amp;quot; I have always said that I am willing to face any investigation, if they have the facts. These killings could have been perpetrated by other groups. Some want to get even with the New Peoples Army &amp;quot;, ani Palparan. Sinabi pa ni Palparan na maging ang kaniyang mga tauhan ay handa niyang iprisinta sa imbestigasyon sakaling ipatawag ang mga ito ng Melo Commission. Sa panig naman ni PNP Chief Director General Oscar Calderon, sinabi nito na handa silang makipagkooperasyon sa imbestigasyon ng bagong tatag na probe body. &amp;quot;We will extend our full support and cooperation to allow the Commission to fulfill its mandate of consolidating interagency efforts to serve the end of justice to the victims&amp;quot;, ani Calderon. (Lilia Tolentino at Joy Cantos)</body>
<link>http://www.philstar.com/Article.aspx?articleId=354155&amp;publicationSubCategoryId=92</link>
</article>
<article>
<title>Pinoy peacekeepers kailangan sa Lebanon</title>
<author></author>
<date>
<month>August</month>
<day>21</day>
<year>2006</year>
</date>
<body>Nanawagan kahapon ang United Nations (UN) sa mga bansang kasapi nito kabilang ang Pilipinas na tumulong sa pagpapadala ng peacekeepers sa Lebanon. Ayon kay UN Sec. General Kofi Annan, may 49 French soldiers ang kauna-unahan pa lamang na tumulak patungo sa southern Lebanon mula sa 15,000 peacekeepers na ipinangako ng UN. Umaabot na sa 200 contingent ang ipinadala ng France. Ang UN peacekeepers ay naatasang tumulong sa tropa ng Lebanon para magpatupad ng kaayusan sa nasabing lugar matapos ang matinding bakbakan sa pagitan ng Hezbollah at Israeli forces. Bukod dito, naghahanda na rin ang 200 UN peacekeepers na tutulak ngayon sa Lebanon para sa reinforcement. Nitong Sabado ay muling nagkasagupa ang Hezbollah at Israeli troops at sinasabing kapwa lumabag ang mga ito sa ceasefire na ikinasawi ng isang Israeli official at ikinasugat ng dalawa pang sundalo. Samantala, isa na namang Pinay domestic helper ang umuwing naka-wheelchair matapos na tumalon sa apartment ng kanyang among Lebanese. Si Miramar Flores, ay masuwerteng nabuhay subalit iniinda pa rin ang kanyang inabot na pilay dahil sa pagtalon nito sa bintana ng dalawang palapag na apartment ng amo matapos na pagbawalan na makauwi sa Pilipinas. Si Flores ay kabilang sa 29 Pinoy evacuees na dumating sa NAIA kahapon. (Ellen Fernando)</body>
<link>http://www.philstar.com/Article.aspx?articleId=354059&amp;publicationSubCategoryId=92</link>
</article>
<article>
<title>Bilang ng mga biktima ng political killings, inimbento lang  Gonzales</title>
<author></author>
<date>
<month>August</month>
<day>21</day>
<year>2006</year>
</date>
<body>Nag-iimbento lamang umano ng pekeng listahan ng biktima ng political killings ang mga rebeldeng komunista upang may maibintang sa gobyerno. Ito ang ibinulgar kahapon ni National Security Adviser Norberto Gonzales matapos na madiskubreng buhay pa pala ang sinasabi ng mga rebeldeng komunista na isang nangngangalang Edwin Mascarinas na biktima ng political killings. Lumalabas na si Mascarinas ay dinukot noong April 13, 2004 sa Bongabong, Mindoro Oriental ngunit naglabas ito ng affidavit upang patunayan na siya ay buhay pa na taliwas sa mga ulat na miyembro umano siya ng militanteng grupong Anak Pawis na napaslang ng mga military. Ayon pa kay Gonzales, chairman ng Partido Demokratiko Sosyalista ng Pilipinas, bukod sa isa itong sampal ay dapat itong ihingi ng tawad ng mga human rights advocates at iba pang makakaliwang grupo. Aniya, dapat na i-&amp;quot;double check&amp;quot; ng mga grupo ang kanilang mga talaan dahil posibleng marami pa umanong mga pekeng pangalan na namatay na nasa kanilang listahan. &amp;quot;There could be other Mascarinases out there. This misreporting only proves that the veracity of reports of human rights groups belonging to or infiltrated by the extreme left is questionable,&amp;quot; dagdag pa ni Gonzales. (Joy Cantos)</body>
<link>http://www.philstar.com/Article.aspx?articleId=354052&amp;publicationSubCategoryId=92</link>
</article>
<article>
<title>Bawas tax sa kumpanyang magha-hire ng ex-convicts</title>
<author></author>
<date>
<month>August</month>
<day>21</day>
<year>2006</year>
</date>
<body>Hiniling ni Senate Minority Leader Aquilino Pimentel Jr., na pagkalooban ng &amp;quot;tax incentives&amp;quot; ang mga kumpanya na kukuha ng serbisyo ng mga ex-convicts. Ayon kay Sen. Pimentel, dapat na tulungan ang mga dating bilanggo para mamuhay ng normal at maging kapaki-pakinabang sa ating lipunan. Batay sa pag-aaral, maliit ang tsansa ng mga dating bilanggo para makapasok sa trabaho bunga na rin ng kanilang nakaraang buhay at nahihirapan ang mga ito na makabalik na normal sa lipunan at kadalasan ay bumabalik sila sa dating ugali dahil hindi nabigyan ng pagkakataon. Isinulong ni Sen. Pimentel ang Senate Bill 2415 ang pagkakaroon ng additional tax deduction mula sa gross income o 15% katumbas ng buong pasahod ng mga kawani nilang ex-convict. Nakasaad din sa panukala na dapat magkaroon ng committee on employment para sa mga dating bilanggo na pamumunuan ng DOJ na siyang magbabalangkas ng mga dapat sundin kaugnay pa rin sa mga pagsasanay ng mga ito at bigyan din ng inisyal na P100M na pondo. Sa hiwalay na panukala, hiniling din ni Pimentel na bawasan ang sentensya ng isang bilanggo alinsunod na rin sa Article 97 ng Revised Penal Code kung saan nakasaad dito ang pagbigay ng luwag sa mga bilanggo na maayos ang ugali habang nakakulong. Sa kanyang Senate Bill 2410, hiniling ng senador na bawasan ng 5 araw sa bawat buwan ang isang bilanggo kung maayos ang kanyang ugali, 8 araw naman kung mananatiling maayos ang kanyang ugali mula ikatlo hanggang panglimang taon na nakakulong. (Rudy Andal)</body>
<link>http://www.philstar.com/Article.aspx?articleId=354046&amp;publicationSubCategoryId=92</link>
</article>
<article>
<title>Killers ni Ninoy patawarin, palayain na!</title>
<author></author>
<date>
<month>August</month>
<day>21</day>
<year>2006</year>
</date>
<body>Matapos ang 20 taong pagkakakulong, muling umapela ang mga sundalong inakusahang pumatay kay dating Senador Benigno &amp;quot;Ninoy&amp;quot; Aquino Jr. na silay patawarin na at palayain. Sa pamamagitan ng grupong Volunteers Against Crime and Corruption (VACC), hiniling ng mga sundalo kay Pangulong Arroyo na pagkalooban sila ng Presidential pardon dahil silay matatanda na at nagkakasakit na. &amp;quot;The VACC respectfully requests Her Excellency to grant absolute pardon without necessarily admitting any guilt on the part of the ex-soldiers who were &amp;quot;wrongly convicted&amp;quot; of the Aquino Galman double murder case on August 21, 1986,&amp;quot; ani VACC Chairman Dante Jimenez sa kanyang liham sa Pangulo. Ayon kay Jimenez, ang natitirang 13 sundalo na may ranggong mula Army technical sergeants hanggang Captains bago sila makulong ay mahigit 70 anyos na. Ang pang-14 sundalo na si Cordova Estello ay namatay na matapos mapatay sa loob ng selda noong Disyembre 2005 dahil sa pakikipag-rambol umano sa kapwa preso. Ang 13 pang convicted na sundalo at patuloy na sinisilbi ang kanilang double life sentence sa maximum security compound ng New Bilibid Prisons (NBP) ay kinilalang sina Ramon Bautista, Pablo Martinez, Rodolfo Desolong, Ernesto Marco, Rolando de Guzman, Ruben Mapano, Rogelio Moreno, Jesus Castro, Filimeno Miranda, Claro Bat, Arnulfo Artates, Arnulfo de Mesa, Felizardo Taran at Mario Lazaga. Karamihan sa mga akusado ay may malubhang sakit at kuwalipikadong mabigyan ng Presidential pardon. Iginiit ni Jimenez na sa pinakahuling testimonal evidence ay nagpapatunay na si Rolando Galman ang bumaril at pumatay kay Ninoy bagaman nabigo ang depensa na maiprisinta ito sa pagilitis dahil hindi umano sila nabigyan ng pagkakataon dahilan para silay humingi na muling buksan ang kaso. &amp;quot;We hope that this letter be favorably acted upon for the sake of justice and humanitarian reasons for the soldiers and their families,&amp;quot; pahayag ni Jimenez. Ang panawagan ay isinabay sa paggunita ngayon sa ika-23 taong pagkamatay ni Ninoy. (Ellen Fernando)</body>
<link>http://www.philstar.com/Article.aspx?articleId=354041&amp;publicationSubCategoryId=92</link>
</article>
<article>
<title>AFP sinasanay na sa bomb detection</title>
<author></author>
<date>
<month>August</month>
<day>20</day>
<year>2006</year>
</date>
<body>Inumpisahan na kahapon ng Armed Forces of the Philippines (AFP) ang puspusang pagsasanay sa mga sundalo para maging eksperto ang mga ito sa pagkilala o pagtukoy sa ibat ibang uri ng eksplosibo at mga high-powered bombs. Ayon kay AFP-PIO chief Lt. Col. Bartolome Bacarro, ang hakbang ay bahagi ng inilatag na security blanket upang mapalakas pa ang anti-terrorism campaign partikular na sa mga tinaguriang pinamumugarang lugar ng mga terorista sa rehiyon ng Mindanao. Sa kasalukuyan, sinabi ni Bacarro na nananatili pa rin sa heightened alert ang Mindanao Region habang patuloy naman ang dragnet operation laban kina Abu Sayyaf chieftain Khadaffy Janjalani at mga hinihinalang miyembro at lider ng Jemaah Islamiyah terrorist na kinakanlong ng mga ito sa lalawigan ng Sulu. Kabilang sa mga sinasanay ngayon sa &amp;quot;bomb detection&amp;quot; ay ang mga tauhan ni Lt. Col. Jorge Lomboy III ng 2nd Mechanized Infantry Battalion at Light Armored Brigade sa pangunguna ni Lt. Cheery Flores Tuabas, pawang ng Phil. Army. (Joy Cantos)</body>
<link>http://www.philstar.com/Article.aspx?articleId=353881&amp;publicationSubCategoryId=92</link>
</article>
<article>
<title>Police harassment tataas sa registration ng cellphones</title>
<author></author>
<date>
<month>August</month>
<day>20</day>
<year>2006</year>
</date>
<body>Tinutulan ni Nueva Ecija Rep. Aurelio Umali, dating commissioner ng National Telecommunication Commission (NTC), ang plano ng gobyerno na iparehistro ang mga cellphones bilang bahagi ng kampanya ng gobyerno kontra krimen dahil posible umano itong pagmulan ng police harassment. Sinabi ni Umali na hindi ang cellphones na instrumento lamang ng komunikasyon ang dapat iparehistro kundi ang mga subscriber identification module (SIM) cards lalo na ang mga prepaid cards dahil ito ang ginagamit ng mga criminal. &amp;quot;Kapag may kausap ka sa cellphone at nadaanan ka ng mga pulis o kaya nakita nila na may cellphone sa loob ng bag mo, puwede ka nilang sitahin at hanapan ng rehistro,&amp;quot; ani Umali. Hindi aniya dapat madamay ang mga inosenteng mamamayan sa kampanya ng Philippine National Police (PNP) laban sa mga kriminal katulad ng kidnappers, gun for hires, sindikato ng droga, snatchers at iba pang organized crime group. Naniniwala si Umali na hindi solusyon para sa pagsugpo ng krimen sa bansa ang registration dahil kahit noong hindi pa uso ang cellphones ay laganap na ang mga street crimes, kidnapping at iba pa. Kailangan lang aniyang paigtingin ang police visibility, seryosong intelligence gathering at pakikipag-usap sa mga mamamayan para mahadlangan ang plano ng mga criminal. Nangangamba rin si Umali na sa sandaling matuloy ang plano ng PNP, ang isusunod naman na ipaparehistro ay ang mga computers, e-mail address at iba pang communication terminals. Magkakaroon aniya ng domino effect ang nais ng PNP na pagpapa-rehistro ng cellular phones at SIM card na unang ipinanukala ni Pangulong Arroyo bilang solusyon sa laganap na cellphone snatching sa bansa. (Malou Escudero)</body>
<link>http://www.philstar.com/Article.aspx?articleId=353880&amp;publicationSubCategoryId=92</link>
</article>
<article>
<title>Paglilipat ng clinic inatras ng Mca&amp;ntilde;ang</title>
<author></author>
<date>
<month>August</month>
<day>20</day>
<year>2006</year>
</date>
<body>Binawi ng Malaca&amp;ntilde;ang ang planong ilipat ang clinic nito sa Presidential Security Group (PSG) compound dahil na rin sa pakiusap ng publiko. Ayon kay Ching Vargas, executive secretary for Finance and Administration, binigyang konsiderasyon ni Pangulong Arroyo ang panawagan ng mahihirap na mamamayan na huwag namang ilayo sa kanila ang libreng pasilidad ng dialysis, x-ray at laboratoryo . Sa sandaling malipat sa PSG Compound ang buong Malaca&amp;ntilde;ang Clinic mahihirapan na ang taong bayan na makakuha ng libreng serbisyo ng klinika. Tanging ang pamilya at miyembro ng PSG na lamang ang mapagsisilbihan ng clinic na dati ay napapakinabangan ng taumbayan gaya ng panahon ni dating Pangulong Estrada. Sinabi ni Vargas na pumayag na ang Pangulo na maiwan sa kasalukuyang kinaroroonan ng Malaca&amp;ntilde;ang Clinic ang x-ray services, dialysis machines at laboratoryo na siyang kailangang-kailangan ng masa. Maging ang 200 medical staff ng clinic ay naghayag din ng kanilang protesta sa paglilipat sa kanila sa PSG Compound na mas istrikto ang seguridad. Nagsuot sila ng itim bilang paghahayag ng pagtutol sa plano. Nadismaya si Sen. Luisa &amp;quot;Loi&amp;quot; Ejercito na naging desisyon ng Malaca&amp;ntilde;ang na isara sa publiko ang clinic. Sinabi pa ni Sen. Estrada na kung ililipat sa PSG compound ang dialysis machines ay kukunin niya ang mga makina na donasyon sa klinika noong panahon ni Erap para ilipat ang mga ito sa ibang ospital na mapupuntahan ng mahihirap na mamamayan. Ayon sa senadora, sa panahon ni Erap ay sinikap niyang magkaroon ng mahigit isang dosenang operational dialysis machines na makapagsisilbi sa taumbayan ng libre dahil ang isang session ito sa ospital ay nagkakahalaga ng P3,000 na hindi kakayanin ng maralitang maysakit. (Lilia Tolentino/Rudy Andal)</body>
<link>http://www.philstar.com/Article.aspx?articleId=353878&amp;publicationSubCategoryId=92</link>
</article>
<article>
<title>Holiday bukas</title>
<author></author>
<date>
<month>August</month>
<day>20</day>
<year>2006</year>
</date>
<body>Non-working holiday bukas sa buong bansa bilang paggunita sa ika-23 anibersaryo ng pagkamatay ni dating Senador Benigno &amp;quot;Ninoy&amp;quot; Aquino. Nilinaw ng Malaca&amp;ntilde;ang na hindi na kailangan pang magpalabas ng proklamasyon si Pangulong Arroyo dahil may umiiral nang batas, ang Republic Act 9256, na nagtatakda na pista opisyal ang Agosto 21 ng bawat taon. Si Ninoy ay napaslang noong Agosto 21, 1983 sa Manila International Airport (NAIA na ngayon) nang bumalik siya sa bansa mula sa self-exile sa Amerika. Ang pagkamatay ni Ninoy ang naghudyat ng People Power 1 noong Pebrero 1986 na nagpatalsik sa puwesto kay dating Pangulong Marcos at nagluklok kay Corazon Aquino bilang pangulo mula 1986 hanggang 1992. (Lilia Tolentino)</body>
<link>http://www.philstar.com/Article.aspx?articleId=353874&amp;publicationSubCategoryId=92</link>
</article>
<article>
<title>Parusa sa mga nandaraya sa govt exams bibigatan</title>
<author></author>
<date>
<month>August</month>
<day>20</day>
<year>2006</year>
</date>
<body>Dahil sa nangyaring kontrobersiya sa board examination ng nursing kamakailan, inaprubahan ng Kamara sa ikatlo at pinal na pagbasa ang panukalang batas na magpapataw ng mas mabigat na parusa sa sinumang mapapatunayang nandaya sa kanilang civil service examinations. Ayon kay Batanes Rep. Henedina Abad, hindi dapat binabalewala ng gobyerno ang nangyayaring dayaan sa mga board exams at maging sa mga civil service exams. Sa ilalim ng House bill 4435, bibigyan nito ang CSC ng eksklusibong hurisdiksyon para makapagsagawa ng imbestigasyon at magdesisyon sa mga examination related cases kabilang na ang mga pribadong indibidwal. Kabilang sa mga uri ng pandaraya ay impersonation, paggamit ng crib sheets o kodigo, pag-upa sa isang tao para magkunwaring examinee at kumuha ng exam, switching ng examinee numbers, pagkakaroon ng pekeng certificate of eligibility at iba pang ilegal na paraan para&amp;nbsp; makapasa sa eksam. Sinabi ni Abad na kailangang makasunod ang batas sa pag-abanse ng teknolohiya sa bansa dahil na rin sa pagiging advance sa uri nang pandaraya sa mga exams. Tulad sa nursing exams, ang pagpasok sa gobyerno ay hindi dapat dinadaya. (Malou Escudero)</body>
<link>http://www.philstar.com/Article.aspx?articleId=353870&amp;publicationSubCategoryId=92</link>
</article>
<article>
<title>Congressman dating nangungutang, nakabili na ng farm</title>
<author></author>
<date>
<month>August</month>
<day>20</day>
<year>2006</year>
</date>
<body>Isang kongresista ang nakabili na ng sariling farm sa isang bayan sa Laguna kahit dati ay nangungutang lamang ito. Sinuwerte yata talaga si Congressman simula nang maging miyembro ng Kongreso dahil ayon sa mapagkakatiwalaang &amp;quot;tsismosa&amp;quot; sa kaniyang distrito, dati ay walang-wala si Congressman at inutang lamang nito ang ipinambili ng kanyang mga campaign materials sa isang government institution noong 2004 elections. Hindi naman nasayang ang pangungutang ng solon dahil nga nanalo ito. Kilala siyang kakampi ng administrasyon at nasa kanyang unang termino pa lamang bilang mambabatas. Nabayaran na rin umano ng mambabatas ang ipinambili ng kanyang mga campaign materials. Balitang muling tatakbo bilang kinatawan ng kanilang bayan si Congressman at sigurado aniyang hindi na ito mangungutang ngayon dahil may budget na ito para sa darating na 2007 elections. Ayon pa sa source, posibleng hindi sa kanyang sariling bayan bumibili ng ari-arian si Congressman upang hindi masyadong mahalata na nadadagdagan na ang kanyang assets. Si Cong ay hindi kasama sa mga maiingay na kongresista sa Kamara at tahimik lamang ito tuwing may sesyon. Kasama ang bayan ni Cong sa mga bayan sa National Capital Region na binabaha tuwing may ulan. (Malou Escudero)</body>
<link>http://www.philstar.com/Article.aspx?articleId=353862&amp;publicationSubCategoryId=92</link>
</article>
<article>
<title>FG kay Cayetano: $1M i-ready mo na!</title>
<author></author>
<date>
<month>August</month>
<day>20</day>
<year>2006</year>
</date>
<body>&amp;quot;Maglagay ka na ng $1 milyon sa bangko. Magkita tayo sa Martes at sabay na tayong magtungo sa Germany.&amp;quot; Ito ang naging hamon ni First Gentleman Mike Arroyo kay Taguig-Pateros Rep. Allan Peter Cayetano kahapon matapos mapaulat na tinanggap ng kongresista ang kanyang panawagan na ibayad sa kanya ang umanoy nakatagong milyun-milyong dolyares ng Unang Pamilya sa Germany oras na ito ay hindi mapatunayan ng pulitiko. Inulit ni Ginoong Arroyo na ibibigay niya sa sambayanan ang anumang ibabayad sa kaniya ni Cayetano. &amp;quot;Magsama rin tayo ng taga-media upang mailabas agad ang katotohanan. Naghihintay na ang Sambayanan sa katotohanan, at sa matatanggap nila mula sa akin. Huwag na natin silang paghintayin ng matagal pa. Tama na ang daldal,&amp;quot; dagdag pa ng Unang Ginoo. Kasabay nito, ipinababawi ng Malaca&amp;ntilde;ang kay Cayetano ang paratang nito na may nakadepositong multi-milyong dollar account sa Germany ang pamilya Arroyo. Dapat umanong humingi ng &amp;quot;public apology&amp;quot; si Cayetano sa Unang Pamilya dahil sa malisyang nalikha niya kung hindi niya nais na sampahan siya ng kaso. (LATolentino)</body>
<link>http://www.philstar.com/Article.aspx?articleId=353857&amp;publicationSubCategoryId=92</link>
</article>
<article>
<title>Walang retakeDOJ</title>
<author>Ni Ludy Bermudo</author>
<date>
<month>August</month>
<day>20</day>
<year>2006</year>
</date>
<body>Kung si Justice Secretary Raul Gonzalez ang tatanungin, hindi niya papayagang magkaroon ng &amp;quot;retake&amp;quot; ng pagsusulit ang mga nursing student matapos sumingaw ang leakage. &amp;quot;Hindi dapat pahirapan ang mga estudyante, ang dapat imbestigahan, kasuhan at parusahan ay yung matutukoy na sangkot sa leakage,&amp;quot; anang kalihim. Iginiit ni Gonzalez na malamang na hindi lahat na kumuha ng eksaminasyon ay nakinabang sa nasabing leakage lalot ang iba ay nagmula pa sa Mindanao o malayong lalawigan kaya hindi dapat madoble ang hirap ng mga ito sakaling ipatupad ang muling pagsasailalim sa examination. Kinampihan din ni Gonzalez ang naging pahayag ni Philippine Regulatory Comission (PRC) spokesperson Leonor de la Rea na balido ang naging oathtaking ng mga board passers kahit pa nagpalabas ng temporary restraining order ang Court of Appeals (CA). &amp;quot;Technically and legally, once na nakapasa na sa exam, okey na. Yung oathtaking, formality lang yun.. seremonya,&amp;quot; anang kalihim. Sa opinyon ni Gonzalez, nilinaw niya na ang mga pasadong nurse na sumailalim na sa panunumpa ay isa nang ganap na nurse at hindi maituturing na &amp;quot;not valid&amp;quot; ang oathtaking kahit nagpalabas ng TRO ang CA kamakalawa. &amp;quot;The TRO concerns the action that has not been done. Status quo ante means injunction should be first before the oathtaking kaya yung naunang nanumpa, valid yun,&amp;quot; dagdag pa ng kalihim. Inihalimbawa niya ang naging kontrobersiyal na leakage sa Bar exams kung saan ang ginawa umano ng mga Examiner ay pinalitan lahat ng questionnaire na hinihinalang kabilang sa leakage kaya hindi na lumaki pa ang problema. Puwede rin umanong i-adjust o i-nullify ang bahagi ng resulta ng exam upang hindi maapektuhan ang kabuuan.</body>
<link>http://www.philstar.com/Article.aspx?articleId=353846&amp;publicationSubCategoryId=92</link>
</article>
<article>
<title>Apela sa Simbahan: Civil disobedience wag sakyan</title>
<author></author>
<date>
<month>August</month>
<day>19</day>
<year>2006</year>
</date>
<body>Umapela kahapon ang liderato ng Mababang Kapulungan ng Kongreso sa Simbahang Katoliko na huwag magpagamit sa mga pro-impeachment groups na nananawagan ng civil disobedience. Ayon kay Bacolod Rep. Monico Puentevella, hindi dapat makisakay sa panawagan na paglulunsad ng civil disobedience ang sinuman dahil wala naman itong mabuting idudulot sa bansa. Ginawa ni Puentevella ang reaksiyon matapos magbabala sina Cebu Archbishop Ricardo Vidal at Bishop Deogracias Iniguez na posibleng mauwi sa &amp;quot;civil disobedience&amp;quot; ang pagkakabasura ng impeachment complaint laban kay Pangulong Arroyo. Ipinagdiinan ni Puentevella na sawang-awa na ang publiko sa mga negatibong pamumulitika at nais na lamang nilang umusad ang bansa. Mas makakabuti aniyang tumulong na lamang ang Simbahan sa pagpapanatili ng katahimikan sa bansa at tumigil na sa pakikisawsaw sa pulitika. (Malou Escudero)</body>
<link>http://www.philstar.com/Article.aspx?articleId=353729&amp;publicationSubCategoryId=92</link>
</article>
<article>
<title>$ account sa Germany kasinungalingan  FG</title>
<author></author>
<date>
<month>August</month>
<day>19</day>
<year>2006</year>
</date>
<body>Isa umanong malaking kasinungalingan at malisyosong paratang ang inihayag ni Rep. Allan Peter Cayetano na may nakadepositong multi-milyong dollar account sa Germany ang pamilya Arroyo. &amp;quot;The claim of Cong. Allan Peter Cayetano that the First Family has a bank account in Germany is a blatant lie, and a malicious and fabricated accusation,&amp;quot; tugon ng kampo ni First Gentleman Mike Arroyo. Sa isang press statement, sinabi ni FG Arroyo na nagtungo siya sa Germany noong taong 2000 pero nag-overnight stay lamang siya roon at yun na ang una at huli niyang pagbisita sa nasabing bansa. &amp;quot;I accept Cayetanos challenge to make public this so-called bank account. If he can prove the bank account is mine, the money is his,&amp;quot; hamon ng Unang Ginoo. Subalit kung hindi anya mapapatunayan ni Cayetano ang kanyang mga paratang ay kailangan niyang bayaran si Mr. Arroyo ng &amp;quot;multi-milyong dolyar&amp;quot; na sinasabing pag-aari nito. Ang pera ay ido-donate naman aniya ni Arroyo sa sambayanang Filipino. Handa rin si Arroyo na samahan si Cayetano sa Germany para personal na saksihan ang pagbubukas sa sinasabi nitong bank account. (Malou Escudero)</body>
<link>http://www.philstar.com/Article.aspx?articleId=353727&amp;publicationSubCategoryId=92</link>
</article>
<article>
<title>First Family may multi-million $ account sa Germany</title>
<author></author>
<date>
<month>August</month>
<day>19</day>
<year>2006</year>
</date>
<body>Ibinunyag kahapon ng oposisyon sa Mababang Kapulungan ng Kongreso na may multi-million dollar account sa Germany ang isang miyembro ng pamilya Arroyo. Ayon kay Deputy Minority Leader at Taguig-Pateros Rep. Alan Peter Cayetano, ang bank account ay nasa Hypovereins Bank sa Germany at may hawak siyang ebidensiya na magpapatunay nito. Bagaman itinanggi ni Cayetano na sabihin kung magkano ang laman ng nasabing account, napaulat naman na umaabot ito sa US$500M. Magugunitang unang ibinunyag ni Cayetano sa kanyang talumpati sa hearing ng impeachment complaint ni Pangulong Arroyo sa House committee on justice na kabilang sa pitong kahon ng ebidensiyang hawak nila ang bank accounts ng mga Arroyo at ari-arian ng mga ito hindi lamang sa Pilipinas kundi sa ibang bansa. Ibinunyag din nito na may isang opisyal ng gobyerno ang nakabili ng kotseng Ferrari gamit ang pondo ng fertilizer fund. Pero hindi tinukoy ni Cayetano kung sino ang sinasabing opisyal. Ayon pa kay Cayetano, may mga testigo at ekspertong hawak ang oposisyon na makakapagpatunay kung sino ang may-ari ng bank account sa Germany na mayroon umanong multi-million dollar na deposito. Sinabi pa ni Cayetano na hindi sila maaaring mag-imbento ng account number at kabilang ito sa mga ebidensiyang ayaw pabuksan sa isinagawang pagdinig ng impeachment complaint. (Malou Escudero)</body>
<link>http://www.philstar.com/Article.aspx?articleId=353719&amp;publicationSubCategoryId=92</link>
</article>
<article>
<title>CA nag-TRO sa oathtaking ng mga nurse</title>
<author></author>
<date>
<month>August</month>
<day>19</day>
<year>2006</year>
</date>
<body>Pinagbawalan ng Court of Appeals (CA) ang mga nursing students na makapag-oathtaking upang pormal na makakuha ng lisensiya bilang registered nurse. Sa 2-pahinang resolution na ipinalabas ng CA 3rd Division, inatasan nito ang board ng Professional Regulation Commission (PRC) na huwag ipatupad ang ipinalabas nitong resolution 31 na may petsang July 17, 2006 kung saan hindi na pinasasama sa pagkuha ng scores ng mga nasabing nursing students ang mga subject na nagkaroon ng leakage. Ang temporary restraining order (TRO) ay tatagal ng 60 araw at ito ay muling didinggin sa Sept. 14, 2006. Bunga nito, kanselado ang isasagawang oathtaking ng mga nasabing nursing students sa darating na Agosto 22. Ipinagtanggol naman ng PRC ang biglaang oathtaking ceremonies na ginawa ng ilang paaralan nitong Huwebes, Agosto 17. Sinabi ni PRC Commissioner Avelina de la Rea na na hindi tamang parusahan ang lahat ng kumuha ng exam kung ang nagkasala lamang ay iilan. Ang gagawin na lamang nila ay tatanggalan ng lisensiya ang mga nurses na napatunayang sangkot sa anomalya. Nakalusot naman ang oathtaking ng mga nurses sa Cebu City at Bacolod bago nag-TRO. (Grace dela Cruz/Gemma Garcia)</body>
<link>http://www.philstar.com/Article.aspx?articleId=353714&amp;publicationSubCategoryId=92</link>
</article>
<article>
<title>Epidemya sumiklab na sa Guimaras!</title>
<author></author>
<date>
<month>August</month>
<day>19</day>
<year>2006</year>
</date>
<body>Nagsimula na umanong magkaroon ng &amp;quot;outbreak&amp;quot; ng ibat ibang uri ng malulubhang sakit sa Guimaras Island matapos na ilang residente na ang tinamaan ng sakit sa sikmura at baga dahil sa kontaminasyon sa kanilang inuming tubig at hangin dulot ng patuloy na paglala ng oil spill buhat sa lumubog na oil tanker na inarkila ng Petron Corp. Marami sa mga residente ngayon ang iniulat na nakakaranas ng matinding pagkahilo, pananakit ng ulo, hika at pagtatae dulot ng paglanghap sa mabahong amoy ng langis at pagkakontaminado na ng iniinom nilang tubig. Nanganganib ring magkaroon ng pagkagutom ang pamilya ng libu-libong mangingisda matapos mag-umpisa nang magsilutang ang mga patay na isda at iba pang lamang-dagat sa baybayin ng Guimaras Island dahil sa dalawang pulgadang kapal ng langis na nakakulapol sa ibabaw ng tubig. Umaabot na sa 3,000 pamilya sa bayan ng Nueva Valencia at Sibunag ang hindi na makapanghuli ng isda kung saan pangunahing ikinabubuhay ay pangingisda. Kasalukuyang nagpadala naman ng &amp;quot;relief goods&amp;quot; ang lokal na pamahalaan ng Guimaras sa mga apektadong pamilya para sa pang-araw-araw na makakain ngunit kakailanganin pa ang dagdag na tulong buhat sa pamahalaan. Pinagtutulungan naman ngayon ng pinagsanib na puwersa ng Phil. Coast Guard, Navy, DENR at Petron ang isinasagawang paglilinis sa karagatan ngunit inaasahan na tatagal pa ng maraming buwan hanggang hindi naiaahon ang MT Solar I na lumubog may 3,000 talampakan sa Guimaras Strait nitong Agosto 12. Dalawang eksperto buhat sa London, England na inarkila ng Sunshine Maritime Corp., may-ari ng MT Solar I, ang dumating na sa bansa upang magsagawa ng pag-aaral sa bahagi ng dagat na nilubugan ng tanker. Dito aalamin ang mga paraan kung paano maiaahon ang naturang tanker sa lalong madaling panahon upang maiwasan ang pagsabog ng mga natitirang tangke nito na naglalaman ng malaki pang bahagi ng 2 milyong litrong langis. Kapwa nangako naman sina Tito Concio, may-ari ng Sunshine Maritime Corp. at Petron Chairman Nick Alcantara na sasagutin nila lahat ng gastusin sa isinasagawang paglilinis at maging sa nasirang ari-arian sa mga apektadong lugar. (Danilo Garcia/Angie dela Cruz/Lilia Tolentino)</body>
<link>http://www.philstar.com/Article.aspx?articleId=353709&amp;publicationSubCategoryId=92</link>
</article>
<article>
<title>Bombings, Kidnappings, Assassination: 7 terror group nag-alyansa</title>
<author>Ni Joy Cantos</author>
<date>
<month>August</month>
<day>19</day>
<year>2006</year>
</date>
<body>Pitong grupo ng terorista sa loob at labas ng bansa ang planong magsanib ng puwersa upang maglunsad ng suicide bombings, kidnappings at asasinasyon ng mga opisyal ng pamahalaan kasama na si Pangulong Arroyo. Ayon sa Anti-Terrorism Task Force (ATTF), nakapaloob ang plano sa mga nakuhang dokumento na nagsasaad sa detalye ng gagawing terroristic act. Dahil dito, kinakailangan umanong mapagtibay sa lalong madaling panahon ang bill kontra-terorismo. Ilan sa mga grupong tinukoy na kasama sa terroristic alliance ay ang Jemaah Islamiyah, Al Qaeda, Moro National Liberation Front, Moro Islamic Liberation Front Lost Command, Abu Sayyaf, New Peoples Army at Rajah Solaiman Movement. Plano raw gawing target ng mga suicide bomber ang mga daungan, airports, malls, hotels, LTR, MRT at iba pang matataong lugar at matataas na gusali sa mga commercial districts. Batay sa mga na-intercept na e-mail message, aktibo raw ang Abu Sayyaf sa pagkuha ng mga bagong recruits na sasanayin sa asasinasyon. Doble seguridad na ang ipinatutupad ng kapulisan sa lahat ng mga itinuturing na potensiyal na target at patuloy ang kanilang pinalakas na intelligence monitoring upang manmanan ang galaw ng naturang mga grupo dahil walang makapagsasabi kung kailan ang mga ito aatake.</body>
<link>http://www.philstar.com/Article.aspx?articleId=353701&amp;publicationSubCategoryId=92</link>
</article>
<article>
<title>DSAP Convention star-studded din</title>
<author></author>
<date>
<month>August</month>
<day>18</day>
<year>2006</year>
</date>
<body>Hindi lamang usapin sa pagbobotika angmatutunghayan sa pagdiriwang ng ika-23 taong anibersaryo ng Drugstore Association of the Philippines (DSAP) dahil panauhin din ang naglalakihang artista sa ating bansa. Sinabi ni DSAP Convention Chair Rodel Vizconde, magbibigay ng kasiyahan sa gaganaping 10th DSAP convention sa darating na September 6-8 sa Crowne Plaza Hotel sa Ortigas Center, Pasig City, sina Donita Rose, Jed Madela at ang Pinoy Big Brother star na si Sam Milby. Tiniyak ni Vizconde na ito ang pinakabonggang selebrasyon ng pinakamalaking organisasyon ng DSAP na dapat lumahok ang mga maliliit na may-ari ng mga botika dahil magkakaroon ng seminar tungkol sa tamang pagpapatakbo ng botika, paano palalaguin ang negosyo at kung paano haharapin ang mga suliranin sa pagbobotika. Layunin din ng convention na pagkaisahin ang lahat ng drugstore owners sa buong bansa laban sa pagsugpo sa pekeng gamot na karaniwang bumibiktima sa ilan nating mga kababayan. (Rudy Andal)</body>
<link>http://www.philstar.com/Article.aspx?articleId=353583&amp;publicationSubCategoryId=92</link>
</article>
<article>
<title>Presidente, bise ng Phil. Nursing Asso. nagbitiw na</title>
<author></author>
<date>
<month>August</month>
<day>18</day>
<year>2006</year>
</date>
<body>Matapos masabit ang pangalan sa dayaan sa nakaraang Nursing board exam noong Hunyo 11 at 12 ay nagbitiw na sa puwesto ang presidente ng Philippine Nursing Association (PNA) na si George Cordero. Pinalitan siya ng kanyang bise na si Dr. Marylin Yap. Nabatid na inoobserbahan sa isang ospital si Cordero matapos na tumaas ang blood pressure nito. Bukod kay Cordero nagbitiw din si dating Col. Victoria Ramos bilang Vice President for Plans at Programs ng PNA at humalili sa kanyang puwesto si Dr. Samaco Paquiz. Sa resulta ng binuong fact-finding body ng Professional Regulatory Commission (PRC), alam umano ni Cordero ang &amp;quot;leakage&amp;quot; bago pa man ang araw ng eksaminasyon ng mga nursing students dahil sina Cordero at Ramos ang nag-facilitate umano ng coaching session na dinaluhan ng mahigit sa 1,000 nursing students at ginawa sa isang sinehan sa Maynila. Nabatid pa na si Cordero at ang kanyang pagmamay-ari na eskuwelahan na Philippine College of Health and Sciences, kasama ang Inress Review Center ang nagbigay ng test 3 at 5 sa &amp;quot;leakage&amp;quot;. Iginiit naman ni PRC Chairman Leonor Tripon-Rosero na babawiin ng ahensiya ang lisensiya ng mga nurse na nalaman nilang sangkot sa dayaan. Kaugnay nito, hiniling ng isang grupo ng mga deans at principals sa Court of Appeals (CA) na ipatigil ang isasagawang oath-taking ng mga bagong pasang nursing students. Anila, maituturing umanong maanomalya ang nabanggit na pagsusulit dahil sa lumabas na leakage na nagmula umano sa R.A. Gapuz Review Center at Inress Review Center. Samantala, kilala na ng National Bureau of Investigation (NBI) ang dalawang opisyal ng PRC na umanoy sangkot sa nabulgar na malawakang leakage sa nursing board exam. Gayunman, tumanggi si NBI Director, Atty. Nestor Mantaring na kilalanin ang dalawa hanggang hindi pa nila nakukunan ng pahayag ang mga ito. Nakatakdang imbitahan ang dalawa ng ahensiya upang magbigay ng kanilang panig ukol sa kontrobersiya. (Gemma Amargo-Garcia/Danilo Garcia/Grace Amargo-dela Cruz)</body>
<link>http://www.philstar.com/Article.aspx?articleId=353582&amp;publicationSubCategoryId=92</link>
</article>
<article>
<title>Judge na naglabas ng warrant vs Jinggoy wag daw birahin</title>
<author></author>
<date>
<month>August</month>
<day>18</day>
<year>2006</year>
</date>
<body>Umapela ang abugado ni First Gentleman Mike Arroyo na huwag namang kondenahin ang hukom ng Pasay City Regional Trial Court na naglabas ng warrant para kay Sen. Jinggoy Estrada. Sinabi ni Atty. Melanie Trinidad na automatic na sinumang hukom na magpalabas ng warrant of arrest na maisampa na sa husgado ang kaso. Alam anya ito ng lahat ng abugado. &amp;quot;Ang warrant ay inihain lamang. Ang paghahain ng warrant ay iisang bagay. Ang pagpapatupad nito ay isa nang usapan. Huwag na nating ipako sa krus ang hukom sapagkat ginawa lamang niya ang kanyang tungkulin,&amp;quot; ayon kay Trinidad kasabay ng pagtanggi sa paratang ni Estrada na si Arroyo ay may kinalaman sa pagpapalabas ng arrest warrant. Pinuna pa ni Trinidad na ang paghahain ng warrant of arrest ay isang proseso ng batas na walang ipinupuwera, sapagkat walang sinumang nilalang na hindi saklaw ng batas.</body>
<link>http://www.philstar.com/Article.aspx?articleId=353580&amp;publicationSubCategoryId=92</link>
</article>
<article>
<title>Magna Carta for Journalists hiling suportahan</title>
<author></author>
<date>
<month>August</month>
<day>18</day>
<year>2006</year>
</date>
<body>Hiniling ni Sen. Jinggoy Estrada sa mga mamamahayag na suportahan ang kanyang panukalang Magna Carta for Journalists para makagawa ng isang batas na naglalayong protektahan ang mga newsmen at pamilya ng mga ito. Ayon kay Sen. Estrada, napapanahon na para mapabilis ang pagsasabatas nito bunsod na rin ng sunod-sunod na pag-atake sa mga mediamen at ang pagkamatay naman ng buong News Team ng ABC 5 sa isang aksidente. Idinagdag ni Estrada na dapat umpisahan na ni Sen. Ramon Revilla Jr., chairman ng Senate committee on public information ang public hearing hinggil sa kanyang panukala. Ikinasa ng mambabatas ang kanyang panukala noong nakaraang taon makaraan ang sunud-sunod na patayan sa hanay ng mga mamamahayag. &amp;quot;Journalists are the watchdogs of the society whose duty is to expose corruption and abuses in the government and private sector, and the duty of the Congress is to protect the guardians of truth,&amp;quot; paliwanag ni Estrada. (Rudy Andal)</body>
<link>http://www.philstar.com/Article.aspx?articleId=353576&amp;publicationSubCategoryId=92</link>
</article>
<article>
<title>Aresto kay Jinggoy binawi ng DOJ</title>
<author></author>
<date>
<month>August</month>
<day>18</day>
<year>2006</year>
</date>
<body>Pinababawi pansamantala ng Department of Justice (DoJ) ang arrest order na ipinalabas ng isang hukom mula sa Pasay City Regional Trial Court (RTC) laban kay Sen. Jinggoy Estrada dahil sa kasong libelo na isinampa sa kanya ni First Gentleman Mike Arroyo. Sa memorandum ni Justice Sec. Raul Gonzalez, ipinag-utos nito kay Pasay City Chief Prosecutor Elmer Mitra na pansamantalang suspendihin ang pagdinig ng naturang kaso sa korte. Nilinaw ni Gonzalez na hindi maaring ipaaresto ang sinumang mambabatas habang naka-sesyon ang Kongreso dahil ito ay malinaw na paglabag sa Article 6 Section 11 ng Konstitusyon kung saan binibigyan ng parliamentary immunity ang mga senador at kongresista. &amp;quot;...Considering that Sen. Jinggoy Estrada enjoys parliamentary immunity from arrest for offenses punishable by not more than 6-years imprisonment as provided for under Art 6 Section 11 of the Constitution, you are directed to move for the suspension of proceedings,&amp;quot; nakasaad sa resolusyon. Nagpalabas ng arrest warrant si Pasay RTC Branch 111 Judge Wilhelima Jorge-Wagan matapos na makakita ng sapat na ebidensiya laban sa senador kaugnay sa kasong libelo na inihain ni Arroyo. Nilinaw pa rin ni Gonzalez na mananatili pa ring epektibo ang naturang arrest order subalit maaari lamang itong maisilbi kay Estrada pagkatapos ng sesyon ng Senado sa Setyembre. Gayunman, itinanggi ng kalihim na may kinalaman ang Malaca&amp;ntilde;ang sa naturang hakbang ng hukom. Pero, nanindigan si Senate President Manuel Villar Jr. na may kinalaman ang Palasyo sa nabigong pag-aresto kay Estrada dahil ang isang ordinaryong pulis ay hindi anya pupunta sa Senado na walang basbas mula sa nakakataas at makapangyarihan. Iginiit din nito na marami ang nakarining ng sabihin ng isang pulis na &amp;quot;paano po kung tawagan kami ng Malakanyang&amp;quot; matapos na ipaliwanag niya sa mga ito na hindi pwedeng sumama si Estrada sa kanila alinsunod na rin sa saligang-batas. Ang pahayag ni Villar ay bilang kasagutan na rin sa panayam kay Sr. Supt. Franco, hepe ng Pasay City Police na nagsaad na walang sinabing ganoon ang kanyang mga pulis. (Grace dela Cruz/Rudy Andal)</body>
<link>http://www.philstar.com/Article.aspx?articleId=353572&amp;publicationSubCategoryId=92</link>
</article>
<article>
<title>Oposisyon di pa tapos kay Gloria</title>
<author></author>
<date>
<month>August</month>
<day>18</day>
<year>2006</year>
</date>
<body>Itotodo na ng oposisyon ang kampanya para mapigilan ang pagsusulong ng Charter change bilang ganti sa pagkakabasura ng Mababang Kapulungan ng Kongreso sa pangalawang impeachment complaint laban kay Pangulong Arroyo. Nabatid na nagparehistro na ang United Opposition (UNO) sa Comelec bilang partido pulitikal na isang paghahanda sa 2007 elections. Ayon kay Sen. Panfilo Lacson, kung kamatayan ang naging hatol ng mga kakampi ng Palasyo sa impeachment, kamatayan din ang magiging sagot sa itinutulak na Chacha. Ibinasura ng Kongreso sa ikalawang pagkakataon ang impeachment complaint laban kay Arroyo sa kabila ng mga bago at ilang maletang ebidensya na inilatag ng mga pro-impeachment complaints. Ayon sa oposisyon, hanggat hindi umano naipapakita sa taumbayan ang sinasabing ebidensya na kinalap ng mga pro-impeachment group ay hindi magiging tapos ang isyu sa liderato ni Pangulong Arroyo. Ayon naman kay Senate Minority Leader Aquilino Pimentel Jr., tuluyan ng nawalan ng kredibilidad ang Mababang Kapulungan at ang lehitimong proseso ng impeachment ay niyurakan na ng mga kakampi ng Palasyo. &amp;quot;Impeachment death also means the death of credibility of the House. Also the peaceful options to remove Gloria have narrowed down precariously to a precious few,&amp;quot; ani Pimentel. Sinabi naman ni Sen. Jinggoy Estrada na habang may buhay ay may pag-asa at ang pagbasura sa impeachment complaint ay patunay lang na ayaw nilang malaman ang katotohanan noong nakaraang eleksyon at pagbastos na rin sa mamamayan. (Rudy Andal)</body>
<link>http://www.philstar.com/Article.aspx?articleId=353569&amp;publicationSubCategoryId=92</link>
</article>
<article>
<title>Pagkakakitaan alok ng TESDA sa mga nawalan ng trabaho sa Lebanon</title>
<author></author>
<date>
<month>August</month>
<day>18</day>
<year>2006</year>
</date>
<body>Sinigurado kahapon ni Technical Education and Skills Development Authority (TESDA) director general Augusto &amp;quot;Buboy&amp;quot; Syjuco na nakasisiguro na ng pagkakakitaan ang mga manggagawang nawalan ng trabaho sa pagsiklab ng kaguluhan sa Lebanon sa pagsisimula ng &amp;quot;supermaids&amp;quot; training. Sinabi ni Syjuco na ang mga manggagawang bumalik galing Lebanon, karamihan ay domestic helpers, ay kikita na ng mas malaki kaysa sa suweldo nila sa dating amo kapag sumali sila sa libreng training para sa &amp;quot;supermaids&amp;quot; ng TESDA. Hinimok nito ang mga OFWs na naninirahan sa Metro Manila at kalapit na probinsiya na samantalahin ang libreng training na gaganapin sa August 21 sa TESDA office, East service road, Taguig, Metro Manila. Ayon sa dating kongresista ng Iloilo, halos 80 porsyento ng 34,000 Filipino mula sa Lebanon ay domestic helper na kumikita lamang ng P10,000 kada buwan. &amp;quot;Tinitiis nila ang pagmamalupit at hindi magandang trato ng kanilang mga amo kapalit ng maliit na halagang ipadadala sa pamilya sa Pilipinas. Our workers deserve better treatment than that,&amp;quot; pahayag nito. Sinabi ni Syjuco na kapag nakumpleto ng trainee ang &amp;quot;supermaids&amp;quot; program at natanggap sa trabaho, kikita siya ng $400 o P20,000 kada buwan. Idinagdag nito na malaki ang pangangailangan sa supermaids ng mga bansang Singapore at Malaysia. Ipinagmalaki ng hepe ng TESDA ang karanasan ni Mary Jane Bu&amp;ntilde;ao, isa sa 65 na nakapagtapos ng pilot &amp;quot;supermaids&amp;quot; program sa Iloilo. Ayon dito, nagtatrabaho na ngayon si Bu&amp;ntilde;ao sa Royal Family ng Malaysia at kumikita ng $800 o P40,000 kada buwan. Sinabi ni Syjuco na kabilang sa ituturo sa supermaids training ang pagsasagawa ng first aid at CPR (cardio-pulmonary resuscitation), evacuations mula sa high-rise building kung magkaroon ng fire, pet grooming, at iba pang kakayahan na makapagpapataas ng suweldo ng mga manggagawa. Sa mga interesado, makipag-ugnayan kay Cecil Gutierrez sa mga numerong 818-8082, 8172651 at 09216567521. (Edwin Balasa)</body>
<link>http://www.philstar.com/Article.aspx?articleId=353560&amp;publicationSubCategoryId=92</link>
</article>
<article>
<title>Suspek sa mga kaso bawal idisplay sa media</title>
<author></author>
<date>
<month>August</month>
<day>18</day>
<year>2006</year>
</date>
<body>Umusad na sa House committee on human rights ang panukalang batas na magbabawal sa pagdidisplay ng mga akusado o suspek sa media. Layunin ng panukala na inihain ni Manila Rep. Bienvenido Abante na mabigyan ng proteksiyon ang mga akusado lalo pat hindi pa naman napapatunayan na totoo silang nagkasala. Partikular na nakasaad sa panukala na hindi maaaring iharap ng sinumang arresting officer o ng imbestigador ng kaso sa media ang isang akusado hanggat hindi nito ipinapaalam sa huli na may karapatan siyang hindi dumalo sa ipapatawag na press conference. Papayagan lamang ang &amp;quot;public presentation&amp;quot; ng akusado kung lalagda ito sa isang kasunduan sa harap ng kanyang abogado. Ipinaliwanag ni Akbayan Rep. Loretta Ann Rosales na labag sa Konstitusyon ang public presentation ng mga suspek na iniimbestigahan pa lamang ang kaso. Pero ipinaliwanag ni Atty. Virgilio Pablico, isang dating crime investigator ng PNP na ang presentasyon ng mga suspek sa publiko ay isang uri nang panghihikayat upang lumantad ang mga posibleng saksi o testigo sa kaso. &amp;quot;Under rule 113 of the Law in Criminal Procedure, a person can be arrested while in the act of committing a crime based on probable cause,&amp;quot; ani Pablico. Pero sinabi naman ng ilang solon na hindi maaaring ikonsiderang guilty na ang isang suspek hanggat hindi pa napapatunayang nagkasala sa korte. (Malou Escudero)</body>
<link>http://www.philstar.com/Article.aspx?articleId=353555&amp;publicationSubCategoryId=92</link>
</article>
<article>
<title>GMA nasa Cloud 9  JDV</title>
<author>Nina Malou Escudero At Lilia Tolentino</author>
<date>
<month>August</month>
<day>18</day>
<year>2006</year>
</date>
<body>Mistulang nakarating sa &amp;quot;glorya&amp;quot; si Pangulong Arroyo matapos ibasura ng House committee on justice ang impeachment complaint laban sa kaya. Ayon kay House Speaker Jose de Venecia, tinawagan siya ni Pangulong Arroyo matapos ang isinagawang botohan ng komite kamakalawa ng gabi at para itong nasa &amp;quot;Cloud 9&amp;quot; habang nagpapasalamat sa kanya dahil sa pakakabasura ng reklamo. &amp;quot;She was in high heavens,&amp;quot; ani de Venecia kaugnay sa pagtawag sa kanya ng Pangulo. Sa botong 56-24 ay idineklara ng komite na &amp;quot;insufficient in substance&amp;quot; ang impeachment complaint. Sa darating na Martes ay ipiprisinta ng justice committee sa plenaryo ang report nito kung saan pagbobotohan ito ng lahat ng kongresista. Kailangan ng oposisyon ng 78 boto o 1/3 ng kabuuang membership ng Kamara upang mabaligtad ang naging desisyon ng komite na ibasura ito. Pero ayon kay de Venecia, malabong makakuha ng kahit 35 boto ang oposisyon, hindi tulad noong isang taon kung saan 51 solon ang sumuporta sa reklamo. Nanawagan naman si Pangulong Arroyo sa sambayanang Pilipino na talikuran na ang isyu ng impeachment at magkaisa na sa pagsusulong ng mga programang pangkaunlaran ng bansa. &amp;quot;Let us just move on with life and our work. To be fixated in the events of the past will guarantee us a future of disruption of interrupted growth and overlooked opportunities,&amp;quot; sabi ng Pangulo.</body>
<link>http://www.philstar.com/Article.aspx?articleId=353549&amp;publicationSubCategoryId=92</link>
</article>
<article>
<title>NBI pasok sa DOTC visa scandal</title>
<author></author>
<date>
<month>August</month>
<day>17</day>
<year>2006</year>
</date>
<body>Iimbestigahan na ng National Bureau of Investigation (NBI) ang kontrobersyang kinasasangkutan ng dalawang mataas na opisyal ng Department of Transportation and Communications (DOTC) na namalsipika diumano ng mga dokumento para makakuha ng US visa. Ang aksyon ay gagawin ng NBI kasunod ng pagdulog ng US Embassy sa DOTC para beripikahin ang ulat. Ayon sa isang opisyal ng NBI na humiling na ikubli ang pangalan, &amp;quot;We cannot treat this case sitting down, the deception that may have been committed by no less than some of the high officials of a government agency mocks our national security system, and places our diplomatic ties with the United States in utter jeopardy.&amp;quot; Nadismaya umano ang US Embassy na kahit sa gitna ng paghihigpit nito dahil na rin sa banta ng terorismo ay napeke ito nang mag-isyu ito ng visa sa isang Maria Wanesa Dy na nagpakilalang isang empleyado ng DOTC gamit ang ilang official documents ng ahensiya na pirmado pa ni DOTC Assistant Secretary Noel Cruz na lalong nagpakumbinsi sa embahada. Sinertipikahan ng NBI Signature Verification Office na authentic ang lagda ni Asec. Cruz sa certificate of employment na ipinakita ni Dy sa US Embassy. Kasabay ni Dy na tumungong Amerika si DOTC Head Executive Assistant Romeo T. German na katulad ni Dy ay may tangan umanong pekeng travel authority upang palabasing opisyal ang kanilang biyahe. Ang airfare ng dalawa kasama na ang hotel at transportation, per diem at representation allowances at pre-travel expense na libo-libong dolyar ang halaga ay tinustusan ng DOTC gamit ang intelligence funds ng ahensiya. Ngunit ayon kay Alona Lapasaran, chief ng DOTC HRDD na wala silang na-process na travel authority para kay German at Dy. At maging ang chief ng DOTC Personnel Division na si Antonina Benito ay nag-isyu ng sertipikasyon na walang empleyadong Maria Wanesa Dy ang departamento.</body>
<link>http://www.philstar.com/Article.aspx?articleId=353397&amp;publicationSubCategoryId=92</link>
</article>
<article>
<title>Surprise witness sa nursing leakage lumutang sa Senado</title>
<author></author>
<date>
<month>August</month>
<day>17</day>
<year>2006</year>
</date>
<body>Isinangkot kahapon ng isang surprise witness ang isang mataas na opisyal ng Philippine Nursing Association (PNA) at may-ari rin ng nursing school na umanoy utak ng leakage sa nakaraang board examination. Ayon kay Dennis Alba Bautista, BS Nursing graduate ng Philippine College of Health and Sciences, Inc. (PCHS) sa Recto, Maynila, ang &amp;quot;leakage&amp;quot; ng review center ay galing kay George Cordero, pangulo ng PNA at may-ari rin ng PCHS. Sinabi ni Bautista na ipinagmalaki sa kanya ni Cordero na ang leakage na nakuha ng R.A. Gapuz Review Center ay galing lamang sa kanya matapos na mai-leak ito ng isang estudyante. Si Cordero umano ang siyang humugot ng questionnaire sa nursing board examination mula sa kakutsaba nitong miyembro ng Board of Nursing (BON). Lalong nalubog si Cordero ng ibunyag naman ni Letty Kuan, member ng BON na sa isang pagtitipon sinabi sa kanya ni Cordero na hindi umano siya mag-iinvest ng P7 milyon sa pagpapatayo ng nursing school at review center kung hindi mapapakinabangan ang koneksiyon sa PRC at BON. Kinontra naman ni Sen. Richard Gordon nag boluntaryong pag-retake ng pagsusulit para sa mga nurses na iminungkahi ng PRC-BON dahil hindi ito ang solusyon sa problema. (Rudy Andal)</body>
<link>http://www.philstar.com/Article.aspx?articleId=353394&amp;publicationSubCategoryId=92</link>
</article>
<article>
<title>FG kay Jinggoy: 'Wag magtago sa palda ng Senado</title>
<author></author>
<date>
<month>August</month>
<day>17</day>
<year>2006</year>
</date>
<body>&amp;quot;Huwag kang magtago sa palda, o kapa ng parliamentary Immunity. Huwag kang iyakin. Magpiyansa ka at harapin mo ako sa korte.&amp;quot; Ito naman ang naging tugon ni First Gentleman Mike Arroyo kahapon matapos niyang itanggi ang paratang ni Sen. Jinggoy Estrada na siya ay ninong ng mga smuggler sa bansa at Malaca&amp;ntilde;ang ang may kagagawan sa pag-iisyu ng arrest warrant laban sa kanya hinggil sa kasong libel. &amp;quot;Kung talagang matapang ka, magpakalalaki ka at ulitin mo ang mga sinabi mo sa labas ng Senado, at asahan mo ang kasunod kong demanda,&amp;quot; sinabi ni Arroyo sa pamamagitan ng kaniyang tagapagsalita na si Atty. Jess Santos. Binigyang-diin ni Santos na kung mayroong dapat magpaliwanag tungkol sa smuggling, ito ay walang iba kundi si Estrada. Ayon kay Santos, inamin ni Sen. Estrada na ang mga umanoy big-time smuggler na sinabi niyang mayroong koneksiyon noon sa administrasyong Arroyo ay ilang taon nang nag-ooperate. Subalit ni isa sa mga umanoy smuggler na ito ay walang naaaresto noong ang kaniyang ama ang Presidente. Hinamon pa ni Santos si Estrada na harapin na lamang ang kaso at huwag inaabuso ang kaniyang posisyon para magkalat ng mga kasinungalingan. (Rudy Andal)</body>
<link>http://www.philstar.com/Article.aspx?articleId=353392&amp;publicationSubCategoryId=92</link>
</article>
<article>
<title>Jinggoy pinaaresto!</title>
<author></author>
<date>
<month>August</month>
<day>17</day>
<year>2006</year>
</date>
<body>Pinaaresto ng Pasay City Regional Trial Court si Sen. Jinggoy Estrada matapos na ilatag ang warrant of arrest sa Senado kaugnay sa kasong libelo na isinampa ni First Gentleman Mike Arroyo. Gayunman, walang nagawa ang mga kagawad ng Pasay Police matapos na kausapin at paliwanagan sila ni Senate President Manuel Villar Jr. na hindi pwedeng kunin si Estrada dahil nasa session pa ang Senado. Alinsunod sa ilalim ng Article 6 Section 2 ng Saligang-Batas, walang magaganap na aresto kapag nasa sesyon ang Kongreso at kung ang parusang nakapataw ay hindi lalampas sa anim na taon. Sa panig ni Sen. Villar, ito daw ay isang political harassment at malinaw na pagbalewala sa Senado bilang isang institusyon. Nag-ugat ang kasong libelo na dininig ni Pasay City Judge Wilhelmina Jorge-Wagan ng RTC Branch 111 matapos na akusahan ni Estrada si Atty. Arroyo na may kinalaman sa mga smuggling activities sa bansa nitong nakaraang Enero. Sa isang privilege speech, tinukoy ni Estrada ang Malaca&amp;ntilde;ang na nasa likod ng tangkang pag-aresto sa kanya dahil noong ang kaso ay nasa Prosecutors Office pa lamang ay nakatanggap na siya ng ulat na nakatanggap ng &amp;quot;pressure&amp;quot; si Prosecutor Elmer Mitra na isampa ang kaso laban sa kanya dahil nakabitin din ang promosyon nito. Idinagdag pa ni Estrada, na boluntaryo siyang pupunta sa sala ni Judge Wagan para humarap sa hukom at maglagak ng kanyang piyansang P10,000. (Rudy Andal)</body>
<link>http://www.philstar.com/Article.aspx?articleId=353389&amp;publicationSubCategoryId=92</link>
</article>
<article>
<title>Panibagong refund inutos ng SC sa Meralco</title>
<author></author>
<date>
<month>August</month>
<day>17</day>
<year>2006</year>
</date>
<body>Tuluyan nang ibinasura ng Supreme Court (SC) ang dagdag singil na ginawa ng Manila Electric Co. (Meralco) noong 2004 at inutusang ibalik ang 13 sentimo kada kilowatt hour na ipinataw nito sa mga consumers. Sa unanimous decision ng SC, hindi dapat pinayagan ng Energy Regulatory Commission (ERC) ang dagdag singil sa generation charge nito na ipinasa sa mga kostumer dahil walang paglalathala sa mga pahayagan at konsultasyong ginawa. Ang nasabing pagtataas ng Meralco ay ipinatupad nito matapos na pagtibayin ng ERC noong June 2, 2004. Hindi tinanggap ng SC ang paliwanag ng ERC na hindi sakop ng Electric Power Industry Reform Act of 2001 (EPIRA) ang pag-aanunsiyo sa generation charge. Iginiit ng SC na sa ilalim ng Constitution, dapat pa rin na protektahan ng gobyerno ang nakararaming mamamayan laban sa pagbabayad ng mataas na singil ng kuryente. Hindi na rin pinapayagan ng SC na makapaghain ng motion ang ERC at Meralco matapos ang pinal na pagbabasura dito ng korte. Ang refund ay puwedeng ibawas sa susunod na bill gaya ng ginawa nito ng magpatupad ng refund noong 2003. (Grace dela Cruz)</body>
<link>http://www.philstar.com/Article.aspx?articleId=353383&amp;publicationSubCategoryId=92</link>
</article>
<article>
<title>Oil Spill Umabot Na Sa Negros: Coast Guard nagpasaklolo na sa Japan, Indonesia</title>
<author></author>
<date>
<month>August</month>
<day>17</day>
<year>2006</year>
</date>
<body>Nagpasaklolo na ang Philippine Coast Guard (PCG) sa mga counterpart nito sa bansang Japan at Indonesia upang labanan ang pagkalat ng pinakamalaking oil spill sa karagatan ng Guimaras matapos aminin na hindi na nila ito kayang sugpuin. Sa pahayag ni PCG spokesman Lt. Commander Joseph Coyme, umabot na ang oil spill sa mga lungsod ng Bago, Silay at Bacolod sa isla ng Negros kahapon ng umaga. Sinabi ni Coyme na wala pa namang natatanggap na kalatas ang Pilipinas buhat sa Indonesia at Japan Coast Guard ngunit inaasahan nila na agad na aaksiyon ang mga ito dahil sa magandang relasyon ng bansa sa mga joint projects ng mga ito sa karagatan. Ipinag-utos na rin ni Pangulong Arroyo ang &amp;quot;national mobilization&amp;quot; ng lahat ng ahensiya ng pamahalaan upang sugpuin ang naturang oil spill kung saan malapit na itong maideklarang national calamity. Ipinagbawal na rin ang paliligo, paglangoy, paglalaba at paglulunoy sa karagatan at ilog na kontaminado ng langis gayundin ang pagkuha ng tubig dito para inumin, ipaluto at gamiting irigasyon. Maging ang mga hayop ay hindi rin dapat payagang maligo at uminom sa nasabing lugar. Pansamantala ring hindi pinapayagan ang pagbebenta ng mga isda at shellfish na nakuha sa nasabing karagatan. Mapanganib sa kalusugan ng publiko ang oil spill sa kemikal na taglay ng langis na delikado sa balat at kapag nalanghap at nainom. Dahil naman sa pagkasira ng mga ari-arian at pagkawala ng hanapbuhay sa Guimaras island at mga parte ng Negros, ipinanukala ng PCG kay Clemente Cancio ng Sunshine Development Corp., may-ari ng lumubog na M/T Solar I, na arkilahin na lamang ang mga lokal na mangingisda sa halip na kumuha ng mga tauhan sa Maynila para magsagawa ng paglilinis sa dagat upang kumita ang mga ito. Malaking perwisyo ang idinulot ng oil spill matapos lumubog ang M/T Solar I noong nakaraang Biyernes na naglalaman ng higit 2 milyong litro ng bunker fuel ng Petron Corp. kabilang dito ang pagkasira ng mga marine animals, coral reefs, mga bakawan at pagkalugi ng mga beach resorts sa mga isla. Kaugnay ito, tiniyak ni PCG Commandant Arthur Gosingan na malabong maapektuhan ang Boracay island na sentro ng turismo sa Aklan dahil may 200 kilometro pa ang layo ng oil spill sa naturang isla. (Danilo Garcia/Lilia Tolentino)</body>
<link>http://www.philstar.com/Article.aspx?articleId=353375&amp;publicationSubCategoryId=92</link>
</article>
<article>
<title>Impeach 2 ibinasura!</title>
<author></author>
<date>
<month>August</month>
<day>17</day>
<year>2006</year>
</date>
<body>Sa ikalawang pagkakataon ay muling nabigo ang mga taga-oposisyon sa isinulong na ikalawang impeachment complaint laban kay Pangulong Arroyo matapos itong mabasura kagabi ng House committee on justice. Sa botong 56-24, tuluyang pinatay ng mga anti-impeach solons ang reklamo dahil sa &amp;quot;insufficiency in substance.&amp;quot; Kabilang sa mga ibinibintang sa Pangulo ang pandaraya, pagsisinungaling, graft and corruption at high crimes. Nagmistulang sabungan kagabi ang plenaryo ng Mababang Kapulungan ng Kongreso matapos magkagulo ang mga tao sa gallery at magwagayway ng puting sobre ang mga sumusuporta sa pangalawang impeachment complaint laban kay Pangulong Arroyo. Dahil dito kaya nagdesisyon si Maguindanao Rep. Simeon Datumanong, chairman ng House committee on justice na ibalik sa Andaya Hall ang hearing kung saan pagbobotohan kung &amp;quot;sufficient in substance&amp;quot; ang reklamo. Nagsimula ang kaguluhan ng magtalumpati si Albay Rep. Edcel Lagman na hindi na kailangan pang patayin ng komite ang impeachment complaint dahil isa itong &amp;quot;classic case of suicide.&amp;quot; Lalong uminit ang mga pro-impeachment sa gallery ng magpalakpakan ang mga anti-impeach supporters. Sinabi ni South Cotabato Rep. Darlene Antonio-Custodio na wala sa rules ng impeachment na bawal magpaypay ng sobre ang mga taong nanonood sa impeachment proceedings. Una rito, iginiit ni House Minority Leader Francis Escudero na buksan ang pitong kahon ng mga sinasabi nilang ebidensiya na magpapatunay sa mga krimeng ibinibintang sa Pangulo. Sa susunod na linggo ay ilalatag sa plenaryo ang report ng komite kung saan kinakailangan ng pro-impeachment team ng 78 boto upang mabaligtad ang desisyon. (Malou Escudero)</body>
<link>http://www.philstar.com/Article.aspx?articleId=353367&amp;publicationSubCategoryId=92</link>
</article>
<article>
<title>Admin Solons sa Senado: 800 panukalang batas unahing ipasa!</title>
<author></author>
<date>
<month>August</month>
<day>16</day>
<year>2006</year>
</date>
<body>Nakiusap ang mga kongresista sa mga senador na pagtuunan ng pansin ang pagpapatibay sa mahigit 800 panukalang batas na nakabinbin sa Mataas na Kapulungan ng Kongreso sa halip na muling buhayin ang mga patay na isyu tulad ng jueteng at Jose Pidal account. Wala rin nakikitang dahilan si Rep. Douglas Cagas para muling magsagawa ng imbestigasyon ang Senado sa mga nasabing usapin, kundi ang maisulong ng mga kalaban ni Pangulong Arroyo ang kanilang nakalalason na pamumulitika at madiskaril ang mga programang pangkaunlaran ng pamahalaan. Aniya, pawang paratang, sabi-sabi at paglalabas ng mga kagulat-gulat na testigo ang nilalaman ng mga akusasyon ng oposisyon laban sa pamahalaan at ang layunin lamang nito ay sirain ang reputasyon ng mga inosentenng personalidad. Hinimok na lamang ni Cagas ang mga senador na sa halip buhayin ang mga patay na usapin ay ibaling ang atensiyon sa pagpapatibay sa 800 panukalang batas na inaprubahan ng Kamara dahil ilang buwan na lamang ang nalalabing sesyon ng 13th Congress. (Malou Escudero)</body>
<link>http://www.philstar.com/Article.aspx?articleId=353230&amp;publicationSubCategoryId=92</link>
</article>
<article>
<title>$8-M mobile hospital ng US itatayo sa Albay</title>
<author></author>
<date>
<month>August</month>
<day>16</day>
<year>2006</year>
</date>
<body>Umaabot sa $8 milyon mobile hospital ng Estados Unidos na ginamit sa Iraq war ang itatayo sa Albay para tumulong sa may 40,000 residente na inilikas kaugnay ng nagbabadyang pagsabog ng bulkan. Ayon kay Office of Civil Defense Deputy Administrator Dr. Anthony Golez, may 200 ring doktor mula sa Armed Forces Reserve Command ang idedeploy sa mga evacuation centers sa lugar. Nabatid na ang tatlong mobile hospital na nagkakalahaga ng $8-M ay may sariling operating room at may kapasidad na gumamit ng 50 pasyente bawat isa. Ang mga mobile hospital ay donasyon ng US noong huling bahagi ng 2004 matapos ang landslides sa General Nakara, Infanta at Real pawang sa lalawigan ng Quezon na kumitil ng mahigit 1,000 katao. &amp;quot;These (mini-hospitals) were never used in Quezon since they arrived when we were in the rehabilitation phase,&amp;quot; ayon kay Golez. (Joy Cantos)</body>
<link>http://www.philstar.com/Article.aspx?articleId=353228&amp;publicationSubCategoryId=92</link>
</article>
<article>
<title>P10-M libel ikinasa ng Mega Pacific</title>
<author></author>
<date>
<month>August</month>
<day>16</day>
<year>2006</year>
</date>
<body>Lalong uminit ang hidwaan sa pagitan ng Mega Pacific Consortium at opisyal ng Information Technology Foundation of the Philippines (ITFP) makaraang sampahan muli ng panibagong P10 milyong kasong libelo ng una ang director ng naturang kompanya kahapon kaugnay sa mga automated counting machines na binili ng pamahalaan. Sa kanyang sinumpaang affidavit of complaint sa sala ni 3rd assistant city Prosecutor Lourdes Javelosa Indunan ng Mandaluyong City kahapon, sinabi ni Willy Yu, kinatawan ng Mega Pacific na nakakasirang puri at walang katotohanan ang mga pahayag ni Augusto Lagman, director ng ITFP na ang kontrata ng election automation ay ipinagkaloob sa kanila bago pa man ito pumasa sa isinagawang pagsusuri ng Department of Science and Technology (DoST). Mariing inihayag ni Yu na ang mga makina ay sumailalim na sa masusing pagsusuri ng mga dalubhasa at observers sa DoST kung saan napatunayan ang 100 porsiyentong accuracy nito bago ipinagkaloob sa kanila ang kontrata. Nakapaloob pa sa naturang affidavit of complaint bilang ebidensiya ang sulat ni Undersecretary for S and T Fortunato dela Pe&amp;ntilde;a kay Comelec Chairman Benjamin Abalos noong Abril 14, 2003 at isa pang liham ni DoST Secretary Estrella Alabastro kay Commissioner Resurreccion Borra noong Enero 20, 2004 na anyay naging basehan ng pagkakapanalo ng Mega Pacific sa naturang kontrata. Una ng sinampahan ng kasong P10 milyong libelo sa Makati City Prosecutors Office ng Mega Pacific si Lagman matapos na alipustahin umano sila at akusahan na walang kakayahan ang kanilang mga ipinagbiling makina. (Angie dela Cruz)</body>
<link>http://www.philstar.com/Article.aspx?articleId=353225&amp;publicationSubCategoryId=92</link>
</article>
<article>
<title>Substance ng impeach bitin pa</title>
<author></author>
<date>
<month>August</month>
<day>16</day>
<year>2006</year>
</date>
<body>Dahil sa kulang sa bilang, hindi nakalusot kahapon ang ibat ibang mosyon ng mga kongresistang nagsusulong ng impeachment complaint laban kay Pangulong Arroyo. Tinangka ng pro-impeachment solons na iprisinta sa House committee on justice ang mga sinasabi nilang ebidensiya na magpapatunay na nagkasala sa bayan si Arroyo pero hindi ito pinagbigyan ng mga anti-impeachment solons. Iginiit ni Para&amp;ntilde;aque Rep. Roilo Golez na dapat magkakahiwalay na pagbotohan ang apat na kasong ibinibintang sa Pangulo kung sufficient in substance, kabilang na ang pandaraya, pagsisinungaling, graft and corruption at high crimes, pero hindi ito lumusot sa botohan. Ipinaliwanag ni Camarines Sur Rep. Luis Villafuerte na maihahalintulad sa ulam na &amp;quot;chopsuey&amp;quot; ang nais mangyari ni Golez na tingnan isa-isa kung &amp;quot;sufficient in substance&amp;quot; ang bawat kasong nakapaloob sa impeachment complaint. Habang isinusulat ang balitang ito ay hindi pa napagdedesisyunan ng komite kung may substance ang reklamo. (Malou Escudero)</body>
<link>http://www.philstar.com/Article.aspx?articleId=353222&amp;publicationSubCategoryId=92</link>
</article>
<article>
<title>Super regions project ni GMA pinagdudahan</title>
<author></author>
<date>
<month>August</month>
<day>16</day>
<year>2006</year>
</date>
<body>Hindi kumbinsido ang Kilusang Mayo Uno (KMU) na magagamit sa tamang paraaan ang pondong laan para sa super regions ni Pangulong Arroyo. Ayon kay Joel Maglunsod, secretary general ng KMU, may kutob silang gagamitin na naman sa posibleng hokus-pokus sa 2007 elections ang pondo sa naturang proyekto. Sinabi nitong paplantsahin lamang umano ng administrasyon ang mga gagawing anomalya kabilang na rito ang pagpapalakas sa kanyang legal team para maidepensa ang mga gagawing proyekto. Giniit pa ni Maglunsod na bihasa umano sa mga scam ang kasalukuyang administrasyon tulad ng mga nakalipas na kuwestyunableng Northrail project, fertilizer fund scam at maging ang umanoy paggamit sa maling paraan ng pondo ng OFWs kaya hindi na anya kataka-taka pang muling magamit sa illegal na paraan ang super region fund. Inaasahang gagastos ang gobyerno ng P370 bilyon sa susunod na apat na taon para ilatag ang mga riles, daan, paliparan, daungan at mga proyektong pang-irigasyon bilang catalyst project sa programang super regions. (Angie dela Cruz)</body>
<link>http://www.philstar.com/Article.aspx?articleId=353217&amp;publicationSubCategoryId=92</link>
</article>
<article>
<title>Joc-Joc nagwala sa House</title>
<author></author>
<date>
<month>August</month>
<day>16</day>
<year>2006</year>
</date>
<body>Nabulabog kahapon ang pagsisimula nang pagdinig ng House committee on justice sa impeachment complaint ni Pangulong Arroyo matapos magsisigaw ang isang babae at magpakilalang siya ang kontrobersiyal na si &amp;quot;Joc-Joc Bolante.&amp;quot; Umagaw ng eksena ang babae na nakilala sa pangalang Virginia Diaz nang bigla itong magsisigaw ng &amp;quot;Congressman, tulungan nyo ako&amp;quot; dahilan para agad siyang saklolohan ng mga miyembro ng Legislative Security Bureau. Sa pag-aakalang may nangyayaring masama sa babae ay sumugod naman dito si Rep. Teddy Casino at inalalayan ang babae na nooy nakapuwesto sa ikalawang gallery at nakasuot ng kulay puting t-shirt at jogging pants. Nang kunan na ng pahayag si Diaz, sinabi nito na nais niyang humingi ng tulong sa mga kongresista dahil palagi siyang sinusundan ng camera at palagi siyang bini-video. Maging sa loob umano ng kanyang bahay ay may mga nakatutok sa kanyang camera dahil siya ang kontrobersiyal na si dating Agriculture Undersec. Jocjoc Bolante. Agad namang nagsi-urong ang mga cameramen at mga miyembro ng media na nagkagulo kay Diaz nang marinig na ito si Joc-Joc Bolante. Ayon sa isang security, hindi naman nila halatang &amp;quot;may sayad&amp;quot; si Diaz dahil maayos ang hitsura nito. Maayos namang inilabas ng session hall si Diaz at isinakay sa isang taxi at ibinaba umano sa may harapan ng Sandiganbayan. (Malou Escudero)</body>
<link>http://www.philstar.com/Article.aspx?articleId=353213&amp;publicationSubCategoryId=92</link>
</article>
<article>
<title>PRC sinugod ng libong nursing studes</title>
<author></author>
<date>
<month>August</month>
<day>16</day>
<year>2006</year>
</date>
<body>Mahigit sa 1,000 nursing students ang sumugod sa tanggapan ng Professional Regulation Commission (PRC) sa Morayta, Maynila upang hilingin ang pagbibitiw ng mga opisyal ng komisyon kaugnay sa eskandalo ng &amp;quot;leakage&amp;quot; sa nakaraang nursing examination. Ayon sa mga nursing student mula sa University of the Philippines (UP), University of Santo Tomas (UST), Far Eastern University (FEU) at St. Pauls College, dapat nang magbitiw ang mga opisyal ng PRC dahil sa eskandalong kinasasangkutan ng mga bumubuo ng Board of Nursing sa PRC na umanoy naglabas ng &amp;quot;leakage&amp;quot; sa examination. Itoy kaugnay sa akusasyon na binayaran ng P7 milyon ang dalawang board of examiner ng isang reviewing center para sa leakage ng examination. Ayon kay Dr. Eufemio Octavio, Chair ng Board of Nursing, nag-aalinlangan ngayon ang mga employer sa ibang bansa na kumuha ng mga nurses sa Pilipinas dahil sa pumutok na eskandalo ng dayaan. Aniya, layunin ng muling pagsusulit o re-take examination sa mga nursing student ay maibalik ang kredibilidad at respeto sa nursing profession. Kahapon, sa may mahigit tatlong oras na pagpupulong, wala ring napagkasunduan ang mga opisyal ng PRC, College Deans at mga miyembro ng Alliance of Nurses and Nursing Students Association ukol sa usapin. Nauna rito, hiniling ng Board of Nursing na mag-re-take o magsagawa muli ng pagsusulit ang lahat ng mga nursing students na kumuha nitong nursing examination 2006. Napigil din ang pag-o-oathtaking ng may 17,871 nurses na nakapasa sa examination nang hilingin ng PRC sa National Bureau of Investigation (NBI) na magsagawa ng imbestigasyon sa insidente. Una rito, isinabit ang R.A. Gapuz Review Center na siyang nagbigay ng leakage sa mga examinee. Mariin itong pinabulaanan ng naturang review center. (Gemma Amargo-Garcia)</body>
<link>http://www.philstar.com/Article.aspx?articleId=353203&amp;publicationSubCategoryId=92</link>
</article>
<article>
<title>OFWs kwidaw  DFA</title>
<author></author>
<date>
<month>August</month>
<day>16</day>
<year>2006</year>
</date>
<body>Binalaan ni Foreign Affairs Undersecretary Esteban Conejos ang mga &amp;quot;pasaway&amp;quot; na mga manggagawang Pinoy sa Lebanon na ayaw bumalik sa Pilipinas na umuwi na dahil hindi pa normal ang sitwasyon sa naturang bansa sa kabila ng ceasefire ng United Nations. Ang pahayag ay matapos maging matumal ang pagdagsa ng mga dumarating na OFW na boluntaryong lumilikas sa mga evacuation centers. Kahapon, sinabi ni Conejos na 80 na lang ang nasa Miraculous Medal Parish Church na dadalhin sa Damascus, Syria mula sa dating 200 katao. Giniit ni Conejos na hindi pa puwedeng itigil ang misyon ng Middle East Crisis Team na ilikas ang mga OFW dahil ang tigil-putukan ay nilagdaan ng Israel at Lebanon at ang labanan naman ay sa pagitan ng mga sundalong Israel at Hezbollah. Wala anyang katiyakan na ang kasunduang ito ay irerespeto ng Hezbollah kaya ang sitwasyon sa Lebanon ay hindi pa masasabing normal na hanggang hindi nakakaalis sa Southern Lebanon ang lahat na puwersang Israeli at hanggang hindi sila napapalitan doon ng UN Peacekeeping Force. Magugunitang ilang oras matapos ideklara ang tigil-putukan ay anim na Hezbollah ang napatay sa ginawang pag-atake ng Israelis. Una nang nagpahayag ang Hezbollah na hindi sila titigil ng pakikidigma hanggang hindi umaalis sa kanilang teritoryo ang mga sundalong Israeli. (Lilia Tolentino At Ellen Fernando)</body>
<link>http://www.philstar.com/Article.aspx?articleId=353198&amp;publicationSubCategoryId=92</link>
</article>
<article>
<title>Bus owner, patung-patong ang kaso</title>
<author></author>
<date>
<month>August</month>
<day>15</day>
<year>2006</year>
</date>
<body>Nahaharap sa patung-patong na kaso ang may-ari ng St. Rose bus na si Alladin Simundac na nahulihan ng mga pampasaherong bus na gumagamit ng kambal at pekeng mga plaka ng mga tauhan ng Traffic Management Group-National Capital Region (TMG-NCR). Nabatid mula sa isinumiteng ulat ng LTO Region IV-A Lipa City sa tanggapan ni LTO chief Anneli Lontoc, ilan sa nakitang paglabag ng St. Rose bus ay ang illegal transfer of plate at sticker, delinquent registration, colorum, no body number, unauthorized of improvised plate,tampered sticker,illegal change of engine, maliban pa sa pagpayag ng pamunuan ng St Rose bus na magmaneho ang kanilang mga driver ng walang kaukulang lisensiya. Ayon kay Lontoc, mayroong pananagutang kriminal at administratibo si Simundac dahilan upang kanilang irekomenda ang pagkansela sa prangkisa ng lahat ng unit ng bus company sa ahensiya ng Land Transportation Franchising and Regulatory Board (LTFRB). Gayunpaman, upang matiyak na hindi magkakaroon ng white wash sa kaso ng St. Rose bus nangako si Lontoc na magsasagawa sila ng sariling imbestigasyon at sila din umano ang isa sa tatayong complainants, maliban pa sa mga operatiba ng TMG-NCR na nakahuli sa illegal na operasyon ng St. Rose bus. Matatandaan kamakailan na hinuli ng TMG-NCR sa pangunguna ni P/Sr. Supt. Rodolfo Ganzon ang may 11 bus unit ng St. Rose sa kanilang isinagawang operasyon dahil sa kaduda-dudang plaka at mga dokumento kabilang din ang pagkakabisto sa mga bus ni Simundac na gumagamit ng kambal plaka.</body>
<link>http://www.philstar.com/Article.aspx?articleId=353034&amp;publicationSubCategoryId=92</link>
</article>
<article>
<title>Presyo ng LPG tumaas uli</title>
<author></author>
<date>
<month>August</month>
<day>15</day>
<year>2006</year>
</date>
<body>Muling tumaas ang presyo ng Liquified Petroleum Gas (LPG) matapos ang umanoy pagtaas din ng presyo nito sa pandaigdigang pamilihan. Dakong alas-12:01 kamakalawa ng hating-gabi ng ihayag ng Petron at Total Philippines ang panibagong 50 sentimos kada litro o P5.50 kada 11 kg tangke ng LPG ang itataas ng presyo nito. Ayon sa mga kumpanya, kinakailangan nilang itaas ang presyo ng LPG dahil wala ring tigil sa pagtaas ng presyo nito sa international contact price na napag-alamang umabot sa $625 kada metro tonelada. Dahil dito, inaasahang susunod naman sa pagtaas ng presyo ng LPG ang iba pang kumpanya. Ito ang ikalawang price increase ngayong Agosto. (Edwin Balasa)</body>
<link>http://www.philstar.com/Article.aspx?articleId=353030&amp;publicationSubCategoryId=92</link>
</article>
<article>
<title>Tax exemption ng mga Obispo hiniling alisin</title>
<author></author>
<date>
<month>August</month>
<day>15</day>
<year>2006</year>
</date>
<body>Hihilingin ni House Deputy Majority Leader Rodolfo Antonio sa Department of Finance (DOF) na alisin ang tax exemption privileges ng Bishop-Businessmens Conference (BBC) matapos aminin ng One Voice na isa ang BBC sa nagkakaloob ng pondo sa kanila. Sinabi ni Nueva Ecija Rep. Antonio, ang ginawang pag-amin ni Manuel Quezon III na nagmumula sa BBC ang kanilang pondo ay nararapat lamang alisin na sa naturang samahan ang kanilang tax privilege. &amp;quot;The BBC is presently enjoying a donee institution status which exempts them paying donors tax because it is listed with the Philippine Council for NGOs registration,&amp;quot; dagdag pa ng kongresista. Aniya, ang nasabing privilege na ito na hindi pagbabayad ng buwis sa pagbibigay ng donasyon ay posible lamang kung ito ay para sa religious, charitable, scientific, youth, sports development, cultural at educational purposes. Ipinaliwanag pa ni Antonio, hindi pasok sa mga nabanggit na kategorya ang One Voice dahil ang pangunahing layunin nito ay pigilin ang isinusulong na pag-amyenda sa Saling Batas. Giit pa ng mambabatas, isang pag-abuso sa panig ng BBC ang pagbibigay ng donasyon sa One Voice na hindi nagbabayad ng buwis kaya dapat alisin na ang privilege na ito ng BBC. (Malou Escudero)</body>
<link>http://www.philstar.com/Article.aspx?articleId=353024&amp;publicationSubCategoryId=92</link>
</article>
<article>
<title>Senado pasok sa Poro Point controversy</title>
<author></author>
<date>
<month>August</month>
<day>15</day>
<year>2006</year>
</date>
<body>Tiniyak ng pamunuan ng Bases Conversion Development Authority (BCDA) ang kanilang kooperasyon sa panukala ni Sen. Miriam Defensor-Santiago na magsagawa ng isang imbestigasyon ang Senado partikular sa pag-isyu ng DENR ng Cease and Desist Order (CDO) sa private operators ng Poro Point Seaport sa San Fernando, La Union dahil sa kawalan ng Environmental Compliance Certificate (ECC). Ayon kay BCDA president Narciso Abaya Jr., tanggap nila ang mungkahi ni Sen. Santiago dahil magbibigay-linaw ang imbestigasyon sa mga isyu hinggil pa rin sa ginawang pagpasok ng mga ahensya ng gobyerno sa PPIC. Sa resolusyon ni Santiago, dapat daw malaman sa imbestigasyon ang pagbalewala ng mga ahensya ng gobyerno sa isang lehitimong kautusan ng huwes para matiyak ang pangingibabaw ng batas. Iginiit ni Abaya na inililigaw ang publiko sa tunay na isyu, dahil ang talagang usapin dito ay ang paglabag sa batas hinggil sa Kalikasan. (Rudy Andal)</body>
<link>http://www.philstar.com/Article.aspx?articleId=353023&amp;publicationSubCategoryId=92</link>
</article>
<article>
<title>Jueteng investigation bubuhayin uli ng Senado</title>
<author></author>
<date>
<month>August</month>
<day>15</day>
<year>2006</year>
</date>
<body>Iginiit ni Senate Minority Leader Aquilino Pimentel Jr. na dapat nang buhayin ng Senado ang imbestigasyon hinggil sa paglaganap ng jueteng matapos mabunyag na nagbalik muli ang naturang sugal na hindi lamang pinoprotektahan ng pulisya kundi sila pa ang nagpapatakbo nito. Ayon kay Sen. Pimentel, dapat ipatawag ng senate committee on public order and illegal drugs upang gisahin si PNP director-general Oscar Calderon kaugnay sa akusasyon na mismong mga opisyal ng PNP ang nasa likod ng panunumbalik ng jueteng operations sa Luzon. &amp;quot;It maybe time to restart the senate investigation into the jueteng game. The investigation was suspended on the understanding that it may be resumed if the circumstances warrant it,&amp;quot; wika pa ni Pimentel. Ayon kay Pimentel, hihilingin niya kay Sen. Franklin Drilon, chairman ng senate committee on public order, na muling buksan ang jueteng investigation upang maipatawag ang mga bagong witness laban sa panunumbalik ng nasabing sugal. Inakusahan kamakailan ni Archbishop Oscar Cruz ng Krusadang Bayan Laban sa Sugal at jueteng witness Wilfredo Boy Mayor na muling nagbalik ang jueteng operations sa Luzon partikular sa Albay na kinukunsinti umano ni Region 5 PNP director Victor Boco at Albay provincial director Roque Ramirez. Naunang lumutang ang dating jueteng witness na si Richard Garcia kung saan ay inilantad nitong tuloy ang jueteng operations sa Bicol areas. Ayon naman sa isang impormante, ang mga jueteng operators sa Bicol ay sina Tony Ong sa 1st district ng Albay, Leony Lim sa 2nd district ng Albay, isang Juaning Garcia sa 3rd district ng Albay at Guinobatan. Bukod sa Bicol, laganap na rin ang jueteng sa lalawigan ng Pangasinan, Isabela, Nueva Vizcaya, Nueva Ecija, Cagayan Valley at Northern Luzon na ang mga operator umano ay alyas Roland Villegas, Boy Bata, Mike Borja, Danny Soriano at Tony Ong. (Rudy Andal)</body>
<link>http://www.philstar.com/Article.aspx?articleId=353012&amp;publicationSubCategoryId=92</link>
</article>
<article>
<title>Peace muna!</title>
<author></author>
<date>
<month>August</month>
<day>15</day>
<year>2006</year>
</date>
<body>Nagkasundo ang Israel at Lebanon sa panawagang tigil-putukan ng United Nations at nagsimulang umiral ang kapayapaan sa Lebanon kahapon. Sa kabila nito, sinabi ng Malaca&amp;ntilde;ang na tuloy ang isasagawang evacuation ng mga OFWs para seguruhin ang kaligtasan nila sa posibilidad na sumiklab uli ang labanan. Ayon kay Press Secretary at Presidential spokesman Ignacio Bunye, ipapatupad pa rin ng gobyerno ang evacuation at repatriation ng mga OFWs kahit umiiral ang ceasefire. Sa panig naman ng DFA, sinabi ni Undersecretary Esteban Conejos, ipagpapatuloy ang evacuation kahit may ceasefire dahil sa pangamba na muling sumiklab ang gulo sa pagitan ng Israel at Hezbollah. Nagpadala na rin ang DFA ng &amp;quot;note verbale&amp;quot; sa Lebanese government upang payagang makaalis ang mga OFWs sa Beirut. Sa tala ng DFA, umabot na sa 4,639 OFWs ang naiuwi sa bansa at may mahigit 25,000 pa ang nasa Lebanon. Hinimok naman ni Education Secretary Jesli Lapus ang mga OFWs na nakapagtapos ng education na magturo na lamang muli sa ating bansa dahil mas kailangan ang kanilang kaalaman at talino dito. Samantala, inihayag din ng DFA na pinalaya na ng kanilang abductors ang tatlong Pinoy na dinukot sa Nigeria. Sinabi ni Usec. Conejos, ang mga pinalaya na pawang empleyado ng isang oil company ay sina Cornelio Fallaria, Daniel Monteagudo at Alberto Torres. (Lilia Tolentino, Ellen Fernando At Edwin Balasa)</body>
<link>http://www.philstar.com/Article.aspx?articleId=353011&amp;publicationSubCategoryId=92</link>
</article>
<article>
<title>DOST sec. pumalag sa counting machines issue</title>
<author></author>
<date>
<month>August</month>
<day>14</day>
<year>2006</year>
</date>
<body>Binuweltahan ni Department of Science and Technology (DoST) Secretary Estrella Alabastro ang mga opisyal ng Information Technology Foundation of the Philippines (ITFP) na bumatikos sa kanya kaugnay ng pinagtatalunang P1.2 bilyong poll computerization program. Sa pulong balitaan sa tanggapan ng DOST sa Makati City, sinabi ni Alabastro na pawang kasinungalingan ang inihayag nina Augusto Lagman at Maricor Akol, kapwa opisyal ng ITFP sa isang programa sa radio na naglabas siya ng opisyal na pahayag na nagpapatunay na hindi pumasa sa accuracy test ang automated counting machines (ACMs) ng Mega Pacific Consortium. Sinabi ni Alabastro na kailanman ay wala siyang sinabi na bumagsak sa accuracy test ang naturang mga ACMs nang suriin ng kanilang tanggapan ang kakayahan ng mga makina dahil magiging taliwas ito sa kanilang opisyal na ulat sa tanggapan ng Ombudsman na nagpapatunay na pumasa ito sa kanilang ginawang pagsusuri.Nagtataka ang kalihim kung bakit nakapagsalita ng lihis sa katotohanan si Lagman gayung hindi ito dumadalo sa mga pagdinig sa Ombudsman sa kabila ng ipinadadalang imbitasyon sa kanya.Binigyang diin pa ni Alabastro na sa halip na idaan sa media ang mga batikos sa kanya, mas mabuting dumalo na lamang ang mga petitioners sa isinasagawang imbestigasyon ng Ombudsman. (Angie dela Cruz)</body>
<link>http://www.philstar.com/Article.aspx?articleId=352866&amp;publicationSubCategoryId=92</link>
</article>
<article>
<title>Ilang human rights advocates, pro-rebels?</title>
<author></author>
<date>
<month>August</month>
<day>14</day>
<year>2006</year>
</date>
<body>Tinuligsa ng isang grupo ang ilang sumusuporta sa karapatang pantao dahil sa pagpanig ng mga ito sa mga rebeldeng komunista sa kanila ng pagiging terorista ng mga ito. Ayon kay Fr. Romeo Intengan ng Partido Demokratiko Sosyalista ng Pilipinas (PDSP), dapat ding irespeto ng mga rebelde ang karapatang pantao at hindi lamang ang sundalo at pulis ang dapat na may responsibilidad dito. Base sa obserbasyon ni Intengan, maraming human rights advocates ang hindi patas sa kanilang imbestigasyon sa mga paglabag sa karapatang pantao kaya marami sa mga &amp;quot;fact-finding missions&amp;quot; ay hindi na kapani-paniwala. Ang nasabing pahayag ay dahil sa mga naglalabasang balita na ang military at pulis umano ang responsable sa mga &amp;quot;human rights violations&amp;quot; at pagpatay ng mga militante sa bansa. Ani Intengan, ang mga ganitong akusasyon ang nagtutulak sa mga puwersa ng gobyerno na magsagawa ng mga &amp;quot;anti-insurgency measures&amp;quot; na sinasabi ng ilan na paglabag sa karapatang pantao.</body>
<link>http://www.philstar.com/Article.aspx?articleId=352865&amp;publicationSubCategoryId=92</link>
</article>
<article>
<title>Ebidensiya sa impeach 2 pag-aralan muna bago ibasura</title>
<author></author>
<date>
<month>August</month>
<day>14</day>
<year>2006</year>
</date>
<body>Umapela si Senate Minority Leader Aquilino Pimentel Jr. sa mga miyembro ng Kamara partikular ang nasa administrasyon na pakinggan muna ang ihaharap na mga ebidensiya sa ikalawang impeachment complaint laban kay Pangulong Arroyo bago sila magdesisyon. Sinabi ni Sen. Pimentel, huwag naman silang maging bingi at bulag sa mga ihaharap na ebidensiya bagkus ay imbestigahang mabuti kung mayroon bang katotohanan ang mga bagong akusasyon laban kay Mrs. Arroyo sa ikalawang impeachment complaint. Wika pa ni Pimentel, dapat ay maging independent at impartial ang mga kongresista sa pagdetermina kung mayroong legal na basehan ang 2nd impeachment complaint bago sila bumoto hinggil dito. Aniya, huwag daw hayaang paratangan ang Kamara na kagaya ng Batasan Pambansa noong Marcos regime na naging rubberstamp lamang ng Malaca&amp;ntilde;ang kung saan ay agarang pinatay ang impeachment complaint laban kay Marcos na hindi na dinidinig ang mga akusasyon. Magugunita na isa lamang sa 8 impeachment complaint na inihain sa Kamara ng ibat ibang organisasyon ang inaprubahan ng House committee on justice dahil ang naunang pito ay agarang ibinasura ng komite dahil pasok pa rin sa 1 year ban na itinakda ng batas. (Rudy Andal)</body>
<link>http://www.philstar.com/Article.aspx?articleId=352863&amp;publicationSubCategoryId=92</link>
</article>
<article>
<title>Opisina ng NBI director gagawin na lang museum</title>
<author></author>
<date>
<month>August</month>
<day>14</day>
<year>2006</year>
</date>
<body>Planong gawing museum ng bagong talagang si National Bureau of Investigation (NBI) Director Nestor Mantaring ang directors office ng ahensiya sa halip na okupahin ito. Sinabi ni Mantaring na mas pinili nito na manatili sa kanyang kasalukuyang inuupahang tanggapan sa 2nd floor ng NBI Annex building kaysa gamitin ang tradisyunal na opisina ng mga dating director sa 3rd floor ng NBI main building sa Taft Avenue, Ermita, Maynila. Hindi naman umano siya naniniwala na may &amp;quot;bad feng shui&amp;quot; ang directors office, subalit mas komportable anya siya na ang kasalukuyan niyang opisina ang nagbibigay sa kanya ng suwerte na inokupahan niya noon pang taong 2000 pa bilang Deputy Director for Comptrollership, Assistant Director, Officer-in-Charge (OIC), Acting Director at ngayoy NBI Director. Balak ni Mantaring na i-convert ang directors office sa isang museum at ilagay dito ang mga &amp;quot;accomplishment&amp;quot; o memorabilia ng mga dating director na paraan na rin umano niya upang parangalan ang mga pinalitang director. Apat na dating director ang nasawi sa loob ng dating tanggapan kabilang sina Reynaldo Wycoco, Antonio Aragon, Santiago Toledo at Federico Opinion. Si Sen. Alfredo Lim na naging NBI director rin ay komunsulta umano sa feng shui experts at hindi nanatili sa nasabing tanggapan at hanggang ngayon ay nagsisilbi pa sa bayan. (Danilo Garcia)</body>
<link>http://www.philstar.com/Article.aspx?articleId=352854&amp;publicationSubCategoryId=92</link>
</article>
<article>
<title>Hukom na may kaibigang dwendetuluyan nang sinibak ng SC</title>
<author></author>
<date>
<month>August</month>
<day>14</day>
<year>2006</year>
</date>
<body>Tuluyan nang sinibak ng Korte Suprema ang isang hukom matapos mapatunayang nakikipag-ugnayan sa mga kaibigang dwende at nagsasagawa ng ritwal bago magsimula ang pagdinig sa kanyang sala. Batay sa 6-pahinang resolusyon ng Supreme Court en banc, pinal na ang desisyon ng Mataas na Hukuman na alisin bilang hukom si Malabon Regional Trial Court Judge Florentino V. Floro at hindi na maari pang mabaligtad matapos hindi makakita ng sapat na batayan sa mga inihaing argumento. Ibinasura rin ng SC ang inihaing partial motions for reconsideration at supplements, na pawang wala umanong merito. Hindi na rin tatanggap ang mataas na hukuman ng anumang pleadings mula kay Floro kaugnay sa kaso. Sa rekord, Hunyo 30, 2006 nang maghain pa ng Verified Third Supplement si Judge Floro, na humihiling na siyay maibalik sa serbisyo at makakuha ng back wages at iba pang benepisyo. Nilinaw ng SC na kahit may paniniwala sa mga dwende ang nasabing hukom, napatunayan din sa isinagawang pagsusuri at rekomendasyon ng mga psychiatrist na may diperensiya ito o mental unfitness sa pagiging hukom. (Grace Amargo-dela Cruz)</body>
<link>http://www.philstar.com/Article.aspx?articleId=352850&amp;publicationSubCategoryId=92</link>
</article>
<article>
<title>Paglilikas sa mga Pinoy sa Lebanon tigil din</title>
<author></author>
<date>
<month>August</month>
<day>14</day>
<year>2006</year>
</date>
<body>Nagdadalawang-isip na umano ang gobyerno kung itutuloy pa ang &amp;quot;mass evacuation&amp;quot; at repatriation ng mga Pinoy sa Lebanon matapos ang pagdedeklara ng &amp;quot;ceasefire&amp;quot; sa pagitan ng Israel Defense Force at Hezbollah militants. Nabatid na naglalatag na ng mga hakbang ang Department of Foreign Affairs (DFA) kung ipagpapatuloy ang isinasagawang pagpapauwi sa mga Pinoy, itoy matapos umanong ihayag ni Sen. Juan Ponce Enrile na hindi praktikal ang pagpapauwi sa lahat ng OFW sa Lebanon dahil hindi naman umano apektado ng giyera ang buong teritoryo. Para kay Sen. Enrile, isa umanong malaking pagsasayang sa pera, pagod at panahon ang &amp;quot;full evacuation&amp;quot; dahil kapag tumahimik na uli sa naturang lugar ay babalik na naman ang mga kababayan nating Filipino, kaya sayang lang ang ginastos at gagastusin pa ng pamahalaan para sa kanilang evacuation. Kamakalawa ay inihayag ng Palasyo na tuloy ang paglilikas sa mga OFWs sa Lebanon at sasamantalahin nito ang &amp;quot;ceasefire.&amp;quot; Simula na ngayong araw ang pagpapairal ng tigil-putukan kasunod ng pagpapatibay sa &amp;quot;unanimous resolution&amp;quot; ng United Nations Security Council para sa peace deal ng Lebanon at Israel. Kasama sa Resolution 1701 ang panawagan sa Israel na iatras ang kanilang tropa na nasa Southern Lebanon at ang paglalagay ng may 15,000 UN peacekeepers upang tumulong sa pagpapanumbalik ng kaayusan at katahimikan sa katimugang bahagi ng Lebanon na tinangkang kubkubin ng Israelis. Inutos din sa Israel troops na lisanin ang southern Lebanon matapos mailatag ang tigil-putukan. Subalit ilang oras bago mapagtibay ang resolusyon, nagsagawa ng pagsalakay ang Israeli troops sa Southern Lebanon nitong Sabado kung saan sinasabing umabot sa 19 Israeli soldier ang nalagas at mahigit 70 ang sugatan. Sa tala ng UN, mahigit 800 na ang namatay sa mahigit isang buwang giyera ng dalawang bansa. Nagbabala naman ang Amerika sa Iran at Syria, na mga backer umano ng Hezbollah, na irespeto ang resolusyon na inaasahang magreresulta ng &amp;quot;lasting peace&amp;quot; sa pagitan ng Israel at Lebanon. Inaasahan ng Israel government na pakakawalan na ng mga Lebanese ang dalawa nilang sundalo na dinakip ng Hezbollah noong Hulyo 12 na sanhi ng madugong giyera. (Ellen Fernando)</body>
<link>http://www.philstar.com/Article.aspx?articleId=352843&amp;publicationSubCategoryId=92</link>
</article>
<article>
<title>Terror bill iipitin</title>
<author></author>
<date>
<month>August</month>
<day>14</day>
<year>2006</year>
</date>
<body>Sa kabila ng tumitinding banta ng terorismo sa buong daigdig, nagbabala kahapon ang mga senador ng oposisyon na iipitin ang pagpasa sa Anti-Terrorism Bill hanggat nagpapatuloy ang mga political killings sa bansa. Ayon kay Senate Minority Leader Aquilino Pimentel Jr., bagamat kailangang gumawa ng batas upang labanan ang terorismo, kailangan munang ipakita ng administrasyon ang kanilang sinseridad at determinasyon na lutasin ang pagpatay sa mga aktibista at mamamahayag. &amp;quot;The problem with the government of President Arroyo is that even if there is no anti-terrorism law, it has been harassing people perceived to be her enemies. They are being treated like terrorists,&amp;quot; sabi ni Pimentel. Wika ni Pimentel, makakalusot lamang sa Senado ang anti-terror bill kung maipapangako ng gobyernong Arroyo na ipatitigil ang extra-judicial killings sa mga journalists at left-wing activists. Sabi pa ng senador, hindi niya kinukuwestyon ang ginagawang paghihigpit ng seguridad sa mga paliparan at daungan sa bansa subalit nagbabala siya na baka gamitin sa panggigipit lamang ng ilang tiwaling tauhan ng law enforcement ang ganitong sitwasyon. Noong December 2005 pa pinasa ng Mababang Kapulungan ng Kongreso ang anti-terror bill subalit kailangan itong makapasa sa Senado bago maging isang ganap na batas. (Rudy Andal)</body>
<link>http://www.philstar.com/Article.aspx?articleId=352840&amp;publicationSubCategoryId=92</link>
</article>
<article>
<title>Alternatibo para sa mga Pinoy nurses patungong UK</title>
<author></author>
<date>
<month>August</month>
<day>13</day>
<year>2006</year>
</date>
<body>Nag-alok ng mabisang alternatibo at suporta ang isang pribadong ahensiya sa Pilipinas patungong Amerika para sa mga Pinoy nurses, matapos na mabatid na ipinatigil na ng gobyerno ng United Kingdom ang pagtanggap sa ating mga nurses. Inihayag ng Horizon Recruitment Pacific Corp. (HRPC), isa sa mga kinikilalang kumpanyang tumutulong sa mga nurses na nagsimula nang tumanggap ng mga aplikante patungong Amerika. Uunahin dito ang mga may naantalang aplikasyon sa UK. Hinimok ni Ed Lucena, General Manager ng HRPC ang ating mga kababayang nurses na ipokus ang sarili sa magandang oportunidad sa Amerika tulad ng mga kababayang naging matagumpay at nagkaroon ng masaganang pamumuhay para sa kanila at sa kanilang pamilya. Layunin ng HRPC na suportahan ang mga kuwalipikadong nurses sa kanilang pangangailangang pinansyal, tulong personal at immigration assistance bago pumirma sa kanyang employer. Dagdag pa nito ang mga pagsasanay, preparasyon at counselling upang malusutan nila ang napakahigpit na requirements ng gobyernong Amerikano. Sa pakikipagtulungan ng Worldwide Health Staff Associates, patuloy itong nakikipag-alyansa sa mga pangunahing ospital at home care facilities sa Amerika upang dumami ang pupuntahan ng ating mga kababayang nurses. Sa karagdagang impormasyon, tumawag sa tel. #7248601 to 06 (Manila office) o (032) 2549678 (Cebu office). Maaari ring bumisita sa website: www.hrpc.com.ph o kaya ay mag-e-mail sa nurses@hrpc.com.ph.</body>
<link>http://www.philstar.com/Article.aspx?articleId=352690&amp;publicationSubCategoryId=92</link>
</article>
<article>
<title>Pagkain ng malalaking isda ipinagbawal ng DOH</title>
<author></author>
<date>
<month>August</month>
<day>13</day>
<year>2006</year>
</date>
<body>Ipinagbawal na ng Department of Health (DOH) sa lalawigan ng Iloilo ang pagkain ng mga malalaking isda kasunod ng insidente ng pagkalason ng may 30-katao nang kumain ng &amp;quot;barracuda&amp;quot;. Bukod sa barracuda, ipinagbabawal ding kainin ang red snapper at iba pang malalaking isda na ibinebenta sa mga pampublikong palengke. Gayunman, ayon sa DOH, pansamantala lamang ang pagbabawal hanggang hindi pa natatapos ang imbestigasyon sa insidente ng pagkalason ng mga residente. Sa paunang pagsisiyasat ng Bureau of Fisheries and Aquatic Resources Central Office, lumitaw na ang isdang barracuda ay positibo sa kemikal na ciguatoxin. &amp;quot;Ciguatoxin is produced by benthic microscopic dinoflagellates most popularly known as Gambaierdiscus toxicus. Ciguatera toxins are colorless, tasteless and unaffected by heating and freezing,&amp;quot; paliwanag ng BFAR. Matatagpuan umano ito sa internal organs ng mga isda tulad ng atay at ang epekto ng lason sa taong kumain nito ay mararamdaman matapos ang ilang oras. Kasama sa mga sintomas ng pagkalason ang pagsusuka, pagtatae, pananakit ng katawan, temperature-sensory reversal, acute sensitivity to temperature extremes at panghihina. (Danilo Garcia)</body>
<link>http://www.philstar.com/Article.aspx?articleId=352685&amp;publicationSubCategoryId=92</link>
</article>
<article>
<title>2 Mapua student hinatulan ng life sa rape ng PUP coed</title>
<author></author>
<date>
<month>August</month>
<day>13</day>
<year>2006</year>
</date>
<body>Pinagtibay ng Court of Appeals (CA) ang hatol na habambuhay na pagkabilanggo sa dalawang estudyante ng Mapua Institute of Technology (MIT) na gumahasa sa isang graduating student ng Polytechnic University of the Philippines (PUP) matapos hindi palusutin sa depensang prostitute at binayaran nila ang biktima. Sa 21-pahinang desisyon ng CA 10th Division, nilinaw nito na hindi katwiran ang pagiging prostitute ng isang babae para walang panagutan ang dalawang akusado sa krimen. Hindi maaaring makalusot sa krimen ang mga akusado dahil bukod sa hindi napatunayang prostitute ang biktima, hindi rin tinatanggap ng korte ang ganitong depensa. Ayon pa sa korte, sakaling mapatunayang isang bayaran o nagbebenta ng panandaliang aliw ang isang babae, mali na panigan ang 2 akusado lalot napatunayang labag sa kalooban ng biktima ang ginawang sekswal sa kanya. Una nang pinatawan ng Pasay Regional Trial Court (RTC) Branch 109 ang mga akusadong sina Louie Manabat at Raymund dela Cruz, kapwa estudyante ng MIT. Lumalabas na sapilitang nakipagtalik ang biktima sa naghalinhinang mga akusado kaya matibay na may krimeng naganap. Inatasan din ang dalawang akusado na magbayad ng tig-P50,000 sa biktima bilang danyos. Sa rekord, naganap ang insidente noong Agosto 26, 1998 dakong madaling araw. (Ludy Bermudo)</body>
<link>http://www.philstar.com/Article.aspx?articleId=352681&amp;publicationSubCategoryId=92</link>
</article>
<article>
<title>Bangkay ng 2 Pinay sa Lebanon maiuuwi na</title>
<author></author>
<date>
<month>August</month>
<day>13</day>
<year>2006</year>
</date>
<body>Inihayag kahapon ni Philippine Ambassador to Beirut Al Francis Bichara na sasamantalahin nila ang ipinatutupad na ceasefire ng mga sundalo ng Israel at militanteng Hezbollah para maiuwi sa bansa ang bangkay ng dalawang Pinay na nasawi sa Lebanon. Sa ulat na ipinarating kahapon sa Department of Foreign Affairs (DFA) ni Bichara, sinasabing within this week ay maari ng maipauwi sa bansa ang mga labi nina Mary Jane Pangilinan at Michelle Tomagan na kapwa namatay sa Lebanon makaraang tumalon sa gusali para takasan ang kanilang malupit na amo. Inamin ni Bichara na natagalan ang pagpapauwi sa bangkay ng dalawa dahil kinumpleto pa ng mga awtoridad sa Lebanon ang imbestigasyon sa pagkamatay nina Pangilinan at Tomagan. Kinumpirma ni Bichara na ang pagnanais makauwi sa bansa ng dalawang biktima noong pumutok ang giyera sa Lebanon ang dahilan kaya naisipang tumakas sa pamamagitan ng pagdaan sa bintana mula sa ika-limang palapag na gusali gamit ang pinagdugtong-dugtong na kumot subalit minalas na mahulog. Sinasabing Agosto 1 noong makitang wala ng buhay si Pangilinan habang Agosto 2 ng matagpuan ang lasog-lasog na katawan ni Tomagan sa gusaling kanilang tinitirahan, malapit sa Beirut International Airport na siyang unang tinarget ng bomba ng grupo ng Israeli forces. Ayon pa kay Bichara, magandang inidikasyon para sa kanila ang ipinatutupad na tigil-putukan ng magkabilang grupo para mailikas ang lahat ng OFW sa Lebanon. Una dito ay umapela sa DFA ang mga magulang, kapatid at kamag-anakan nina Pangilinan at Tomagan na iuwi na ang bangkay ng mga ito para mabigyan ng disenteng burol at libing. (Mer Layson)</body>
<link>http://www.philstar.com/Article.aspx?articleId=352676&amp;publicationSubCategoryId=92</link>
</article>
<article>
<title>Pinas kulelat sa pagbibigay ng pabahay sa maralita</title>
<author></author>
<date>
<month>August</month>
<day>13</day>
<year>2006</year>
</date>
<body>Ibinulgar ni Manila Mayor Lito Atienza na nangungulelat ang Pilipinas sa mga kapitbahay na bansa sa Asya sa sistema ng pagbibigay ng pabahay sa mga maralitang mamamayan dahil sa pagtanggi sa mga dayuhang investors at kakulangan sa &amp;quot;political will&amp;quot;. Ayon kay Atienza, malayong-malayo ang bansa kung titingnan ang programa sa pabahay ng mga bansang Tsina, Malaysia, Chinese Taipei, Singapore at Indonesia na kakikitaan ng napakaraming mga pabahay sa mga kanayunan. Itoy dahil sa patuloy na pagtanggi umano ng pamahalaan sa pagpasok ng mga dayuhang mamumuhunan na nais na idevelop ang ating mga lupain para gawing mga pabahay. Nararapat umano na pakinabangan ng Pilipinas ang perang ibubuhos ng mga dayuhan para mabawasan ang bilang ng mga squatters sa bansa partikular na sa Metro Manila. Dahil dito, nais bilhin ngayon ng Manila City Hall ang daan-daang units ng nabubulok na &amp;quot;bliss type housing project&amp;quot; sa President Quirino Highway sa Paco, Maynila matapos na atasan siya ni Pangulong Arroyo na magsagawa ng relokasyon sa mga squatters na pamilya na masasagasaan ng isinasagawang railways projects ng pamahalaan. Sinabi ni Atienza na noong 2005 pa niya nais bilhin ang mahigit sa 100 units ng naturang proyekto ngunit nabinbin dahil sa kabagalan ng ahensiyang sangkot sa housing project tulad ng National Housing Authority (NHA). (Danilo Garcia)</body>
<link>http://www.philstar.com/Article.aspx?articleId=352668&amp;publicationSubCategoryId=92</link>
</article>
<article>
<title>Paggamit ng English sa eskwelahan ipipilit</title>
<author></author>
<date>
<month>August</month>
<day>13</day>
<year>2006</year>
</date>
<body>Muling isinulong ng isang mambabatas na gawing mandatoryo ang paggamit ng English bilang language of teaching sa lahat ng school levels simula sa susunod na taon upang maayos ang bumababang kalidad ng English proficiency ng mga kabataan. Ayon kay Camarines Sur Rep. Luis Villafuerte, isusulong nila ang agarang pagpasa ng panukalang batas 4701 upang mapaglaanan ng pondo sa 2007 budget at maipatupad na sa susunod na taon. Sa ilalim ng panukala, ang English ang siyang gagawing pangunahing medium of instruction. Ipapahintulot lamang ang paggamit ng regional o native language bukod sa Ingles bilang medium of instruction sa lahat ng subject mula pre-school hanggang Grade 2. Pagtuntong ng Grade 3 hanggang 6, maging ang apat na taon sa highschool, ang medium of instruction ay Ingles sa lahat ng subject maliban lamang sa subject na Pilipino. Itataas rin ang time allotment para sa Ingles sa 500 minutes kada linggo para sa Grade 1 hanggang 3 at 600 minutes o 10 oras naman sa Grade 4 hanggang 6. Sa high school, ang pagtuturo ng Ingles ay palalawigin din ng 10 oras sa loob ng isang linggo habang ang time quota para sa Filipino sa ilalim ng kasalukuyang curriculum ay mananatili pa rin sa dati. Maging ang medium of instruction sa tertiary, maging sa technical at vocational schools ay Ingles maliban lamang sa Pilipino subject. (Malou Escudero)</body>
<link>http://www.philstar.com/Article.aspx?articleId=352667&amp;publicationSubCategoryId=92</link>
</article>
<article>
<title>Israel, Lebanon nagkasundo sa tigil-putukan</title>
<author></author>
<date>
<month>August</month>
<day>13</day>
<year>2006</year>
</date>
<body>Makakahinga na ng maluwag at mawawala na ang takot ng mga manggagawang Pinoy na lumilikas sa Lebanon matapos na magpalabas ang United Nations Security Council ng isang resolusyon na nag-aapruba ng &amp;quot;peace deal&amp;quot; sa pagitan ng Israel Defense Forces at Hezbollah militia matapos ang isang buwang digmaan na nagbunsod ng krisis sa Middle East. Ayon sa report, in-adopt na kahapon ng hapon ng UN Security Council ang resolution nang pagkakaroon ng &amp;quot;full cessation&amp;quot; o pagtigil ng karahasan sa pagitan ng Israel at Lebanon at nag-alok ng magandang layunin para sa katahimikan at kaayusan sa katimugang Lebanon. Sinabi ni UN Sec. General Kofi Annan na agad niyang ipatatawag at kakausapin ang mga kinatawan ng Israel at Lebanon upang itakda ang araw ng ceasefire o tigil-putukan, Nakapaloob sa resolusyon ang pagbibigay ng awtorisasyon sa may 15,000 UN peacekeepers o UNIFIL upang tumulong sa Lebanese troops para i-kontrol at tuluyang sakupin ang lugar na inookupa ng Israeli forces sa Southern Lebanon. Sa kasaysayan, simula noong 1978 ay naglagay na ng 2,000 UN peacekeepers sa Lebanon at ngayoy aakyat sa 15,000. Ilan sa mga kasapi sa UNIFIL ay mga sundalong Pinoy na ipinadala ng gobyerno para sa humanitarian mission sa Gitnang Silangan. Inamin ni Annan na maraming lider sa buong mundo ang nadismaya sa kabagalan ng UN Security Council sa pag-aksiyon sa usapin sa giyera ng dalawang bansa na ikinasawi na ng mahigit 800 katao. Tumagal ang pagpapalabas ng resolusyon matapos umapela at umangal ang Lebanon sa unang draft na mananatili ang puwersa ng Israel sa Southern Lebanon kahit may idineklarang ceasefire. (Ellen Fernando)</body>
<link>http://www.philstar.com/Article.aspx?articleId=352660&amp;publicationSubCategoryId=92</link>
</article>
<article>
<title>Evacuation ng OFWs sa Lebanon ititigil</title>
<author></author>
<date>
<month>August</month>
<day>12</day>
<year>2006</year>
</date>
<body>Posibleng itigil ang paglilikas sa mga OFWs sa Lebanon kapag nagdeklara ng ceasefire ang United Nations para sa naglalabang Israel at Hezbollah troops. Sinabi ni Foreign Affairs Undersecretary Esteban Conejos, kapag nakikitang humupa na ang sitwasyon sa Lebanon sa sandaling magpatupad ng ceasefire ang UN at naroroon na ang peacekeeping force ay posibleng ihinto ang evacuation sa ating mga OFWs. Samantala, may 471 OFWs ang dumating sa bansa kahapon lulan ng Oriental Air at Itihad Airline mula sa Syria na pawang pinondohan ng International Organization for Migration (IOM). Sa Martes, ay inaasahang darating ang may 450 OFWs lulan naman ng isang chartered flight kaya aabot na sa 5,500 ang mga OFWs na nailikas mula sa Lebanon nang sumiklab dito ang kaguluhan. Samantala, nagtalaga ng medical team si MIAA general manager Al Cusi upang sumuri sa mga pasahero na may dalang baby formula, gamot, feminine wash at iba pang liquid matapos magpatupad ang paliparan ng mahigpit na seguridad kaugnay ng banta ng terorismo. Ginawa ni Cusi ang pagpapatupad ng mahigpit na seguridad sa Ninoy Aquino International Airport (NAIA) dahil sa nabukong planong pagpapasabog sa mga eroplano sa London. (Ellen Fernando/Butch Quejada)</body>
<link>http://www.philstar.com/Article.aspx?articleId=352299&amp;publicationSubCategoryId=92</link>
</article>
<article>
<title>Partylist, militante hinimok kondenahin ang NPA attack</title>
<author></author>
<date>
<month>August</month>
<day>12</day>
<year>2006</year>
</date>
<body>Maging ang mga militanteng grupo at mga partylist representatives ay hinimok kahapon ni National Security Adviser Norberto Gonzales sa pagtuligsa sa mga miyembro ng New Peoples Army (NPA) na umatake sa mga sundalong tumutulong sa mga evacuees sa palibot ng Bulkang Mayon. Sinabi pa ni Gonzales, chairman ng Partido Demokratiko Sosyalista ng Pilipinas (PDSP), ang karapatang pantao ay pandaigdigang usapin at lahat ng tao o grupo ay obligadong irespeto ito. &amp;quot;The soldiers attacked by the rebels were not only out of combat situation; they were in a rescue operation, helping put to safety thousands of peasant families,&amp;quot; wika pa ni Gonzales. Aniya, hindi naman umano patas na ibato kaagad sa mga tao ng gobyerno ang mga hindi pa nareresolbang mga kaso ng extra-judicial killings dahil may mga indikasyon naman na ang mga may kagagawan nito ay ang mga rebeldeng tulad ng mga NPA. Ayon naman kay Beth Angsioco, Aksiyon Sambayanan secretary general, nangyari ang nasabing insidente sa lugar na may kalamidad kung saan ay tumutulong lamang ang mga sundalo kayat dapat lamang na ito ay kondenahin. &amp;quot;If the CPP-NPA has any regard for the people safety, they should allow the military to do their rescue work unhampered,&amp;quot; pahayag pa ni Angsioco. Binatikos din ni Sen. Ramon Revilla Jr. ang ginawang patraydor na pag-atake ng NPA sa mga sundalo na tumutulong sa paglilikas ng mga residente sa Albay.</body>
<link>http://www.philstar.com/Article.aspx?articleId=352295&amp;publicationSubCategoryId=92</link>
</article>
<article>
<title>BCDA nanindigan sa Poro Point controversy</title>
<author></author>
<date>
<month>August</month>
<day>12</day>
<year>2006</year>
</date>
<body>Mariing itinanggi kahapon ni BCDA chairman Narciso Abaya ang akusasyong mayroong political pressure kaugnay sa kontrobersya sa Poro Point seaport sa San Fernando, La Union matapos pamahalaan na ng gobyerno ang operasyon ng seaport. Sinabi ni Chairman Abaya, sa kanyang buong professional career kasama ang kanyang serbisyo bilang AFP chief of staff, ay hindi siya nagpapaimpluwensiya o nagpapadikta kaninuman sa kanyang naging mga desisyon. Iginiit ni Abaya, tanging ang korte lamang ang mayroong kapangyarihang magdeklara kung null and void ang kontrata ng Poro Point Industrial Corporation (PPIC) sa Poro Point at hindi naman ang legalidad ng PPIC ang isyu dito kundi ang kanilang paglabag sa environmental laws. Nagpalabas ng cease and desist order ang Department of Environment and Natural Resources (DENR) laban sa operasyon ng PPIC dahil sa kawalan nito ng Environmental Compliance Certificate (ECC). &amp;quot;We cannot simply abandon this important government facility and hamper the trade and commerce in the Northern Luzon. This is our duty at the Bases Conversion Development Authority (BCDA),&amp;quot; wika pa ni Abaya. Idinagdag pa ng BCDA chief, hindi passes ang pagkakaroon ng balidong kontrata ng PPIC sa Poro Point upang lumabag sila sa mga environmental laws tulad ng kawalan ng ECC para sa kanilang operasyon. (Rudy Andal)</body>
<link>http://www.philstar.com/Article.aspx?articleId=352290&amp;publicationSubCategoryId=92</link>
</article>
<article>
<title>PIATCO owner hiniling kasuhan ng money laundering</title>
<author></author>
<date>
<month>August</month>
<day>12</day>
<year>2006</year>
</date>
<body>Iginiit ng kampo ni Ilocos Sur Rep. Salacnib Baterina na dapat isangkot umano ang major owner ng Philippine International Air Terminal Co. Inc. (PIATCO ) na si Cheng Yong sa kasong money laundering dahil sa maanomalyang pagpapatupad ng airport project. Tinukoy ni Atty. Jose Bernas, legal counsel ni Rep. Baterina, ang mga dokumentong ginamit ng Fraport AG sa Estados Unidos kung saan sangkot ang Ninoy Aquino International Airport (NAIA) Terminal 3 project at kinukuwestiyon ang halagang ini-invest umano ng Fraport sa paggawa ng pasilidad dito. Upang mapatunayan na mayroon umanong naganap na corruption sa naturang proyekto, ibinunyag ni Bernas ang umanoy kuwestiyonableng pagwi-withdraw ni Yong sa bank account ng kontrobersiyal na PR man na si Alfredo Liongson noong September 27,2000 ng halagang P88,100. Kinukuwestiyon ni Bernas ang umanoy hindi agad pagpapakita ng nasabing mga dokumento sa Pasay Regional Trial Court gayung naiprisinta na ito sa korteng lumilitis sa Estados Unidos. Bukod sa mga photo copied na mga withdrawal slips mula sa Banco de Oro ay ipinakita din ni Bernas ang mga dokumento ng umanoy walang humpay na paglabas at pagpasok ng pera sa bank account ni Liongson sa Hongkong. &amp;quot;I dont know why the government has not brought out the evidence in its possession on fraud and corruption charges,&amp;quot; ani pa rin ni Bernas. Bunga nitoy malaki umano ang ebidensiya na ang kontrata sa pagitan ng NAIA terminal 3 at ng PIATCO ay maituturing na illegal . &amp;quot;The Supreme Court says the NAIA 3 contract is illegal. But why the government pays Piatco more than the construction cost incurred by Piatco. It is obviously wrong,&amp;quot; ani pa ni Bernas. (Grace dela Cruz)</body>
<link>http://www.philstar.com/Article.aspx?articleId=352281&amp;publicationSubCategoryId=92</link>
</article>
<article>
<title>Villar, JDV nangangampanya para sa PM?</title>
<author></author>
<date>
<month>August</month>
<day>12</day>
<year>2006</year>
</date>
<body>Nagsisimula na umanong mangampanya sa mga kongresista sina Senate President Manuel Villar Jr. at House Speaker Jose de Venecia para maging Prime Minister kapag natuloy ang Charter Change (cha-cha). Ayon kay Nueva Ecija Rep. Rodolfo Antonio ng Kampi, nagsisimula nang magsagawa ng konsultasyon si Sen. Villar sa ilang mga kongresista habang nagsasagawa din ng loyalty check si Speaker de Venecia sa kanyang mga kasamahan sa LAKAS-NUCD-CMD. Ibinunyag pa ni Rep. Antonio, sa ibang bansa pa umano kinukumbida ni Villar, pangulo ng Nacionalista Party, ang mga kongresista para makipagpulong. Pinayuhan naman si de Venecia ng ilang kasamahan nito na siguruhing tapat sa kanya ang mga miyembro nito sa Lakas dahil baka sumuporta ang mga ito kay Villar kapag nagkaroon ng pagbabago sa sistema ng gobyerno. Matatandaan na tinangka na ring agawin ni Surigao del Sur Representative Prospero Pichay mula kay de Venecia ang liderato ng Mababang Kapulungan kahit magkasama sila sa partido. (Malou Escudero)</body>
<link>http://www.philstar.com/Article.aspx?articleId=352276&amp;publicationSubCategoryId=92</link>
</article>
<article>
<title>RP terror attack titindi!</title>
<author></author>
<date>
<month>August</month>
<day>12</day>
<year>2006</year>
</date>
<body>Nangangamba si National security adviser Norberto Gonzales na titindi ang banta ng terorismo sa Pilipinas at ilang bansa sa Asya dahil sa lumalalang kaguluhan sa pagitan ng Israel at Hezbollah troops. Sinabi ni Sec. Gonzales, posibleng samantalahin ng mga Islamic extremists ang nagaganap na gulo sa pagitan ng Israel at Hezbollah troops para maglunsad sila ng terror attack sa bansa. Nagpulong kahapon ang binuong Anti-Terrorism Task Force ni Pangulong Arroyo kung saan ay pinamumunuan ito ni Executive Secretary Eduardo Ermita, Sec. Gonzales, special action forces at intelligence communities mula sa AFP, PNP, Philippine Coast Guard at National Bureau of Investigation. Tinalakay sa pulong ang pagpapatupad ng mahigpit na seguridad sa lahat ng paliparan, daungan at himpilan ng transportasyon na posibleng maging target ng terrorist attack. Nagpatawag ng pulong ang Task Force kasunod ng nabukong planong pagpapasabog sa mga US-bound airplane sa London. Samantala, nabuko ng mga awtoridad ang plano ng Al Qaeda network na pambobomba sa Metro Manila matapos mabulabog ng militar ang training camp ng mga terorista sa isinagawang military operations sa Sulu kung saan ay pinaniniwalaang nagtatago ang 2 suspect sa Bali, Indonesia bombing na sina Omar Patek at Dulmatin. Malaki din ang paniniwala ng gobyerno na itinatago ng Abu Sayyaf Group ang dalawang Jemaah Islamiyah terrorists sa kanilang kuta sa Sulu. Hiningi naman ni Sec. Ermita ang pakikipagtulungan ng mamamayan sa hakbanging pangseguridad na maaaring makaabala sa aktibidad ng publiko pero para masiguro lamang ang kaligtasan ng taumbayan sa pag-atake ng mga terorista. Tiniyak din ng Malaca&amp;ntilde;ang na magpapatupad sila ng mahigpit na seguridad para mapangalagaan ang mga pinuno ng mga bansang dadalo sa 12th ASEAN summit na gaganapin sa Cebu sa Disyembre. (Lilia Tolentino, Joy Cantos, at may ulat ng AFP)</body>
<link>http://www.philstar.com/Article.aspx?articleId=352271&amp;publicationSubCategoryId=92</link>
</article>
<article>
<title>Impeachment complaint, senentensyahan na</title>
<author></author>
<date>
<month>August</month>
<day>11</day>
<year>2006</year>
</date>
<body>Hindi pa man napagdedebatihan kung may sapat na batayan ang impeachement complaint laban kay Pangulong Gloria Macapagal Arroyo, tiniyak na kaagad kahapon ni House Majority Leader Prospero Nograles na matatapos ang pagtalakay dito sa mga susunod na araw. Sinabi ni Nograles na matatapos ang pagtalakay sa reklamo bago pa man matapos ang buwan ng Agosto dahil kinakailangang pagtuunan ng pansin ng mga Kongresista ang kanilang iba pang mga trabaho sa pagpapasa ng mga panukalang batas. Ayon sa solon, maliwanag na wala ng interesado sa reklamo laban sa Pangulo dahil luma na ang mga akusasyong ibinabato laban dito. &amp;quot; There is lack of interest and Congress members want to move on to legislation and not waste too much time on impeachment which has no numbers &amp;quot; ani Nograles. Idinagdag pa nito na hindi na kailangang pahabain pa ang araw ng sesyon at gawin itong anim na araw katulad ng panukala ng Malaca&amp;ntilde;ang upang matapos kaagad ang pagdinig sa reklamo.</body>
<link>http://www.philstar.com/Article.aspx?articleId=352138&amp;publicationSubCategoryId=92</link>
</article>
<article>
<title>Political asylum ni Bolante sa US, tinutulan</title>
<author></author>
<date>
<month>August</month>
<day>11</day>
<year>2006</year>
</date>
<body>Ipinabatid kahapon ng Senado sa US Department of Justice ang mahigpit nitong pagtutol kaugnay sa aplikasyon ni dating Agriculture Undersecretary Jocelyn Bolante para sa &amp;quot;political asylum&amp;quot; nito sa Estados Unidos. Sa ipinadalang liham ni Sen. Magsaysay kay Attorney General Alberto Gonzales ng US Department of Justice, Chairman ng Senate Committee on Agriculture and Food, nais lamang takasan ni Bolante ang kinakaharap nitong usapin sa P728 milyong fertilizer fund scam na pinaniniwalaang ginamit noong nakaraang 2004 elections na inimbestigahan ng Senado. Sinabi ni Magsaysay, ilang ulit inimbitahan ng kanyang komite si Bolante kaugnay sa imbestigasyon sa fertilizer fund scam subalit ilang ulit din nitong inisnab ang komite hanggang sa magpalabas na ito ng warrant of arrest. Sa ilalim ng Senate Committee Report no. 18 noong Marso 1, 2006 na nilagdaan ng 18 senador, ay napatunayang si Bolante ang naging arkitekto ng nasabing fertilizer fund scam kaya inirekomenda ng Senado na kasuhan ang dating opisyal ng Department of Agriculture ng plunder. Sinabi pa ni Magsaysay, kaalyado ng administrasyong Arroyo si Bolante at hindi kaaway ng estado at malayo sa katotohanan ang katwiran nitong nanganganib ang kanyang buhay dahil sa banta ng mga rebeldeng New Peoples Army (NPA) bagkus ay nais lamang niyang takasan ang kanyang kasong kinakaharap kaugnay sa P728 milyong fertilizer fund scam. Idinagdag pa ng mambabatas, nais lamang lansihin at paglaruan ni Bolante ang gobyerno ng Estados Unidos para payagan siya sa aplikasyon nito sa political asylum upang matakasan ang kanyang kaso sa Pilipinas. (Rudy Andal)</body>
<link>http://www.philstar.com/Article.aspx?articleId=352135&amp;publicationSubCategoryId=92</link>
</article>
<article>
<title>Bus na may kambal plaka lagot sa LTO</title>
<author></author>
<date>
<month>August</month>
<day>11</day>
<year>2006</year>
</date>
<body>Nagbabala ang pamunuan ng Land Transportation Office (LTO) sa mga bus operators sa kamaynilaan at mga probinsya na gumagamit ng kambal na plaka. Ang babala ay ginawa ni LTO Chief Arnel Lontoc matapos ang pagkakahuli kamakailan ng mga tauhan ng Traffic Management Group - National Capital Region (TMg-NCR) sa 11 bus unit ng St. Rosa na pag-aari ni Allandin Sinundac. Nabatid na apat sa 11 bus na hinuli ng mga tauhan ni TMG-NCR Director P/Supt. Robert Ganzon ay kumpirmadong gumagamit ng kambal -plaka. Kabilang dito ay ang mga bus na may body number 710 at 9906 na gumagamit ng iisang plaka na No. NXL 865 gayundin ang bus na may body number 712 at 6006 na ginagamit naman ang isang plate number na PYP 200. Samantalang pito pang St. Rosa bus na may plaka namang PYP-729, NYO 687, NXY 965, NXY 943, NYS 428, PYE 943 at NXU 509 ang bineripika ng TMG-NCR dahilan sa pagiging kadudaduda ng mga ito. Bunga nito ay pinakilos ni Lontoc ang lahat ng kanilang mga enforcers na maging alerto sa lansangan at hulihin ang mga pampasaherong bus na may kadudadudang plaka at gumagamit ng kambal plaka. (Angie de la Cruz )</body>
<link>http://www.philstar.com/Article.aspx?articleId=352129&amp;publicationSubCategoryId=92</link>
</article>
<article>
<title>Expired na gamot nagkalat</title>
<author></author>
<date>
<month>August</month>
<day>11</day>
<year>2006</year>
</date>
<body>Nagbabala kahapon ang National Bureau of Investigation (NBI) sa publiko sa pagbili ng mga gamot sa hindi lisensyadong mga botika at supplier dahilan sa pagkalat ngayon ng mga expired na gamot sa bansa. Itoy matapos na masabat ng NBI-Anti Graft Division ang 4, 500 kahon ng mga expired na gamot na nagkakahalaga ng P 20 milyon sa isang operasyon sa Sta. Maria , Bulacan nitong nakaraang Martes. Nadakip sa operasyon ang mga suspect na sina Becia Manansala ng Guagua, Romeo Jingco ng San Pedro; pawang sa lalawigan ng Pampanga at Carlo Bartolome ng Iloilo City. Sa ulat ng NBI, nakatanggap ito ng impormasyon ukol sa nagaganap na pamemeke ng mga gamot na ibinebenta sa publiko sa loob ng isang bahay sa # 2273 President Roxas, Sitio Perez, Pulong Buhangin, Sta. Maria, Bulacan. Bukod sa 4, 500 mga kahon ng gamot, nakumpiska rin ng mga ahente ang limang sako ng mga labels, dalawang drum ng hindi pa mabatid na mga uri ng tabletas at saku-sako ng mga drug powder. (Danilo Garcia)</body>
<link>http://www.philstar.com/Article.aspx?articleId=352126&amp;publicationSubCategoryId=92</link>
</article>
<article>
<title>2 Barko ng PCG hindi na gagamitin sa evacuation ng OFWs</title>
<author></author>
<date>
<month>August</month>
<day>11</day>
<year>2006</year>
</date>
<body>Hindi na kakailangain pa na magpadala ng dalawang barko ang Philippine Coast Guard (PCG) sa Lebanon para maglikas ng nalalabi pang mga Overseas Filipino Workers (OFWs) na naiipit sa giyera ng Israel at Hezbollah forces sa katimugang Lebanon. Ito ang inihayag kahapon ni Foreign Affairs Undersecretary for Migrant Workers Esteban Conejos kaugnay ng alok ng PCG na magpadala ng dalawang barko, ang BRP Batangas at BRP Pampanga para maglikas ng PINOY OFWs. Sinabi ni Conejos na pinasalamatan ni Vice President Noli de Castro ang alok ng PCG na ginawa sa matapat ng mga itong layunin na makatulong sa pambansang pagsisikap na mailikas ang libu-libong OFWs sa Lebanon. Ipinaliwanag ng opisyal na hindi ang kuwestiyon ng kakayahan ng mga barko na makapaglayag sa pandaigdig na karagatan ang dahilan sa desisyon kundi marami na ang mga barkong naroon na sa karagatan ng Mediterranean na puwedeng maglikas ng OFWs. (Lilia Tolentino/ Ellen Fernando)</body>
<link>http://www.philstar.com/Article.aspx?articleId=352121&amp;publicationSubCategoryId=92</link>
</article>
<article>
<title>Misyon sa Mayon wag isabotahe  GMA</title>
<author></author>
<date>
<month>August</month>
<day>11</day>
<year>2006</year>
</date>
<body>Nanawagan kahapon si Pangulong Gloria Macapagal Arroyo sa mga rebeldeng New Peoples Army (NPA) na huwag guluhin o isabotahe ang misyon ng pamahalaan kaugnay ng isinasagawang rescue at relief operation sa mga residenteng apektado ng napipintong sumabog na bulkang Mayon. Kahapon ay personal na sinaksihan ng Pangulo ang pag-alis ng tren ng PNR sa himpilan nito sa Buendia, Makati City para maghatid ng relief goods sa mga inilikas na mamamayan ng Albay na kinakanlong sa may 34 evacuation center sa lalawigan. Ginawa ni Pangulong Arroyo ang pag-apela sa gitna na rin ng ginawang pananambang ng mga rebeldeng NPA sa rescue team ng Armys 901st Infantry Brigade na ikinasugat ng limang sundalo kamakalawa sa bayan ng Daraga. Kabilang sa ibiniyaheng mga relief goods ay kinabibilangan ng 40,800 delatang Maling luncheon meat at 150,000 metrikong tonelada ng mga damit para sa libu-libong evacuees. Kaugnay nito, inalerto naman ni AFP Chief of Staff Gen. Hermogenes Esperon Jr. ang tropa ng Task Force Mayon na maging handa at mapagmatyag sa posible pang pananabotahe ng mga rebelde sa mission team ng miilitar. Binigyang diin ng Chief of Staff na kahit abala sa rescue mission ay hindi aatrasan ng AFP ang umaatakeng mga rebelde na nagagawa pang maghasik ng terorismo sa gitna na rin ng sitwasyon sa nag-aalburutong bulkan. Iginiit naman ni House Minority Leader at Sorsogon Rep. Francis Escudero ang pagkakaroon ng tigil-putukan sa pagitan ng militar at ng mga rebeldeng komunista dahilan makakadagdag lamang ito sa problema sa lalawigan. (Lilia Tolentino/Joy Cantos at Malou Rongalerios)</body>
<link>http://www.philstar.com/Article.aspx?articleId=352116&amp;publicationSubCategoryId=92</link>
</article>
<article>
<title>TERROR ATTACK NAKAAMBA: NAIA inalerto</title>
<author>Nina Butch Quejada At Rainier Allan Ronda</author>
<date>
<month>August</month>
<day>11</day>
<year>2006</year>
</date>
<body>Dahilan sa nakakaalarmang banta ng pambobomba sa London, itinaas kahapon sa heightened alert status ang ipinatutupad na seguridad sa lahat ng domestic at international terminal sa bansa partikular na sa Ninoy Aquino International Airport (NAIA) sa Pasay City. Ayon kay NAIA Assistant General Manager for Emergency and Service ret. Major Gen. Angel Atutubo, ang hakbang ay matapos ang nasilat na pambobomba ng international terrorist sa paliparan ng Britain sa London at iba pang eroplano na patungong Estados Unidos. Sinabi ni Atutubo na dakong alas-7 ng gabi ng itaas nila sa heightened alert ang NAIA at bagaman kasalukuyan na silang nakaalerto kaugnay ng patuloy na anti-terrorism campaign ay higit pang pinaigting ang seguridad sa mga paliparan. Ayon kay Atutubo, pinaigting nila ang police visibility sa loob at labas ng NAIA, hinigpitan ang pag-iinspeksyon ng mga bagahe, kinakapkapang mabuti ang mga pasahero at masusi ring iniinspeksyon ang papasok at palabas na mga eroplano saka mga sasakyan sa paliparan. Kabilang sa mahigpit na binabantayan ay ang NAIA terminal I, NAIA terminal II, Philippine Air Lines, Air Philippines at Manila Domestic Airport. &amp;quot;We want all our security personnel to be extra alert and vigilant,&amp;quot; pahayag pa ni Atutubo. Samantalang maging ang mga kahinahinalang personalidad ay mahigpit na isinasailalim sa pag-iinspeksyon ng mga awtoridad. Nabatid na nagpalabas ng memorandum si Atutubo sa pag-alerto sa lahat ng PNP-Aviation Security Group, MIAA Airport Police , security guard units PASSCOR at Lantig Security and Wathcman Services Inc (LSWSI).</body>
<link>http://www.philstar.com/Article.aspx?articleId=352108&amp;publicationSubCategoryId=92</link>
</article>
<article>
<title>Paglabag ng Poro Point sisilipin ng Kamara</title>
<author></author>
<date>
<month>August</month>
<day>10</day>
<year>2006</year>
</date>
<body>Iimbestigahan ng Kamara ang napaulat na paglabag ng Poro Point seaport sa San Fernando, La Union dahil sa pag-ooperate nito ng walang Environmental Compliance Certificate (ECC) na naging dahilan upang magpalabas ng cease and desist order ang Department of Environment and Natural Resources (DENR). Ayon kay Isabela Rep. Edwin Uy, chairman ng House special committee on Bases conversion, aalamin ng komite ang umanoy paglabag ng Bulk Handlers Inc., isang private operator sa Poro Point Special Economic and Freeport Zone. &amp;quot;We would like to be further clarified about the issues including the alleged lack of an ECC and other environmental violations committed by the port developer as pointed to by the DENR,&amp;quot; sabi ni Uy sa kanyang liham sa Bases Conversion Development Authority Chairman Filadelfo Rojas at BCDA President and CEO Narciso Abaya. Siniguro naman ni Abaya ang kooperasyon ng BCDA sa isasagawang imbestigasyon at handa nitong isumite ang kinakailangang mga dokumento ukol dito. Ang pagpapalabas ng CDO ng DENR ay batay sa reklamo noong Abril ni San Fernando City Mayor Mary Jane Ortega at multi-partite fact-finding group sa paglabag sa environmental laws ng nasabing kumpanya sa Poro Point. (Rudy Andal)</body>
<link>http://www.philstar.com/Article.aspx?articleId=351945&amp;publicationSubCategoryId=92</link>
</article>
<article>
<title>Pinay nadaplisan ng Hezbollah rocket</title>
<author></author>
<date>
<month>August</month>
<day>10</day>
<year>2006</year>
</date>
<body>Minalas na masugatan ang isang Pinay sa Northern Israel habang inaalagaan ang amo matapos magpakawala ng rocket ang grupo ng Hezbollah na nagresulta sa pagkakasawi ng amo nitong Israeli at kanyang anak. Kinilala ni Labor Secretary Arturo Brion ang Pinay na si Avelina Aquino, caregiver at kasalukuyang nagpapagaling sa Maharia Hospital sa Northern Israel. Samantala, inihahanda na ng embahada ng Pilipinas sa Israel ang posibilidad na paglilikas sa may 4,000 manggagawang Pinoy doon matapos ang walang puknat na pagbira ng Hezbollah forces. Umaabot na sa 4,184 OFWs ang nakauwi sa bansa kapag dumating ang 450 Pinoy evacuees bukas. Kasabay nito, humiling kahapon ng dagdag na puwersa ng pulisya ang embahada ng bansang Israel laban sa posibleng pag-atake ng mga Hezbollah symphatizers sa Makati City. Bumuo na ang PNP ng Task Force Diplomatic Security na magbabantay sa lahat ng embahada ng ibat ibang bansa laban sa terorismo. Nasa 68 ang bilang ng mga embassy na matatagpuan sa Makati. Nagdagdag din ng puwersa ng pulisya sa tanggapan ng Consulate Office of Lebanon na nasa Muntinlupa City. (Gemma Garcia/Ellen Fernando/Lordeth Bonilla)</body>
<link>http://www.philstar.com/Article.aspx?articleId=351943&amp;publicationSubCategoryId=92</link>
</article>
<article>
<title>Impeachment complaint sufficient in form</title>
<author></author>
<date>
<month>August</month>
<day>10</day>
<year>2006</year>
</date>
<body>Nagkasundo kahapon ang mga kongresista na &amp;quot;sufficient in form&amp;quot; ang impeachment complaint laban kay Pangulong Arroyo kaya ang susunod na reresolbahin ng House committee on justice ay ang &amp;quot;substance&amp;quot; ng reklamo. Gayunman, sa takbo ng pagdinig ay nabunyag na kasama ang distrito ng tatlong congressmen na endorser ng reklamo sa listahan ng Commission on Audit (COA) na nabiyayaan ng kontrobersiyal na fertilizer fund. Binanggit ni Camarines Sur Rep. Luis Villafuerte ang mga distrito nina Reps. Manuel Mamba (Cagayan), Nereus Acosta at dating Batanes Rep. Florencio Abad na pinalitan ng kanyang asawang si Rep. Henedina Abad. Tutol naman ang mga kongresista na mag-inhibit ang tatlo sa pagdinig dahil sila ang endorsers. (Malou Escudero)</body>
<link>http://www.philstar.com/Article.aspx?articleId=351941&amp;publicationSubCategoryId=92</link>
</article>
<article>
<title>2 DOTC execs pinasisibak sa kasong forgery</title>
<author></author>
<date>
<month>August</month>
<day>10</day>
<year>2006</year>
</date>
<body>Pinasisibak ng Department of Transportation and Communications Employees Association (DOTCEA) kay Secretary Leandro Mendoza ang dalawang opisyal ng ahensiya na sangkot umano sa pamemeke ng dokumento. Sinabi ng unyon na bukod sa nakasisira ang mga ito sa departamento dahil nade-demoralize ang mga empleyado ay sinisira rin ng mga ito ang pangalan ng kalihim dahil sa paggamit ng dalawa sa pangalan ni Mendoza sa umanoy maanomalyang mga transaksiyon. Sa kanilang liham kay Mendoza, sinabi ng unyon na kapwa hindi na nararapat manatili pa sa ahensiya sina DOTC Head Executive Asst. Romeo T. German at Asst. Secretary for Legal at Administrative Services Emmanuel Noel A. Cruz matapos mabulgar kamakailan na pineke umano ni Cruz ang ilang opisyal na dokumento ng ahensiya upang palabasin na empleyado ng DOTC ang isang Wanesa Cabarlo Dy. Nagpalabas umano ng sertipikasyon si Cruz na pinalilitaw na empleyado ng DOTC si Dy at nagpalabas din ng travel order upang makakuha ng visa mula sa US Embassy sa Maynila.Dahil dito kaya nakakuha si Dy ng libu-libong dolyar na pambili ng plane ticket at pocket money mula sa intelligence funds ng ahensiya. Pinaiimbestigahan na ni Mendoza sa Ombudsman ang maaaring violations na na-commit ng dalawa.</body>
<link>http://www.philstar.com/Article.aspx?articleId=351935&amp;publicationSubCategoryId=92</link>
</article>
<article>
<title>Bakla bawal mag-enrol sa San Beda</title>
<author></author>
<date>
<month>August</month>
<day>10</day>
<year>2006</year>
</date>
<body>Kinastigo kahapon ng mga senador ang mga ipinapairal na patakaran sa San Beda College na bawal makapag-enrol sa kanilang paaralan ang mga bakla. Sa pagdinig ng Senate committee on labor and employment hinggil sa ibat ibang panukalang batas laban sa diskriminasyon sa mga miyembro ng third sex, nabigla sina Sens. Ramon &amp;quot;Bong&amp;quot; Revilla, Jr. at Jinggoy Estrada na may kolehiyo palang hindi tumatanggap ng bading sa kanilang paaralan. Sa naturang hearing ay ibinunyag ni Jonas Bagas ang ipinapairal na &amp;quot;masculinity test&amp;quot; sa San Beda upang hindi makapasok ang mga bakla sa naturang paaralan. Ayon kay Bagas ng Lesbian and Gay Legislative Advocacy Network, ang mga enrollees umano sa nasabing kolehiyo ay sinusuri muna kung makikitaan ng senyales ng kabaklaan bago tanggapin. Kung bagsak sa masculinity test ang aplikante subalit mataas naman ang kanilang academic grade, papipirmahin naman ito sa &amp;quot;pink contract&amp;quot; kung saan hindi nila dapat labagin ang mga restrictions at kung hindi silay mapapatalsik. Sa kabila ng masculinity test na ito, marami pa rin umanong mga bakla ang nakakapasok sa San Beda dahil sa pagkukunwaring mga tunay na lalaki. Umaasa ang grupo na mapagtitibay ang panukalang batas sa Senado na magbibigay proteksiyon sa mga miyembro ng third sex. (Rudy Andal)</body>
<link>http://www.philstar.com/Article.aspx?articleId=351931&amp;publicationSubCategoryId=92</link>
</article>
<article>
<title>Mantaring bagong NBI chief</title>
<author></author>
<date>
<month>August</month>
<day>10</day>
<year>2006</year>
</date>
<body>Pormal nang inanunsiyo kahapon ng Malaca&amp;ntilde;ang ang pag-upo bilang permanenteng director ng National Bureau of Investigation (NBI) ni Atty. Nestor Mantaring kapalit ng yumaong si Reynaldo Wycoco. Sa pagkakahirang kay Mantaring ay nabura ang mga espekulasyon na isang &amp;quot;outsider&amp;quot; ang hihirangin ni Pangulong Arroyo sa pangunguna nina dating Manila Police District Director ret. C/Supt. Pedro Bulaong at ex-PNP chief, Director Gen. Arturo Lomibao. Nababalita naman na uupo si Bulaong sa isa sa mataas na puwesto sa NBI, subalit nagpahiwatig ang ilang opisyal na haharangin nila ang &amp;quot;appointment&amp;quot; nito. Si Mantaring ay humigit 35 taon nang naninilbihan sa NBI na nagsimula sa mababang posisyon bilang casual employee noong 1968. Pang-anim na si Mantaring na naging director ng NBI na mula sa loob ng ahensiya. (Danilo Garcia/Grace dela Cruz/Lilia Tolentino)</body>
<link>http://www.philstar.com/Article.aspx?articleId=351924&amp;publicationSubCategoryId=92</link>
</article>
<article>
<title>Pagsabog ng bulkan walang kinalaman sa full moon</title>
<author></author>
<date>
<month>August</month>
<day>10</day>
<year>2006</year>
</date>
<body>Ipinaliwanag kahapon ni Philippine Institute of Volcanology and Seismology (Phivolcs) director Renato Solidum na walang katotohanan ang report na sinabi niyang sasabog ang bulkang Mayon kasabay ng kabilugan ng buwan. Ayon kay Solidum sa isang panayam, walang kinalaman ang pagbilog ng buwan sa inaasahang pagsabog ng bulkan dahil anumang oras, araw man at gabi ay maaaring sumabog ito. Ang taya ng panahon at pagbilog ng buwan ay wala anyang kinalaman sa anumang mga pagkilos ng bulkan at walang kinalaman sa anumang nakikitang aktibidades sa alinmang bulkan sa buong bansa. Sa latest monitoring ng Phivolcs sa Mayon sa nakalipas na 24 oras ay bumaba ang naitala nitong volcanic quakes na 21 mula sa dating 109. Bumaba rin ang naitalang sulfur dioxide emission na 7,829 tones per day mula sa dating 12,745 tones. May 294 tremor episodes din ang naitala sa bulkan at naluluwa ng mainit na lava blocks mula sa lava deposits papunta sa direksiyon ng Mabinit at Bonga channel. Nananatili namang nasa alert level 4 ang bulkan na nangangahulugan ng inaasahang pagsabog anumang oras. Nananatili namang ipinapairal ang 8-kilometer danger zone sa may hilagang-silangan ng bulkan at 7-kilometer danger zone mula sa summit crater. Kabilang ang Mayon sa 22 aktibong bulkan sa bansa at 47 beses nang sumabog, ang pinakahuli ay noong Hunyo 2001. (Angie dela Cruz)</body>
<link>http://www.philstar.com/Article.aspx?articleId=351918&amp;publicationSubCategoryId=92</link>
</article>
<article>
<title>5 Mayon rescuers inambus!</title>
<author></author>
<date>
<month>August</month>
<day>10</day>
<year>2006</year>
</date>
<body>Sinamantala ng New Peoples Army (NPA) ang pagiging abala ng mga sundalo na nagsasagawa ng humanitarian mission sa mga residente na apektado ng bulkang Mayon matapos paulanan ng bala ng 20 rebelde ang himpilan ng 901st Infantry Brigade sa Daraga, Albay nitong Martes ng gabi. Hindi pa tinukoy ni Army spokesman Major Ernesto Torres Jr. ang pangalan ng limang sugatang sundalo na kasalukuyang ginagamot sa Bicol Regional Training and Teaching Hospital (BRTTH). Kasabay nito, kinondena ni Brig. Gen. Arsenio Arugay, Commanding General ng 9th Infantry Division (ID) at Task Force Mayon Chief ang nasabing pag-atake. &amp;quot;Hindi na nga sila nakakatulong, nakakaperwisyo pa,&amp;quot; sabi ni Arugay kasabay ng pag-alerto sa tropa ng pamahalaan laban sa posible pang pagsasamantala ng mga rebeldeng komunista. Sinabi ni Torres na gumamit ang mga rebelde ng grenade launchers at automatic rifles sa pangha-harass sa naturang detachment. Anya, ang pag-atake ay patunay lamang ng tunay na kulay sa pagiging terorista ng mga ito. Nagkaroon ng 10 minutong putukan bago nagsiatras ang mga rebelde bitbit ang mga sugatang kasamahan. (Joy Cantos At Ed Casulla)</body>
<link>http://www.philstar.com/Article.aspx?articleId=351911&amp;publicationSubCategoryId=92</link>
</article>
<article>
<title>446 pang OFWs dumating sa bansa</title>
<author></author>
<date>
<month>August</month>
<day>09</day>
<year>2006</year>
</date>
<body>Nasa bansa na ang ikatlo sa pinakamalaking batch ng overseas Filipino workers (OFWs) na nailikas mula sa Syria matapos sumiklab ang giyera sa pagitan ng Israel at Lebanon. May kabuuang 446 na Pinoy workers ang dumating sa Ninoy Aquino International Airport (NAIA) dakong alas-7:00 ng umaga lulan ng chartered flight ng Orient Thai Airways flight OEA 7448 buhat sa Damascus, Syria. Naka-stretcher na dumating sina Janet Alyanan, 30, dahil sa vertebral fracture at Vanessa Votolan, 22, na bukod sa merong vertebral fracture ay meron ding ankle sprain. Tumalon sa ikalawang palapag ng kanyang tinitirhang bahay si Alyanan, samantalang tumalon naman mula sa ikaapat na palapag si Votolan nang hindi sila payagan ng kanilang among Arabo na makabalik sa Pilipinas. Ang dalawa ay dinala sa Philippine General Hospital upang mabigyan ng lunas. Napag-alaman na ang repatriation ng mga OFWs ay bunsod sa pakikipag-ugnayan ng International Organization for Migration (IOM) at ng Pilipinas. Umabot sa 1,350 OFWs ang natulungan na ng IOM simula ng magkaroon ng crisis sa Middle East. (Butch Quejada)</body>
<link>http://www.philstar.com/Article.aspx?articleId=351775&amp;publicationSubCategoryId=92</link>
</article>
<article>
<title>6 Pinoy hinarang sa Syria</title>
<author></author>
<date>
<month>August</month>
<day>09</day>
<year>2006</year>
</date>
<body>Anim na OFWs ang hinarang ng Syrian authorities sa kanilang border dahil sa posibleng pagkakaroon ng kaukulang mga kaso sa Lebanon. Ang kasabay naman nitong 600 OFWs ay pinayagang makatawid sa border ng Syria. Ang 300 dito ay nasa custody ng Philippine embassy habang ang 300 naman ay nasa pangangalaga ng International Organization for Migration. Nauna nang hinarang ang may 8 OFWs dahil sa mga reklamo dito ng kanilang Lebanese employers sa pagnanakaw at iba pang kaso. (Ellen Fernando)</body>
<link>http://www.philstar.com/Article.aspx?articleId=351774&amp;publicationSubCategoryId=92</link>
</article>
<article>
<title>Coast Guard ships di praktikal  VP de Castro</title>
<author></author>
<date>
<month>August</month>
<day>09</day>
<year>2006</year>
</date>
<body>Iginiit kahapon ni Vice-President Noli de Castro na mas praktikal kung hindi na gagamitin ang 2 rescue ships ng Philippine Coast Guard (PCG) para sa isasagawang paglilikas sa mga OFWs sa Lebanon. Sinabi ni VP de Castro, pinuno ng binuong Task Force Lebanon, mas makakatipid ang gobyerno at mas mabilis ang paglilikas kung gagastusin na lamang ng pondo sa inaalok na barko ng Shipping magnate na si Antonio Antonio na mas malapit sa Lebanon. Wika pa ni de Castro, gagamitin na lamang ang rescue ships ng PCG kapag kinakailangan. Aniya, limitado lamang ang panahon na ibinibigay ng Cyprus para manatili ang ating mga OFWs sa kanilang teritoryo upang mailulan sila sa mga eroplano pauwi ng Pilipinas. Bukod sa Cyprus, nag-alok din ang Bahrain upang puwedeng pagdalhan ng ating mga ililikas na Pinoy kung saan ay payag silang manatili ang mga OFWs hanggang 1 linggo. Sabi kasi ng PCG, aabot sa P90 milyon ang kanilang kakailanganing pondo para sa krudo at panggastos sa kanilang paglalayag mula Pilipinas patungong Lebanon para ilikas ang mga OFWs patungo sa Cyprus o Syria. (Lilia Tolentino/Danilo Garcia)</body>
<link>http://www.philstar.com/Article.aspx?articleId=351773&amp;publicationSubCategoryId=92</link>
</article>
<article>
<title>Carnap vehicles, di na uubra sa LTO interconnectivity</title>
<author></author>
<date>
<month>August</month>
<day>09</day>
<year>2006</year>
</date>
<body>Bukod sa maaalis ang non-compliance, non-appearance sa pagrerehistro ng mga sasakyan sa Land Transportation Office (LTO), maiiwasan ding mairehistro ang mga carnap vehicles sa oras na maipatupad na ang LTO IT PETC interconnectivity. Ito ang sinabi ni Antonio Halili, Pangulo ng Private Emission Test Center Operators Association, kayat napapanahon na aniya ang pagpapatupad sa naturang programa ng DOTC. Ayon kay Halili, sa report ni George Bian, chairman ng Mindanao PETC Association , nagpatupad sila ng sariling interconnectivity system sa naturang rehiyon at dito ay nadiskubre nila na may mga motor vehicle file ng LTO ay hindi akma sa plate number at uri ng sasakyan. Pinamamadali na ni DOTC Asst. Secretary at LTO Chief Anneli Lontoc ang implementasyon ng LTO IT- PETC interconnectivity upang sa madaling panahon ay maglaho na ang mga mauusok na sasakyan sa mga lansangan na siyang nagpapalubha ng polusyon sa hangin laluna sa Metro Manila. Pumayag ang DOTC na maipatupad ang interconnectivity program ng LTO noong Enero 2006 upang higit na maitaguyod ang matagumpay na implementasyon ng Clean Air Act ng pamahalaan. (Angie dela Cruz)</body>
<link>http://www.philstar.com/Article.aspx?articleId=351772&amp;publicationSubCategoryId=92</link>
</article>
<article>
<title>ULAP suportado ang kaso vs Poro Point</title>
<author></author>
<date>
<month>August</month>
<day>09</day>
<year>2006</year>
</date>
<body>Sinuportahan ng Union of Local Authorities of the Philippines (ULAP) ang hakbang ni San Fernando, La Union Mayor Mary Jane Ortega ng sampahan nito ng kaso ang Poro Point Industrial Corporation (PPIC) kaugnay sa pagpapalabas nito ng mga basura sa baybaying dagat ng nabanggit na lugar. Ayon kay ULAP president at Bohol Governor Erico Aumentado, ang ginawa ng alkalde ay dapat na tularan ng mga local na opisyal para mabigyang leksyon ang mga port operators na patuloy na nang-aabuso sa karagatan. &amp;quot;We at ULAP are proud that Mayor Ortega is standing against a company that want only disregards the countrys environmental laws. She deserves not only our full support but the nations highest commendation as well&amp;quot;, ayon kay Aumentado. Sa kanyang reklamo, sinabi ni Ortega na nilabag ng PPIC ang mga environmental laws matapos na magpalabas ito ng basura sa San Fernando Bay. Naungkat din sa imbestigasyon na walang Environmental Compliance Certificate (ECC) ang PPIC mula sa DENR kung saan nagpalabas pa ito ng Cease and Desist Order (CDO) laban sa PPIC nitong nakaraang Biyernes. &amp;quot;It does not matter whether you are big or small company. For as long as you violate our environmental laws, we will take necessary action against you. In so far as the City of San Fernando is concerned, whoever is in charge of Poro Point seaport must follow the law&amp;quot;, pahayag ni Ortega, ang nag-iisang Pinay na nakakuha ng UN Habitat Scroll of Honor award at nakakuha din ng Konrad Adenauer Medal for Excellence at Likas Yaman Award.</body>
<link>http://www.philstar.com/Article.aspx?articleId=351770&amp;publicationSubCategoryId=92</link>
</article>
<article>
<title>Ehekutibo inisnab uli ang Senado</title>
<author></author>
<date>
<month>August</month>
<day>09</day>
<year>2006</year>
</date>
<body>Nairita ang Senado sa muling hindi pagsipot ng mga opisyal ng Professional Regulation Commission (PRC) at National Bureau of Investigation (NBI) sa pagdinig ng napaulat na &amp;quot;leakage&amp;quot; sa Nursing board exam noong Hunyo. Ayon kay Sen. Richard Gordon, wala namang kinalaman sa pulitika ang isinagawang imbestigasyon sa sinasabing &amp;quot;leakage&amp;quot; sa nursing board exam nitong June 11-12 pero hindi pinayagang makadalo ng Palasyo sina PRC Chairman Leonor Tripon-Rosero, Atty. Efren Meneses ng NBI-Anti Fraud Division at Engr. William Malitao ng CHED. Sinabi naman ni Sen. Rodolfo Biazon, chairman ng senate committee on civil service and government reorganization, iisa lamang ang pattern ng sulat ng naturang mga opisyal na hindi dumalo sa pagdinig. Iminungkahi naman ng mga kinatawan ng nursing schools na dumalo sa pagdinig na pakunin na lamang muli ng board examination ang may 42,006 examinees. Sinabi naman ni Sen. Biazon, sa isang resolusyon ng PRC sa isinagawang fact-finding investigation ay natuklasan na dalawang miyembro ng Board of Nurses (BON) ang may neglect of duty dahil sa umanoy pag-leak ng may 20 items sa test 3 at 19 items sa test 5 ng nursing board exam na sina Virginia Madeja at Anesia Dionisio. (Rudy Andal)</body>
<link>http://www.philstar.com/Article.aspx?articleId=351761&amp;publicationSubCategoryId=92</link>
</article>
<article>
<title>Nilikida ng NPA inilantad ng PDSP</title>
<author></author>
<date>
<month>August</month>
<day>09</day>
<year>2006</year>
</date>
<body>Nagpalabas din ng kanilang sariling datos ang grupong Partido Demokratiko Sosyalista ng Pilipinas (PDSP) ng bilang ng mga taong pinatay ng rebeldeng New Peoples Army (NPA) mula taong 2000 hanggang Mayo ng kasalukuyang taon. Ayon kay National Security Adviser Norberto Gonzales, batay sa mga dokumento, umakyat na sa 1,130 mga insidente ng liquidation ang ginawa ng Communist Party of the Philippines (CPP)-NPA na nagresulta sa pagkamatay ng 1,227 tao kung saan kabilang sa mga nabiktima rito ay 384 na mga sundalo, pulis, intelligence operatives at 843 na pawang mga sibilyan. Karamihan umano sa mga insidenteng ito ay naganap sa mga itinuturing na NPA-infested areas ng Bicol, Central Luzon, Southern Mindanao, Eastern Visayas, Southern Tagalog at Caraga. Ayon kay Gonzales, ang liquidation na ito ng mga rebelde ay bahagi lamang ng kanilang special tactical operations laban sa mga taong ikinokonsidera nilang hadlang sa kanilang samahan o mga dating kasamahang pinaghihinalaan nilang naniniktik para sa panig ng gobyerno. Ibinunyag din ni Gonzales na maging siya at kaniyang grupong PDSP at aksyon demokratiko ay kabilang sa hit list ng NPA.</body>
<link>http://www.philstar.com/Article.aspx?articleId=351759&amp;publicationSubCategoryId=92</link>
</article>
<article>
<title>Tigil-pulitika hirit ni Gloria</title>
<author></author>
<date>
<month>August</month>
<day>09</day>
<year>2006</year>
</date>
<body>Humiling ng ceasefire si Pangulong Arroyo sa miyembro ng oposisyon kaugnay sa kasalukuyang krisis hinggil sa paglilikas ng mga OFWs sa Lebanon at ang napipintong pagputok ng Mayon volcano. Ginawa ni Press Secretary at Presidential Spokesman Ignacio Bunye ang panawagan habang sinisimulan ng House committee on justice ang pagtalakay sa isinampang impeachment complaint laban sa Pangulo. Ayon kay Sec. Bunye, habang nangangamba tayo sa kaligtasan ng ating mga OFWs sa Lebanon at paglilikas sa mga residente malapit sa Mayon volcano ay nagkakainitan naman ang mga kongresista sa pagtalakay sa impeachment complaint. Idinagdag pa ni Bunye, kampante ang Pangulo na walang mangyayari sa panibagong impeachment complaint na ito dahil wala itong suporta ng mayorya sa Kamara. Ayon naman kay Executive Secretary Eduardo Ermita, naniniwala ang Pangulo na maagang mareresolba ng Kamara ang ikalawang impeachment complaint kung saan ay tinataya naman ni Rep. Simeon Datumanong na tatagal lamang ng 6 na araw ang deliberasyon. (Lilia Tolentino)</body>
<link>http://www.philstar.com/Article.aspx?articleId=351750&amp;publicationSubCategoryId=92</link>
</article>
<article>
<title>7 impeachment complaint vs GMA ibinasura</title>
<author></author>
<date>
<month>August</month>
<day>09</day>
<year>2006</year>
</date>
<body>Ibinasura ng House committee on justice ang pitong impeachment complaint laban kay Pangulong Arroyo matapos matalo sa botohan ang oposisyon kaya ang ikawalong complaint lamang ang legal na pagtatalunan ngayon. Sa botong 54-24, ibinasura ng komite ang 7 impeachment complaint na isinampa ng ibat ibang grupo dahil pasok ito sa 1 year ban o pagbabawal na sampahan ng panibagong reklamo si Pangulong Arroyo hanggat hindi pa natatapos ang isang taon mula nang sampahan ito ng impeachment complaint. Ipinaliwanag ni Albay Rep. Edcel Lagman, nagsimula ang 1 year ban noong Hulyo 26, 2005 ng alas-4:20 ng hapon kung kailan nai-refer sa House committee on justice ang reklamo ni Atty. Oliver Lozano kaya magtatapos ito ng July 26, 2006 ng alas-4:20 hapon. Ang ikinunsidera lamang ng komite ay ang ika-8 impeachment complaint na inihain ng Black and White Movement na ininderso ni Tarlac Rep. Noynoy Aquino. Iginiit ni House Minority Leader Francis Escudero na isama bilang complainants ang pitong naunang naghain ng reklamo pero hindi pumayag ang mayorya sa amyenda dahil na rin sa umiiral na rules. Pagdedebatihan ngayon ng komite kung tama sa porma ang pang-walong impeachment complaint. Nagkainitan naman sina Lanao del Sur Rep. Benasing Macarambon at Agusan del Sur Rep. Rodolfo Plaza matapos patungkulan nitong dapat mag-inhibit sa komite ang mga sangkot na naging recipient ng fertilizer fund. (Malou Escudero)</body>
<link>http://www.philstar.com/Article.aspx?articleId=351747&amp;publicationSubCategoryId=92</link>
</article>
<article>
<title>Pilipinas pang-7 sa mga bansang talamak ang mga pirated</title>
<author></author>
<date>
<month>August</month>
<day>08</day>
<year>2006</year>
</date>
<body>Itinuturing ngayon ang Pilipinas na ika-pitong bansa sa mundo na talamak sa pagbebenta ng mga pirated goods mula sa mga kinopyang mga video discs hanggang sa mga damit at accesories sa katawan, ayon sa National Bureau of Investigation (NBI). Ayon sa NBI, itinuturing ng United States Customs Service ang bansa sa mga nangungunang nasyon sa buong mundo sa naturang &amp;quot;underground&amp;quot; na industriya sa likod ng nangungunang Tsina na siyang pangunahing supplier ng mga pekeng kagamitan. Nabatid rin na milyong dolyares ang nawawala sa industriya ng Estados Unidos sa pangongopya ng mga brand name ng kanilang mga produkto. Noong 2003 lamang, umabot sa $116 milyon ang nawala sa kanilang kaban dahil sa talamak na pamimirata sa buong mundo. Kasabay nito, umabot na rin sa Western Visayas ang talamak na bentahan ng mga pirated VCD at DVD matapos na makumpiska ang may 53 sako nito sa kahabaan ng Solis, Valeria, Ledesma at JM Basa Sts. sa Iloilo City, nitong nakaraang linggo. Sinabi ni NBI-Western Visayas director Mario Sison na isinagawa ang mga pagsalakay matapos na makatanggap ng sunud-sunod na reklamo sa talamak na bentahan ng mga pirated cd sa naturang lugar. (Danilo Garcia)</body>
<link>http://www.philstar.com/Article.aspx?articleId=351598&amp;publicationSubCategoryId=92</link>
</article>
<article>
<title>Strike sa Serbisyo nanguna sa survey</title>
<author></author>
<date>
<month>August</month>
<day>08</day>
<year>2006</year>
</date>
<body>Nanguna sa rating ang PCSO-Strike sa Serbisyo radio program ni PCSO director Strike Revilla sa DZRH sa isinagawang survey ng AC Nielsen radio survey sa Mega Manila para sa 2nd quarter ng taong ito. Ang lingguhang programa na PCSO-Strike sa Serbisyo ni PCSO director Revilla ay mapakikinggan mula alas-3 hanggang alas-4 ng hapon tuwing Sabado sa DZRH. Ang nasabing radio program ni Revilla na nagbibigay ng serbisyo-publiko sa taumbayan ang nanguna sa nasabing time slot sa isinagawang survey ng AC Nielsen. Nangako si Strike na lalo niyang pag-iibayuhin ang paghahatid ng serbisyo sa taumbayan sa pamamagitan ng kanyang programang PCSO-Strike sa Serbisyo. (Rudy Andal)</body>
<link>http://www.philstar.com/Article.aspx?articleId=351597&amp;publicationSubCategoryId=92</link>
</article>
<article>
<title>Justice iimbestigahan ng Supreme Court</title>
<author></author>
<date>
<month>August</month>
<day>08</day>
<year>2006</year>
</date>
<body>Isasailalim sa imbestigasyon ng Korte Suprema ang isang mahistrado ng Court of Appeals (CA) matapos itong ireklamo ng pagbinbin sa mga kasong hawak nito at iba pang katiwalian. Sa 2-pahinang resolusyon ng SC en banc, bumuo ng investigating body ito na pamumunuan ni dating SC Associate Justice Bernardo Pardo para imbestigahan ang reklamo laban kay CA Associate Justice Eliv John Asuncion. Inaasahang tatapusin ng binuong komite sa loob ng 90 araw ang pagsusumite ng rekomendasyon sa Supreme Court hinggil sa reklamo sa mahistrado. Sa anonymous letter na ipinadala sa High Tribunal noong Pebrero 17, inakusahan nito si Asuncion ng katiwalian at hindi pag-aksyon sa mga kasong hinahawakan nito. Iniutos din ng SC kay CA presiding Justice Ruben Reyes ang pagbuo ng komite na magrerekomenda kung paano reresolbahin ang mga nakabinbing kaso sa Appelate Court. (Ludy Bermudo)</body>
<link>http://www.philstar.com/Article.aspx?articleId=351596&amp;publicationSubCategoryId=92</link>
</article>
<article>
<title>Malaca&amp;ntilde;ang nagbabala sa text scam</title>
<author></author>
<date>
<month>August</month>
<day>08</day>
<year>2006</year>
</date>
<body>Nagbabala muli ang Palasyo sa publiko na huwag magpapaloko sa text scam na ginagamit umano ang charity foundation ni Pangulong Arroyo. Ipinalabas ang babalang ito matapos makatanggap ng sulat si Assistant Secretary Juris Umali-Soliman ng tanggapan ng Unang Ginoo mula kay Sis. Ma. Elvira Venturina na ipinabatid na naging biktima siya ng text scam. Sinabi ni Sis. Venturina, nakatanggap siya ng text message mula sa isang nagngangalang Sec. Manuel Manding na siya daw ay nanalo ng 2nd prize sa raffle ng Special Division ng GMA Charity Foundation of the Philippines na may opisina sa 28th floor, 2004 Salcedo Tower, 169 H.V. dela Cuesta St., Salcedo Village, Makati City. Pinaniwala ang biktima na nanalo nga siya sa raffle draw kung saan ay pinaghahanda siya ng 2x2 picture, birth certificate at sedula saka sinabihang magpadala ng 3 piraso ng pre-paid card ng Smart at Globe sa cellular number ni Manding sa 0919-7867906 at sa pag-aakalang totoo sumunod ang madre dahil gusto niyang makakuha ng pondo para makatulong sa Mindanao pero hindi na siya kinontak ng tao at nawala na ang kanyang P1,800. Hiniling naman ni Asec. Soliman sa NBI na imbestigahan ang nasabing text scam kasabay ang babala sa publiko na huwag maniniwala sa grupong ito na ginagamit ang pangalan ng Pangulo para makapanloko. (Lilia Tolentino)</body>
<link>http://www.philstar.com/Article.aspx?articleId=351595&amp;publicationSubCategoryId=92</link>
</article>
<article>
<title>Safehouse ni Honasan sinalakay</title>
<author></author>
<date>
<month>August</month>
<day>08</day>
<year>2006</year>
</date>
<body>Sa ikatlong pagkakataon, nakatakas muli si dating Senador Gregorio &amp;quot;Gringo&amp;quot; Honasan, binansagang mastermind sa coup plot matapos salakayin ng mga awtoridad ang safehouse nito sa hacienda na nasa isang isla sa Batuan sa lalawigan ng Masbate kahapon ng umaga. Ayon kay PNP-Criminal Investigation and Detection Group (PNP-CIDG) Chief Director Jesus Versoza, dakong alas-6:45 ng umaga ng salakayin ng pinagsanib na elemento ng CIDG 5 at Regional Intelligence Office (RIO) 5 ang farm na pag-aari ng pamilya nito sa Ticao Island, Batuan ng nasabing probinsiya. Si Honasan may patong sa ulong P5-M ay wanted kaugnay sa nabigong coup de etat sa kontrobersyal na Oakwood mutiny noong Hulyo 27, 2003 at sa nasilat na panibagong kudeta nito namang Pebrero 24 ng taong ito. Ayon sa mga awtoridad, base na rin sa ilang mga dokumento at testimonya ng mga kanilang mga witness ay si Honasan ang utak ng naturang mga kudeta o tangkang pagpapabagsak sa kapangyarihan laban sa administrasyon ni Pangulong Gloria Macapagal-Arroyo. Sinabi ni Versoza na nabigo ang kanyang mga tauhan na masakote si Honasan matapos itong huling mamataang nagtatago sa nasabing lugar pero sa kabila nito ay tatlong caretaker ang kanilang inaresto at isinailalim sa masusing interogasyon. Nakilala ang mga ito na sina Menardo Asis, Rodrigo Girutas at Roberto Santuana. Nasamsam rin sa raid ang limang armas na kinabibilangan ng isang baby armalite na may telescope, dalawang cal .38 revolver, isang cal 22 revolver, isang rifle grenade at isang silencer. Magugunita na nitong mga nakalipas na buwan ay nagawa ring makatakas ni Honasan sa dragnet operation ng pulisya sa Negros Occidental at sa Sorsogon. Patuloy naman ang pagsuyod ng pinagsanib na elemento ng pulisya at militar sa iba pang mga lugar na posibleng pinagtataguan ng wanted na dating opisyal. (Ed Casulla at Joy Cantos)</body>
<link>http://www.philstar.com/Article.aspx?articleId=351591&amp;publicationSubCategoryId=92</link>
</article>
<article>
<title>8 Pinay ni-rape sa evacuation center</title>
<author></author>
<date>
<month>August</month>
<day>08</day>
<year>2006</year>
</date>
<body>Walo umanong Pinay domestic helpers na nasa pangangalaga ng International Organization for Migration (IOM) sa kanilang temporary shelter ang inabuso at hinalay ng mga bantay nitong Syrian. Ibinunyag ng isang Pinay ang ginawang pang-aabuso ng ilang Syrian na nagbabantay sa kanilang temporary shelter sa Syria habang hinihintay ang kanilang flight pauwi ng Pilipinas. Ayon kay Analyn (di-tunay na pangalan), dalawa umano sa mga Pinay ang umaming ginahasa sila ng Syrian guards habang sila ay nasa evacuation center sa pangangalaga ng IOM. Kaugnay nito, nagsagawa ng imbestigasyon ang IOM-Pilipinas sa nasabing ulat bagamat wala pa anilang natatanggap silang reklamo mula sa mga naging biktima. Inaalam na ni IOM project officer Ida Mae Fernandez ang katotohanan hinggil sa umanoy ginagawang pang-aabuso ng mga Syrian guards sa mga Pinay sa temporary shelter nila sa Syria. Nauna rito, anim pang Pinay ang iniulat ng Department of Health na nabaliw bunga ng trauma nila sa naranasang digmaan sa Lebanon. Samantala, lumikas naman sa Haipa, Israel ang OFW na si Marie Cristy Hernandez matapos bombahin ng Hezbollah troops ang kanilang gusali na pinaglilingkuran. Batay sa record ng DFA, umaabot sa 4,000 OFWs ang nasa Israel at handang tulungan ng embahada na makahanap ng ibang employer kung ayaw nitong umuwi sa bansa. (Ellen Fernando)</body>
<link>http://www.philstar.com/Article.aspx?articleId=351586&amp;publicationSubCategoryId=92</link>
</article>
<article>
<title>Rescue ships na pa-Beirut delikado sa pirata</title>
<author></author>
<date>
<month>August</month>
<day>08</day>
<year>2006</year>
</date>
<body>Nangangamba ang Philippine Coast Guard (PCG) sa kanilang rescue mission para sa ating mga OFWs sa Lebanon dahil baka maharang sila ng mga pirata sa Indian Ocean. Iniutos tuloy ni PCG Commandant Vice-Admiral Arthur Gosingan na armasan ng 50-caliber machine gun ang BRP Pampanga at BRP Batangas at bigyan ng M-16 rifles ang mga crew members ng 2 barko upang maipagtanggol nila ang kanilang sarili sakaling atakihin sila ng pirata sa paglalayag sa Indian Ocean at Malaca Strait. Ang dalawang barko ay nakatakdang umalis bukas patungong Beirut kung saan ay inaasahang tatagal ng 15 araw ang kanilang paglalayag upang mailikas ang ating mga OFWs na nasa Lebanon para dalhin sa Syria, Cyprus, Turkey o Egypt bago sila isakay sa eroplano pauwi ng Pilipinas. Pinag-aaralan naman ng Malaca&amp;ntilde;ang ang panukala ni Sen. Aquilino Pimentel Jr. na gamitin ang mga super ferry ship sa paglilikas sa mga OFWs. (Danilo Garcia/Lilia Tolentino)</body>
<link>http://www.philstar.com/Article.aspx?articleId=351582&amp;publicationSubCategoryId=92</link>
</article>
<article>
<title>OWWA fund transfer sa Philhealth, legal  COA</title>
<author></author>
<date>
<month>August</month>
<day>08</day>
<year>2006</year>
</date>
<body>Iginiit kahapon ng Commission on Audit (COA) na walang ilegal sa ginawang transfer of funds ng Overseas Workers Welfare Administration (OWWA) patungo sa Philippine Health Insurance Co. (Philhealth) sa pagpapatuloy ng imbestigasyon ng Senado. Nilinaw ni OWWA-resident auditor Gemillano Maloles sa pagdinig ng senate committee on labor and employment na pinamumunuan ni Sen. Jinggoy Estrada na walang anomalya o ilegal sa ginawang transfer of fund ng P530 milyon sa Philhealth at P665 milyon naman sa Smokey Mountain project dahil kapwa suportado ito ng mga dokumento at resolusyon. Ayon kay Maloles, nag-invest ang OWWA sa Smokey Mountain project pero naibalik din ang nasabing pondo matapos ang ilang taon nang magbayad ang National Home Mortgage. Iginiit pa ng OWWA-resident auditor, intact ang mga pondo ng OWWA kung saan ang P3.2 bilyong pondo nito ay nasa Development Bank of the Philippines (DBP) at P3.2 bilyon naman ay nasa Land Bank of the Philippines (LBP) bukod sa P703 milyon na nasa ibat ibang bank accounts. Hiniling naman ni Sen. Ralph Recto kay Maloles na isumite nito sa komite sa susunod na pagdinig ang dokumentong nagpapatunay na may nakadepositong pera ang OWWA sa nasabing mga bangko. Muling inisnab ang pagdinig ng komite ni Estrada ng mga opisyal na sina OWWA Administrator Marianito Roque, Philippine Overseas Employment Administration chief Rosalinda Baldoz, Foreign Affairs Usec. Esteban Conejos, Budget Sec. Rolando Andaya Jr., Labor Sec. Arturo Brion at Usec. Ricardo Blancaflor. Umapela naman sina Sen. Joker Arroyo at Sen. Ramon Revilla Jr. sa liderato ng Senado na ipagpaliban muna ang pagpapatawag sa mga nasabing opisyal habang abala ang mga ito sa ginagawang evacuation at repatriation sa ating 30,000 OFWs na naiipit hanggang ngayon sa kaguluhan sa Lebanon. Siniguro naman ni Executive Secretary Eduardo Ermita na para mawala ang duda ng ilang sektor sa pondo ng OWWA ay isasapubliko ng gobyerno ang report nito. (Rudy Andal/Lilia Tolentino)</body>
<link>http://www.philstar.com/Article.aspx?articleId=351572&amp;publicationSubCategoryId=92</link>
</article>
<article>
<title>P10 minimum fare!</title>
<author></author>
<date>
<month>August</month>
<day>08</day>
<year>2006</year>
</date>
<body>Igigiit ng mga jeepney operators ang paghingi ng P10 minimum fare sa mga pampasaherong jeep dahil sa sunud-sunod na pagtaas ng presyo ng diesel sa bansa. Ayon kay Zenaida Maranan, pangulo ng Federation of Jeepney Operators and Drivers Association of the Philippines (FEJODAP), linggo-linggo ang pagtataas ng presyo ng diesel na ngayon ay P37.70 kada litro. Sinabi ni Maranan, napagkasunduan ng United Transport Organization kung saan ay miyembro ang FEJODAP, PISTON, Pasang Masda, MJODA, Altodap at iba pang transport groups ang paghingi ng dagdag-pasahe. Aniya, ihahain nila ang petisyon sa Land Transportation Franchising and Regulatory Board (LTFRB) para sa P10 minimum fare mula sa kasalukuyang P7.50. Nauna dito, hiniling din ng Philippine National Taxi Operators Association (PNTOA) sa LTFRB na taasan ng P15 ang flagdown sa mga taxi para makahabol sa pagtaas ng presyo ng gasolina. (Angie Dela Cruz)</body>
<link>http://www.philstar.com/Article.aspx?articleId=351569&amp;publicationSubCategoryId=92</link>
</article>
<article>
<title>Sinibak na DPWH official sinopla ng Supreme Court</title>
<author></author>
<date>
<month>August</month>
<day>07</day>
<year>2006</year>
</date>
<body>Ibinasura ng Korte Suprema ang petisyon ng isang sinibak na opisyal ng Department of Public Works and Highways (DPWH) upang i-contempt si Rep. Simeon Datumanong na dating Public Works Secretary dahil sa pagsipa sa kanya sa kagawaran. Batay sa 10-pahinang desisyon ng 10th Division ng High Tribunal sa panulat ni Justice Consuelo Ynares-Santiago, idinismis nito ang kahilingan ni Jimmie Tel-Equen na i-contempt si Datumanong sa paglalabas ng memorandum noong October 5, 2001. &amp;quot;Wherefore, in view of the foregoing, the petition to cite former Sec. Datumanong of DPWH in contempt of court for issuing memorandum order dated Oct. 5, 2001 dismissing petitioner Jimmie F. Tel-Equen from the service is dismissed for lack of merit,&amp;quot; nakasaad sa desisyon ng korte. Sinabi ng SC na mali ang paghahain ni Tel-Equen ng petisyon, bagkus ay dapat ang iniakyat niya sa Korte Suprema ay para sa isang petition for review o correction hinggil sa naging pagkakamali ng kalihim. Batay sa record, naghain ng administrative complaint ang Ombudsman Task Force on Public Works and Highways sa Office of the Ombudsman laban kay Tel-Equen bunsod sa reklamong dishonesty, falsification of official documents, grave misconduct, gross neglect of duty, violation of office rules and regulations at conduct prejudicial to the service bunga ng anomalyang umanoy kinasangkutan nito sa pagbabayad ng P553,900.00 sa Baily Bridge Componets na pag-aari ng gobyerno. Matapos mapatunayang guilty si Tel-Equen at 2 pang kasamahan nito sa akusasyon ay naghain siya ng motion for reconsideration pero habang nakabinbin ang apela ng mga ito ay nagpalabas ng memo si Datumanong noong Oct. 5, 2001 kung saan ay dinidismis ang mga ito sa trabaho hanggang kuwestyunin nila ito sa Korte Suprema. (Ludy Bermudo)</body>
<link>http://www.philstar.com/Article.aspx?articleId=351483&amp;publicationSubCategoryId=92</link>
</article>
<article>
<title>Gonzales tutol sa pagsali ng NDF sa political killings investigation</title>
<author></author>
<date>
<month>August</month>
<day>07</day>
<year>2006</year>
</date>
<body>Tinaggihan ni National Security Adviser Norberto Gonzales ang alok ng National Democratic Front (NF) na sumali sa isasagawang fact-finding investigation ng independent international body upang mag-imbestiga sa serye ng extra-judicial killings sa bansa. &amp;quot;Government is prepared for the formation of an independent international fact-finding body composed of reputable members to investigate the killings and the disappearances,&amp;quot; wika ni Gonzales. Aniya, hindi maaring sumali ang NDF sa nasabing imbestigasyon dahil naniniwala siya na ang mga nagaganap na pagdukot at pagpatay sa mga political activists ay kagagawan din mismo ng mga miyembro ng CPP. Wika pa nito, wala umanong moral ang mga komunista para maging bahagi ng imbestigasyon ng pagpalabag sa karapatang pantao kayat isinama na rin ito ng U.S. at ng European Union sa mga listahan ng mga terorista.</body>
<link>http://www.philstar.com/Article.aspx?articleId=351480&amp;publicationSubCategoryId=92</link>
</article>
<article>
<title>2 emission test center ipinasara</title>
<author></author>
<date>
<month>August</month>
<day>07</day>
<year>2006</year>
</date>
<body>Muli na namang naipakita ni DOTC Asst Secretary at LTO Chief Aneli Lontoc at&amp;nbsp; DOTC Asst. Secretary for Special Concern at LTO-NCR Director Reynaldo Berroya ang kanilang political will hinggil sa paglalapat ng kaparusahan&amp;nbsp;sa mga nagkakasala sa batas kahit sino pa ang mga ito. Ito ay matapos maipasara ni Director Berroya ang&amp;nbsp; dalawang illegal emission test center&amp;nbsp; sa Malabon at Pasig City. Ipinalabas ni Berroya ang cease and desist order laban sa&amp;nbsp; Wealth emission test center&amp;nbsp; na matatagpuan sa Gov. Pascual Ave., Crispin St., Tenejeros, Malabon na pag-aari ng isang Carmen Locsin at Sodesne Private Emission Testing Center na nasa 31 West drive cor. Capitol drive, Bo. Kapitolyo,&amp;nbsp;Pasig&amp;nbsp;nitong Hulyo 24 dahil sa paglabag sa criteria at conditions para sa accreditation. Napatunayan batay sa isinagawang on-site inspection ng LTO-NCR PETC monitoring team, na ang Wealth emission testing center&amp;nbsp;ay nag-ooperate ng walang authorization mula December 9, 2005 hanggang kasalukuyan samantalang ang Sodesne ay expire ang authorization nito mula Hulyo 11,2006 hanggang sa kasalukuyan. Batay sa memorandum ng PETC Authorization committee noong Mayo 25, dapat nang itigil &amp;nbsp;ang operasyon ng Wealth emission at Sodesne hanggat walang naipagkakaloob sa mga itong LTO authorization. (Angie dela Cruz)</body>
<link>http://www.philstar.com/Article.aspx?articleId=351477&amp;publicationSubCategoryId=92</link>
</article>
<article>
<title>Amo nabaliw, Pinay sa Israel inatado</title>
<author></author>
<date>
<month>August</month>
<day>07</day>
<year>2006</year>
</date>
<body>Isang Pinay domestic helper ang pinagsasaksak hanggang sa mapatay ng kanyang among nabaliw kamakalawa ng hapon sa Israel. Sa ulat na natanggap ng Department of Foreign Affairs (DFA) mula kay Ambassador Antonio Modena sa Israel, ang biktima ay nakilalang si Elma Danao, 49 anyos ng Cagayan de Oro City. Ayon sa report, limang beses sinaksak si Danao ng baliw na amo nito sa loob ng kanilang bahay bandang alas-3:30 kamakalawa ng hapon sa Tel Aviv, Israel. Nadakip naman daw kaagad ng Israeli police ang salarin pero hindi tinukoy ng mga awtoridad ang pangalan nito. Sa inisyal na imbestigasyon, lumilitaw na bigla umanong sinumpong ng kanyang pagkabaliw ang suspek saka kumuha ng patalim at sinaksak ng 5 beses ang kawawang OFW. Sinabi ni Amb. Modena, isinailalim na sa kaukulang awtopsiya ang bangkay ng biktima habang inihahanda na ang kaukulang mga dokumento para sa repatriation ng bangkay ng OFW pauwi ng Pilipinas. Tiniyak naman ni OWWA Administrator Marianito Roque na makakatanggap ng kaukulang P200,000 insurance benefits at P20,000 na burial assistance ang pamilya ni Danao. (Mer Layson)</body>
<link>http://www.philstar.com/Article.aspx?articleId=351468&amp;publicationSubCategoryId=92</link>
</article>
<article>
<title>OWWA officials gigisahin ngayon sa Senado</title>
<author></author>
<date>
<month>August</month>
<day>07</day>
<year>2006</year>
</date>
<body>Gigisahin ngayon ng Senado ang mga opisyal ng Overseas Workers Welfare Administration (OWWA) kung saan napunta ang kanilang pera hinggil sa kawalan ng sapat na pondo para sa evacuation ng mga OFWs sa Lebanon. Ayon kay Sen. Jinggoy Estrada, chairman ng senate committee on labor and employment, magkakaalaman ngayon kung naayon ba sa batas ang paglipat ng P530 milyong pondo ng OWWA Medicare Fund patungo naman sa Philippine Health Insurance Corporation (PHIC) noong Pebrero 2004. Sinabi ni Sen. Estrada, nakakuha siya ng isang resolusyon na pirmado ng mga kinatawan ng DFA, OWWA, DBM , DoF, at DOLE na inilipat ang naturang halaga noong Pebrero 2, 2004 ilang buwan bago ang 2004 na eleksyon. Ipinaliwanag ni Estrada na aalamin ng kanyang komite ang legalidad sa naturang paglipat ng pondo na pinag-aralan ng Joint Technical Group ng PHIC at OWWA. Aniya, matutukoy din dito kung ang mga nakatanggap ng PHIC card ay mga OFWs o mga pangkaraniwang mamamayan at aalamin kung ito ay legal at naayon sa charter ng OWWA. Nauna ng inakusahan ng oposisyon si Pangulong Arroyo na gumamit ng pondo ng pamahalaan, ilang buwan bago ang halalan noong 2004 para matiyak ang kanyang pagkapanalo sa presidential elections. Samantala, inerekomenda naman ni Senate Minority Leader Aquilino Pimentel Jr., ang paggamit ng mga Super Ferry boats na siyang gagamiting sasakyan ng mga OFWs mula Lebanon patungong Manila. Ayon kay Sen. Pimentel, aabot sa 15 araw ang biyahe kung saan mayroong 2,200 na pasahero at tinatayang aabot lang sa US$3.5M ang gastos para sa 30,000 mga OFWs. (Rudy Andal)</body>
<link>http://www.philstar.com/Article.aspx?articleId=351462&amp;publicationSubCategoryId=92</link>
</article>
<article>
<title>Sa mga Top Officials na kumita sa Masinloc deal: Selda ihahanda na!</title>
<author></author>
<date>
<month>August</month>
<day>07</day>
<year>2006</year>
</date>
<body>Tiniyak kahapon ni Senate Minority Leader Aquilino Pimentel Jr. na ipaghaharap ng karampatang sakdal ang mga matataas na opisyal ng energy sector na hinihinalang tumipak ng malaking halaga sa maanomalyang Masinloc deal. Kasunod ng rekomendasyon ng Joint Congressional Power Commission (JCPC) na kanselahin ang kontrata sa pagbebenta ng Masinloc coal-fired plant sa Zambales, sinabi ni Sen. Pimentel na dapat makulong ang mga opisyal ng Power Sector Assets and Liabilities Management Corp. (PSALM) na anyay nambaboy sa public bidding. Sinabi ni Pimentel, miyembro ng JCPC, hindi patas ang gobyerno kung pagkansela lamang sa kontrata ng YNN Pacific Consortium ang magiging kaparusahan lalo pat maraming taga-PSALM ang kumita dito. Bagamat kanselado na ang kontrata ng YNN-Ranhill Berhad Power Corporation ay tuloy pa rin ang imbestigasyon ng Senado hinggil sa kuwestyonableng bidding na dapat panagutan ng mga taga-PSALM. Maliban sa pagkumpiska sa $14.1 milyong bond na inilagak ni Mr. Sunny Sun, may-ari ng YNN Pacific, kailangang kasuhan at makulong ang mga opisyal ng PSALM na bumaboy, sa bidding at nagpartihan sa P10 milyong bonus. Hindi naman tinukoy ni Pimentel kung sinong opisyal ng Arroyo government ang dapat kasuhan kaugnay sa maanomalyang Masinloc deal na mula sa Department of Energy at Department of Finance. Magugunita na kinansela ng Kongreso ang bentahan ng Masinloc power plant sa YNN-Ranhill Berhad sa isinagawang pagdinig ng JCPC. Nilinaw naman ni Finance Secretary Gary Teves sa pagharap nito sa imbestigasyon ng JCPC na hindi extension sa pagbabayad ng downpayment ang ibinigay nila sa YNN kundi &amp;quot;winding down period&amp;quot; kung saan Agosto 6 magkakabisa ang termination ng contract kapag nabigo silang magbayad ng $227 milyong downpayment. Inaasahan naman ni Pimentel na magkakaroon ng malinis at panibagong bidding process ang PSALM para sa 600-megawatt Masinloc power plant. Inirekomenda naman nina Sen. Miriam Defensor-Santiago at Sen. Joker Arroyo na huwag nang isama sa listahan ang may-ari ng YNN sa sandaling magkaroon ng re-bidding para sa nasabing power plant. Natuklasan ni Sen. Arroyo sa Securities and Exchange Commission (SEC) na bagong kumpanya lamang ang YNN at mayroon lamang itong P800,000 paid-up capital kaya nakakapagtaka na nakuha nito ang $526 milyong bid price para sa Masinloc. (Rudy Andal)</body>
<link>http://www.philstar.com/Article.aspx?articleId=351454&amp;publicationSubCategoryId=92</link>
</article>
<article>
<title>Interconnectivity sa LTO na-delay, pekeng CEC tuloy</title>
<author></author>
<date>
<month>August</month>
<day>06</day>
<year>2006</year>
</date>
<body>Patuloy pa rin ang pamamayagpag ng mga sindikato sa emission testing sa bansa tulad ng non- appearance, non-compliance at pekeng mga certificate of emission compliance (CEC). Ito ay nang maantala ang pagsisimula ng implementasyon ng LTO -PETC interconnectivity bunsod ng pagbukas muli ng Department of Transportation and Communication-Land Transportation Office (DOTC-LTO) sa pre-qualification para sa iba pang Information Technology (IT) providers na na-disqualify na kamakailan. Hindi nakapasa ang Cyberlink, OSSI, Intertek at RDMs sa unang pre- qualification ng Stradcom DOTC-LTO dahil sa kakulangan sa mga requirements na naisumite para sa naturang programa. Muling nagbukas ang pintuan ng DOTC-LTO sa nabanggit na IT service providers makaraang magsampa ang mga ito ng petisyon sa korte para sa Temporary Restraining Order (TRO). Kaugnay nito, sinabi ni LTO Chief Anneli Lontoc na mamadaliin na nila ang pagdedesisyon sa usaping ito dahil gusto na nilang maipatupad ang interconnectivity sa ahensiya at tuloy maalis na ang mga anomalya sa emission testing sa bansa. Sa nagdaang beta live testing ng LTO IT at ng ETCIT at Eurolink noong Hulyo, matagumpay na naisagawa ang programa dahilan sa hindi nakalusot ang mga irerehistrong sasakyan na may problema. Ipatutupad ang LTO IT interconnectivity nang lumabas ang report na umaabot sa 1.3 milyong nairehistrong sasakyan sa buong bansa noong 2005 ay di dumaan sa emission testing o non compliance. Ang mga mauusok na sasakyang ito ang dahilan ng paglubha ng polusyon sa hangin sa bansa partikular na sa Metro Manila kayat maraming bilang ng mga mamamayan lalo na ang mga kabataan at matatanda ang nagkakaroon ng respiratory ailments tulad ng TB, pneumonia, hika, ubo at sipon. (Angie de la Cruz)</body>
<link>http://www.philstar.com/Article.aspx?articleId=351356&amp;publicationSubCategoryId=92</link>
</article>
<article>
<title>Nuclear war sisiklab sa Middle East</title>
<author></author>
<date>
<month>August</month>
<day>06</day>
<year>2006</year>
</date>
<body>Posible umanong sumiklab ang nuclear war sa Middle East na hahantong sa World War III kung hindi matitigil ang madugong giyera sa pagitan ng mga Hezbollah guerillas at Israeli Defense forces sa Lebanon. Ito ang ibinabala kahapon ni Joseph Assad, Lebanese Consul sa ginanap na lingguhang Kapihan sa Sulo Hotel sa Quezon City kahapon. &amp;quot;An outbreak of a nuclear war is the worst case scenario,&amp;quot; ani Assad. Sinabi pa ni Assad na ibig ng mga Israeli na malipol ang Hezbollah forces na malabo umanong mangyari sa kabila ng higit na malakas ang armas ng mga kalaban. &amp;quot; The nuclear attack will not come from Lebanon or Hezbollah, it will come from the superpowers, ayon pa kay Assad na nagsabi pang kung magkagayon ay posible tumaas pa ang presyo ng langis ng hanggang $200 bawat bariles. Sinabi pa nito na nangangamba siya para sa kaligtasan ng kaniyang pamilya dahilan wala siyang nakikitang solusyon sa krisis sa pagitan ng Hezbollah forces at ng mga Israeli na ayaw tumigil sa pambobomba. (Perseus Echeminada)</body>
<link>http://www.philstar.com/Article.aspx?articleId=351353&amp;publicationSubCategoryId=92</link>
</article>
<article>
<title>Kasong libelo, isampa sa tamang lugar</title>
<author></author>
<date>
<month>August</month>
<day>06</day>
<year>2006</year>
</date>
<body>Ipinasa na sa Kamara de Representante ang panukalang batas sa paghahain ng kasong libelo laban sa community journalists, publications o broadcast stations sa lugar kung saan ang publication o station ay nakabase at hindi kung saan-saang lugar. Sinabi ni House Deputy Speakar for Visayas Raul del Mar, may-akda ng panukala, hindi na maaring gamitin ng sinumang indibidwal ang kasong libel bilang legal na paraan para ma-harass ang local na media practitioners partikular na ang mga community newspaper at broadcast practitioner. Alinsunod sa House Bill 77, ang anumang kriminal o civil action sa kasong libelo laban sa isang community journalist, publication o broadcast station ay ihahain sa Regional Trial Court (RTC) ng probinsya o siyudad kung saan nakatayo o nakabase ang principal na tanggapan ng reporter, publication o broadcast station. Ipinaliwanag naman ng solon na kung ang pahayagan o broadcast station ay nasa Aparri o Jolo, Cebu o Davao ay maaring sumagot sa lugar na nakabase kahit na ang kasong isinampa laban sa kaniya ay inihain sa Metro Manila. (Malou Escudero)</body>
<link>http://www.philstar.com/Article.aspx?articleId=351346&amp;publicationSubCategoryId=92</link>
</article>
<article>
<title>Municipal treasurer ipinakukulong ng CA</title>
<author></author>
<date>
<month>August</month>
<day>06</day>
<year>2006</year>
</date>
<body>Ipinakukulong ng Court of Appeals (CA) ang isang Municipal Treasurer matapos mapatunayang nakadispalko ng P 1.5 milyong pondo sa lalawigan ng La Union. Sa ipinalabas na desisyon ng CA 6th Division, ang ginawang pag-ako ng akusadong si Rosendo Fontanilla, Municipal Treasurer ng Tubao, La Union na kaniya na lamang babayaran ang nawawalang P1.5 M pondo ng bayan ay isang malinaw na pag-amin na rin sa kasalanan. Dahil dito, kinatigan ng Appellate Court ang naging hatol ng Mababang Hukuman na makulong ng 18 taon si Fontanilla at pinagbabayad din ito ng multang P1 milyon. Maliban dito, iniutos din ng CA ang diskuwalipikasyon kay Fontanilla na makahawak ng anumang posisyon sa alinmang sangay ng gobyerno. Sa rekord ng korte, nabuking si Fontanilla sa ginawang paggamit ng pera ng bayan ng Tubao nang sorpresang magsagawa ng auditing ang mga kinatawan ng Commission on Audit (COA). (Ludy Bermudo)</body>
<link>http://www.philstar.com/Article.aspx?articleId=351343&amp;publicationSubCategoryId=92</link>
</article>
<article>
<title>Illegal drag racing wawalisin ng TMG</title>
<author></author>
<date>
<month>August</month>
<day>06</day>
<year>2006</year>
</date>
<body>Ipinawawalis na ni PNP-Traffic Management Group (PNP-TMG) Director Errol Pan ang mga illegal drag racing sa ibat ibang panig ng Metro Manila na nagiging lugar ng pagkamatay ng maraming indibidwal sa aksidente sa mga lansangan. &amp;quot;Were acting on a specific instruction from President Gloria Macapagal-Arroyo and PNP Chief Director General Oscar Calderon,&amp;quot; pahayag ni Pan. Kinumpirma ni Pan na ang drug racers sa Mindanao Avenue, Quezon City, Macapagal Avenue sa Roxas Blvd. at sa kabahaan ng Libis at C-5 Road sa Quezon City ay pansamantalng tumigil dahil sa mga pag-ulan dulot ng mga nagdaang bagyo sa bansa. Sinabi ni Pan na pinababantayan na niya ang naturang lugar para hulihin ang mga drag racers na nagsisimula sa kanilang aktibidades mula alas-10 ng gabi hanggang alas-2 ng madaling-araw. &amp;quot;We want to put a stop on both drag racing and reckless driving in Metro Manila. Well be issuing traffic citation tickets on the abusive motorists as part of our campaign,&amp;quot; dagdag pa ng opisyal. (Angie de la Cruz)</body>
<link>http://www.philstar.com/Article.aspx?articleId=351338&amp;publicationSubCategoryId=92</link>
</article>
<article>
<title>Paglilikas ng OFWs sa Lebanon ipinagpatuloy</title>
<author></author>
<date>
<month>August</month>
<day>06</day>
<year>2006</year>
</date>
<body>Matapos na pansamantalang maantala dahilan sa pambobomba ng tulay ng mga sundalong Israeli, tuloy na muli ang paglilikas ng mga Overseas Filipino Workers (OFWs) sa Lebanon. Sinabi ni Department of Foreign Affairs (DFA) Undersecretary for Migrant Workers Esteban Conejos naumpisahan nang muli ang paglilikas sa 450 OFWs patungong Syria dakong alas-3 ng hapon kahapon (Manila time ) o alas -10 ng umaga sa naturang bansa. Ayon kay Conejos, siyam na bus ang sinakyan ng mga OFWs patungong Damascus, Syria at kung hindi magkakaproblema ang mga OFWs ay nakatakda ang mga itong dumating sa Maynila sa Linggo ng gabi o Lunes ng umaga. Sinabi ni Conejos na nagkaroon na ng clearance para sa pagpapalikas ng mga Pinoy OFWs at hindi na dapat pang mangamba ang pamilya ng mga manggagawa dito sa bansa. Ipinaliwanag pa ni Conejos na hindi lamang ang mga Pilipinong OFWs ang nagkaroon ng pagkabalam sa paglilikas kundi maging ang iba pang mga dayuhan sa Lebanon. Bagaman nagkaroon ng problema sa ligtas na daraanan ng mga inililikas na Pinoy OFWs, dahil sa patuloy na pambobomba ng mga Israeli ay ipinaliwanag ni Conejos na mayroon namang mga alternatibong daraanan ang mga inililikas na manggagawang Pinoy. Idinagdag pa ni Conejos na sa pamamagitan ng mga bus at barko na may rutang Beirut patungong Latakia, Syria at Beirut patungong Lanmata, Cyprus, Beirut-Alport sa Egypt ay maari ring dumaan ang mga Pinoy OFWs. (Lilia Tolentino At Ellen Fernando)</body>
<link>http://www.philstar.com/Article.aspx?articleId=351329&amp;publicationSubCategoryId=92</link>
</article>
<article>
<title>3 Pinoy dinukot sa Nigeria</title>
<author></author>
<date>
<month>August</month>
<day>05</day>
<year>2006</year>
</date>
<body>Tatlong Overseas Filipino Workers (OFWs) na nagtatrabaho sa Bonny oil and gas complex sa Nigeria ang dinukot ng hindi nakilalang grupo noong Biyernes. Ayon sa isang source, ang tatlong Pinoy ay dinukot sa Monkey island habang patungo sa kanilang trabaho sa Bonny oil and gas complex. Ito ang pangalawang pangyayari na dinukot ang mga Pinoy workers sa Nigeria. Noong June 22 ay 2 OFWs din ang dinukot sa Port Harcourt pero pinalaya matapos magbayad umano ng ransom ang kanilang employer.</body>
<link>http://www.philstar.com/Article.aspx?articleId=351178&amp;publicationSubCategoryId=92</link>
</article>
<article>
<title>Jackie Chan magtatayo ng coffee shop sa Pinas</title>
<author></author>
<date>
<month>August</month>
<day>05</day>
<year>2006</year>
</date>
<body>Dumating kahapon sa bansa ang Hong Kong superstar na si Jackie Chan para ilunsad ang kanyang Jackies Java coffee. Lulan ng isang private jet na Gulf Stream, lumapag sa Ninoy Aquino International Airport (NAIA) si Jackie Chan bandang alas-2:00 ng hapon. Napilitang kumuha ng private jet si Chan matapos makansela ang lahat ng Cathay Pacific commercial flights patungong Maynila dahil sa sama ng panahon sanhi ng bagyong si Henry (international code name: Prapiroong). &amp;quot;I risk my life in coming to the Philippines because of the bad weather. The flight was bumpy because of the wind and rain, and I am happy to be here again,&amp;quot; wika pa ni Mr. Chan. Dumiretso si Jackie Chan sa Mandarin hotel para lumagda sa isang kontrata kaugnay sa itatayo niyang Jackies Java Coffe shop sa Pilipinas. Umuwi rin kaagad kagabi ng Hong Kong si Jackie Chan matapos ang launching at contract signing para sa kanyang coffee shop. Samantala, libo-libong pasahero patungong Hong Kong ang nabalam matapos kanselahin ang kanilang paglipad dahil sa bagyong si Henry. Ang mga nakanselang flights ay ang Cathay Pacific, Cebu Pacific at Philippine Airlines. May 13 international flights naman ang napilitang lumanding sa NAIA dahil sa sama ng panahon sa Hong Kong kaya pina-divert ang kanilang mga eroplano dito. (Butch Quejada)</body>
<link>http://www.philstar.com/Article.aspx?articleId=351176&amp;publicationSubCategoryId=92</link>
</article>
<article>
<title>Evacuation ng mga OFWs naantala, 3 tulay pinasabog sa Lebanon</title>
<author></author>
<date>
<month>August</month>
<day>05</day>
<year>2006</year>
</date>
<body>Naantala ang paglilikas sa mga OFWs mula Beirut patungong Syria matapos bombahin ng mga Israeli forces ang mga tulay sa Southern Beirut, Syria. Ayon kay DFA Undersecretary Esteban Conejos, kabilang sa binomba sa air strikes ng Israel ang tulay sa Tripoli at Jonnich na nag-uugnay sa border ng Lebanon at Syria. Dahil sa pangyayari, sinabi ni Special Envoy Roy Cimatu na naantala ang ginagawang paglilikas ng mga Pinoy workers patungong Syria na bumibiyahe sa pamamagitan ng bus mula Beirut patungong Damascus. Sinabi pa ni Cimatu, posibleng ilikas na lamang ang mga OFWs sa pamamagitan ng barko patungong Cyprus, Greece o Turkey matapos masira ang tulay na dadaanan patungong Damascus. Wika naman ng DFA, puwede ding gamiting ruta ang 4th options na mula Beirut patungong Mersan sa Syria o ang ikalimang options na magpadala ng barko mula Pilipinas na maglalayag sa Malaca Strait patungong Indian Ocean hanggang Arabian sea, Red sea saka dadaong sa Beirut. (Ellen Fernando)</body>
<link>http://www.philstar.com/Article.aspx?articleId=351171&amp;publicationSubCategoryId=92</link>
</article>
<article>
<title>Kuryente bababa ngayong Agosto</title>
<author></author>
<date>
<month>August</month>
<day>05</day>
<year>2006</year>
</date>
<body>Bababa ang singil sa kuryente sa buwang ito kung saan ay inaasahang 52 sentimos hanggang 79 sentimos ang ibababa sa bawat kilowatt hour. Ayon kay Pangulong Arroyo, ang pagbabang ito ay dahil sa inilunsad na &amp;quot;wholesale electricity spot market&amp;quot; noong nakaraang buwan. &amp;quot;Nagagalak ako na sa unang ulat ng Wholesale Electricity Spot Market ay mababawasan ang singil sa kuryente ngayong Agosto. Halimbawa, may bawas na 52 sentimos bawat kilowatt hour ang average na singil ng Meralco sa kumukonsumo ng 200 kilowatt hour sa isang buwan. Mahigit P100 ang bawas sa babayarang bill nito sa kuryente,&amp;quot; paliwanag pa ni Mrs. Arroyo. Kabilang ito sa ipinangako ng Pangulo sa kanyang State of the Nation Address (SONA) noong Hulyo 24. &amp;quot;Mababawasan ang gastos ng pamilya at pabrika sa tulong ng kompetisyon sa kuryente pati na rin sa mabilis na reaksyon ng spot market sa mas malamig na panahon and the availability of renewal market energy from our hydrocapacity now that it is rainy season,&amp;quot; dagdag pa ni PGMA. (Lilia Tolentino)</body>
<link>http://www.philstar.com/Article.aspx?articleId=351164&amp;publicationSubCategoryId=92</link>
</article>
<article>
<title>Kalusugan ni GMA iniintriga ng destabilizers</title>
<author></author>
<date>
<month>August</month>
<day>05</day>
<year>2006</year>
</date>
<body>Binansagan ng Palasyo na destabilizers ang nagpapakalat ng text message hinggil sa kalusugan ni Pangulong Arroyo matapos itong isugod sa St. Lukes hospital dahil sa trangkaso noong nakaraang linggo. Sinabi ni Presidential Chief of Staff Mike Defensor, mas makakabuting huwag na lamang pansinin ang mga pang-iintrigang ito ng mga destabilizers tungkol sa kalusugan ng Pangulo dahil wala namang katotohanan ang kanilang ipinagkakalat na tsismis. Aniya, anumang gawing paninira ng mga destabilizers ay hindi ito nakakaapekto sa ating merkado dahil patuloy na naniniwala ang mga negosyante sa ating Pangulo. Wika pa ni Defensor, kahit nga dinala si PGMA sa ospital noong nakaraang linggo dahil sa trangkaso ay tumaas pa rin ang stock market at tumatag ang ating piso. Idinagdag pa nito, inakala siguro ng mga nagkakalat ng text message na maaaring magresulta sa pagbagsak ng tiwala sa ekonomiya at mawawalan ng kumpiyansa ang mga negosyante sa liderato ng bansa. (Lilia Tolentino)</body>
<link>http://www.philstar.com/Article.aspx?articleId=351155&amp;publicationSubCategoryId=92</link>
</article>
<article>
<title>GMA dismayado sa pagkamatay ng 2 OFW's</title>
<author></author>
<date>
<month>August</month>
<day>05</day>
<year>2006</year>
</date>
<body>Nadismaya si Pangulong Arroyo sa pagkamatay ng dalawang OFWs dahil sa pagsisikap na makatakas mula sa kanilang amo at makapunta sa evacuation center ng Philippine embassy sa Lebanon. Inatasan ng Pangulo ang crisis team na nangangasiwa sa paglilikas ng mga OFWs sa Lebanon na gumawa ng hakbang para mapangalagaan ang karapatan ng mga Pinoy sa nasabing bansa. Nagpalabas din ng direktiba ang Task Force Lebanon sa pamumuno ni Vice-President Noli de Castro na seguruhin ang kaligtasan ng ating mga OFWs sa Lebanon at bigyan ng atensyon ang mga tawag ng mga ito na nagnanais mailikas pero ayaw payagan ng mga among Lebanese. Pinayuhan naman ng Task Force Lebanon ang ating mga OFWs na huwag gagawa ng hakbang na ikapapahamak nila tulad ng sinapit nina Mary Jane Pangilinan at Michelle Tanogan ng tumalon mula sa ikaapat na palapag ng kanilang apartment upang takasan ang kanilang amo. Iginiit naman ni House Deputy Majority Leader Antonio Cerilles na upang hindi na maulit ang pangyayaring ito ay humingi tayo ng diplomatikong tulong sa Lebanese government para pakiusapan ang mga Lebanese employers ng ating OFW na payagan ang mga ito na makauwi sa bansa dahil sa kaguluhan doon kahit hindi pa tapos ang kanilang kontrata. Magugunita na iniutos na ni PGMA ang mass evacuation ng ating 30,000 OFWs sa Lebanon dahil sa lalong pagtindi ng kaguluhan doon bunga ng giyera sa pagitan ng Israeli forces at Hezbollah troops. (Malou Escudero At Lilia Tolentino)</body>
<link>http://www.philstar.com/Article.aspx?articleId=351148&amp;publicationSubCategoryId=92</link>
</article>
<article>
<title>Mike Arroyo walang paki sa amin  RPN-9</title>
<author></author>
<date>
<month>August</month>
<day>04</day>
<year>2006</year>
</date>
<body>Nagpahayag ng pagkairita ang pamunuan ng RPN-9 sa mga paratang na diniktahan sila ni First Gentleman Mike Arroyo sa pagsibak sa programa ng bantog na Tulfo Brothers. Ayon sa isang executive ng naturang TV network, walang panlabas na puwersang puwedeng magdikta rito at ang pagkakaalis sa programang &amp;quot;Isumbong Mo&amp;quot; ay &amp;quot;purely business decision&amp;quot; dahil sa umanoy mababang rating nito. Iyan ang dahilan, anang management kung bakit hindi na ni-renew ang kontrata para sa airing ng palatuntunan. Ayon sa management ng nasabing television network, ang programang kinatatampukan ng magkakapatid na Mon, Erwin at Raffy Tulfo sa RPN Channel 9 ay hindi nakakuha ng magandang rating kaya hindi na praktikal na magpirmahan pa sila ng bagong kontrata ukol sa pag-eere nito. Walang kinalaman si First Gentleman Mike Arroyo sa pagkakatanggal ng programang Isumbong Mo Sa Tulfo Brothers sa RPN 9 at walang attempt na kami ay maimpluwensiyahan, pahayag ng isang executive ng nasabing network. &amp;quot;Lets not put political color on this one because its a purely business decision made by the management, such a painful decision in fact for us because the Tulfos especially Mon with his `Isumbong has been with us for such a very long time already&amp;quot; dagdag ng TV executive na humiling ng anonymity.</body>
<link>http://www.philstar.com/Article.aspx?articleId=351019&amp;publicationSubCategoryId=92</link>
</article>
<article>
<title>Kaso sa NAIA 3 pinababasura</title>
<author></author>
<date>
<month>August</month>
<day>04</day>
<year>2006</year>
</date>
<body>Hiniling ng isang mambabatas sa korte na ibasura ang kaso ng Ninoy Aquino International Airport (NAIA) terminal 3 matapos mabigong isama ang Bases Conversion Development Authority (BCDA) bilang &amp;quot;indispensable party&amp;quot; sa kaso. Ayon kay Ilocos Sur Rep. Salacnib Baterina, sa pamamagitan ng counsel nitong si Atty. Jose Bernas, dapat nang ibasura ng Pasay City-Regional Trial Court ang kaso sa NAIA terminal 3 kung mapapatunayang hindi interesado ang BCDA bilang may-ari ng lupang kinatitirikan ng multi-bilyong airport terminal. Wika pa ni Atty. Bernas, dapat lamang ibasura ng korte ang expropriation case sa nasabing airport na binubuo ng Philippine International Air Terminals Co. Inc. (PIATCO) dahil sa matinding pagkakamali ng sangkot dito sa pagsasampa ng kaso matapos hindi maisama ang BCDA bilang plaintiff o defendant sa kaso. Magugunita na ibinasura ng Korte Suprema noong May 5, 2003 ang kontrata ng PIATCO matapos mapatunayan na labag sa batas at public policy ang kontrata nito. (Grace dela Cruz)</body>
<link>http://www.philstar.com/Article.aspx?articleId=351017&amp;publicationSubCategoryId=92</link>
</article>
<article>
<title>FVR hinarap si Miriam sa Masinloc issue</title>
<author></author>
<date>
<month>August</month>
<day>04</day>
<year>2006</year>
</date>
<body>Hindi inurungan ni dating Pangulong Ramos ang ginawang paggisa dito ni Sen. Miriam Defensor-Santiago sa kanilang paghaharap kahapon sa Masinloc power plant deal investigation ng Joint Congressional Power Commission (Powercom). Itinanggi ni Ramos sa pagharap nito sa Powercom na pinamumunuan ni Sen. Santiago na kakilala niya ang mga opisyal ng YNN Pacific Consortium Inc. at Ranhill Berhad Power Corporation. Sinabi ni FVR, lalong hindi siya ang naging daan upang mabigyan ng extension ang pagbabayad ng $226 milyong downpayment ng YNN para sa 600-megawatts Masinloc power plant. Inimbitahan ni Santiago si Ramos matapos lumutang ang pangalan nito na umanoy naging padrino ng YNN para mapalawig ang pagbabayad ng downpayment nito. Nilinaw naman ni Finance Secretary Margarito Teves na hindi extension ang ibinigay sa YNN kundi &amp;quot;winding down period&amp;quot; mula July 6 hanggang August 6 upang makabayad ng downpayment at kapag nabigo sila ay mangangahulugan na ng termination ng contract. Iginiit naman ng JCPC sa Power Sector Assets and Liabilities Management (PSALM) na agaran na nitong kanselahin ang kontrata ng YNN-Ranhill Berhad matapos mabigo silang magbayad ng downpayment at kumpiskahin na lamang ang ibinayad nitong $14 milyong bond. (Rudy Andal)</body>
<link>http://www.philstar.com/Article.aspx?articleId=351012&amp;publicationSubCategoryId=92</link>
</article>
<article>
<title>Board exam sa 4-year course hingi ng CHED</title>
<author></author>
<date>
<month>August</month>
<day>04</day>
<year>2006</year>
</date>
<body>Hiniling ng Commission on Higher Educations (CHED) na bigyan ng board examination ang lahat ng estudyanteng magtatapos ng 4-year course. Ayon kay Comm. Carlito Puno, kinakailangan ng malaking pagbabago at transpormasyon sa sistema ng edukasyon sa bansa kaugnay na rin ng humihigpit na kompetisyon sa ibang bansa. &amp;quot;In a world of turbulent changes, there is a need for new vision and paradigm of higher education calling for major changes in policies, practices, means of service deliveries and linkages with local and global institutions,&amp;quot; dagdag pa ni Puno. Aniya, ang pagkuha ng board exam ng mga magtatapos sa anumang 4-year couse ay paraan upang maging professionalized ang lahat ng kurso. (Edwin Balasa)</body>
<link>http://www.philstar.com/Article.aspx?articleId=351011&amp;publicationSubCategoryId=92</link>
</article>
<article>
<title>P.5-B standby fund aprub sa Kamara</title>
<author></author>
<date>
<month>August</month>
<day>04</day>
<year>2006</year>
</date>
<body>Inaprubahan agad ng Kamara ang panukalang P500 milyong standby fund para gamiting karagdagang pondo sa paglilikas ng mga OFWs sa Lebanon. Ang panukalang ito ay iniakda ni Albay Rep. Joey Salceda, chairman ng house committee on appropriations, ay nakatakdang iharap sa plenaryo para sa deliberasyon bago ipadala sa Senado. Ayon kay Rep. Salceda, mabilis na inaprubahan sa komite ang nasabing standby fund dahil sa kailangang-kailangan ito ng mga OFWs na naiipit ngayon sa giyera sa Lebanon. &amp;quot;The passage of a supplemental budget will provide standby fund which would be available when needed to continue the governments repatriation, evacuation and relief efforts,&amp;quot; dagdag pa ng chairman ng house committee on appropriations. Samantala, inaprubahan din ng house committee on appropriations ang P46.6 bilyong supplemental budget matapos mabigong maipasa ng Kongreso ang P1.053 trilyong 2006 national budget. Pinuri naman ni Budget Secretary Rolando Andaya Jr. ang mabilis na pag-aprub ng komite ni Rep. Salceda sa supplemental budget at umaasa na mabilis ding aprubahan ng Senado. (Malou Escudero)</body>
<link>http://www.philstar.com/Article.aspx?articleId=351005&amp;publicationSubCategoryId=92</link>
</article>
<article>
<title>Evacuation muna, bago imbestigasyon  Revilla</title>
<author></author>
<date>
<month>August</month>
<day>04</day>
<year>2006</year>
</date>
<body>Hiniling kahapon ni Sen. Ramon Revilla Jr. sa liderato ng Senado na hintayin munang mailikas ang may 30,000 OFWs sa Lebanon bago ipagpatuloy ang imbestigasyon hinggil sa umano'y nawawalang pondo ng Overseas Workers Welfare Administration (OWWA). Sinabi ni Sen. Revilla, mas makakabuting patapusin muna ang ginagawang evacuation at repatriation sa ating mga OFWs upang masiguro ang kanilang kaligtasan bago ipatawag ng Senado ang mga concerned officials para tanungin hinggil sa nawawalang pondo. Idinagdag pa ng mambabatas, may tamang panahon para sa accounting at accountability kaugnay sa kinukuwestiyong pondo ng OWWA at sa sandaling matapos ang misyon sa Lebanon ay wala ng dahilan para hindi dumalo ang mga opisyales ng ahensiyang sangkot sa usapin para humarap sa pagdinig ng Senado. Ipinagtanggol naman ni Sen. Jinggoy Estrada, chairman ng senate committee on labor and employment, ang pakikipagtulungan ni Ambassador Al Francis Bichara nang pumayag itong makipag-usap sa pamamagitan ng phone patch sa kanyang komite kung saan ay inihayag ang kakulangan sa pondo ng embahada para sa evacuation at repatriation ng mga OFWs sa Lebanon. Itinakda uli ni Sen. Estrada ang susunod na pagdinig hinggil sa OWWA fund sa darating na Lunes kung saan ay nagpalabas na ng subpoena si Senate President Manuel Villar Jr. matapos hindi sumipot noong nakaraang linggo ang mga inimbitahang opisyal mula sa OWWA, DFA, POEA at Malaca&amp;ntilde;ang. (Rudy Andal)</body>
<link>http://www.philstar.com/Article.aspx?articleId=350994&amp;publicationSubCategoryId=92</link>
</article>
<article>
<title>Amo tinakasan, tumalon sa bintana: 2 Pinay utas sa Beirut!</title>
<author>Ni Ellen Fernando</author>
<date>
<month>August</month>
<day>04</day>
<year>2006</year>
</date>
<body>Sa pagnanais na makauwi sa Pilipinas kasabay ng kautusang mass evacution ng pamahalaan sa may 30,000 overseas Filipino workers (OFWs) sa Lebanon, dalawang Pinay ang nasawi matapos na tumalon sa bintana ng gusali upang matakasan ang kanilang amo at mapasama sa daan-daang Pinoy na lumilikas sa Beirut. Kinumpirma kahapon ni Foreign Affairs Undersecretary for Special Concerns Rafael Seguis na kasalukuyang nasa Syria mula sa ulat ni Consul Marlon Miranda ng Embahada ng Pilipinas sa Beirut ang pagkasawi ng dalawang domestic helpers na sina Maryjane Pangilinan at Michelle Tomogan. Si Pangilinan ay namatay nitong Hulyo 27 at si Tomogan ay noong Hulyo 29 bunga ng matinding sugat at pagkadurog ng kanilang katawan. Nabatid sa ulat na sa kagustuhan ng dalawa na umalis sa naturang magulong bansa bunga ng patuloy na pag-atake ng Israeli forces ay napilitang tumalon ang mga ito sa may ika-4 at ika-5 palapag ng gusali. Wala pang maibigay na karagdagang ulat ng DFA hinggil sa naturang insidente habang hinihintay ang report mula embahada. Bukod sa dalawang nasawing Pinay ay tatlo pang OFWs ang nasa kritikal na kondisyon matapos na tumalon din sa gusali makaraang pagbawalan ng kanilang Lebanese employers na umalis at sumama sa isinasagawang evacuation sa mga Pinoy sa Lebanon. Nabatid na mga pinagtagpi-tagping kumot ang ginamit ng tatlong domestic upang makababa sa mataas na gusali subalit dahil sa hindi umabot sa ibaba ang ginamit na lubid ay nahulog din sanhi ng pagkabale ng buto, pagkasugat at pagkapilay ng mga ito. Dalawa sa kanila ang iniulat na nasa Center for Handicap for Children sa Syria at inoobserbahan matapos na sumailalim sa operasyon sa spine. Una na ring nakarating sa DFA ang ulat na hinggil sa pagtakas ng mga Pinay domestic helpers sa pamamagitan ng pagtalon sa gusali matapos silang ikandado sa kuwarto at itago ng kanilang employers. Samantala, sinabi ni Foreign Affairs Usec. Esteban Conejos na bagaman iniutos ni Pangulong Arroyo ng &amp;quot;total evacuation&amp;quot; sa mga Pinoy sa Lebanon, hindi umano nila pupuwersahin ang mga manggagawa na ayaw umalis doon. Inihayag naman ni Overseas Workers Welfare Administrator Marianito Roque na nagdagdag na siya ng mga welfare officers sa Syria at Beirut upang matiyak na matutunton ang mga Pinoy na posibleng itinatago ng kanilang employers para sa ginagawang paglilikas. Una na ring kinumpirma ni Roque na maraming Lebanese employers ang ayaw paalisin ang kanilang Pinoy helpers sa kabila ng mahigpit na kautusan ng pamahalaan na umalis ang mga ito doon.</body>
<link>http://www.philstar.com/Article.aspx?articleId=350993&amp;publicationSubCategoryId=92</link>
</article>
<article>
<title>Paratang ng Tulfo brothers itinanggi ni FG</title>
<author></author>
<date>
<month>August</month>
<day>03</day>
<year>2006</year>
</date>
<body>Mariing itinanggi ng kampo ni First Gentleman Mike Arroyo ang mga paratang ng magkakapatid na Tulfo na may kinalaman ito sa pagkawala ng kanilang programa sa RPN-9. Ayon kay Atty. Jess Santos, spokesman ni FG Arroyo, planado ang ginawang paninira ng Tulfo brothers na sina Ramon, Erwin, Raffy at Ben kung saan ay itinaon pa ito sa wedding anniversary ng mga Arroyo. Pinabulaanan ng Unang Ginoo ang paratang ng mga Tulfo na may kinalaman siya sa pagkawala ng programa ng mga ito sa RPN-9. Sinabi ni Atty. Santos, dapat asahan ng mga Tulfo na magkita-kita sila sa korte sa malapit na hinaharap dahil sa paninira ng mga ito kay Mr. Arroyo. Inakusahan ng mga Tulfo si Mr. Arroyo na may kinalaman sa pagkasibak ng kanilang programa sa RPN-9. (Angie dela Cruz)</body>
<link>http://www.philstar.com/Article.aspx?articleId=350829&amp;publicationSubCategoryId=92</link>
</article>
<article>
<title>Impeachment vs GMA pinadidismis</title>
<author></author>
<date>
<month>August</month>
<day>03</day>
<year>2006</year>
</date>
<body>Hiniling kahapon ng 17 kababaihan sa Kamara na idismis na nito ang inihaing impeachment complaint laban kay Pangulong Arroyo. Kabilang sa naghain ng mosyon sa Kamara ay si Suzette Pido, ang kontrobersyal na nagpaabot ng &amp;quot;shut up&amp;quot; note kay dating Maguindanao Rep. Didagen Dilangalen noong 2004 canvassing. Ikinatwiran ng grupo ng kababaihan, mas mainam na asikasuhin ng mga kongresista ang pagpasa ng mahahalagang panukalang batas para sa kabutihan ng bansa at mamamayan kaysa mag-ubos ng oras sa panibagong impeachment complaint laban kay Mrs. Arroyo. Aminado naman ang oposisyon na mahihirapan silang makuha ang 78 na lagda para masiguradong maiakyat nila kaagad sa Senado ang impeachment complaint. (Malou Escudero)</body>
<link>http://www.philstar.com/Article.aspx?articleId=350826&amp;publicationSubCategoryId=92</link>
</article>
<article>
<title>Wealth emission test center, colorum  LTO</title>
<author></author>
<date>
<month>August</month>
<day>03</day>
<year>2006</year>
</date>
<body>Kinumpirma ng Land Transportation Office (LTO) na colorum ang Wealth Emission Test Center na pagmamay- ari ng isang Cookie Locsin&amp;nbsp; sa Malabon. Ayon kay Malou Rosete, monitoring head ng&amp;nbsp; Operations Division ng LTO, base sa kanilang record, mula taong 2004 pa ay wala ng kakayahang mag-operate bilang isang emission testing center ang Wealth emission. Bunsod nito, inutos ni LTO Chief Anneli Lontoc kay LTO-NCR Director Reynaldo Berroya na tingnan at imbestigahan ang katotohanan na nag-ooperate pa rin hanggang sa kasalukuyan &amp;nbsp;ang Wealth emission test center sa kabila na wala naman itong authorization sa LTO. Samantala, magpapatupad ng bagong drivers license fee ang LTO simula sa Agosto 4 kung saan ay magiging P60.38 plus VAT ang bayad sa pagkuha ng lisensiya habang magiging P150.95 plus VAT ang sa pagrerehistro ng sasakyan. (Angie dela Cruz)</body>
<link>http://www.philstar.com/Article.aspx?articleId=350825&amp;publicationSubCategoryId=92</link>
</article>
<article>
<title>Super-regions sagot sa unemployment Adcom</title>
<author></author>
<date>
<month>August</month>
<day>03</day>
<year>2006</year>
</date>
<body>Naniniwala ang Charter Change Advocacy Commission (Adcom) na ang mga development projects sa super-regions ang nakikita nilang solusyon sa unemployment problem ng ban- sa. Ayon kay Alex Agui-lar ng Adcom, sa sandaling masimulan ang mga infrastructure projects sa super-regions ay siguradong marami ang mabibigyan ng trabaho. Sinabi naman ni Adcom chairman Lito Monico Lorenzana, ang pagpapalakas sa mga lalawigan na tinukoy ni Pangulong Arroyo sa kanyang SONA ang magiging susi para maging aktibong kalahok sa pandaigdigang kalakalan ang Pilipinas. Ang super-regions na binanggit ni PGMA sa SONA ay ang North Luzon Agribusiness quadrangle, Metro Luzon Urban Beltway, Central Philippines, Mindanao at Cyber corridor.</body>
<link>http://www.philstar.com/Article.aspx?articleId=350814&amp;publicationSubCategoryId=92</link>
</article>
<article>
<title>OFWs sa Lebanon pabalikin lahat GMA</title>
<author></author>
<date>
<month>August</month>
<day>03</day>
<year>2006</year>
</date>
<body>Iniutos kahapon ni Pangulong Arroyo sa bagong tatag na Task Force na pinamumunuan ni Vice-President Noli de Castro ang mass evacuation sa may 30,000 OFWs na nasa Lebanon. Ginawa ni Mrs. Arroyo ang direktiba matapos tumanggap ng impormasyon hinggil sa pagtindi ng labanan sa pagitan ng Israeli forces at Hezbo-llah troops. Walang itinakdang taning si PGMA kung hanggang kailan dapat maisagawa ang mass evacuation sa mga OFWs. Ayon kay DFA Usec. Esteban Conejos, ang malaking konsentrasyon ng mga Pinoy sa Lebanon na umaabot sa 18,999 ay nasa Beirut habang may 300 din ang nasa Sidon. Aabot naman sa P2 bilyon ang kakailanga-ning pondo para sa mass evacuation na ito kaya pinag-aaralan ng pamahalaan ang pag-arkila ng mga barko na puwedeng sakyan sa paglilikas sa mga OFWs. Sinuportahan naman nina Senate President Manuel Villar Jr., Sen. Lito Lapid at Sen. Jinggoy Estrada ang naging desisyon ng Pangulo na magsagawa ng mass evacuation para masiguro ang kaligtasan ng mga OFWs bago lumala ang sitwasyon sa Lebanon.(Lilia Tolentino/Ellen Fernando)</body>
<link>http://www.philstar.com/Article.aspx?articleId=350813&amp;publicationSubCategoryId=92</link>
</article>
<article>
<title>Biofuel bill sinuportahan ni Revilla</title>
<author></author>
<date>
<month>August</month>
<day>03</day>
<year>2006</year>
</date>
<body>Sinuportahan ni Sen. Ramon Revilla Jr. ang agarang pagpasa ng Bio-fuel act kaugnay ng napipintong pagtaas ng presyo ng mga produktong petrolyo dahil na rin sa nagaganap na kaguluhan sa pagitan ng Israel at Lebanon. &amp;quot;The urgency of passing this bill is crucial to the Filipinos who have been battered by successive oil price hikes. Economists worldwide are concerned that the violence in Israel and Lebanon may expand beyond its current borders, thus affecting the re-gion that produces more than 30 percent of the world,&amp;quot; wika pa ni Sen. Revilla. Ayon pa kay Revilla, tinataya din ng mga ekonomista sa mundo na baka abutin ng $100 kada bariles ang presyo ng krudo sa taong ito dahil umabot na ngayon sa $78.40 ang presyo ng krudo kada bariles dulot ng kaguluhan sa Gitnang Silangan. &amp;quot;We in the Congress just have to deliver by enacting bio-fuel bill, and the potential of maximizing our availa-ble alternative fuel sources is just waiting to happen. This will clearly cushion the impact of the unabated oil price hike and the country and the people are in a win-win solution,&amp;quot; wika pa ng mambabatas. Idinagdag pa nito, dapat ay simulan na ng gobyerno ang paghahanap ng pagkukunan ng alternative fuel dahil wala naman sa kontrol ng gobyerno ang patuloy na pagtaas ng presyo ng produktong petrolyo. (Rudy Andal)</body>
<link>http://www.philstar.com/Article.aspx?articleId=350803&amp;publicationSubCategoryId=92</link>
</article>
<article>
<title>FVR, Miriam maghaharap!</title>
<author></author>
<date>
<month>August</month>
<day>03</day>
<year>2006</year>
</date>
<body>&amp;quot;Kailangang humarap ako sa Senado para linisin ang aking pangalan sa isyung ito.&amp;quot; Ito ang sinabi kahapon ni Ex-Pres. Fidel Ramos nang magpahayag ng kahandaan humarap sa imbestigasyon ng Senado at Kamara sa Masinloc issue. Nakatakdang magharap ngayong umaga sa isasagawang pagdinig ng Joint Congressional Power Commission (Powercom) sina Ramos at Sen. Miriam Defensor-Santiago kaugnay sa imbestigasyon hinggil sa YNN Pacific con-sortium deal para sa Masinloc power plant. Pinaunlakan ni FVR ang imbitasyon ni Sen. Santiago, chairman ng joint congressional power commission, kaugnay sa isasagawang imbestigasyon nito matapos lumutang ang kanyang pangalan na naging padrino umano ng YNN para sa pagpapalawig sa pagbabayad ng downpayment nito para sa Masinloc plant. Iginiit pa ni FVR, wala siyang kinala- man sa pagbebenta ng shares ng YNN Pacific sa Malaysian firm na Ranhill Berhad Power Corporation kung saan ang karamihan sa mga opisyal nito ay miyem-bro ng UMNO na mayroong political ties sa pinamumunuan niyang LAKAS-NUCD-Christian Muslim Demo-crats. &amp;quot;I do not have any direct or indirect involvement or interest, past or present, in the Masin- oc-YNN Ranhill Berhad transactions,&amp;quot; paliwanag pa ng dating chief executive. Bukod sa dating Pangulo, inaasahang dadalo din ang mga opis-yal ng Power Sector Assets and Liabilities Management Corporation (PSALM), Energy Sec. Raphael Lotilla at ERC chairman Rodolfo Albano. Inirerekomenda ni Santiago ang agarang kanselasyon ng kon-trata ng YNN para sa Masinloc power plant deal makaraang mabigong magbayad ito ng $227.54 milyong downpayment sa kabila ng ibinigay ditong deadline. Dalawang ulit binigyan ng palugit ang YNN pero nabigo itong magbayad ng downpayment at may plano pa daw itong bigyan ng panibagong deadline sa Setyembre. Nagtataka din si Sen. Joker Arroyo, chairman ng senate committee on public services, kung paano nakuha ng YNN ang kontrata para sa P30 bilyong halaga ng 600-megawatt Masinloc coal-power plant sa kabila ng pagkaka- roon lamang nito ng P800,000 paid-up capital na nakarehistro sa Securities and Exchange Commission (SEC). Naniniwala si Sen. Arroyo na illegal ang naging kontrata ng YNN para makuha ang Masinloc power plant bukod sa pinapasok din nito ang Ranhill Berhad Power Corporation na isang Malaysian power firm kung saan ay ibinenta ng YNN ang major shares nito. (Rudy Andal)</body>
<link>http://www.philstar.com/Article.aspx?articleId=350799&amp;publicationSubCategoryId=92</link>
</article>
<article>
<title>Vicky Toh nilinis ng Customs</title>
<author></author>
<date>
<month>August</month>
<day>02</day>
<year>2006</year>
</date>
<body>Nilinis ng Bureau of Customs (BOC) sa isinagawa nitong 7-buwang imbestigasyon si Vicky Toh at kapatid nito na walang kinasasangkutang smuggling activities. Sinabi ni Atty. James Enriquez, chief of staff ni Customs Comm. Napoleon Morales, walang record at walang ebidensiyang nagsasangkot kay Ms. Toh at kapatid nitong si Tomas sa smuggling activities gaya ng akusasyon sa mga pahayagan. Inirekomenda din ng investigating panel na bigyan ng clearance ang mga Toh kahit ang mga ito ay incorporators ng isang BOC-accredited company. Natuklasan din ng inter-committee investigating panel na hindi operator o miyembro ng anumang Custom Bonded Warehouse ang mga Toh.</body>
<link>http://www.philstar.com/Article.aspx?articleId=350652&amp;publicationSubCategoryId=92</link>
</article>
<article>
<title>P2 hike sa presyo ng petrolyo</title>
<author></author>
<date>
<month>August</month>
<day>02</day>
<year>2006</year>
</date>
<body>Inaasahan ang linggo-linggong pagtaas sa presyo ng petrolyo sa bansa matapos na magbabala ang Petron na magtataas sila ng P2 kada litro sa presyo ng kanilang produktong petrolyo ngayong Agosto dahil sa pagtaas ng presyo nito sa pandaigdigang pamilihan bunsod ng nagaganap na giyera ng Lebanon at Israel. Ayon kay Petron Spokesperson Virginia Ruivivar, posibleng gagawin nilang lingguhang 50 sentimos kada litro ang itataas nila sa presyo ng produktong petrolyo upang hindi naman mabigla ang mga tao. &amp;quot;Hindi malayo ang 50 centavos oil per liter price hike every week kasi mahirap naman biglain ng P2 per liter masyadong mahihirapan ang mga consumers,&amp;quot; saad ni Ruivivar. Wika pa nito na kinakailangan na nilang magtaas ng presyo dahil sa patuloy na pagtaas ng presyo ng produktong petrolyo sa pandaigdigang pamilihan sanhi ng nagaganap na giyera sa Gitnang Silangan dahilan upang kulangin ang supply ng langis sa local na pamilihan. Samantala sinabi naman ng Total Philippines na balak din nilang magtaas ng P1.30 kada litro sa itinitinda nilang gasoline habang 50 sentimos naman kada litro sa diesel. (Edwin Balasa)</body>
<link>http://www.philstar.com/Article.aspx?articleId=350651&amp;publicationSubCategoryId=92</link>
</article>
<article>
<title>Senado nagpalabas ng subpoena vs 6 govt. officials</title>
<author></author>
<date>
<month>August</month>
<day>02</day>
<year>2006</year>
</date>
<body>Nagpalabas ang Senado ng subpoena laban sa anim na opisyal na pamahalaan na nabigong dumalo sa pagdinig noong Lunes hinggil sa kontrobersyal na pondo sa paglilikas ng mga OFWs sa Lebanon. Pinirmahan ni Senate President Manuel Villar Jr. ang subpoena laban kina DOLE Sec. Arturo Brion, DBM Sec. Rolando Andaya Jr., Usec. Ricardo Blancaflor ng Office of the Executive Secretary, Usec. Esteban Conejos Jr. ng Migrants Worker Affair sa ilalim ng DFA, Admin. Rosalinda Baldoz ng POEA, at Adm. Marianito Roque ng OWWA. Hindi nakadalo sa pagdinig ng senate committee on labor and employment na pinamumunuan ni Sen. Jinggoy Estrada ang anim at itinakda sa susunod na Lunes ang susunod na pagdinig. Sakaling muling hindi dumalo ang anim ay mapipilitan ang Senado na magpalabas ng contempt at warrant of arrest. Ang pagpirma ni Villar ay sa kabila na rin ng pagdalo nito sa isang close-door meeting nina Brion, Conejos, Roque, DFA Sec. Alberto Romulo at Executive Secretary Eduardo Ermita sa tanggapan ni Vice-President Noli de Castro. Dumalo din sa pulong sina Senators Lito Lapid, Ramon Revilla Jr., Ralph Recto, Juan Ponce Enrile, Pia Cayetano at Richard Gordon. (Rudy Andal)</body>
<link>http://www.philstar.com/Article.aspx?articleId=350650&amp;publicationSubCategoryId=92</link>
</article>
<article>
<title>P20-M libel suit ng Mega Pacific</title>
<author></author>
<date>
<month>August</month>
<day>02</day>
<year>2006</year>
</date>
<body>Nagsampa ng P20 milyong pisong libel suit ang Mega Pacific consortium laban sa director ng Information Technology Foundation of the Philippines (ITFP) dahil sa maling akusasyon nito sa Makati City Prosecutors Office. Ayon kay Willy Yu, kinatawan ng Mega Pacific, siniraan at labis na inalipusta ni Augusto Lagman, director ng ITFP, ang kanilang kompanya ng magpa-interview ito sa isang malaking radio station at sinabing kuwestyonable ang kahusayan ng kanilang automated counting machines (ACM) na ipinagbili nila sa Commission on Election (Comelec). Sinabi pa umano ni Lagman na karapat-dapat lamang na mabalewala talaga ang kontrata dahil naibigay na umano ito sa Mega Pacific bago pa man lumusot sa kinakailangang evaluation test ng Department of Science and Technology (DoST). Inihayag naman ni Yu na inililigaw lamang ni Lagman ang publiko sa katotohanan dahil sinertipikahan na ng DoST ang kanilang ACMs na mas mataas pa sa accuracy rating na 99.9 percent na itinakda ng Comelec. (Angie dela Cruz)</body>
<link>http://www.philstar.com/Article.aspx?articleId=350646&amp;publicationSubCategoryId=92</link>
</article>
<article>
<title>P25-M pansuhol sa konseho, ibinuko</title>
<author></author>
<date>
<month>August</month>
<day>02</day>
<year>2006</year>
</date>
<body>Nagpakawala ng humigit kumulang 25 milyong piso ang mga pangunahing opisyales ng PSBA-Cubao na isinasangkot sa Yamashita treasure hunting bilang panuhol sa mga konsehal na miyembro ng Blue Ribbon Committee ng Quezon City council kapalit ng paborableng desisyon sa PSBA. Ito ang kinumpirma ni 3rd District Councilor Dante De Guzman, chairman ng komite matapos makipagkita sa isa niyang staff ang ipinadalang emisaryo nina Atty. Benjamin Paulino at Juan Lim. Ayon kay Coun. De Guzman, nakahanda umano ang PSBA na magkaloob ng P1 milyon kapalit ng pagpabor nito sa kaso ng treasure hunting expedition at 200 scholarship grants ng PSBA sa kanyang mga constituents. Ani De Guzman, maliban sa panunuhol sa kanya, may nakalaan din umanong tig-kakalahating milyong piso at 100 scholarships ang PSBA sa mga konsehal na miyembro ng komite kung hindi pipirma ang mga ito sa resolusyon. Isa umanong nagngangalang Nick Sabari na malapit na kaibigan ni Atty. Benjamin Paulino ang siyang lumalakad para suhulan ang hanay ng Blue Ribbon Committee, habang ang chief security naman ni Juan Lim na nakilalang si Romeo Rafer ang siyang nag-aalok ng scholarship sa mga konsehales. (Angie dela Cruz)</body>
<link>http://www.philstar.com/Article.aspx?articleId=350641&amp;publicationSubCategoryId=92</link>
</article>
<article>
<title>10-week ultimatum vs media, leftist killings itinakda</title>
<author></author>
<date>
<month>August</month>
<day>02</day>
<year>2006</year>
</date>
<body>Sampung linggo ang ibinigay na taning ni Pangulong Arroyo sa Department of Justice at Philippine National Police (PNP) para arestuhin at ikulong ang mga sangkot sa 10 pinakahuling &amp;quot;media at leftist killings&amp;quot; sa bansa. Ito ang naging kautusan ng Pangulo kahapon sa pagbubukas ng ika-15 pulong ng Gabinete at National Economic Development Authority board. &amp;quot;I continue to condemn media and leftist killings in the strongest terms and I have ordered law enforcement to dig deeper in the motives involved. These cases could be personally or politically motivated,&amp;quot; wika pa ni Mrs. Arroyo. Samantala, nanawagan naman si Sen. Ramon Revilla Jr. sa gobyerno na magsagawa ng isang kongkretong hakbang o plano para mapigilan ang &amp;quot;extra-judicial killings&amp;quot; sa mga aktibista at mamamahayag sa bansa. Ayon kay Sen. Revilla, dapat magkaisa ang PNP, AFP, NBI, DILG at DOJ para gumawa ng isang hakbang para labanan ang walang humpay na pagpaslang sa mga abugado, aktibista, mamamahayag at maging ang mga huwes. (Lilia Tolentino/Rudy Andal)</body>
<link>http://www.philstar.com/Article.aspx?articleId=350637&amp;publicationSubCategoryId=92</link>
</article>
<article>
<title>5 patay sa bagyong &amp;quot;Henry&amp;quot;</title>
<author></author>
<date>
<month>August</month>
<day>02</day>
<year>2006</year>
</date>
<body>Lima katao ang iniulat na nasawi sa pananalasa ng bagyong si Henry sa Central Luzon habang dalawang iba pa kabilang ang isang 2-anyos na batang babae ang iniulat namang nawawala. Ayon kay Office of Civil Defense deputy director at National Disaster Coordinating Council spokesman Dr. Anthony Golez Jr., ang 2 sa mga nasawi ay nakilalang sina Napoleon Ciscar, 50 anyos ng Baligue, Madela, Quirino na nalunod sa baha at Elmer Celso, 2 anyos na nalunod din sa barangay Bambang, Candaba, Pampanga. Kabilang pa sa mga nasawi ay 2 magsasaka na tinamaan ng kidlat sa lalawigan ng Isabela at isang lalaki na nadaganan ng punong kahoy sa Hilagang Luzon. Pinaghahanap naman ng mga awtoridad ang nawawalang kaanak ni Ciscar na sina Rosie, 45 at Rhea, 2-anyos. (Joy Cantos)</body>
<link>http://www.philstar.com/Article.aspx?articleId=350629&amp;publicationSubCategoryId=92</link>
</article>
<article>
<title>P1-B ng U.S. atras!</title>
<author>Ni Ellen Fernando</author>
<date>
<month>August</month>
<day>02</day>
<year>2006</year>
</date>
<body>Malamang mausyami ang kampanya ng pamahalaan laban sa katiwalian matapos pigilan ng United States Assistance for International Development (USAID) ang Department of Finance na ilabas ang halagang P2 bilyon na nauna nang inilaan para labanan ang corruption. Ang P2-B ay ibibigay sana sa Ombudsman kung saan ang P1 bilyon dito ay magmumula sa US grant kaugnay ng Millennium Challenge Account para tuluyang masugpo ang katiwalian sa gobyerno. Hiniling ng USAID sa DOF na pigilan ang pagpapalabas ng pondo hanggang sa sandali na malinis na ni Ombudsman Merceditas Gutierrez ang kanyang ahensiya mula sa lahat ng uri ng katiwalian. Dahil dito, mahigpit na nanawagan ang mismong empleyado ng anti-graft agency kay Gutierrez na agad aksyunan ang mga reklamong katiwalian na kinasasangkutan ng mga opisyal at tauhan sa nasabing investigating body. Kasama sa panawagan ng mga empleyado ang mga kasong kinasasangkutan ng kontrobersyal na Deputy Ombudsman for Military and Other Law Enforcement Offices (OMB-MOLEO) na si Orlando Casimiro. Sa Casimiro na kilalang kaalyado ni dating Pangulong Erap Estrada ay isa sa pinagpipiliang pumalit kay Overall Deputy Ombudsman Margarito Gervacio ay nauna nang kinasuhan ni graft investigator na si Gilbert Bueno ng katiwalian at pagkakaroon ng mga unexplained wealth. Sinabi ni Bueno na noong nakaraang Setyembre pa niya sinampahan ng kaso si Casimiro pero hanggang ngayon ay hindi pa din ito inaaksyunan ni Gutierrez. Nagulat siya ng ma-remand ang kaso sa Internal Affairs Bureau na hindi dumaan sa due process sa halip na maisalang ito sa preliminary investigation. Kaugnay nito, nanawagan si Bueno kay Gutierrez na magsagawa ng malalimang imbestigasyon at lifestyle check kay Casimiro para mapatunayang sinsero siya sa kanyang kampanya laban sa katiwalian.</body>
<link>http://www.philstar.com/Article.aspx?articleId=350624&amp;publicationSubCategoryId=92</link>
</article>
<article>
<title>Owner ng emission test center, hinamon ni Lontoc</title>
<author></author>
<date>
<month>August</month>
<day>01</day>
<year>2006</year>
</date>
<body>Hinamon ni Land Transportation Office (LTO) Chief Anneli Lontoc ang isang Cookie Locsin, owner ng Wealth emission test center na patunayan nito ang alegasyon na mayroon silang sabwatan sa pamunuan ng Private Emission Test Center Operators Association (PETCOA) sa implementasyon ng emission testing sa bansa. Hiniling ni Lontoc kay Locsin na patunayan ang mga alegasyon nito laban sa kanya kung tahasang may namagitang pagpabor niya sa isang emission test center. Anya, bago maisyuhan ng LTO authorization ang isang PETC kailangan ito ay dumaan sa akreditasyon ng Dept. of Trade and Industry (DTI) at ito naman ay isang requirement para maisyuhan ng LTO authorization to operate. Kaugnay nito, nilinaw naman ni Malou Rosete ng LTO PETC monitoring head, base sa rekord ng ahensiya, mula taong 2004 ay walang LTO authorization ang Wealth emission test center. Ito anya ay irerekomenda na kay Assec Lontoc para sa kaukulang pagsuspinde sa operasyon. (Angie dela Cruz)</body>
<link>http://www.philstar.com/Article.aspx?articleId=350502&amp;publicationSubCategoryId=92</link>
</article>
<article>
<title>RCBC maglalabas ng P300-M halaga ng ari-arian sa kanilang 2nd auction</title>
<author></author>
<date>
<month>August</month>
<day>01</day>
<year>2006</year>
</date>
<body>Dahil sa magandang pagtugon ng merkado sa unang public auction, nakatakdang ganapin ang sale ng RCBC sa August 3, 2006 kung saan tinatayang P300 milyong halaga ng mga foreclosed real estate properties ang kabilang sa auction. Ang Global real estate service provider, CB Richard Ellis ang magsisilbi bilang auction manager. Ayon kay RCBC Senior Vice President at Asset Management Group Head Adeline Carbonell, ang mga naturang auctions ay kabilang sa stratehiya ng banko upang ma-liquidate ang kanilang inventory ng real and other properties acquire (ROPAs). Ang iba pang asset disposal schemes ay ang public sealed bidding, SPVs at joint venture arrangements. Umabot sa P40M na properties ang nabenta ng RCBC sa ginanap na unang auction noong Mayo at dumami ang benta sa gitna ng patuloy na katanungan mula sa interesadong bumili. Sa ikalawang auction, inaasahan ng RCBC na makakuha ng mas madaming buyers dahil sa bilang at mas magandang properties na ihahandog. Karamihan sa mga properties ay residential lots sa Quezon City, Makati City, Para&amp;ntilde;aque City, Muntinlupa City at sub-urban areas ng Cavite. Ang mga naturang auctions ay kabilang sa serye ng auctions upang maging performing revenue-generating ang mga ito. Ang malilikom na kabuuan ay inaasahang aabot ng P400M para sa taong 2006. Ang mga susunod na auction para sa taong 2006 ay gaganapin sa ibat ibang lugar sa ating bansa at ito ay ang mga sumusunod: Bulacan at Tarlac (September); Nueva Ecija at Bacolod (October); Mindanao (November at Metro Manila (December). Para sa karagdagang impormasyon, tumawag lamang sa RCBC Asset Management Group sa 894-9908.</body>
<link>http://www.philstar.com/Article.aspx?articleId=350501&amp;publicationSubCategoryId=92</link>
</article>
<article>
<title>Calamity fund sa Valenzuela nabitin</title>
<author></author>
<date>
<month>August</month>
<day>01</day>
<year>2006</year>
</date>
<body>Kinondena ng mga residente ng Valenzuela City ang siyam sa labing-apat na miyembro ng Sangguniang Panglungsod dahil sa ginawang pagbo-boycott ng mga ito sa isinagawang regular at special at regular session na naging dahilan upang hindi malagdaan ang calamity fund na kailangan ngayon ng lungsod. Ayon sa mga kapitan ng barangay, ang ginawang ito ng siyam na konsehal ay nagresulta ng pagkakaantala sa paglagda sa P4 million calamity fund na gagamitin sana sa mga naging biktima ng bagyong Glenda. Kabilang sa mga nag-boycott sa regular at special session ay sina Konsehal Gerry Esplana, Lotlot Esteban, Riche Cuadra, Kate Galang, Eric Martinez, Mar Morellos, Kaye Pineda, Liga ng mga Barangay President Eddie Lozada at Sangguniang Kabataan (SK) President Mylene Dizor. Tanging sina Konsehal Jun Santiago, Beth Chongco, Lorie Natividad-Borja, Boy Padrinao, Lani Soledad at Vice-Mayor Tony Espiritu na bagamat patay ang kanyang ama ay nagawa pa ring dumalo sa regular at special session kung saan siya ang presiding officer. Sinabi rin ng mga barangay officials, ang calamity fund ay nakalaan sana sa pagbibigay ng mga relief goods sa mga residenteng naapektuhan ng katatapos na bagyong si Glenda na labis na namerwisyo sa naturang lungsod. Ang mga barangays na naapektuhan ng bagyong Glenda sa Valenzuela City ay ang Arkong Bato, Palasan, Coloong, Polo, Poblacion, Villa Pariancillo, Balangkas, Wawang Polo, Isla, Bisig, Tagalag, Malanday, Rincon, Pasolo, Mabolo, Veinte Reales at Dalandanan. Dahil dito, hiniling ng mga residente sa mga konsehal ang agarang paglagda sa calamity fund at pansamantalang isantabi muna kung anuman ang hindi pagkakaunawaan ng mga opisyal ng lungsod.</body>
<link>http://www.philstar.com/Article.aspx?articleId=350499&amp;publicationSubCategoryId=92</link>
</article>
<article>
<title>Produkto ng Israel pinabo-boykot</title>
<author></author>
<date>
<month>August</month>
<day>01</day>
<year>2006</year>
</date>
<body>Hiniling ni Anak-Mindanao Partylist Rep. Mujiv Hataman sa pamamagitan ng isang resolusyon sa Kamara na iboykot ang mga produkto ng Israel at ang mga kumpanyang sumusuporta dito sa patuloy na pambobomba sa Lebanon. Sinabi ni Rep. Hataman sa kanyang resolusyon, maraming sibilyan ang nadadamay sa patuloy na pambobomba ng Israel sa Lebanon. Kinondena din ng mambabatas ang ginawang pambobomba ng Israel dahil sa United Nations Interim forces sa Southern part ng Lebanon kung saan apat na UN forces ang namatay. Wika pa ni Hataman, isinusulong niya ang resolusyong ito hindi dahil sa pagiging Muslim nito kundi dahil sa labag sa Islam ang ginagawa ng Israel. Naniniwala ang mambabatas na hihina ang puwersa ng Israel at mga kaalyado nito kung boboykotin ang mga produkto at kumpanya ng mga ito. (Malou Escudero)</body>
<link>http://www.philstar.com/Article.aspx?articleId=350493&amp;publicationSubCategoryId=92</link>
</article>
<article>
<title>Government execs no-show sa Senado</title>
<author></author>
<date>
<month>August</month>
<day>01</day>
<year>2006</year>
</date>
<body>Inisnab kahapon ng mga opisyal ng gobyerno ang imbestigasyon ng Senado hinggil sa umanoy kawalan ng pondo ng gobyerno sa ginagawang repatriation at evacuation sa may 30,000 OFWs na nasa Lebanon. Isang liham ang ipinadala ni Executive Secretary Eduardo Ermita kay Sen. Jinggoy Estrada, chairman ng senate committee on labor and employment, kung saan ay humihingi ito ng paumanhin sa hindi pagdalo ng mga inimbitahang government officials sa nasabing pagdinig dahil sa kaabalahan ng mga ito sa ginagawang repatriation at evacuation sa mga OFWs na nasa gitna ng labanan sa Lebanon. Bukod dito, sabi pa ni Ermita, abala ang mga concerned government officials tulad ng Overseas Workers Welfare Administration (OWWA), Department of Labor and Employment (DOLE) at Department of Foreign Affairs (DFA) sa pag-aasikaso sa ginagawang repatriation ng ating mga OFWs sa Lebanon. Sinabi naman ni Labor Secretary Arturo Brion na magpupulong ang OWWA board sa Biyernes upang pagtibayin ang alokasyong $5 milyon para sa standby fund ng gobyerno para sa paglilikas ng mga OFWs sa Lebanon.&amp;nbsp; Nilinaw naman ni Ambassador to Lebanon Al Francis Bichara sa isang telephone conference sa senate inquiry na kahapon lamang nagpadala ng $150,000 ang Department of Foreign Affairs (DFA) para magamit ng embahada sa evacuation at repatriation ng mga OFWs sa Lebanon. (Rudy Andal/Lilia Tolentino/Ellen Fernando)</body>
<link>http://www.philstar.com/Article.aspx?articleId=350485&amp;publicationSubCategoryId=92</link>
</article>
<article>
<title>Bishop Tobias hiniling huwag nang makialam</title>
<author></author>
<date>
<month>August</month>
<day>01</day>
<year>2006</year>
</date>
<body>Hinimok ni Negros Occidental Rep. Iggy Arroyo si Bishop Antonio Tobias na huwag nang makihalo sa gulo sa pulitika at huwag magpagamit sa grupong naghahangad ng kapangyarihan. Sinabi ni Rep. Arroyo, hindi isang eksperto sa ekonomiya at pulitika si Bishop Tobias upang batikusin ang SONA ni Pangulong Arroyo. Hiniling din ng mambabatas sa Obispo na ilantad nito sa publiko ang bumubuo sa sinasabi nitong Kilusang Makabansang Ekonomiya tulad ng ginawa niyang pag-amin sa pagkupkop nito sa mga rebeldeng miyembro ng Magdalo group. Kung hindi ito magagawa ng Obispo ay mabuting manahimik na lamang siya sa Simbahan at huwag ng makialam sa pulitika. Binatikos din ni Davao del Sur Rep. Douglas Cagas si Bishop Tobias dahil ginamit nito ang banal na misa sa Simbahan para ihayag ang kanyang saloobin sa nakaraang SONA ni Pangulong Arroyo. Sinabi ni Rep. Cagas, hindi dapat ginagamit ng isang opisyal ng Simbahan ang pulpito para atakihin ang Pangulo ng bansa. (Malou Escudero)</body>
<link>http://www.philstar.com/Article.aspx?articleId=350479&amp;publicationSubCategoryId=92</link>
</article>
<article>
<title>Bagyong Henry banta pa rin sa Luzon</title>
<author></author>
<date>
<month>August</month>
<day>01</day>
<year>2006</year>
</date>
<body>Patuloy pa ring nagbabanta ang bagyong Henry sa Luzon area. Sa latest report ng PAG-ASA, ang bagyong Henry ay namataan sa layong 80 kilometro sa Kanluran-Hilagang Kanluran ng Casiguran, Aurora at 90 kilometro sa Silangan-Hilagang Silangan ng Baguio City. Taglay pa rin ni Henry ang pinaka-malakas na hanging 55 kilometro bawat oras malapit sa gitna. Dahil dito, nakataas pa rin ang signal no. 1 sa mga lalawigan ng Quirino, Nueva Vizcaya, Benguet at La Union habang inaasahan din ang bagyo sa layong 410 kilometro sa Kanluran-Hilagang Kanluran ng Baguio City ngayong umaga. Samantala, patuloy namang makakaranas ng pag-ulan sa Metro Manila kasama ang ibang panig ng bansa dahil sa epektong dulot ng bagyo sa Habagat. (Angie dela Cruz)</body>
<link>http://www.philstar.com/Article.aspx?articleId=350478&amp;publicationSubCategoryId=92</link>
</article>
<article>
<title>Kill spree!</title>
<author></author>
<date>
<month>August</month>
<day>01</day>
<year>2006</year>
</date>
<body>Isang photojournalist ang pinaslang sa Malabon habang tatlo pang lider ng militanteng grupo ang nasawi matapos silang tambangan sa magkakahiwalay na lalawigan sa bansa. Ang pinaslang na miyembro ng media ay nakilalang si Prudencio &amp;quot;Dick&amp;quot; Melendrez, 41, photojournalist ng pahayagang Tanod at nakatira sa Gozon compound, Letre road, barangay Tonsuya, Malabon. Ayon sa ulat, dakong alas-8:42 a.m. ng tambangan si Melendrez ng tatlong armadong lalaki at pagbabarilin sa ulo at katawan di-kalayuan sa tahanan nito. Sinabi ni Northern Police District director Leopoldo Bataoil, nakatanggap umano ng death threat ang biktima dahil sa pagiging presidente nito sa Phase 3 Letre homeowners association. Pinsan umano si Melendrez ng photojournalist na si Alberto Orsolino na pinaslang din noong Mayo. Kinondena ng Camanava Press Corps at National Press Club ang ginawang pamamaslang kay Melendrez. Inambus naman ng 2 di-nakilalang lalaki ang provincial spokesman ng League of Filipino Students na si Raymond Duran habang ito ay nasa isang bus terminal kahapon ng umaga sa Bulan, Sorsogon. Ayon sa report, bandang alas-6:15 ng umaga kahapon habang nasa bus terminal si Duran, 2nd year college student ng Aquinas University, ng tambangan ito ng 2 armadong lalaki. Dead on arrival sa pagamutan ang LFS leader. Tinambangan naman ng hindi pa nakilalang maskaradong lalaki ang mag-asawang opisyal ng Bayan-Muna partylist group sa Tabuk, Kalinga. Ang tinambangan ay nakilalang sina Dr. Constantino Claver, Bayan-Muna provincial chairman ng Kalinga at ang maybahay nitong si Alice Claver na coordinator din ng nasabing samahan. Nasawi sa pananambang si Mrs. Claver habang nasa kritikal na kondisyon ang mister nito habang sugatan naman ang kanilang 7-taong gulang na anak. Ihahatid ng mag-asawa ang kanilang anak sa paaralan ng harangin sila ng isang itim na van saka sila pinaulanan ng bala bandang alas-7 ng umaga kahapon sa kahabaan ng national highway sa harap ng St. Tonis College sa Barangay Bulanao, Tabuk. Isang miyembro din ng Bayan-Muna na si Mario Florendo ang pinatay ng hindi nakilalang salarin kamakalawa ng madaling araw sa Lupao, Nueva Ecija. Ayon sa ulat, bandang alas-4 ng madaling araw kamakalawa habang nasa labas ng kanilang bakuran si Florendo sa Sityo Toboy, Barangay Parista ng bigla itong pagbabarilin hanggang mapatay ng hindi nakilalang suspek. Isinisi naman ni Bayan-Muna Partylist Rep. Satur Ocampo ang panibagong extra-judicial killings na ito sa hanay ng mga aktibista kay Pangulong Arroyo kasabay ang paghamon sa gobyerno na kilalanin ang gumawa ng pamamaslang. (Rose Tamayo-Tesoro, Victor Martin, Joy Cantos at Malou Escudero)</body>
<link>http://www.philstar.com/Article.aspx?articleId=350464&amp;publicationSubCategoryId=92</link>
</article>
</data>