<?xml version="1.0" encoding="ISO-8859-1" ?>
<data>
<article>
<title>Alma type ni Nani?</title>
<author>Gemma Amargo</author>
<date>
<month>September</month>
<day>01</day>
<year>2002</year>
</date>
<body>Tila binibigyan na ng ibang kahulugan ng ilang mapanuri na may lihim na pagtatangi si Justice Secretary Hernando Perez kay Alma Moreno matapos aminin ng una na may paghanga siya sa huli anuman ang mapanirang balita na lumalabas laban sa aktres hinggil sa kanyang personalidad at pamilya. Ginawa ni Perez ang pag-amin matapos na magtungo si Moreno sa kanyang tanggapan kamakailan upang humingi ng legal opinion patungkol sa lumalabong pagsasama nito at ni Para&amp;ntilde;aque Mayor Joey Marquez. Sa kabila nito, itinanggi ni Perez na walang katotohanan ang ulat na nagpadala siya ng bulaklak kay Moreno dahil wala umano siya sa poder upang gawin ito kung magreresulta lamang sa maling hinala. Nilinaw din nito na nagbigay lamang siya ng bulaklak kung may okasyon at pagdiriwang kasama ang kanyang maybahay na si Charito at hindi sa pamamagitan nang kay Moreno. Samantala, umaasa rin si Perez na muling magkakabalikan ang dalawa kahit pa malabo na ito dahil isinaalang-alang umano dito ay ang kanilang pamilya. Subalit kung magreresulta lamang umano sa awayan at sakitan ay mabuti rin naman ang magkahiwalay na sila ngunit naayon sa batas. Magugunitang suportado ni Perez ang pahayag ng Office of the Solicitor General (OSG) na hindi dapat pahintulutan ni Para&amp;ntilde;aque Regional Trial Court Judge Helen Ricafort ang declaration of nullify of marriage nina Moreno at Marquez. Naniniwala si Perez na dumaan sa masusing pag-aaral ng OSG ang kaso ni Moreno at Joey kung saan ay hindi pinapayagan ang anumang legal na paghihiwalay ng mag-asawa upang mapangalagaan ang pamilya bilang isang institusyon. (Ulat ni Gemma Amargo)</body>
<link>http://www.philstar.com/Article.aspx?articleId=174296&amp;publicationSubCategoryId=92</link>
</article>
<article>
<title>Camiling inindorso ng Muslim leaders para AFP chief</title>
<author>Rudy Andal</author>
<date>
<month>September</month>
<day>01</day>
<year>2002</year>
</date>
<body>Dahil subok na sa pagiging mahusay na lider ng Armed Forces of the Philippines, nagkakaisang inindorso ng Muslim leaders si Lt. Gen. Gregorio Camiling Jr., Vice Chief of Staff para hiranging susunod na AFP chief. Naniniwala ang mga Muslim leaders na nararapat lamang na italaga sa nasabing puwesto si Camiling dahil sa pagiging mahusay, professional at sa pagiging dedicated officer sa mahabang panahon. Sa kanilang liham kay Pangulong Arroyo, iginiit ng mga lider na simula pa noong manungkulan si Camiling bilang commander ng 6th Infantry Division, napatunayan na ang pagiging epektibong pinuno nito at matagumpay na naitaguyod ang political, religious at traditional leaders ng mga Muslim sa nasabing lalawigan. Ang mga lider ay pinangungunahan nina Muslimin Sema, city mayor at chairman, board of director ng SPDA, chairman, RDC XII Datu Zacaria Candao, chairman ng Autonomous Region in Muslim Mindanao (ARRM), Ibrahim Ibay, DMS speaker. Naniniwala ang mga ito na dahilan na rin sa karanasan ni Camiling sa Mindanao ay magiging maayos na ang Central Mindanao sakaling hirangin ito bilang kapalit ng magreretirong si AFP Chief Gen. Roy Cimatu. Ayon naman kay Cong. Prospero Pichay, maituturing na isang &amp;quot;fine officer&amp;quot; si Camiling na nararapat lamang italaga kapalit ni Cimatu. Gayunman, ipapaubaya pa rin niya kay Pangulong Arroyo ang magiging desisyon para sa itatalagang bagong AFP chief. (Ulat ni Rudy Andal)</body>
<link>http://www.philstar.com/Article.aspx?articleId=174310&amp;publicationSubCategoryId=92</link>
</article>
<article>
<title>Patas na maternity leave sa married, unmarried female employees hiling</title>
<author>Malou Escudero</author>
<date>
<month>September</month>
<day>01</day>
<year>2002</year>
</date>
<body>Matatanggap na rin ng mga babaeng walang asawa subalit nagdadalang-tao ang benepisyong nakukuha ng mga married women sa kanilang maternity leave sa sandaling pumasa ang panukalang batas 4302. Layunin ng nasabing panukala na inihain ni Pasay City Rep. Consuelo Dy na magkaroon ng parehong benepisyo ang mga dalagang nagdadalang-tao pero walang asawa at ang mga married pregnant employees. Sinabi pa ni Dy na kung tutuusin, mas dapat bigyan ng proteksiyon ang mga buntis na single women dahil kalimitan ay wala silang financial support na natatanggap sa ama ng kanilang anak. Ayon pa kay Dy, ang gobyerno ang may pinakamaraming empleyadong babae, pero ito rin ang nangunguna sa paghingi ng marriage certificate bago ibigay ang maternity leave benefits. Marami rin aniyang pagkakataon na ang pagbubuntis ng walang asawa ang nagiging dahilan sa pagkakadismis sa trabaho ng isang dalaga. Sinuportahan naman ng Department of Labor and Employment na hindi lamang ang kapakanan ng ina ang dapat bigyang halaga kundi dapat ding isaalang-alang ang kapakanan ng bata. Sinabi pa nito na ang mga empleyadang nagdadalantao sa pribadong sektor, may asawa man o wala, ay may pantay na benepisyong nakukuha alinsunod sa itinakda ng Social Security Act of 1997. (Ulat ni Malou Escudero)</body>
<link>http://www.philstar.com/Article.aspx?articleId=174313&amp;publicationSubCategoryId=92</link>
</article>
<article>
<title>'Task Force Pinoy Deportess' binuo</title>
<author>Ellen Fernando/Ely Saludar</author>
<date>
<month>September</month>
<day>01</day>
<year>2002</year>
</date>
<body>Isang task force ang binuo upang mag-imbestiga sa di makataong pagtrato ng Malaysian authorities sa libu-libong Filipino deportees at detainees sa Sabah. Ayon kay Foreign Affairs Sr. Undersecretary for Policy Lauro Baja Jr., ang nasabing task force ay manggagaling mula sa mga kinatawan ng Malaysian Defense department at DFA ng Pilipinas. Sinabi ni Baja na nakausap niya si Phil. Ambassador to Malaysia Taufik Mohamed Noor at nabatid na nagpulong na ang mga miyembro ng gabinete ng Malaysia kaugnay sa inihaing diplomatic protest ng Pilipinas. Napagkasunduan sa pulong na pamumunuan ng Defense minister ang pagsasagawa ng imbestigasyon kasunod nang pagbuo ng naturang task force. Nabatid na nagkasundo na sina Pangulong Arroyo ay Malaysian Prime Minister Mahathir Mohamad na agad resolbahin ang problema sa isyu ng deportasyon ng mga Pinoy. Ito ay matapos na magkausap ang dalawa sa gitna ng umiigting na tensiyon sa magkabilang panig dahil sa pagmamaltrato sa mga Pinoy na pinalayas sa Malaysia. Inihayag ng Pangulo na magpapadala ito ng isang official mission sa Kuala Lumpur sa Lunes upang talakayin ang mga detalye na siyang lulutas sa nasabing problema. Kasabay nito, nanawagan si Pangulong Arroyo sa sambayanang Pilipino na maging mahinahon bagamat nauunawaan nito ang emosyon ng mga Pinoy dahil sa pagkamatay ng ilang kabataan sa detention center at ang pagsisiksikan na parang sardinas na lumitaw na hindi makataong pagtrato. Binigyang diin ng Pangulo na ang Malaysia ay kaalyado ng Pilipinas kaya marapat na lutasin ang problema sa isang diplomatikong paraan. (Ulat nina Ellen Fernando/Ely Saludar)</body>
<link>http://www.philstar.com/Article.aspx?articleId=174323&amp;publicationSubCategoryId=92</link>
</article>
<article>
<title>Nene umapela sa selective execution</title>
<author>Rudy Andal</author>
<date>
<month>September</month>
<day>01</day>
<year>2002</year>
</date>
<body>Nanawagan kahapon si Senador Aquilino Pimentel Jr. kay Pangulong Arroyo na ibaba ang sentensiya ng mga death convicts sa habambuhay na pagkabilanggo na lamang sa halip na mamili kung sino ang dapat bitayin. Sinabi ng senador na mas mabuting alternatibo ang paggawad ng life na hatol kaysa plano ng Pangulo na ituloy ang pagbitay sa mga kidnaper at iligtas ang buhay ng mga sentensiyadong rapist at iba pang mas mababang heinous crimes. Iminungkahi rin ng senador na magdeklara na lamang ng general moratorium ang Pangulo para sa lahat ng nakatakdang bibitayin sa halip na magsuspinde ng &amp;quot;case-to-case basis.&amp;quot; (Ulat ni Rudy Andal)</body>
<link>http://www.philstar.com/Article.aspx?articleId=174326&amp;publicationSubCategoryId=92</link>
</article>
<article>
<title>226 drug groups tinututukan na</title>
<author>Joy Cantos</author>
<date>
<month>September</month>
<day>01</day>
<year>2002</year>
</date>
<body>Labing-isang transnational at 215 drug syndicates na aktibong nag-ooperate sa iba?t ibang bahagi ng bansa partikular na sa Metro Manila ang mahigpit na tinututukan ngayon ng Philippine Drug Enforcement Agency (PDEA) kaugnay ng pinalakas na all-out war ng pamahalaan laban sa illegal na droga. Sinabi ni PDEA chief P/Director Gen. Anselmo Avenido, sa 215 local drug groups na kumikilos sa bansa, 116 dito ang naka-sentro ang operasyon sa Luzon, 48 sa Visayas at 51sa Mindanao. Nabatid na lumabas ang mga naturang datos matapos ang dalawang araw na intelligence workshop na nilahukan ng PNP, NBI, Bureau of Customs, NICA at ISAFP. Layon ng programa na matukoy ang istatistika kaugnay ng mga local at international drug syndicates na kumikilos sa bansa, madetermina ang nagiging daloy ng illegal na droga at upang makapaglatag ng target para tuluyang masupil ang paglaganap nito. (Ulat ni Joy Cantos)</body>
<link>http://www.philstar.com/Article.aspx?articleId=174331&amp;publicationSubCategoryId=92</link>
</article>
<article>
<title>2 kinidnap ng mga pulis itutumba</title>
<author>Mario D. Basco at Lordeth Bonilla</author>
<date>
<month>September</month>
<day>02</day>
<year>2002</year>
</date>
<body>Pinagbantaang itutumba ang dalawang negosyante ng mga pulis na dumukot sa kanila sa Las Pi&amp;ntilde;as City kapag hindi inurong ng mga ito ang kanilang reklamo sa tanggapan ng Regional Complaint and Referral Center (RCRC), Internal Affairs Services sa Camp Bagong Diwa, Bicutan. Ang dalawang negosyanteng sina Marcecilla Caballero, 49 at Nestor Acsay, 33 at escort nilang si Jomer Ebon, 26, ay nagtungo noong Sabado ng hapon sa tanggapan ni P/Supt. Moises Conde upang pormal na magsampa ng demanda at kilalanin ang mga pulis na dumukot sa kanila sa harap ng Ken Ken videoke bar malapit sa Jollibee, Zapote, Las Pi&amp;ntilde;as City noong madaling araw ng Agosto 23, taong kasalukuyan. Base sa police blotter na nakalap ng PSN, lulan ang mga biktima ng sasakyang Pajero (UCT-128) nang ito ay harangin ng isang Honda Civic (UPG-929), berdeng Lancer (NBU-996) at isang puting kotse na walang plaka na kinalululanan ng mga tauhan ni P/ Supt. Mariano Fegarido ng Southern Police District-Drug Enforcement Group (SPD-DEG) at dinala sa hindi nabatid na safehouse sa Fort Bonifacio, Makati City. Hindi naman inabutan ng mga nagrespondeng Las Pi&amp;ntilde;as police at miyembro ng Special Weapon and Tactics (SWAT) ang grupo ng mga suspek na pulis na nagtuloy sa isang lugar sa Coastal Road. Sa daan pa lamang ay hinihingian ng pera ang mga negosyante ng kalahating milyong piso subalit walang dala kaya dumiretso ang mga suspek sa bahay ni Caballero sa Sorento Subdivision, Panapaan, Bacoor, Cavite at doon isinagawa ang negosasyon. Dahil sa walang ganoong halaga ang dalawang negosyante ay nagkasundo na lamang ito sa P 100,000. Bukod sa nakuhang pera ay kinuha pa umano ng mga suspek ang mamahaling alahas at gamit sa bahay at bago tuluyang nagsitakas ay pinagsabihan pa sila ng mga pulis na kidnaper na tumahimik na lamang at walang mangyayari sa kanila. Gayunman ay naglakas-loob na nagreklamo ang dalawang negosyante sa kinauukulan upang ipagbigay-alam ang pangyayari. Sa panayam ng PSN sa mga biktima na ang negosyo ay money lending, may tatlong beses na umanong tumatawag at nagte-text ang isang pulis na kidnaper na kinilalang si SPO1 Remecias Tersero, alyas &amp;quot;Prime&amp;quot; na nagbabanta na may masamang mangyayari sa kanila. Bineripika ng PSN ang opisina ng (SPD-DEG) ang pangalan ng pitong pulis na kumidnap sa dalawang negosyante ngunit tatlo lamang ang ibinigay na nakilalang sina PO3 Carlos Caphepero, PO3 Cirilo Zamora, P/Supt. Ramon Ramirez at ang iba naman ay nakilala sa alyas na Caloy, Ponche at Alex. Sinabi naman ni National Police Commission Administrative Director, Atty. Bernardo Calibo na padadalhan nila ng summon ang mga pulis na nabanggit kapag natanggap na nila ang reklamo laban sa mga ito. (Ulat nina Mario D. Basco at Lordeth Bonilla)</body>
<link>http://www.philstar.com/Article.aspx?articleId=174426&amp;publicationSubCategoryId=92</link>
</article>
<article>
<title>Pagbuhay sa Sabah claim binara ni Ople</title>
<author>Lilia Tolentino</author>
<date>
<month>September</month>
<day>02</day>
<year>2002</year>
</date>
<body>Binatikos ni Foreign Affairs Secretary Blas Ople ang ilang pulitiko na bumubuhay sa usaping muling pag-angkin ng Pilipinas sa Sabah matapos na palayasin ng pamahalaang Malaysia ang mga undocumented Pilipino na nakatira sa kanila. Sinabi ni Ople na pansariling interes lamang ang iniisip ng ilang pulitiko na nag-uunahan pa para pag-usapan ang muling pagbuhay sa nasabing isyu sa Sabah dahil sa naganap na malawakang deportasyon ng mga Pinoys. Personal na naniniwala si Ople na sa pagtitiyaga at diplomasyang kaparaanan lamang mareresolba ang isyu at hindi makakatulong ang hindi makatuwirang damdamin. Magugunita na isa ang Pilipinas na umaangkin sa Sabah dahil ito umano ay kaparte ng pag-aari ng isang Sultan noon sa Sulu bago ito nakuha ng Malaysia. Binanggit rin ni Ople na ang desisyon ni dating Pangulong Fidel V. Ramos noong 1993 na isantabi muna ang isyu sa pag-angkin sa Sabah ay hindi nangangahulugan na pabayaan na lang ito dahil ang nais nito ay yumabong ang pagkakaibigan ng Pilipinas at Malaysia. Maging ang Malaca&amp;ntilde;ang ay nanindigan na hindi pa napapanahon para buhayin ng Pilipinas ang pag-aangkin sa Sabah dahil hindi dapat iugnay ang isyu ng deportasyon ng mga ilegal na migranteng Pilipino. Sinabi ni Press Secretary Ignacio Bunye,lubhang maselan ang isyu ng Sabah at ang ipinakikiusap lamang ng pamahalaan ay maging mahinahon ang publiko at unahin muna ang pag-aayos ng kalagayan ng mga pinabalik na Pilipino. (Ulat ni Lilia Tolentino)</body>
<link>http://www.philstar.com/Article.aspx?articleId=174438&amp;publicationSubCategoryId=92</link>
</article>
<article>
<title>Kontrata ng IPPs 'di kakanselahin</title>
<author>Malou Escudero</author>
<date>
<month>September</month>
<day>02</day>
<year>2002</year>
</date>
<body>Niliwanag ni Finance Secretary Jose Isidro Camacho na pagsasaayos at hindi tuluyang kanselasyon ng mga kontrata ng independent power producers ang gagawin ng Inter-Agency Committee na nagsasagawa ng pag-aaral sa nasabing power deals. Sa isinagawang pagdinig ng House committee on energy, sinabi ni Camacho na nakatuon ang pansin ng IAC sa mga espisipikong isyu at terms sa kontrata na maaaring i-negotiate. Idinagdag nito na mahalagang maisaayos ang kontrata upang mapababa ang contract price na binabayaran ng National Power Corporation (Napocor). Lumutang sa pagdinig na ilan sa 35 aktibong IPPs contract na kung saan ay anim lang dito ang hindi kinukuwestiyon ay lubhang magastos para sa pamahalaan tulad ng mga kontrata na kinapapalooban ng mga hydroplants dahil sa high-non power cost components nito. Ang mga IPPs din umano na may malaking capacities at mataas na fuel cost accounts ay nagdudulot ng pinakamalaking share sa gastos na hindi nagpo-prodyus ng enerhiya. (Ulat ni Malou Escudero)</body>
<link>http://www.philstar.com/Article.aspx?articleId=174443&amp;publicationSubCategoryId=92</link>
</article>
<article>
<title>Shabu made in China dapat pigilan</title>
<author>Jhay Quejada</author>
<date>
<month>September</month>
<day>02</day>
<year>2002</year>
</date>
<body>Nagpahayag si Bukidnon Rep. Miguel Zubiri na matitigil lang ang pagpasok ng shabu na gawa sa China kung magsasagawa ng kombinasyon na &amp;quot;diplomatic pressure,good intelligence at closing gaps&amp;quot; sa mga borders ng bansa. Kailangan lang dito ay umpisahan na ng Malaca&amp;ntilde;ang na iparating sa Beijing,China ang paglaganap ng pagluluwas ng shabu sa bansa. Sinabi pa ni Zubiri, na nahaharap sa malaking suliranin ang bansa kung paano masusugpo ang pagpasok ng Chinese shabu factory ships sa karagatan ng Pilipinas. Masidhi umano ang total war ng pamahalaan laban sa 226 drug rings sa bansa, ngunit magtatagumpay lamang ito kung mapipigil ang pagdating ng mga shabu made in China. (Ulat ni Jhay Quejada)</body>
<link>http://www.philstar.com/Article.aspx?articleId=174452&amp;publicationSubCategoryId=92</link>
</article>
<article>
<title>4 libo kumpanya wala sa minimum magpasahod</title>
<author>Mayen Jaymalin</author>
<date>
<month>September</month>
<day>02</day>
<year>2002</year>
</date>
<body>Maraming manggagawa ang hindi tumatanggap ng tamang pasahod sa kanilang mga employer kahit gumaganda na ang takbo ng ekonomiya ng bansa. Sa rekord ng Department of Labor and Employment (DOLE) ay lumalabas na humigit kumulang na 4,000 establisimiyento sa buong bansa ang hindi nagpapasahod ng tama. Base sa datos ng DOLE-Bureau of Working Condition (BWC) sa 18,595 kumpanya na siniyasat mula Enero hanggang Hunyo ay 3,978 dito ang lumalabag sa minimum wage law. Sa ikalawang kuwarter ng taong ito ay naitala ang may 1,522 kumpanya ang hindi nagbibigay ng tamang pasahod sa kanilang mga manggagawa. Sa 15 rehiyon ng bansa ang nangungunang lumalabag dito ay ang Southern Tagalog Region, sumunod ang Caraga Region at National Capital Region (NCR). (Ulat ni Mayen Jaymalin)</body>
<link>http://www.philstar.com/Article.aspx?articleId=174456&amp;publicationSubCategoryId=92</link>
</article>
<article>
<title>Canada maluwag sa pagpasok ng OFWs</title>
<author>Ellen Fernando</author>
<date>
<month>September</month>
<day>02</day>
<year>2002</year>
</date>
<body>Magandang balita para sa mga manggagawang Pilipino! Niluwagan na ng Canada ang kanilang pagtanggap ng mga manggagawang Pilipino na ang target nila ay 250,000 foreign workers. Sinabi ni Canadian Ambassador Robert Collette, bukod sa mga Pilipina nurses na pangunahing kailangan sa Canada ay kailangan din nila ang mga skilled workers. Kabilang sa mga criteria ng pagpili ng skilled workers ay ang kanilang edukasyon, lengguwahe, edad at karanasan sa trabaho. Sa kanilang bagong Immigration and Refugee Protection Act na epektibo noong Hulyo ay nagpapahintulot sa isang pamilya na tumungo sa Canada mula sa pagpoproseso ng anim na buwan sa kanilang mga visa at sponsor. Sa lumang batas, tanging isang miyembro sa pamilya ang pinapayagan na tumungo sa Canada at ipepetisyon na lamang ang kanyang kaanak. Base sa rekord, sinabi ni Collette na pang-apat ang Pilipinas sa mga may pinakamataas na bilang ng pagpapadala ng mga manggagawa. Una ay ang China, pangalawa ang India at pangatlo ang Vietnam. Nakasaad din sa kanilang batas ay ang pagkakaroon ng refugee protection, family reunification, expanded family class, safety and security of Canadians borders at madaliang pagpapatibay ng pagpasok ng mga pansamantalang trabahador at estudyante. Nagkakaloob din ng short term course gaya ng Information Technology na maaaring pag-aralan ng mga estudyante sa loob ng anim na buwan na hindi na kailangan pa ang authorization. Sa kasalukuyan ay nasa 400,000 Pilipino na ang naging Canadian citizen. (Ulat ni Ellen Fernando)</body>
<link>http://www.philstar.com/Article.aspx?articleId=174462&amp;publicationSubCategoryId=92</link>
</article>
<article>
<title>Nani ikakampanya si Alma for mayor</title>
<author>Gemma Amargo</author>
<date>
<month>September</month>
<day>03</day>
<year>2002</year>
</date>
<body>Matapos amining may paghanga siya kay Alma Moreno, nagpahayag naman si Justice Secretary Hernando Perez ng pagsuporta sa kandidatura ng aktres sa sandaling pumasok ito sa pulitika at tumakbo bilang mayor ng Para&amp;ntilde;aque. Ayon sa kalihim ng DOJ at spokesman ng Lakas-NUCD, handa silang tanggapin si Alma bilang isa sa mga kandidato sa lokal na posisyon sa nasabing lungsod bagaman hindi pa ito pormal na nanunumpa sa ilalim ng partido ng administrasyon dahil wala naman itong puwesto sa gobyerno ngayon. &amp;quot;Si Alma dahil wala namang katungkulan kaya she?s not formally inducted sa Lakas, pero puwede namin siyang tanggapin sa Lakas,&amp;quot; ayon kay Perez. Kaugnay nito, inamin din ni Perez na nagtungo kamakailan sa kanyang tanggapan si Para&amp;ntilde;aque Rep. Eduardo Zialcita upang ipaalam sa kanya ang plano ni Alma na pumasok sa partido ng Lakas-NUCD upang tumakbo sa pagka-alkalde sa sandaling bumaba sa puwesto ang kanyang mister na si Mayor Joey Marquez dahil last term na niya ito. Subalit nilinaw ni Zialcita kay Perez na kinukumbinsi nila si Alma na tumakbo na lamang bilang bise-alkalde dahil mabigat ang kanyang magiging katunggali sa pagka-alkalde sa 2004 kabilang dito sina dating Para&amp;ntilde;aque mayor Pablo Olivarez at Vice Mayor Florencio Bernabe, Jr. Sinabi pa ni Perez na walang umiiral na equity of the incumbent sa magiging halalan sa pagka-alkalde sa Para&amp;ntilde;aque sa darating na 2004 dahil ito ay last term na ni Joey kaya nangangahulugan lamang na libre na ang naturang lungsod pagdating sa mga kandidato at bahala ang liderato ng Lakas-NUCD kung sino ang kuwalipikado at kanilang pipiliin na suportahan sa darating na eleksiyon. Matatandaan na inamin kamakailan ni Perez na mayroon siyang paghanga kay Alma dahil sa taglay nitong kagandahan sa kabila ng nararanasang eskandalo sa kanyang personal na buhay, subalit pinabulaanan na nagpadala siya ng bulaklak sa aktres. Ayon pa kay Perez, bukas ang kanyang tanggapan anumang oras kay Alma para sa paghingi ng anumang legal advice na nauna na nitong ginawa dulot ng nakabinbing annulment case nila ni Joey. (Ulat ni Gemma Amargo)</body>
<link>http://www.philstar.com/Article.aspx?articleId=174566&amp;publicationSubCategoryId=92</link>
</article>
<article>
<title>Drug Enforcement chief madaldal - Sen. Barbers</title>
<author>Rudy Andal</author>
<date>
<month>September</month>
<day>03</day>
<year>2002</year>
</date>
<body>&amp;quot;Huwag kang masyadong madaldal!&amp;quot; Ito ang sinabi kahapon ni Sen. Robert Barbers kay Philippine Drug Enforcement Agency (PDEA) director general Anselmo Avenido dahil sa ginagawang pag-iingay kaugnay ng kanilang crackdown sa 11 international drug syndicates at 215 local drug groups. Ayon kay Sen. Barbers, chairman ng Senate committee on public order and illegal drugs, dapat ay manahimik na lamang si Avenido kaugnay sa isasagawang raid ng PDEA para buwagin ang operasyon ng nasabing mga sindikato. Ipinaliwanag ni Barbers na dahil sa pag-iingay ni Avenido ay nabibigyan niya ng pagkakataon ang sindikato na makatakas dahil sa pagbibigay ng detalye sa kanilang operasyon. &amp;quot;If the PDEA has lists of suspected drug dealers, they should not reveal too much the details as to where or when the scheduled raids would be. It is like advising the criminals that police operations against them will be made at a given date and this, allowing them to easily find a way from the authorities. They must do their homework first before talking about it,&amp;quot; wika ni Barbers. (Ulat ni Rudy Andal)</body>
<link>http://www.philstar.com/Article.aspx?articleId=174578&amp;publicationSubCategoryId=92</link>
</article>
<article>
<title>Tulong para sa deportees hingi ni GMA</title>
<author>Lilia Tolentino/Butch Quejada</author>
<date>
<month>September</month>
<day>03</day>
<year>2002</year>
</date>
<body>Nanawagan kahapon si Pangulong Arroyo sa sambayanang Pilipino na nakaluluwag sa buhay na magkaloob ng tulong na damit, pagkain, pera at iba pang kayang kontribusyon para sa libu-libong mga deportees mula sa Sabah. Sa kanyang talumpati sa pagdiriwang ng Unang Sigaw ng Nueva Ecija, sinabi ng Pangulo na ginagawa ng pamahalaan ang lahat upang lutasin ang problemang ito pero sa kasalukuyang kalagayang pinansiyal ng gobyerno ay hindi nito kakayaning mabigyan ng kailangang tulong ang mga pinababalik na kababayan sa Sabah kung walang tulong na magmumula sa pribadong sektor. Nagpahayag naman ng pagkalugod ang Pangulo dahil marami nang tumugon sa kanyang naunang panawagan para matulungan ang mga Pinoy sa Sabah. Ang Cebu Pacific ay handang magpadala ng eroplano at barko naman sa WG&amp;amp;A para sunduin ang mga deportees, samantala ang Mead Johnson ay magpapadala ng gatas habang ang Metro Bank ay magbibigay ng tulong na P2 milyon. Maaaring ipadala ang tulong sa National Disaster Coordinating Council sa kani-kanilang lugar. Samantala, umalis na kahapon ang 11 miyembro ng special team na pinamumunuan ni Presidential Adviser on Mindanao Concerns Nur Jaafar na sinugo ng Pangulo patungong Kota Kinabalu upang personal na alamin ang tunay na kalagayan ng mga Pinoy deportees na pawang mga undocumented at overstaying. Nakatakdang makipagpulong ang grupo ni Jaafar sa kanilang Malaysian counterparts kung saan tatalakayin ang maayos na pagpapadeport ng mga Filipino at para imbestigahan ang mga naiulat na pagmamalupit ng Malaysian police sa mahigit 350,000 deportees sa Sabah. (Ulat nina Lilia Tolentino/Butch Quejada)</body>
<link>http://www.philstar.com/Article.aspx?articleId=174581&amp;publicationSubCategoryId=92</link>
</article>
<article>
<title>Dikta ng pulitiko sa pagpili ng bagong AFP walang epekto sa Pangulo</title>
<author>Ely Saludar/Rudy Andal</author>
<date>
<month>September</month>
<day>03</day>
<year>2002</year>
</date>
<body>Tiniyak ng Malaca&amp;ntilde;ang na hindi makakaapekto ang anumang dikta o kaugnayan sa pulitiko ng mapipiling bagong hepe ng AFP. Sinabi ni Press Secretary Ignacio Bunye na ang pangunahing pagbabasehan ng Pangulo ay ang merito. Ito ay kaugnay ng pagiging magkapatid nina dating Sen. Miriam Defensor-Santiago at Air Force chief Lt. Gen. Benjamin Defensor na kabilang sa pinagpipilian. Sa kasalukuyan ay mahigpit ang laban at ang mga kampo ng bawat kandidato ay naglalabas ng kanya-kanyang pahayag na sila ang maaaring mapili ng Pangulo. Pero sinabi ni Bunye na mas makabubuting hintayin na lang ang pinal na desisyon ng Pangulo sa Miyerkules. Kabilang din sa mga kandidato bilang AFP chief sina deputy chief of staff Lt. Gen. Narciso Abaya, vice chief of staff Gregorio Camiling, Southern Command chief Lt. Gen. Ernesto Carolina, Army chief Dionisio Santiago at Navy chief Victoriano Hingco. Destabilisasyon sa AFP Samantala, posible umanong magkaroon ng destabilisasyon sa hanay ng AFP kung palagi na lamang magtatalaga ng bagong chief of staff si Pangulong Arroyo na tahasang nilalabag ang Konstitusyon na dapat ay 3 taon ang panunungkulan ng AFP chief. Ito ang nagkakaisang tinig ng mga senador kaugnay sa napaulat na napipisil umano ni Pangulong Arroyo na maging susunod na AFP chief si Air Force chief Defensor gayung nakatakda din itong magretiro sa darating na Sept. 12. Ayon sa mga senador, iginagalang nila ang prerogative ng Pangulo na pumili ng susunod na AFP chief bilang kapalit ni Gen. Roy Cimatu, pero sinabi ni Sen. Ramon Magsaysay Jr., chairman ng Senate committee on national defense and security, na ang kailangan para sa stable leadership sa militar ay sundin ang pagkakaroon ng 18-buwang termino ngunit hindi lalampas ng 3-taon. Magugunita na inindorso nina Sen. Magsaysay at Senate President Franklin Drilon at miyembro ng Commission on Appointments si Cimatu sa Pangulo na palawigin ang termino nito sa loob ng 90 araw sa halip na 6 araw. Si Cimatu ay nakatakdang magretiro nitong Sept. 4 subalit pinalawig ng Pangulo hanggang Sept. 10. Samantala, sinabi naman ni Sen. Rodolfo Biazon, vice chairman ng Senate committee on national defense and security, dapat ibasura ni GMA ang kanyang &amp;quot;revolving door&amp;quot; policy sa pagpili ng chief of staff dahil baka magkaroon lamang dito ng destabilisasyon. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=174590&amp;publicationSubCategoryId=92</link>
</article>
<article>
<title>Pagpapauwi sa 1.5-M Pinoy sa ME inaayos na</title>
<author>Ellen Fernando</author>
<date>
<month>September</month>
<day>03</day>
<year>2002</year>
</date>
<body>Sineryoso na ng pamahalaan ang planong ilikas ang may 1.5 milyong Pilipino sa Middle East sakaling sumiklab ang giyera sa pagitan ng Estados Unidos at Iraq. Nabatid na kasalukuyang tinatalakay ang pagsasapinal ng contingency plan sa susunod na pagpupulong ng Inter-Agency Crisis Management. Posible umanong makaapekto ng malaki sa ekonomiya ng bansa ang pagsiklab ng giyera sa pagitan ng Iraq at US dahil isa sa mga source ng langis ng bansa ay ang bansang Iraq at maiipit naman ang milyong Pilipino sa ME. Nangangamba rin na maaaring gumamit pa ng mga non-conventional o chemical weapons na magiging dahilan ng pagkadamay ng maraming Pilipino o ibang sibilyan doon. (Ulat ni Ellen Fernando)</body>
<link>http://www.philstar.com/Article.aspx?articleId=174593&amp;publicationSubCategoryId=92</link>
</article>
<article>
<title>Upa ng Malaysia sa Sabah itataas</title>
<author>Malou Escudero</author>
<date>
<month>September</month>
<day>03</day>
<year>2002</year>
</date>
<body>Hindi man tuluyang maangkin ng Pilipinas ang Sabah, babawian naman ito sa pamamagitan nang pagtataas sa ibinabayad na buwanang renta ng Malaysia sa Sultan ng Sulu. Sinabi nina Negros Occidental Rep. Apolinario Lozada at Basilan Rep. Gerry Salapuddin na napakaliit ng ibinabayad na upa ng Malaysia sa isang Sultan ng Sulu kaya dapat na itong taasan. Ayon kay Lozada, noong nakaraang linggo lamang ay nagbayad ang Malaysia nang nasa P72,000 na lubhang maliit aniya kumpara sa malawak na isla ng Sabah. &amp;quot;Mas mahal pa yong upa sa isang condominium sa Makati,&amp;quot; ani Lozada. Sinabi ni Lozada na nagsimula ang pagpapaupa sa Sabah noong 1800s dahil nakita ng sultang may-ari nito na mas mapakikinabangan niya ang nasabing isla kung pauupahan sa England, pero hindi na umano ito ibinalik ng nasabing bansa sa Pilipinas. &amp;quot;Pero kinikilala ng Malaysia na ang may-ari ng Sabah ay ang Sultan ng Sulu dahil patuloy pa rin silang nagbibigay ng upa para sa naturang isla,&amp;quot; ani Lozada. (Ulat ni Malou Escudero)</body>
<link>http://www.philstar.com/Article.aspx?articleId=174602&amp;publicationSubCategoryId=92</link>
</article>
<article>
<title>Rapist ginulpi ng Pasig mayor</title>
<author>Joy Cantos</author>
<date>
<month>September</month>
<day>04</day>
<year>2002</year>
</date>
<body>Nagulpi nang wala sa oras ng isang lady mayor ang isang serial rapist suspek dahil sa inis nang may pagmamalaki pa umanong aminin ng huli sa harap ng una na ginahasa niya ang limang menor-de edad, apat dito ay pamangkin ng suspek. Isang malakas na sampal at dalawang malalakas na suntok ang pinadapo ng mga kamao ni Pasig City Mayor Soledad Eusebio laban sa serial rapist suspek na kinilalang si John Henry Robles, nasa hustong gulang, residente ng Pasig City. Nabatid kahapon sa isang staff ni Mayor Eusebio na tumangging mapabanggit ng pangalan, nangyari ang insidente kamakailan matapos iprisinta ng Pasig City police kay Eusebio ang nasabing suspek. Sa isinagawang interogasyon ay inamin ng suspek sa harapan ni Eusebio na nakipag-sex umano siya sa kanyang mga pamangking babae na nagkakaedad 12 hanggang 14 anyos. Di pa nakuntento ay ginahasa rin ng suspek ang isa nitong inaanak na babae na kalaro naman ng kanyang mga pamangkin. Nairita umano ang naturang lady mayor sa ginawang kalapastanganan ng suspek sa limang menor de edad na biktima na halos magkakasunod nitong ginahasa. Dito?y nagpanting umano ang alkalde at sinampal ang suspek na sinundan pa ng dalawang suntok sa tiyan bago ito tuluyang ipinabalik sa kulungan upang harapin ang paglilitis sa kanyang kasong 5 counts of statutory rape na isinampa sa Pasig City Prosecutor?s Office. &amp;quot;She (Eusebio) was fuming mad at Robles who has the gall to admit having sex with his nieces,&amp;quot; sabi ng naturang empleyado ng Pasig City Hall. Dinepensahan naman ng source si Eusebio sa pagsasabing mabait ang kanyang boss at kung nagawa man nitong sampalin at suntukin ang suspek ay dahilan sa pakikisimpatiya sa limang biktima nito. Idinagdag pa nito na mahigpit ang kampanya ni Eusebio laban sa mga heinous crime sa lungsod ng Pasig gaya ng rape. (Ulat ni Joy Cantos)</body>
<link>http://www.philstar.com/Article.aspx?articleId=174702&amp;publicationSubCategoryId=92</link>
</article>
<article>
<title>Sen. Drilon, binastos sa airport</title>
<author>Lordeth Bonilla/Rudy Andal</author>
<date>
<month>September</month>
<day>04</day>
<year>2002</year>
</date>
<body>Kahihiyan ang inabot ni Senate President Franklin Drilon dahil sa umano?y pambabastos na inabot niya sa airport sa Estados Unidos nang paghubarin siya ng sapatos. Pauwi na mula sa San Francisco nang harangin ng isang screener na Fil-Am si Drilon. Nagpakilala itong presidente ng Senado sa Pilipinas at ikatlong pinakamataas na tao sa bansa pero pinaghubad pa rin siya ng sapatos. Ani Drilon, posibleng Fil-Am ang nasabing airport screener dahil matapos siyang maasar dito ay sinabihan niya ito ng &amp;quot;mayabang&amp;quot; pero nag-Tagalog ang screener at sumagot ng &amp;quot;hindi ako mayabang.&amp;quot; Nakatakdang maghain ng diplomatic protest si Drilon hindi dahil sa kahihiyan kundi para bigyan ng leksiyon ang inasal ng naturang immigration official. &amp;quot;Konting respeto lang ang hinihingi ko dahil may dala naman akong diplomatic passport. Siguro naman ay hindi papayag si US Ambassador Francis Ricciardone na paghubarin din natin siya ng sapatos kapag dumating sa ating airport bilang SOP sa sinumang dumadating sa bansa?&amp;quot; wika ni Drilon. Susuportahan naman ng Malaca&amp;ntilde;ang ang pagsasampa ng diplomatic protest ni Drilon. Humingi na ng paumanhin sa abalang naidulot kay Drilon si Ronald Post, counselor for public affairs ng US Embassy sa bansa, pero ipinagtanggol ang random security na ginagawa ng Amerika. Binigyang diin ni Port na lahat ng diplomats ng ibang bansa at maging ng European Countries ay sumasailalim sa ganitong paghihigpit dahil na rin sa naganap na September 11 attack. Ayon naman kay DFA Undersec. for Administration Franklin Ebdalin, karapatan ng mga immigration officials sa nasabing bansa na ipatupad ang kanilang trabaho ngunit kailangan pa rin anyang bigyan ng kaukulang respeto si Drilon. (Ulat nina Lordeth Bonilla/Rudy Andal)</body>
<link>http://www.philstar.com/Article.aspx?articleId=174713&amp;publicationSubCategoryId=92</link>
</article>
<article>
<title>Malaysia tanggalin sa ASEAN - Sen. Honasan</title>
<author>Rudy Andal</author>
<date>
<month>September</month>
<day>04</day>
<year>2002</year>
</date>
<body>Nanawagan si Senador Gregorio ??Gringo?? Honasan kay Pangulong Arroyo na pag-usapan sa Association of Southeast Asian Nations (ASEAN) ang posibleng pagpataw ng sanction laban sa Malaysia, kasama na ang pagpapatalsik nito ng ASEAN dahil sa di-makataong pagtrato ng naturang bansa sa mga pinapalayas na mga manggagawa mula sa Pilipinas at Indonesia. ??Sa ginawa ng Malaysia, lumabag ito sa ??good neighbor policy?? ng ASEAN. Ang mga mamamayan sa mga kasaping bansa ay binibigyan ng ??special and preferential treatment?? para na rin malinang ang malayang pakikipagkalakal at turismo sa loob ng rehiyon,?? ani Honasan. Diniin ni Honasan na maraming mekanismo at istruktura ang ASEAN katulad ng ASEAN Foreign Minsters? Meeting at ASEAN Standing Committee nito na maaaring ginamit ng Malaysia upang ipaalam at i-konsulta ang mga bansang maaaring maapektuhan bago nito tuluyang ipinatupad ang malawakang pagpapatalsik sa mga di-dokumentadong manggagawa mula sa ibang bansang kasapi ng ASEAN. ??Ang mga mekanismong ito ay maaari pa ring gamitin ng Malaysia, Indonesia, Pilipinas at iba pang kasaping bansa para lamang maipatupad ang maayos at makataong pag-uwi ng mga manggagawa at kanilang mga pamilya sa kani-kanilang bansang pinagmulan. Sa ganitong hakbangin, makikita ang pinakamabuting paraan kaysa pauwiin na lamang silang parang sardinas sa mga sira-sirang barko,?? diin pa ni Honasan. Inihayag pa ni Honasan na ang sinumang ??undocumented foreign worker?? na mahuli sa Pilipinas ay dadaan muna sa ??summary deportation proceedings&amp;quot; bago pa ito tuluyang patalsikin sa labas ng bansa ayon sa batas. Inilahad ng senador mula Bicol na ang tinatawag na ??border trade?? at malayang pagtawid ng mga tao sa pagitan ng Mindanao at Sabah ay matagal nang nagaganap bago pa man naitatag ang Pilipinas at Malaysia. Kaya hindi dapat basta-basta isinara ng Malaysia ang kanyang border nang walang pagsasaalang-alang sa maaapektuhang Pilipino at pati na rin ang mga Malaysian na ilang henerasyon nang nakikipagkalakaran sa isa?t isa. (Ulat ni Rudy Andal)</body>
<link>http://www.philstar.com/Article.aspx?articleId=174718&amp;publicationSubCategoryId=92</link>
</article>
<article>
<title>Panibagong oil price hike</title>
<author>Andi Garcia</author>
<date>
<month>September</month>
<day>04</day>
<year>2002</year>
</date>
<body>Sumirit na naman ang halaga ng produktong petrolyo nang ihudyat kahapon ng tanghali ng Caltex Philippines ang panibagong pagtataas ng kanilang petroleum products mula 39 hanggang 49 sentimo kada litro. Sinabi ni Marian Catedral, Corporations Communications manager ng Caltex, naapektuhan ang presyo ng kanilang mga produkto kaugnay ng pressures na kasalukuyang umiiral sa global prices at maging sa rehiyon nitong mga nakalipas na linggo. Ang mga pressures na ito aniya ay nag-uugat naman sa supply, demand, competition at sa local market place. Ang bagong presyo ng Vortex Gold ay P18.41 per liter; P17.86 sa Vortex Silver; P14.54 sa Diesel at P14.28 sa Kerosene. Tiniyak naman ni Catedral na magiging bukas at transparent ang kanilang tanggapan ukol sa mga price adjustments habang patuloy nilang mamanmanan ang markado at ang competitive conditions nito. (Ulat ni Andi Garcia)</body>
<link>http://www.philstar.com/Article.aspx?articleId=174726&amp;publicationSubCategoryId=92</link>
</article>
<article>
<title>Taas sa pamasahe hihirit</title>
<author>Angie dela Cruz</author>
<date>
<month>September</month>
<day>04</day>
<year>2002</year>
</date>
<body>Hihirit naman ng taas sa pasahe sa Land Transportation Franchising Regulatory Board (LTFRB) ang transport group sa pangunguna ng Pinagkaisang Samahan ng mga Tsuper at Operator Nationwide (PISTON). Sa isang panayam, sinabi ni Medardo Roda, pangulo ng PISTON, hihingi sila ng 50 sentimos na dagdag sa pasahe sa LTFRB para hindi naman mamulubi ang maliliit na mga driver sa bansa. &amp;quot;Hindi na talaga namin makakayanan ang pagtataas na ito sa halaga ng krudo. Ang hakbang na ito ay malamang na magdulot ng taas sa halaga ng mga bilihin at kapag nangyari ito, dobleng epekto ito sa aming pang-araw-araw na buhay,&amp;quot; ani Roda. Mula umano noong March 20, 2002 umabot sa 12 sentimo ang naitaas sa halaga ng krudo. Kung idaragdag aniya ang 39 centavos na taas sa halaga ng krudo, aabutin na anya ng 51 centavos. Ito umano ay hindi na nila mapapalampas. Magkagayunman, sinabi ni Roda na hindi naman sila magsasagawa ng anumang protesta o pagtigil sa pamamasada dahil sa naganap na panibagong oil price hike. (Ulat ni Angie dela Cruz)</body>
<link>http://www.philstar.com/Article.aspx?articleId=174729&amp;publicationSubCategoryId=92</link>
</article>
<article>
<title>Housing dept., Transco aprub na</title>
<author>Malou Escudero</author>
<date>
<month>September</month>
<day>04</day>
<year>2002</year>
</date>
<body>Pumasa na kahapon sa ikatlo at huling pagbasa ang panukalang pagtatayo ng Department of Housing na papalit sa National Housing Authority (NHA) at pagsasapribado ng National Transmission Corporation o Transco Bill. Ang dalawang panukalang batas ay trinabaho ng mga mambabatas hanggang madaling araw matapos itong sertipikahang ??urgent bill&amp;quot; ng Malaca&amp;ntilde;ang kamakailan. Layunin ng Housing Bill na organisahin ang lahat ng ahensiya na may kinalaman sa pabahay upang palakasin at mapabilis ang housing program ng pamahalaan. Nakasaad naman sa Transmission Bill na isasapribado ang National Transmission Company ng Napocor sa loob ng 25 taon na maaaring muling i-renew sa loob ng panibagong 25 taon upang makalikom ang pamahalaan ng US$2 bilyon. Kapag tuluyang naisabatas ang Transmission Bill ay mababawasan ng halos 60 centavos ang binabayarang power purchased adjustment ng electric consumers sa loob ng 20 taon. (Ulat ni Malou Escudero)</body>
<link>http://www.philstar.com/Article.aspx?articleId=174735&amp;publicationSubCategoryId=92</link>
</article>
<article>
<title>Sex palit pagkain</title>
<author>Ely Saludar</author>
<date>
<month>September</month>
<day>05</day>
<year>2002</year>
</date>
<body>Napilitang magbenta ng panandaliang aliw ang ilang Pilipinang deportees sa Sabah dahil sa matinding gutom na dinanas sa pagkakakulong bago tuluyang makabalik sa Pilipinas. Ayon sa report, inalok ng mga Pilipinang ito ang ilang Malaysian police ng sex, kapalit lamang ng pagkaing pamatid ng gutom. Mariing pinabulaanan ng Malaysian government na ginahasa ng mga police na nagbabantay sa mga deportees ang ilan sa mga kababaihan. Hinamon pa ng Malaysia ang Pilipinas na maglitaw ng ebidensiya kaugnay nito at nang iba pang pagmamaltrato. Ang pahayag ay ginawa ng mga kinatawan ng gobyernong Malaysia sa isang delegasyong isinugo ni Presidente Arroyo sa Sabah upang siyasatin ang mga napabalitang kaso ng pang-aabuso. Ayon kay Presidential Adviser on Muslim Affairs Nur Jaafar, tiniyak ng Malaysia na aaksiyon ito kung may maihaharap na ebidensiya ang Pilipinas. Sinabi ni Jaafar na wala ring Pilipinong nagreklamo sa kanya hinggil sa &amp;quot;rape&amp;quot; sa kanyang pagdalaw sa kanilang kinaroroonan. Nagmatigas naman ang mga Malaysian na hindi nila minaltrato ang mga Pilipino. Taliwas ito sa ibinulgar ng mga deportee na pinaghuhubad, pinag-squat at pinagpapasa-pasahan umanong parausan ng mga bantay na Malaysian police ang mga kababaihang deportees na nakakulong. Bukod sa hindi umano sila pinapakain, karamihan sa kanila ay nakaranas ng pananakit at pagmumura. Tinawag din umano silang mga hayop at tinatratong hayop. Sabi naman ng ilang deportee, kapit sa patalim na ang ginawang pagpapagamit ng ilang kababaihang Pinay kapalit ng konting pagkain at sigarilyo. Dumidiskarte umano ang ibang kababaihang deportee sa pamamagitan ng pagpapabayad para makakain. Nabatid na dalawa na sa reklamo ang nakarating sa tanggapan ng Public Attorney?s Office (PAO). (Ulat ni Ely Saludar)</body>
<link>http://www.philstar.com/Article.aspx?articleId=174826&amp;publicationSubCategoryId=92</link>
</article>
<article>
<title>Brain stroke no. 2 killer sa RP</title>
<author>Andi Garcia</author>
<date>
<month>September</month>
<day>05</day>
<year>2002</year>
</date>
<body>Pumapangalawa na ang brain stroke bilang killer sa bansa at no. 1 killer naman sa Asia kung saan sa pinaka-latest figure na nakalap ng Stroke Data Project (STP) ng St. Lukes Hospital ay lumilitaw na ang kabataan ang pangunahing nagiging biktima ng brain attack. Sinabi ni Dr. Quanan, leading specialist sa brain stroke cases na ang napakaraming bisyo at eating habit din ng mga Filipino ang dapat sisihin kung bakit lumolobo ang bilang ng mga namamatay sa sakit na ito. Binigyang diin ni Dr. Quanan na ang malabis na pagkahilig sa mga maaalat na pagkain, matataba at makolesterol ang nagpapataas ng brain attack risk sa isang indibidwal, lalo na kung bata pa lang nagsimulang mahilig sa nabanggit na mga pagkain. Binanggit pa ni Dr. Quanan na mayroon ding malaking porsyento ng brain stroke ang mga taong malalakas maghilik. Ayon dito, nagkakaroon ng disruption ang flow ng oxygen patungong utak dahil na rin sa abnormal na pasok ng hangin sa esophgagus ng isang tao na dahilan upang magkaroon ng snoring sound. (Ulat ni Andi Garcia)</body>
<link>http://www.philstar.com/Article.aspx?articleId=174838&amp;publicationSubCategoryId=92</link>
</article>
<article>
<title>Defensor bagong AFP chief</title>
<author>Lilia Tolentino</author>
<date>
<month>September</month>
<day>05</day>
<year>2002</year>
</date>
<body>Hinirang kahapon ni Pangulong Arroyo si Air Force Chief, Lt. Gen. Benjamin Defensor bilang bagong hepe ng Sandatahang Lakas ng Pilipinas kapalit ng magreretirong si AFP Chief of Staff Gen. Roy Cimatu. Sa kanyang press conference kahapon, inihayag ni Press Secretary Ignacio Bunye na nahirapan ang Pangulo sa pamimili ng makakapalit ni Cimatu sa dahilang halos pare-pareho daw ang kuwalipikasyon ng lima pang nakalaban ni Defensor. Wala anyang tulak kabigin ang Presidente kung kuwalipikasyon ang pag-uusapan subalit nagkatalo lang anya sa &amp;quot;seniority.&amp;quot; Si Defensor ang most senior sa mga naglabang nominado sa puwesto na kinabibilangan nina AFP Deputy Chief of Staff, Lt. Gen. Narciso Abaya, AFP Vice Chief of Staff Gregorio Camiling, Southcom Chief Lt. Gen. Ernesto Carolina, Army Chief Dionisio Santiago at Navy Chief Victoriano Hingco. Idiniin ni Bunye na walang bahid pulitika ang pagkakapili ng Pangulo kay Defensor at nagkataon nga lang na kapatid ito ni dating Senador Miriam Defensor-Santiago. Sinabi ni Bunye na bago gumawa ng desisyon ang Pangulo, nakipagkonsultasyon siya sa matataas na pinuno ng AFP kaya walang basehan ang balitang magkakaroon ng demoralisasyon sa hanay ng mga sundalo ang pagtatalaga ng isang chief of staff na may maikling panahon lamang sa serbisyo. Si Defensor ay nakatakdang magretiro sa Setyembre 12 subalit pinalawig ito ng Pangulo nang hanggang Nob. 18, 2002. Tumanggi namang magbigay ng pahayag si Bunye kung seniority pa rin ang magiging basehan ng Pangulo sa pagpili ng makakapalit ni Defensor sa sandaling magretiro na ito sa Nobyembre 18. (Ulat ni Lilia Tolentino)</body>
<link>http://www.philstar.com/Article.aspx?articleId=174840&amp;publicationSubCategoryId=92</link>
</article>
<article>
<title>Diplomatic protest vs Malaysia muling inihain ng Pilipinas</title>
<author>Ellen Fernando</author>
<date>
<month>September</month>
<day>05</day>
<year>2002</year>
</date>
<body>Muling naghain kahapon ng panibagong diplomatic protest ang pamahalaan laban sa Malaysia dahil sa ginawang pang-aabuso o sexual abuse ng isang Malaysian police na nakatalaga sa Kota Kinabalu sa isang 13-anyos na dalagitang Pinay na kabilang sa mga Filipino deportees at detainees. Sa isang presscon kagabi sa Department of Foreign Affairs (DFA), sinabi ni DFA Secretary Blas Ople na naghain ng pangalawang diplomatic protest ang Pilipinas laban sa Malaysia matapos magreklamo ang 13-anyos na batang Nabatid na nagsagawa ng case study ang DSWD matapos magreklamo ang biktima at base sa pag-aaral, napatunayan na inabuso ang dalagitang deportee na naging daan para magkaroon ng matibay na dahilan para umaksiyon ang pamahalaan. Sinabi ni Ople na nagpahayag na rin si Pangulong Arroyo ng kanyang pagkondena sa sinapit ng batang babae sa kamay ng pulis ng Kota Kinabalu. Hiniling ng Pangulo kay Malaysian Prime Minister Mahathir Mohamad na magsagawa ng &amp;quot;swift prosecution&amp;quot; laban sa suspek sa pang-aabuso sa bata. &amp;quot;I express my personal outrage and that of the Filipino people and which I am sure you will also condemn in the strongest terms,&amp;quot; pahayag ng Pangulo sa kanyang liham kay Mahathir. Hiniling rin ng pamahalaan na agad papanagutin at pagbayarin ang taong responsable sa panghahalay sa naturang biktima. Sa kasalukuyan ay hinihintay pa rin ng pamahalaan ang sagot ng Malaysia hinggil sa unang protesta sa pagmamaltrato sa libu-libong Pinoy deportees. (Ulat ni Ellen Fernando)</body>
<link>http://www.philstar.com/Article.aspx?articleId=174850&amp;publicationSubCategoryId=92</link>
</article>
<article>
<title>Roco maagang namumulitika</title>
<author>Ely Saludar</author>
<date>
<month>September</month>
<day>05</day>
<year>2002</year>
</date>
<body>Inakusahan ng Malaca&amp;ntilde;ang na maagang namumulitika si dating Education secretary Raul Roco kaugnay ng akusasyon nito laban kay Pangulong Arroyo sa isyu ng posters. Iginiit ni Presidential Adviser on Political Affairs Jose Rufino na walang nilabag na batas ang Pangulo sa mga poster. Mga donasyon sa pribadong indibidwal ang nasabing poster kung saan walang pinirmahang resibo ang Pangulo at walang batas na nagbabawal dito. Ipinaliwanag ni Rufino na kusang loob na ipinagawa ang mga poster ng mga tagasuporta ng Presidente at sila na rin ang nagpakalat. Sa halip, iginiit ni Rufino na si Roco ang siyang lumabag sa batas dahil ang ginastos sa ipinagawa nitong poster ay pondo ng taumbayan. Hindi na umano dapat pang magmalinis si Roco at harapin na lamang nito ang isinasagawang imbestigasyon ng Presidential Anti-Graft Commission. Kasabay nito, tinalikuran na ng mga gobernador ng rehiyon ng Bicol ang kanilang kababayang si Roco sa 2004 presidential elections at idineklara ang kanilang buong suporta sa Pangulo. Inihayag ng anim na gobernador sa kanilang pakikipagpulong sa Pangulo na wala silang bilib kay Roco para maging presidente ng bansa. (Ulat ni Ely Saludar)</body>
<link>http://www.philstar.com/Article.aspx?articleId=174852&amp;publicationSubCategoryId=92</link>
</article>
<article>
<title>'Killer usok' ng coal plants bubusisiin ng DENR</title>
<author>Angie dela Cruz</author>
<date>
<month>September</month>
<day>05</day>
<year>2002</year>
</date>
<body>Bumuo ng isang grupo ang Department of Environment and Natural Resources-Environmental Managemet Bureau (DENR-EMB)para suriin ang usok na nagmumula sa mga coal-fired power plants sa bansa. Ito?y kasunod ng reklamo ng mga environmentalists na ang mga planta ay nagtataglay ng mercury na nakalalason sa tao. Sa report ni EMB director Julian Amador kay DENR Secretary Heherson Alvarez, ang hakbang ay ginawa alinsunod sa EMB special order 202 na layuning malaman ang impact ng operasyon ng naturang mga planta sa kapaligiran at sa mga taong naninirahan malapit dito. Kasama ng DENR-EMB teams ang mga tauhan ng Phil. Nuclear Research Institute (PNRI) sa tulong ng Dep?t of Health (DOH) para sa maayos na pagsusuri sa anumang findings at analysis hinggil sa epektong dulot ng power plants sa kalusugan ng tao at kapaligiran. Ilan sa mga takdang inspeksiyunin ng DENR ay ang 300 megawatt plant sa brgy. San Rafael Calaca, Batangas; 600 megawatt plant sa brgy. Bani Masinloc, Zambales; 433 megawatt plant sa brgy. Cagsiay 1 Mauban, Quezon; 700 megawatt plant sa brgy. Polo, Ibaba, Pagbilao, Quezon at 1,200 megawatt plant sa brgy. Panhascasan Sual, Pangasinan. (Ulat ni Angie dela Cruz)</body>
<link>http://www.philstar.com/Article.aspx?articleId=174857&amp;publicationSubCategoryId=92</link>
</article>
<article>
<title>Dagdag sahod hirit sa panibagong oil price hike</title>
<author>Lordeth Bonilla</author>
<date>
<month>September</month>
<day>05</day>
<year>2002</year>
</date>
<body>Muling humiling nang P125 across-the-board wage increase ang militanteng grupo ng manggagawa para kontrahin at hindi nila masyadong maramdaman ang pinakahuling pagtataas sa presyo ng langis sa bansa. Ayon sa Kilusang Mayo Uno (KMU), ang pinakabagong oil price adjustment na ginawa ng Caltex ay inaasahang susundan ng Petron at Shell pati na rin ng mga bagong oil players. Ayon kay KMU spokesman Sammy Malunes, ang karagdagang 49 sentimo kada litro sa presyo ng kerosene ay seryosng nakaapekto sa mga manggagawa at mahihirap na mamamayan, samantalang ang price adjustments naman sa diesel at gasoline ay nakaapekto sa mga jeepney drivers at operators. Dahil dito, nangangailangan umano ang mga pinakamahihirap na sektor ng lipunan nang agarang dagdag sa sahod para makaagapay sa inaasahang pagtaas rin sa mga pangunahing bilihin sa hinaharap. (Ulat ni Lordeth Bonilla)</body>
<link>http://www.philstar.com/Article.aspx?articleId=174858&amp;publicationSubCategoryId=92</link>
</article>
<article>
<title>Bitay sa kidnaper ng La Salle coed</title>
<author>Angie dela Cruz at Doris Franche</author>
<date>
<month>September</month>
<day>06</day>
<year>2002</year>
</date>
<body>Parusang kamatayan ang ipinataw kahapon ng Quezon City Regional Trial Court sa isang 52-anyos na lalaki na dumukot, nagnakaw at bumaril sa isang De La Salle coed noong Enero 12, 1994 sa Quezon City. Sa 26-pahinang desisyon ni QCRTC branch 76 Judge Demetrio Macapagal, si Venancio Roxas ay napatunayang nagkasala sa mga kasong kidnapping, serious illegal detention at frustrated homicide kaugnay ng pagkakakidnap sa estudyanteng si Agnes Guirindola, 19 taong-gulang ng maganap ang insidente. Samantala, 18-25 taon namang makukulong si Roxas sa kasong carnapping at theft bukod pa sa pagbabayad ng P1.5 milyon bilang danyos sa biktima. Ang kasamahan ni Roxas na si Roberto Gungon ay una nang hinatulan ng kamatayan ng korte at kasalukuyang nakapiit sa New Bilibid Prisons sa Muntinlupa. Bukod dito, pinagbabayad din si Roxas ng halagang P36,161.00 bilang hospitalization fee, P38,000 halaga ng nanakaw na alahas at P250,257 para sa nasirang sasakyan ng biktima. Sa court record, noong Enero 12, 1994 ay sakay ng kotseng Nissan Sentra si Guirindola ng harangin ni Roxas na naka-police uniform at nagpakilalang traffic enforcer sa Panay Ave. dahil sa umano?y traffic violation. Matapos sitahin, si Roxas kasama si Gungon at isa pang hindi nakilalang lalaki ay dinala ang biktima sa Brgy. Bagong Pook San Jose, Batangas kung saan binaril sa mukha at leeg si Guirindola at saka nagsitakas sa pag-aakalang patay na ito at tangay din ang mga ninakaw sa biktima. Gayunman, ilang residente ang tumulong sa biktima at nagdala sa kanya sa ospital. Sa pamamagitan ng cartographic sketch ay nadakip ng mga operatiba ng National Bureau of Investigation si Roxas noong September 11, 1995 habang si Gungon ay nahuli sa Davao City. Labis naman ang kasiyahan ng biktima at pamilya nito dahil nakuha nila ang hustisya matapos ang mahabang panahon.(Ulat nina Angie dela Cruz at Doris Franche)</body>
<link>http://www.philstar.com/Article.aspx?articleId=174938&amp;publicationSubCategoryId=92</link>
</article>
<article>
<title>OFWs sa SoKor tutukan din - Pimentel</title>
<author></author>
<date>
<month>September</month>
<day>06</day>
<year>2002</year>
</date>
<body>Hiniling kahapon ni Senator Aquilino Pimentel Jr. sa pamahalaan na tulungan ang may 17,000 OFWs sa South Korea na pawang may suliranin sa kanilang mga dokumento upang maiwasan ang pagkakaulit ng mass deportation sa Malaysia. Sinabi ni Sen. Pimentel, ipinabatid sa kanya ni Ambassador Juanito Jarassa ang katayuan ng may 17,000 OFWs sa Sokor na pawang may suliranin sa kanilang proper documentations. Napag-alaman ni Pimentel, tulad ng TNT?s sa Estados Unidos, ay nagtatago din ang mga undocumented OFW?s sa SoKor sa mga awtoridad para umiwas sa pagkakaaresto at mapabalik sa bansa. Ipinabatid naman ni Amb. Jarassa kay Pimentel na walang pangyayari ng pagmamaltrato sa ating mga OFWs dahil na rin sa liderato ni SoKor President Kim Dae Jung na paggalang sa karapatang pantao partikular sa mga foreign workers. Aniya, ang nakakalungkot lamang isipin ay napipilitan ang ating mga OFW?s na tumanggap ng maliliit na sahod tulad din ng mga manggagawa na nagdadagsaan sa SoKor mula sa Pakistan, India at Bangladesh. Wika pa ni Pimentel, maghihigpit na rin ang SoKor government sa mga foreign workers partikular sa mga undocumented dahil sa unti-unting tumataas ang unemployment sa kanilang bansa. Dahil dito, dagdag pa ng senador, dapat ay hindi na hintayin ng ating gobyerno na magsagawa ng mass deportation ang SoKor sa ating mga undocumented OFWs sa pamamagitan ng paghahatid ng tulong sa mga ito upang maging legal ang kanilang pananatili sa naturang bansa. Samantala, hiniling din ni Pimentel sa Philippine Overseas Employment Administration (POEA) sa pamamagitan ng Senate resolution 431 na imbestigahan ang napaulat na ginagawang prostitutes ang mga Pilipina sa ilang mga bars sa South Korea. Natuklasan ito matapos mailigtas ang may 11 Pilipina na ni-recruit ng isang agency dito sa Pilipinas para maging waitress at bar tenders sa SoKor subalit bumagsak bilang mga prostitutes. (Rudy Andal)</body>
<link>http://www.philstar.com/Article.aspx?articleId=174952&amp;publicationSubCategoryId=92</link>
</article>
<article>
<title>Task Force Sabah binuo</title>
<author>Doris Franche at Ely Saludar</author>
<date>
<month>September</month>
<day>06</day>
<year>2002</year>
</date>
<body>Upang mabigyan ng solusyon ang iba?t ibang problema ng mga Pinoy deportees mula sa Malaysia, isang special task force ang binuo ng Department of Interior and Local Government (DILG). Ayon kay DILG Secretary Joey Lina, ang TF Sabah ang magbibigay ng pagkakataon sa mga deportee na makapagbagong buhay matapos na sila ay palayasin sa Malaysia dahil inaasahan din ng pamahalaan na mas lalo pang dadami ang pababalikin sa Pilipinas. Sinabi ni Lina na kailangang maisumite ng miyembro ng nasabing task force sa loob ng pitong araw ang kanilang guidelines upang agad na maaprubahan at maipatupad. Makikipag-ugnayan ang TF sa tanggapan ng DILG sa Autonomous Region in Muslim Mindanao upang isa-isahin ang hinaing at reklamo ng mga Pinoy deportees. Samantala, makikipagpulong ngayong umaga si Pangulong Arroyo sa mga lider ng Senado at Kamara kaugnay ng gagawing konsultasyon hinggil sa usapin ng pagbuhay sa pag-angkin sa Sabah. Sinabi ni Press Secretary Ignacio Bunye na dito babalangkasin ang magiging posisyon ng administrasyong Arroyo sa usapin ng pagbuhay sa Sabah claim matapos ang pagmamaltrato sa mga Pinoy deportees. (Ulat nina Doris Franche at Ely Saludar)</body>
<link>http://www.philstar.com/Article.aspx?articleId=174955&amp;publicationSubCategoryId=92</link>
</article>
<article>
<title>Mga 'hudas' sa PAGCOR hinabla</title>
<author></author>
<date>
<month>September</month>
<day>06</day>
<year>2002</year>
</date>
<body>Itinanggi kahapon ng Philippine Amusement &amp;amp; Gaming Corp. (PAGCOR) ang mga akusasyon laban sa apat na opisyal ng kompanya na ginawa ng mga player na sina David So at Quintin Llorente. Kaugnay nito, gagawa ng aksiyon si PAGCOR chief legal counsel Atty. Carlos Bautista para madismis ang incrimination charges na isinampa nina So at Llorente laban kina Casino Filipino-Para&amp;ntilde;aque senior branch manager Francisco Antonio, Operations Manager Pablo Mortel at Gaming Area Manager Ely Sy. &amp;quot;Ang PAGCOR ang dapat na magsampa ng kaso laban kina So at Llorente dahil sa misrepresentation, estafa at paglabag sa casino rules,&amp;quot; wika ni Atty. Bautista. Base sa ginawang imbestigasyon, hindi nagpunta si Llorente sa CF-Para&amp;ntilde;aque noong gabi ng Agosto 14, 2002 kaya imposibleng napahiya umano ito katulad ng kanyang sinasabi. &amp;quot;Imposibleng makapag-present siya ng chip check na nagkakahalaga ng $50,000 kung wala siya doon. Practice na ng aming casino personnel na agad na i-encash ang anumang chip check na ipiniprisinta ng sinumang casino player,&amp;quot; paliwanag pa ni Atty. Bautista. Sangkot din si Llorente sa iba pang mga insidente tulad ng pananampal at pagsuntok sa mga casino personnel. Sa kaso naman ni So, itinanggi ng PAGCOR na hiniya ang una sa harap ng maraming tao nang hindi ito makapagbayad ng kanyang utang na umaabot sa P5 milyon. Sinabi ni Antonio na magalang na nilapitan si So ng gaming officer habang naglalaro noong hatinggabi ng Hulyo 29, 2002. Dalawa sa mga tsekeng inisyu ni So na nagkakahalaga ng P2 at P3 milyon ay ibinalik ng China Bank del Monte Avenue, QC branch dahil sa kawalan ng sapat na pondo.</body>
<link>http://www.philstar.com/Article.aspx?articleId=174965&amp;publicationSubCategoryId=92</link>
</article>
<article>
<title>Walang $100-M kickback sa Fraport deal</title>
<author>Lilia Tolentino</author>
<date>
<month>September</month>
<day>06</day>
<year>2002</year>
</date>
<body>Nilinaw ng Malaca&amp;ntilde;ang na walang $100 milyong kickback sa panukalang takeover ng gobyerno sa NAIA Terminal 3 kundi isa lang itong reserbang pondo na pambayad sa mga obligasyon para sa iba pang kasosyo ng proyekto at pinagkakautangang bangko. Ang pahayag ay ginawa ni Presidential Adviser for Strategic Projects Gloria Tan-Climaco kasunod ng bintang ng mga kritiko ng administrasyon na mayroon daw &amp;quot;kickback&amp;quot; sa transaksiyon. Sinabi ni Climaco na ang Fraport AG ng Germany ay pumayag na magpalabas ng $400 milyon para pambayad ng gobyerno sa lahat na kontratista at may pautang kabilang na ang Fraport. Sa halagang ito, $300 milyon ang mapupunta sa Fraport at ang nalalabing $100 milyon, $53 milyon dito ang mapupunta naman sa Takenaka, ang kontratistang nagpatuloy ng proyekto at shareholders ng PIATCO. Sa isang liham kay Climaco, sinabi ni Peter Henkel, ang director ng Fraport sa PIATCO, na handang tumanggap lang ang Fraport ng $300 milyon sa nagastos nitong kapital sa proyekto na nagkakahalaga ng $375 milyon kung mapagtitibay ang kasunduan sa pagbebenta nito ng saping puhunan sa NAIA Terminal 3. Sinabi rin ni Climaco na sinabi sa kanya ni Henkel na handang magpalugi ang Fraport ng $75 milyon dahil ang kapital nito sa proyekto ay umabot na sa $375 milyon. Idinagdag pa ni Climaco na ang alok na ito ng Fraport ay makapagbibigay proteksiyon sa gobyerno at publiko ng walang ilalabas na kahit isang sentimo sa kabang yaman ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=174968&amp;publicationSubCategoryId=92</link>
</article>
<article>
<title>Paghihigpit sa liposuction pinamamadali na</title>
<author>Malou Rongalerios-Escudero</author>
<date>
<month>September</month>
<day>06</day>
<year>2002</year>
</date>
<body>Pinamamadali sa Mababang Kapulungan ng Kongreso ang pagpasa ng panukalang batas na maghihigpit sa pagsasagawa ng liposuction at ang pagpa-practice ng Surgical Cosmetic Dermatology matapos mapabalita na naging comatose ang manugang ni Cavite Governor Ereneo Maliksi matapos umanong magpa-lipo. Sinabi ni Davao City Rep. Prospero Nograles, awtor ng panukala, marami na ang nagiging biktima ng cosmetic surgery operation kaya dapat lamang na magkaroon ng isang batas upang higpitan ang nasabing propesyon. Marami na aniya ang nagsasagawa ng operasyon ng wala namang sapat na kaalaman o pinag-aralan sa cosmetic surgery na nagiging dahilan sa pagkamatay ng pasyente. ??Oras na galawin na ng doktor ang mukha at katawan ng pasyente, wala ng atrasan yan at may peligro silang mapahamak kung hindi espesyalista ang mag-oopera,?? ani Nograles. Panahon na aniya upang protektahan ng gobyerno ang maaari pang maging biktima ng dermatologic, cosmetic at plastic surgery. Hindi pa malinaw kung may kinalaman sa liposuction ang nangyari sa ex-beauty queen na si Shiela Marie Santarin dahil pinaniniwalaang ??aneurysm&amp;quot; o pamamaga ng utak ang naging dahilan sa pagka-comatose nito. Subalit sinabi ni Nograles na ang aneurysm ay posibleng isa sa mga komplikasyon ng liposuction kaya dapat din itong tingnan ng mga kinauukulan. Maliban pa sa liposuction, nais ding higpitan ni Nograles ang operasyon sa pagpapalaki ng suso, plastic surgery at iba pang operasyon sa mukha na ang layunin ay pagandahin ang pasyente subalit kalimitang kabaligtaran ang nangyayari. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=174976&amp;publicationSubCategoryId=92</link>
</article>
<article>
<title>Pinoy nag-amok sa Malaysia, dinedo</title>
<author>Ellen Fernando at Ely Saludar</author>
<date>
<month>September</month>
<day>07</day>
<year>2002</year>
</date>
<body>KUALA LUMPUR, Malaysia - Isang Pilipinong hinihinalang nasiraan ng bait ang nanghalibas ng itak sa isang mass deportation center sa Kota Kinabalu, Malaysia kung kaya?t binaril at napatay ng isang Malaysian police. Hindi agad nakuha ang pangalan ng nag-amok na Pilipino pero sinasabing may hawak itong dalawang travel documents na may dalawa ring pangalan. Ayon sa Agence France Presse, dalawang oras nagwala ang Pilipino hawak ang isang &amp;quot;machete&amp;quot; at nakasugat sa dalawang bata at tatlong iba pa kasama ang pulis na bumaril sa kanya. Walang nasawi sa mga biktima na agad nadala sa pagamutan matapos ang insidente. Hindi rin inulat ang personalidad at pangalan ng mga biktima. Sinabi naman ni Foreign Affairs spokesman Victoriano Lecaros na wala pa silang natatanggap na report mula kay Ambassador to Kuala Lumpur Jose Brillantes na kumukumpirma sa nasabing ulat. Samantala, tila isang &amp;quot;himala&amp;quot; ang biglaang pagbibigay ng magandang trato sa mga Pinoy deportees ng magtungo ang grupo ni Presidential Adviser for Muslim Communities Nur Jaafar na nag-imbestiga ng pagmamaltrato. Nagtataka si Foreign Affairs Sec. Blas Ople na dahil sa pagbisita ng grupo ni Jaafar ay biglang bumait ang mga Malaysian police, pinakakain ng sapat ang mga deportee at ang sasakyan na dati ay parang sardinas ay biglang nagka-aircon. Sinabi ni Ople na ang matatalim na salita na ginamit sa diplomatic protest laban sa Malaysia ang siyang nagbunsod din upang bumuti ang kondisyon ng mga Pilipino sa Sabah. (Ulat nina Ellen Fernando at Ely Saludar)</body>
<link>http://www.philstar.com/Article.aspx?articleId=175081&amp;publicationSubCategoryId=92</link>
</article>
<article>
<title>Pilipinas binalaan sa pakikipag-giyera sa Malaysia</title>
<author>Malou Rongalerios-Escudero</author>
<date>
<month>September</month>
<day>07</day>
<year>2002</year>
</date>
<body>Hindi dapat pumasok ang Pilipinas maging ang mga kamag-anak ng Sultan ng Sulu na umaangkin sa Sabah sa pakikipagdigma sa Malaysia. Ito ang sinabi kahapon ni Negros Occidental Rep. Apolinario Lozada sa gitna ng ulat na ipinahayag ng ilang nakauwing deportees na nais na nilang mag-armas at bumalik sa Malaysia upang gantihan ang mga nagpahirap sa kanila. Ayon kay Lozada, sa kabila ng sobrang pagpapahirap na dinanas ng mga Pinoy deportees sa kamay ng Malaysian authorities pati na rin sa pagmamatigas nitong resolbahin ang pag-aangkin sa Sabah, hindi pa rin solusyon ang pakikipaggiyera dito. Sinabi ng isang deportee sa isang panayam sa telebisyon na kung magbibigay lamang ng armas ang pamahalaan ay handa silang kumuha upang ipaghiganti ang iba pa nilang kasamahan. Mas masasagot umano ng United Nations (UN) ang problema at mas mabibigyan ng hustisya ang mga deportees dahil sa miyembro ng nasabing organisasyon ang dalawang bansa. Ipinaliwanag din nito na walang kakayahan ang Pilipinas para sumabak sa matagalang pakikipaglaban sa ibang bansa. Sa kabila umano ng karanasan ng AFP sa internal war tulad ng counter-insurgency campaign, hindi pa nasusubukan ang galing nito sa pakikipaglaban sa &amp;quot;external forces.&amp;quot; Hindi umano ito pangmamaliit sa kakayahan ng mga sundalo subalit kinakailangan umanong maging praktikal dahil siguradong mapapalala lang umano ng giyera ang problema. Idinagdag pa nito na mas maraming kagamitan ang Malaysia kumpara sa Pilipinas dahil mayroon itong 80,000 sundalo, 115 howitzers, 600 armored personnel carriers at 62 tangke kumapara sa 60,000 sundalo, 100 howitzer, 200 APCs at 40 tangke ng bansa. (Ulat nina Malou Rongalerios-Escudero)</body>
<link>http://www.philstar.com/Article.aspx?articleId=175090&amp;publicationSubCategoryId=92</link>
</article>
<article>
<title>CBCP hinabla sa P20-M utang</title>
<author>Jhay Quejada</author>
<date>
<month>September</month>
<day>07</day>
<year>2002</year>
</date>
<body>Kinasuhan ang Catholic Bishops of the Philippines (CBCP) ng isang furniture manufacturing firm nang hindi umano pagbabayad ng P20-milyon halaga ng mga kagamitang kinuha ng Simbahan dito. Batay sa dokumento na may serial number na MC02-190 na naisumite sa Mandaluyong City Regional Trial Court (MCRTC) ng Spinbase International Corp., na nagsasabing nakapagdeliver ng mga modular workstations, office tables at chairs na may kabuuang halaga na P19,787,644 sa CBCP. Ayon sa korporasyon, ang mga nasabing kagamitan ay para magamit ng CBCPNet, isang kompanya na binuo ng CBCP para magsilbing Internet Service Provider (ISP) at system integrator para sa lahat ng Simbahang Katoliko, paaralan at mga organisasyon sa Pilipinas. Ang kapabilidad ng ISP ay naglalayon para magamit ng Simbahan sa teknolohiya sa Internet para sa evangelization and informations dissemination at iba pa. Ngunit ayon kay Reynaldo Dizon, abogado ng korporasyon, hindi nabayaran ng CBCP o ng CBCPNet ang mga nasabing kagamitan kahit na matagal ng paso ang panahon na napagkasunduan na bayaran ang mga ito. Isinaad din ni Dizon sa reklamo na nagpadala ng liham si Monsignor Oscar Cruz, chairman of the board ng CBCPNet, sa pangulo ng Spinbase na humihingi ng konsiderasyon at dagdag na panahon para mabayaran ang mga kagamitan dahil sa naghahanap pa ng pagkukunan ng pondo para mabayaran ang nasabing pagkaka-utang. Ngunit, imbes na tuparin ang pangako na bayaran ang pagkaka-utang ng CBCP, inilunsad ang CBCP World, isang panibagong kompanya na may kaparehong objectives and function ng CBCPNet noong Mayo 12 taong kasalukuyan. Hinihiling din ng kompanya sa korte na atasan ang CBCP, CBCPNet at ang CBCPWorld na bayaran ang P19,787,644 halaga ng equipments na pinakikinabangan na at ang attorney?s fee na nagkakahalaga naman ng P300,000. (Ulat ni Jhay Quejada)</body>
<link>http://www.philstar.com/Article.aspx?articleId=175096&amp;publicationSubCategoryId=92</link>
</article>
<article>
<title>P64-B scam sa Customs ibinulgar</title>
<author>Angie dela Cruz</author>
<date>
<month>September</month>
<day>07</day>
<year>2002</year>
</date>
<body>Ibinunyag kahapon ni acting Ombudsman Margarito Gervacio ang P64 bilyong scam sa Bureau of Customs (BOC). Sa ginanap na press conference, sinabi ni Gervacio na kanyang inatasan na ang fact finding bureau ng Ombudsman sa pangunguna ng hepe nitong si Director Gerardo Lantoria para siyasatin ang anomalyang ito. Ang hakbang ay ginawa ni Gervacio matapos na isang impormante ang magsumbong sa kanya sa naturang anomalya at ang mga sangkot umano dito ay pawang aktibo pang opisyal at tauhan ng BOC. Batay sa impormasyong naibigay kay Gervacio ng naturang impormante, ang anomalya ay bunga ng pagkawala ng mga nakumpiskang puslit na mga kargamento na kahina-hinalang nawala sa custody ng Customs na kabibilangan ng mga bakal at iba?t ibang equipment. Sa halip na mapunta ito sa gobyerno at maibenta sa pribadong indibidwal para magkaroon ng dagdag na kita sa pamahalaan, lumalabas umanong napakinabangan lamang ito ng iilang tao sa pakikipagsabwatan ng mga taga-Customs. Binigyang-diin ni Gervacio na kung makakakita sila ng matitibay na ebidensiya sa anomalyang ito at hindi na matunton ang mga nawawalang kargamento, agad nilang irerekomenda ang pagpapatalsik ng mga opisyales at tauhan ng BOC na sangkot dito bukod pa sa pagsasampa ng kaukulang kaso hinggil dito. (Ulat ni Angie dela Cruz)</body>
<link>http://www.philstar.com/Article.aspx?articleId=175103&amp;publicationSubCategoryId=92</link>
</article>
<article>
<title>Gobyerno hirap matukoy ang lehitimong tagapagmana ng Sultan ng Sulu</title>
<author>Lilia Tolentino</author>
<date>
<month>September</month>
<day>07</day>
<year>2002</year>
</date>
<body>Nahihirapan ang pamahalaan na matukoy ang mga lehitimong tagapagmana ng Sultan ng Sulu na siyang sinasabing may-ari ng Sabah dahil sa pagdami ng mga kamag-anak na nagsusulputan para mag-angkin ng kabayaran sa sandaling tuluyan nang ibenta sa Malaysia ang Sabah. Ayon kay Foreign Affairs Secretary Blas Ople, nagkaroon ng problema noong panahon ni dating pangulong Ramos na matukoy kung sino ang tunay na mga tagapagmana ng Sultan dahil ang sumipot noon sa ipinatawag na pulong ay mahigit isang libo katao. Ang mga ito ay pansamantalang tumuloy sa Philippine Village Hotel na ginastusan ng pamahalaan para sa ipinatawag na pulong na ang layon ay makabuo ng isang posisyon sa isyu ng Sabah. Sinabi ni Negros Rep. Apolinario Lozada na ang pulong ay nagkasundo sa pagtatalaga ng 9 na magsisilbing kinatawan ng bawat angkang nagpapakilalang tagapagmana ng Sultan ng Sulu. Ang nais anya ng Malaysia ay magkaroon lang ng iisang kausap sa isyu ng Sabah para maayos na ang gusot dito na nakakaapekto sa relasyon ng Pilipinas at Malaysia. Sa dami ng nag-aangking kamag-anak ng orihinal na may-ari ng Sabah, sinabi ni Lozada na napagkasunduan noon na magtatag ng isang korprorasyon na ang 70% kapital ay magmumula sa Malaysia at 30% sa Pilipinas. Ang lupon ng mga director ng panukalang korporasyon ay kabibilangan ng lahat na kinatawan ng nag-aangking angkan na tagapagmana ng Sultan ng Sulu. Sinabi ni Lozada na ang panimulang hakbang na ito na napagkasunduan ng Pilipinas at Malaysia ay maaaring pagsimulan sa pagbuo ng isang kasunduan hinggil sa isyu ng Sabah sa ilalim ng kasalukuyang administrasyon. (Ulat ni Lilia Tolentino)</body>
<link>http://www.philstar.com/Article.aspx?articleId=175108&amp;publicationSubCategoryId=92</link>
</article>
<article>
<title>Jordanian terrorist boss nakapasok sa RP</title>
<author>Joy Cantos</author>
<date>
<month>September</month>
<day>07</day>
<year>2002</year>
</date>
<body>Isang Jordanian national na tinaguriang &amp;quot;terrorist boss&amp;quot; ng umano?y kaalyado ni Saudi billionaire Osama bin Laden ang pakay ngayon ng pagtugis ng mga intelligence operatives ng Eastern Police District (EPD) at Bureau of Immigration and Deportation (BID) matapos na umano?y makapuslit ito papasok sa bansa kamakailan. Kinilala ang suspek na si Ivan Mahmoud na naatasan umanong magtayo ng terrorist cell sa bansa. Ayon kay EPD director P/Chief Supt. Rolando Sacramento, nadiskubre ang plano hinggil sa posibleng pagtatatag ng international terrorists network al-Qaeda matapos maaresto ang ilang Pilipinong kasabwat ng mga ito na umano?y siyang nagsisilbing mga operator ng linyang pang-komunikasyon ng grupo ng mga international terrorist. Nabatid kay Sacramento na marami umanong mga multi-national companies ang nagreklamo hinggil sa napakaraming overseas call bills na hinihinalang kagagawan ng mga galamay ni bin Laden. Karamihan sa kasabwat nitong mga Pinoy ay mga &amp;quot;hackers&amp;quot; ng international telephone direct lines ng mga malalaking kumpanya upang umano?y illegal na pagserbisyuhan ang mga dayuhan partikular na ang mula sa Middle East at South Asian kapalit ng mababang singil. Nag-umpisang magduda ang pulisya matapos maaresto kamakalawa si Marion Laquindanium, 20, ng Tunasan, Muntinlupa City na umano?y kasabwat ng mga dayuhang terorista na hindi umano binabayaran ng buwanang suweldo kundi isang modernong sasakyan. Ang nasabing kotse ay nakatakda pang ipadala ng nasabing Jordanian boss nito sa suspek. Si Laquindanium ay nahuli dakong alas-7 ng gabi sa bahay nito matapos madiskubre ng PLDT ang hindi awtorisadong tawag sa telepono na minamaniobra nito sa Muntinlupa city. Nasamsam sa pag-iingat nito ang mga telephone sets, cellphones, telephone exchange board o PABX, compact disc drive at iba pang electronic gadgets. Nilinaw naman ni Sacramento na patuloy pa rin nilang ini-establish kung ang grupo ni Mahmoud ay talagang lehitimong al-Qaeda o simpleng hackers na nambibiktima ng malalaking kumpanya ng telepono sa bansa. (Ulat ni Joy Cantos)</body>
<link>http://www.philstar.com/Article.aspx?articleId=175114&amp;publicationSubCategoryId=92</link>
</article>
<article>
<title>20 Sayyaf, 8 sundalo todas sa Sulu</title>
<author>Joy Cantos</author>
<date>
<month>September</month>
<day>08</day>
<year>2002</year>
</date>
<body>Umaabot na sa 20 ang bilang ng napatay na mga bandidong Abu Sayyaf Group (ASG) habang walo naman sa panig ng militar sa patuloy na bakbakan kaugnay ng inilunsad na &amp;quot;Operation Endgame&amp;quot; sa lalawigan ng Sulu. Base sa nakarating na report kahapon sa Camp Aguinaldo, sinabi ni AFP spokesman Brig. Gen. Purificacion, patuloy ang isinasagawang air at ground assault operations ng tropang militar laban sa grupo ng mga kidnappers na may hawak sa tatlo pang bihag na Indonesian crewmen at apat na preachers ng Jehovah?s Witnesses. Sinabi ni Purificacion na malaki ang posibilidad na nagsanib na ng puwersa ang mga bandidong ASG, Misuari Breakaway Group (MBG) at ang grupo ng mga kidnappers ng Jehovah. Ayon kay Purificacion, nabuo ang hinalang ito matapos na dumami umano ang sumasagupang puwersa ng mga kalaban sa sumusugod na puwersa ng gobyerno. Sinabi pa ni Purificacion na nagsimula ang engkuwentro kamakalawa sa bahagi ng Mt. Bagsak malapit sa bayan ng Patikul, Sulu kung saan mismong ang grupo ni ASG Commander Radulan Sahiron ang nagsilbing &amp;quot;blocking force&amp;quot; na siya mismong nakasagupa ng militar matapos na harangin ng mga ito ang tropa ng pamahalaan na tumutugis sa mga kidnapper ng Jehovah?s Witnesses. Sinasabing ang pamangkin ni Sahiron na si Abdulmuin Sahiron, isa umanong sanggano at durugista ang siyang utak sa pagdukot sa mga preachers ng Jehovah na part-time dealers din ng Avon cosmetics sa Sulu. Nagsisilbing 1st line of defense ang ASG habang 2nd line of defense ng grupo ang MBG na nasa naturang lugar. Sa kasalukuyan, base sa tala ng militar, umaabot sa 50 miyembro ang ASG habang 300 naman ang MBG at kulang-kulang sa 20 ang kidnapper na ngayo?y kalaban ng militar sa Sulu. (Ulat ni Joy Cantos)</body>
<link>http://www.philstar.com/Article.aspx?articleId=175215&amp;publicationSubCategoryId=92</link>
</article>
<article>
<title>Congressmen na may malaking cash advances pangalanan</title>
<author>Malou Rongalerios-Escudero</author>
<date>
<month>September</month>
<day>08</day>
<year>2002</year>
</date>
<body>Hinamon kahapon ng isang kongresista ang kanyang kasamahang mambabatas na lumantad at aminin kung sila nga ay nakakuha ng malaking cash advance sa Mababang Kapulungan ng Kongreso. Sinabi ni Negros Occidental Rep. Apolinario Lozada, hindi dapat mahiya ang mga kongresistang nakakuha ng cash advance lalo na kung ginamit niya ito sa opisyal na biyahe. Ang reaksiyon ni Lozada ay kaugnay sa lumabas na ulat ng Commission on Audit na umabot sa P30.364 milyon halaga ang unliquidated cash advances sa Kamara na karamihan ay pinakinabangan ng mga kongresista. Nakapaloob ang nasabing unliquidated cash advances sa isinumiteng ulat ni Rustico Jimenez, State auditor V ng COA kay Speaker Jose de Venecia base sa financial position ng Kamara noong 2001. Idinagdag ni Lozada na hindi lamang ang pangalan ng mga kongresista ang dapat ilantad kundi ang halaga ng kanilang cash advance at kung saan ito ginamit. Dapat rin aniyang malantad kung sino ang mga congressmen na palaging nasa labas ng bansa gamit ang pondo ng Kamara. Labag sa Section 89 ng Presidential Decree 1445, Section 79 ng General Accounting and Auditing Manual, Volume 1 at COA Circular No. 97-002 ang hindi pagli-liquidate ng mga cash advances at ang patuloy na pagkakaloob nito kahit hindi pa naisasaayos ang naunang pinansiyal na transaksiyon. Sinabi naman ng liderato ng Kamara na ginamit ng mga kongresista sa trabahong may kinalaman sa lehislatura ang malaking bahagi ng nasabing P30.364 milyon cash advances. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=175231&amp;publicationSubCategoryId=92</link>
</article>
<article>
<title>P1 hirit sa pasahe, uupuan na ng LTFRB</title>
<author>Angie dela Cruz</author>
<date>
<month>September</month>
<day>08</day>
<year>2002</year>
</date>
<body>Tiniyak kahapon ng Land Transportation Franchising Regulatory Board (LTFRB) na hindi madedehado ang taumbayan hinggil sa gagawin nilang aksiyon sa ginigiit ng transport group na P1 taas sa pasahe dulot ng tumaas na halaga ng gasolina kamakailan. Sa isang panayam, sinabi ni LTFRB Chairman Dante Lantin, oras na mapasakamay ng ahensiya ang petisyon ng mga malalaking grupo ng transportasyon na PISTON, FEJODAP, Pasang Masda at FERCODA, uupuan nila itong mabuti para sa kapakanan ng mamamayang Pilipino. Malalimang pag-aaral umano ang gagawing hakbangin ng LTFRB sa hinihinging fare increase ng transport groups dahil ang maliliit na mamamayan ang matinding maapektuhan ng bagay na ito sakaling itaas ang pasahe sa mga pampasaherong jeep nationwide laluna sa Metro Manila. &amp;quot;Uupuan natin itong mabuti, pag-aaralan namin ang mga argumento ng transport groups kung kailangan nga bang itaas ng piso ang pasahe sa jeep. Hindi naman kami basta-basta magdedesisyon sa bagay na ito dahil ang kapakanan din ng taumbayan ay aming pinoprotektahan,&amp;quot; pahayag ni Lantin. Kasabay nito, giniit naman ng militanteng grupong Kilusang Mayo Uno (KMU) na ibasura na ang Oil Deregulation Law dahilan sa ito lamang umano ang nagbibigay lakas sa mga kumpanya ng langis na makapagtaas ng presyo ng kanilang mga produkto sa oras na kanilang gustuhin. Umaasa din ang naturang mga transport groups at KMU na gagamitin ni Pangulong Arroyo ang kanyang &amp;quot;kamay na bakal&amp;quot; para hindi magbunsod ng pagtaas naman ng halaga ng mga prime commodities ang naging pagtataas ng halaga ng gasolina ng mga oil companies. Tatlumpu?t siyam (39) na sentimo kada litro ang itinaas na halaga kamakailan ng mga dambuhalang kumpanya ng langis na Shell, Petron, Caltex dahilan sa umano?y pagtaas ng halaga nito sa world market. (Ulat ni Angie dela Cruz)</body>
<link>http://www.philstar.com/Article.aspx?articleId=175232&amp;publicationSubCategoryId=92</link>
</article>
<article>
<title>13-anyos deportee ibinitin sa flag pole</title>
<author>Rudy Andal</author>
<date>
<month>September</month>
<day>08</day>
<year>2002</year>
</date>
<body>BONGAO, Tawi-Tawi - Ibinunyag kahapon ng isang Pinoy deportee kay Senate Majority Leader Loren Legarda-Leviste na ibinitin siya sa flag pole at ginawang watawat sa harap ng Taoua police headquarters sa Malaysia . Ang kahayupang ito na dinanas ng 13-anyos na binatilyo ay ilan lamang sa mga ipinagtapat ng mga kabataang deportee sa pagdalaw ni Sen. Legarda. Ayon sa mga batang deportees, unang pinapauwi ng mga Malaysian authorities ang kanilang mga magulang at pinapaiwan sila sa kulungan. Habang sila ay nasa custody ng Malaysian police ay pinaglalaruan sila ng mga awtoridad kung saan ay pinahirapan sila sa pamamagitan ng pagpalo ng yantok sa kanilang mga katawan, &amp;quot;Parang nais nila na gawin nila akong bandera nang itali nila ako ng nylon cord sa katawan saka pilit na hinahatak pataas saka nagtatawanan ang mga Malaysian police habang nakikita nilang nahihirapan ako,&amp;quot; kuwento ng binatilyong deportee. Anila, pangkaraniwan na umano ang ginagawa ng mga Taoua police na pinipilahan ang mga kabataang Pinay na nakapiit sa kanilang istasyon habang naghihintay ang mga ito ng kanilang deportasyon. Ayon naman kay Legarda, kalunus-lunos ang dinanas na kalupitan ng ating mga deportees sa kamay ng mga Malaysian police kaya dapat lang na isulong ang paghahain ng pamahalaan ng kaukulang reklamo sa mga ito partikular na ang panggagahasa sa isang 13-anyos na dalagitang Pinay deportee. (Ulat ni Rudy Andal)</body>
<link>http://www.philstar.com/Article.aspx?articleId=175243&amp;publicationSubCategoryId=92</link>
</article>
<article>
<title>Katarungan tiniyak ni GMA sa mga inabuso, minaltratong Pinoy sa Sabah</title>
<author>Ely Saludar</author>
<date>
<month>September</month>
<day>08</day>
<year>2002</year>
</date>
<body>Tiniyak kahapon ni Pangulong Arroyo na mabibigyan ng katarungan ang mga Pinoy deportees na inabuso at minaltrato sa Sabah, Malaysia. Sa kanyang lingguhang radio program, inilahad ng Pangulo ang 8-point strategy upang maresolba ang problema ng mga Pinoy sa Sabah. Ayon sa Pangulo, sisiguraduhin ng pamahalaan na mabigyan ng sapat na proteksiyon ang mga Pinoy returnees na natitira doon. &amp;quot;Ang pagtutuunan natin ng pansin ay kung papaano mapoprotektahan ang mga returnees at mga natitira pang mga Pilipino sa Sabah gayundin ang paghingi ng katarungan sa anumang pang-aabuso na kanilang dinanas,&amp;quot; pahayag ng Pangulo. Binanggit din ng Pangulo sa 8-point strategy ang pagpapabilis sa proseso ng dokumentasyon bago pa ang deportasyon ng mga natitirang Pinoy sa Sabah; palalakasin ang information drive ng embahada ng Pilipinas sa Kuala Lumpur para mahikayat ang mga kababayan natin na umuwi na sa bansa sakay ng Phil. Navy at Coast Guard vessels; ang DFA at DOLE ay mag-uugnayan upang magkaroon ng labor agreement sa Malaysia at makakuha ng work permit; palalawakin ang trabaho ng embahada upang ang mga Pinoy sa Malaysia ay mabigyan ng serbisyo tulad ng legal assistance at visitation; ang paghingi ng embahada sa Malaysian authorities na makapasok ang consular team sa mga detention center; sisikapin ng DFA na mapaganda ang kalagayan ng mga pinoy sa detention centers kabilang ang pagkain at kalinisan, at ang panghuli ay magtutulungan ang mga kinauukulang ahensiya ng pamahalaan para mapabilis ang re-integration ng mga returnees. (Ulat ni Ely Saludar)</body>
<link>http://www.philstar.com/Article.aspx?articleId=175245&amp;publicationSubCategoryId=92</link>
</article>
<article>
<title>Rice coupon panukala ng DA</title>
<author>Angie dela Cruz</author>
<date>
<month>September</month>
<day>08</day>
<year>2002</year>
</date>
<body>Upang maiwasan ang katiwalian sa bentahan ng murang bigas sa bansa, ipinanukala ng Department of Agriculture (DA) na maglaan ng rice coupon sa mga mahihirap na mamamayan. Sinabi ni Director Lito Sarmiento ng DA, ang panukalang coupon ay kukunin ng mga mahihirap na mamamayan sa halagang P14.00 at ito naman ang kanilang ibabayad sa mga NFA stores at rolling stores na iikot sa iba?t ibang panig ng bansa partikular sa Metro Manila. Sa ganitong paraan umano, hindi na mabibigyang daan ang mananamantalang negosyante na taasan pa ang halaga ng NFA rice sa presyong itinakda ng pamahalaan sa bentahan nito. Malaki din umano ang tsansa na maglaho na ang corruption sa panig ng mga tauhan ng gobyerno para maibenta ang bigas sa mas mataas na presyo na P15 hanggang P16. Ayon kay Sarmiento, nananatiling P14 lamang ang halaga ng NFA rice na naibebenta ng mga rolling stores. (Ulat ni Angie dela Cruz)</body>
<link>http://www.philstar.com/Article.aspx?articleId=175252&amp;publicationSubCategoryId=92</link>
</article>
<article>
<title>18 kidnap gang tugis ng PNP</title>
<author>Lilia Tolentino</author>
<date>
<month>September</month>
<day>09</day>
<year>2002</year>
</date>
<body>Labingwalo pang kidnap-for-ransom gang ang tinatarget ng mga awtoridad na lansagin sa loob ng isang taon matapos mabuwag ang tatlong grupo na ang operasyon ay nakasentro sa Mindanao at Luzon. Kabilang sa mga nalansag ng Police Anti-Crime and Emergency Response (PACER) ng Philippine National Police (PNP) na KFR gang ay ang grupong pinamumunuan ni Pentagon leader Faisal Marohombsar na napatay sa isang engkuwentro sa lalawigan ng Cavite at pagkakaaresto sa mga lider ng Fajardo at Bucala gang. Lubos ang pananalig ni Pangulong Gloria Macapagal-Arroyo na magtutuloy-tuloy ang tagumpay ng PACER simula nang ito ay maitatag noong Hulyo 15. Ilang beses na pinuri ng Pangulo ang PACER at iba pang kagawad ng Philippine National Police (PNP) dahil sa puspusan na pagtugis sa mga sindikato ng kidnapping na naipangako niyang lalansagin sa loob ng isang taon sa kanyang State of the Nation Address (SONA) noong Hulyo. Higit na ikinatutuwa ng Pangulo na ang lahat ng biktima ng pangingidnap ay ligtas na nababawi ng mga awtoridad mula sa kidnappers. Binigyan ng malaking kredito ng Pangulo ang mga sibilyan na nagbibigay ng impormasyon dahil sa hangarin nila na makatulong sa gobyerno sa mabilis na pagbangon ng ekonomiya ng bansa. Dahil sa tagumpay ng PACER, patuloy na nagsasagawa ng programa ng pagsasanay ang PNP para pagbutihin pa ang kakayahan ng mga pulis sa pagreresponde sa mga insidente ng pangingidnap. Samantala, nakatakas naman sa kordon ng militar ang mga kidnappers ng tatlong Indonesians sa Jolo matapos ang pagsasagupa kamakalawa ng sundalo at mga miyembro ng Sayyaf na kung saan dalawampung bandido at walong sundalo ang nasawi. Napag-alaman na tumakas sa bayan ng Luuk ang mga kidnappers ng Indons at namataan na nagtungo sa isang isla pasilangan. Ang mga humahawak sa mga Indonesians na sina Pieter Lerrech, Julkipli at Muntu Jacobos Winowatan ay kamag-anak ng Abu Sayyaf lider na si Radullan Sahiron. (Ulat ni Lilia Tolentino)</body>
<link>http://www.philstar.com/Article.aspx?articleId=175355&amp;publicationSubCategoryId=92</link>
</article>
<article>
<title>1.5-M Pinoy sa ME 'di dapat mabahala! ? DFA</title>
<author>Ellen Fernando/Lilia Tolentino</author>
<date>
<month>September</month>
<day>09</day>
<year>2002</year>
</date>
<body>Nagbigay ng kasiguruhan ang Department of Foreign Affairs (DFA) sa may 1.5 milyong Pilipino sa Gitnang Silangan na maililigtas sila sa kapahamakan kung sakaling tuluyang sumiklab ang giyera sa pagitan ng Estados Unidos at Iraq. Ayon kay Foreign Affairs Secretary Blas Ople, nakahanda na ang tatlong holding centers na paglilikasan sa mga Pinoy kaya?t hindi dapat mabahala ang mga kaanak nila. Ang tatlong holding centers ay nasa Cyprus; Amman,Jordan at United Arab Emirates na isang ligtas na lugar na pinagdalhan noon sa libu-libong Pinoy na naipit sa Gulf War noong 1991. Ang mass evacuation ay pamamahalaan ng International Office of Migration (IOM) sa pamamagitan ng mga commercial airlines, isang aircraft mula sa Philippine Airlines (PAL) at dalawang C-130 na magmumula sa Department of National Defense.(DND). Bukod dito maglalaan din ang pamahalaan ng P950 milyong piso para sa nasabing contingency plan mula sa naganap na pagpupulong ng Inter-Agency Crisis Management na pinamumunuan ng DFA at ibang ahensiya ng pamahalaan. Sa nasabing halaga, P700 milyon ay magmumula sa Overseas Workers Welfare Administration (OWWA) at ang P250 milyon ay mula sa pondo ng Office of the President. Noong Huwebes ay nagsimula ang air strike ng US at British sa ilang Iraqui airbase. Samantala, may sapat pang supply na langis ang bansa na tatagal hanggang 63 araw sakaling magkaroon uli ng digmaan. Ito ang ipinahayag ni Energy Secretay Vicente Perez sa harap ng pangambang maaaring maapektuhan ang bansa ng pagsasalat sa enerhiya sa sandaling hindi masawata ang US sa pananalakay nito sa Iraq. (Ulat nina Ellen Fernando/Lilia Tolentino)</body>
<link>http://www.philstar.com/Article.aspx?articleId=175368&amp;publicationSubCategoryId=92</link>
</article>
<article>
<title>Napocor lumalabag sa Clean Air Act</title>
<author>Rudy Andal</author>
<date>
<month>September</month>
<day>09</day>
<year>2002</year>
</date>
<body>Walang dapat ikatuwa ang taumbayan sa katipirang P 10 bilyon ng National Power Corporation (Napocor) dahil sa hindi na ito aangkat ng gagamiting carbon sa paglikha ng kuryente sa Calaca coal power plant sa Batangas, ito ang sinabi kahapon ni Senator Tessie Aquino-Oreta. Ayon kay Oreta,ang paggamit ng Napocor ng carbon sa paglikha ng kuryente ay tahasang paglabag sa Clean Air Act dahil sa masamang epekto nito sa kalusugan ng taumbayan. Natuklasan sa ginawang pag-aaral na ang paggamit ng carbon sa paglikha ng kuryente ay nagiging sanhi ng hika, sakit sa puso, baga, balat, sore eyes at pag-ikli ng buhay ng isang tao. Iginiit ni Oreta na hindi dapat gumagamit ang Napocor ng carbon sa paglikha ng kuryente bagkus ay dapat bigyan ng mas maliit na buwis ang mga power plant sa pamamagitan ng geothermal at natural gas. Hinimok ni Oreta ang pamahalaan na ipatigil na ang mga plantang gumagamit pa rin ng carbon tulad ng nasa Calaca, Pagbilao sa Quezon, Masinloc sa Zambales at Sual sa Pangasinan. (Ulat ni Rudy Andal)</body>
<link>http://www.philstar.com/Article.aspx?articleId=175373&amp;publicationSubCategoryId=92</link>
</article>
<article>
<title>Barangay officials ginagamit lang ng mga pulitiko sa recall elections</title>
<author>Rudy Andal</author>
<date>
<month>September</month>
<day>09</day>
<year>2002</year>
</date>
<body>Aalisan ng karapatan ang mga barangay officials na ginagamit sa pamumulitika para sa paghingi ng recall elections sa mga nakaluklok na alkalde,ayon kay Senator Aquilino Pimentel Jr. Sinabi ni Pimentel,may akda ng Local Government Code (LGC) ang paghiling ng recall elections sa pamamagitan ng Preparatory Recall Assembly (PRA) na isinasagawa ng mga barangay chairmen at councilmen ay nagagamit ng ilang pulitiko para alisin sa puwesto ang kalaban nilang alkalde. Iginiit ni Pimentel, sa halip na PRA ang dapat maging mekanismo sa pagpapatawag ng recall elections ay mismong taumbayan o mga botante sa lugar ang magdedesisyon tungkol dito. Ito ay kabilang sa 152 na isinusulong ni Pimentel na nakapaloob sa inihain nitong senate bill 826 para maamyendahan ang LGC. &amp;quot;Dahil ang nagluklok sa isang alkalde ay ang mga residente o botante at sila din dapat ang humiling ng recall elections laban dito at hindi barangay officials na nagagamit lang ng ilang pulitiko na kalaban ng nagwaging alkalde&amp;quot; wika ni Pimentel. Sinabi ni Pimentel na ang pagkakaroon ng PRA provisions sa LGC ay ipinasok lamang ni dating Zamboanga Rep. Wilfredo Cainglet sa kanyang orihinal na draft ng batas hanggang sa mapilitan lamang siyang tanggapin ang amyendang ito. Sa kasalukuyan ay mayroong recall movement laban kay Taguig Mayor Sigfredo Tinga na umano?y pinamumunuan ni Rep. Allan Peter Cayetano. (Ulat ni Rudy Andal)</body>
<link>http://www.philstar.com/Article.aspx?articleId=175381&amp;publicationSubCategoryId=92</link>
</article>
<article>
<title>Task Force OFWs hiling itatag</title>
<author>Rudy Andal</author>
<date>
<month>September</month>
<day>09</day>
<year>2002</year>
</date>
<body>Hiniling kahapon ni Senator Manuel Villar sa pamahalaan ang pagtatayo ng Task Force OFWs na magkakaloob ng tulong sa mga Overseas Filipino Workers dahil sa ginagawang paghihigpit ng ibat-ibang bansa laban sa undocumented workers nito. Sinabi ni Villar, chairman ng senate committee on foreign relations, ito ay bilang paghahanda sa nakatakdang pagbabalik sa bansa ng mga OFWs na walang sapat na mga dokumento para magtrabaho sa ibang bansa. Tulad ng bansang Israel at Italy na nagbabanta na ipapatapon nila ang mga undocumented workers na mahuhuli nila sa isasagawang paglilinis sa kanilang mga bansa. Ang paghihigpit sa pagpasok ng mga dayuhan ay dahil sa banta na rin ng mga terorista matapos ang Septembre 11 bombing sa New York. Ipinaliwanag rin ni Villar,dapat ay maging handa din ang ating mga embahada kaugnay nito para tiyakin na hindi malalabag ang karapatang pantao ng mga OFWs na mahuhuling ilegal na nagtatrabaho sa ibat ibang bansa. Hinikayat din ni Villar ang gobyerno na maglagay ng mga alternatibong programang pangkabuhayan kaugnay sa pagdagsa ng mga pauuwiing OFWs kaugnay sa paghihigpit ng immigration laws ng ibat ibang bansa. &amp;quot;Dapat magkaroon ng programang pangkabuhayan para matiyak na ang ating mga OFWs ay magkakaroon ng mapagkakakitaan para suportahan ang kanilang mga sarili at kani-kanilang pamilya sa sandaling mapabalik sa bansa&amp;quot; pagwawakas ni Villar. (Ulat ni Rudy Andal)</body>
<link>http://www.philstar.com/Article.aspx?articleId=175386&amp;publicationSubCategoryId=92</link>
</article>
<article>
<title>SoKor muling nagpalabas ng travel advisory</title>
<author>Ellen Fernando</author>
<date>
<month>September</month>
<day>09</day>
<year>2002</year>
</date>
<body>Matapos ang unang travel advisory ng bansang South Korea,isa na namang panibagong travel advisory ang kanilang ipinalabas para sa kanilang mga mamamayan na nagbabawal na magtungo sa ilang &amp;quot;delikadong&amp;quot; lugar sa Pilipinas. Ayon sa isang opisyal ng embahada, na nakasaad sa travel advisory na ipinalabas noong Agosto 30, na binalaan ng pamahalaang SoKor ang kanilang mamamayan na nasa Pilipinas na huwag magtungo sa mga lalawigan ng Zamboanga, Sulu, Tawi-tawi, Lanao, Cotabato, Maguindanao at Sultan Kudarat na umanoy madalas isagawa ang pangingidnap ng mga New People?s Army at Abu Sayyaf. Sakaling umanong magpunta sila sa Boracay at Palawan ay kinakailangan rin nilang mag-ingat. Noong Pebrero ay una nang nagpalabas ng travel advisory ang SoKor matapos ang serye ng kidnapping sa katimugang bahagi ng Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=175390&amp;publicationSubCategoryId=92</link>
</article>
<article>
<title>3 Sayyaf pinugutan ng CAFGU</title>
<author>Danilo Garcia</author>
<date>
<month>September</month>
<day>10</day>
<year>2002</year>
</date>
<body>Isang kumander ng bandidong Abu Sayyaf Group (ASG) at dalawang tauhan nito ang kumpirmadong pinugutan ng ulo ng mga miyembro ng Civilian Armed Forces Geographical Unit (CAFGU) upang ipakita umano na kaya rin nilang tapatan ang karahasang ginagawa ng mga teroristang bandido. Tahasang inamin ng isang CAFGU ang ginawa nilang pamumugot sa tatlong Sayyaf bago pa man ang malaking engkuwentro sa Patikul, Sulu na ikinasawi ng walong sundalo at 20 Abu Sayyaf. Ayon sa source, napatay umano nila sa isang labanan ang mga bandido noong Setyembre 5 at kahit patay na ay kanilang tinagpas ang ulo bilang ebidensiya para sa pagkolekta ng P1 milyong reward money para sa naturang ASG kumander na hindi na pinangalanan. Inilagay umano nila sa isang plastic bag ang naturang mga ulo at dinala sa isang kampo sa Brgy. Tumahubong, Sumisip, Basilan. Kinumpirma naman ng Bravo Company 37 ng Phil. Army ang naturang pahayag ng pamumugot sa mga bandidong Sayyaf. Nabatid pa sa source na desidido ang mga CAFGU na mang-hunting ng bandido at pugutan ito ng ulo dahil mahal at malaki umano ang bayad sa bawat ulo. Nais rin ng mga ito na tumulong sa ginagawang operasyon ng militar laban sa natitirang puwersa ng ASG at para pawiin ang pagkatakot ng mga residente dahil patuloy umanong gumagala ang mga tauhan ng napatay na kumander. Napag-alaman sa report ng AFP na umaabot na lamang sa 50 ang miyembro ng ASG at sinasabing nakipag-alyansa na ang grupo sa Misuari Breakaway Group at mga kidnappers ng Jehovah?s Witnesses. (Ulat ni Danilo Garcia)</body>
<link>http://www.philstar.com/Article.aspx?articleId=175484&amp;publicationSubCategoryId=92</link>
</article>
<article>
<title>3 pang ni-rape na deportees lumantad</title>
<author>Gemma Amargo</author>
<date>
<month>September</month>
<day>10</day>
<year>2002</year>
</date>
<body>ZAMBOANGA CITY - Tatlo pang mga kababaihang deportees, isa rito ay menor-de-edad, ang natuklasang ginahasa ng mga Malaysian police. Ayon kay Public Attorney?s Office (PAO) chief Persida Rueda-Acosta, pormal nang nagbigay ng pahayag si Anna Grace Santos (hindi rape victim), 26, isa sa mga Pinoy deportees na kasalukuyang nasa pangangalaga ng Department of Social Welfare and Development (DSWD) at kaibigan ng mga biktima. Sa pahayag ni Santos, buong-buo umanong ikinuwento ng kanyang mga kaibigang itinago sa mga pangalang Jenny, 16; Andrea, 19 at Joyce, 21 ang kalupitang dinanas sa kamay ng mga pulis sa Malaysia. Ayon sa mga biktima, naglalakad lamang umano ang mga ito ng bigla na lamang damputin ng nagpapatrulyang pulis-Malaysia sa Mangatal, Kota Kinabalu at dinala sa himpilan ng pulisya saka pinilahan sina Andrea at Jenny. Samantalang si Joyce ay ginahasa naman sa loob mismo ng sasakyan ng isang Malaysian police kaharap ang iba pa nilang mga kasamahan. Hindi naman malaman ni Santos kung kasamang na-deport ang mga biktima o naiwan pa ring nakapiit sa Malaysia kasama ang tinatayang 5,000 bilanggo. Tinukoy naman ni Santos ang ilan sa mga nanakit at nagmamaltrato na mga Malaysian guard sa mga pangalang Corporal Sulao at Corporal Kapni. Nabatid pa na dalawang oras binibilad sa araw ang mga deportee bago pakainin ng katiting na isda. Hindi rin sila pinapaligo at ang mga kalalakihan ay pawang nakahubad. Bukod dito, kada isang araw ay dalawang sanggol ang namamatay at binababad sa yelo ang mga bangkay o kaya ay itinatapon na lamang sa dagat. &amp;quot;Parang mga baboy ang turing nila sa amin, kinakadena pa kami at ninanakaw ng mga pulis ang aming mga alahas at pera kahit nakatago na ito sa loob ng aming bra at panty,&amp;quot; ayon pa kay Santos. &amp;quot;Pumunta kami sa Malaysia para mangarap, hindi namin alam na impiyerno pala ang lugar na ito at mukhang mga demonyo ang tingin namin sa mga pulis doon,&amp;quot; pahayag pa ng mga deportee. Takot din umanong magpa-ospital ang mga Pinoy deportees na mayrong karamdaman dahil hindi na umano nakakabalik ng buhay ang mga ito pagkagaling ng ospital. Sinasabihan din umano ang mga ito ng mga pulis-Malaysia na &amp;quot;dapat na kayong mamatay mga Pilipino&amp;quot; sa tuwing umaangal sila sa pagkaing ibinibigay sa kanila na para sa mga aso lamang. Hindi rin nila tinatanggap ang ibinibigay na tsaa ng mga awtoridad dahil pagkatapos nila itong inumin ay nakakaramdam sila ng pananakit ng tiyan, pagsusuka at pagtatae na siyang nagiging dahilan ng kamatayan ng karamihan sa mga bata at matatanda dito. Sa kasalukuyan, ang DSWD ang nagbibigay ng pera sa mga deportees na karamihan ay taga-Visayas at Maynila para makauwi na sa kani-kanilang tahanan. Kaugnay nito, tumanggi naman si DSWD regional director for Zamboanga Peninsula Geraldine Valbuena na ipakiusap sa mga abogado ng PAO ang 13-anyos na dalagitang naunang naiulat na ginahasa ng Malaysian police. Sinabi naman ni Acosta na mayroon siyang memorandum order mula kay Justice Secretary Hernando Perez na personal na kunin ang lahat ng reklamo ng deportees partikular na dito ang kaso ng 13-anyos na ginahasa. Samantala, umaabot na sa 40 affidavit ang nakalap ng grupo ni Acosta na nagpapatunay ng mga pagmamaltratong ginawa sa kanila ng Malaysian authorities. (Ulat ni Gemma Amargo)</body>
<link>http://www.philstar.com/Article.aspx?articleId=175487&amp;publicationSubCategoryId=92</link>
</article>
<article>
<title>Report ni Jaafar pinagdudahan</title>
<author>Rudy Andal</author>
<date>
<month>September</month>
<day>10</day>
<year>2002</year>
</date>
<body>Hindi kumbinsido si Senate Majority Leader Loren Legarda-Leviste sa naging report ni Presidential Adviser of Muslim Concerns Nur Jaafar na walang dapat ikaalarma sa naging pagtrato ng Malaysia sa Pinoy deportees. Sinabi ni Sen. Legarda, nais niyang malaman ang naging basehan ni Jaafar para sa ulat na ito dahil lihis na lihis ito sa mga pahayag ng deportees na dumanas ng kalupitan at pagmaltrato mula sa sa Malaysian police. Hindi umano kapani-paniwala ang report na ito ni Jaafar, head ng RP mission sa Sabah, patungkol sa pagtrato ng mga Malaysian authorities sa mga Pinoy dahil mismong mga deportees na kanyang nakausap sa isinagawa nitong pagdalaw noong nakaraang Sabado sa Bongao, Tawi-Tawi ang nagsasabi sa dinanas nilang kalupitan mula sa Malaysian police. &amp;quot;Nariyan ang 13-anyos na batang ginahasa at pinilahan ng 7 Taoua police habang nakapiit at naghihintay ng deportasyon, naririyan ang 13-anyos binatilyo na itinali sa nylon cord saka binitin na parang bandera sa flag pole at naririyan din ang ginang na buntis na pinagpapalo ng yantok hanggang sa makunan. Hindi pa ba ito nakakaalarma at hindi pa ba ito maituturing na pagmaltrato?&amp;quot; wika pa ni Legarda. Iginiit pa ng mambabatas, kung ang naging resulta lamang ng pagpunta sa Sabah ng ating mga kinatawan ay isang &amp;quot;sanitized report&amp;quot; ay hindi tayo makakakuha ng minimithi nating hustisya para sa mga naging biktima ng pang-aabuso. Natuklasan pa ni Legarda na hindi lamang ang mga undocumented Filipinos ang ipinatapon ng Malaysia kundi maging mga properly documented Filipinos ay isinama sa mass deportation. Aniya, dapat ay dalhin na natin ang reklamong ito sa Association of South East Asian Nations (ASEAN). (Ulat ni Rudy Andal)</body>
<link>http://www.philstar.com/Article.aspx?articleId=175497&amp;publicationSubCategoryId=92</link>
</article>
<article>
<title>VAT sa cell cards haharangin sa Senado</title>
<author>Rudy Andal/Lilia Tolentino</author>
<date>
<month>September</month>
<day>10</day>
<year>2002</year>
</date>
<body>Nagkakaisa ang mga mambabatas na haharangin nila sa Senado ang panukalang patawan ng buwis ang mga prepaid cellphone cards upang makalikom lamang ng karagdagang buwis ang pamahalaan. Ayon kina Senators Tessie Aquino-Oreta, Ralph Recto at Manuel Villar, hindi dapat magmula sa mga cellphone users ang pagkukunang pananalapi para pagtakpan ang lumolobong budget deficit ng bansa na umaabot na sa P110.72 bilyon. Sinabi ni Oreta, dapat isipin ni Finance Secretary Jose Isidro Camacho ay maging epektibo ang tax collectiong agencies na nasa ilalim ng kanyang pamamahala upang mapunan ang malaking kakulangan sa pananalapi ng bansa. Siniguro naman ni Recto sa mga cellphone users na hindi lulusot sa Kongreso ang panukalang magkaroon ng panibagong tax para maging dagdag na pasanin ng pangkaraniwang mamamayan. Ang talo anya dito ay hindi ang mga mobile phone companies kundi ang nasa 10 milyong users ng cellphone. Wika naman ni Villar, sa halip na pag-initan ang pagpapataw ng dagdag na buwis sa mga pre-paid cell cards ay dapat palakasin ng gobyerno ang koleksiyon ng buwis at makamit ang kanilang target collections sa taong ito. Nauna rito, inihayag ng Malaca&amp;ntilde;ang na walang basbas ang Palasyo sa planong pagpapataw ng 10% buwis sa text messaging. Ayon kay Press Secretary Ignacio Bunye, ang naturang panukala ay hindi man lang tinatalakay sa pulong ng gabinete. Sinabi ni Bunye na maaaring pinalulutang lang ang balitang ito para makakuha ng reaksiyon sa publiko. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=175501&amp;publicationSubCategoryId=92</link>
</article>
<article>
<title>Business sector protektado vs krimen - GMA</title>
<author>Danilo Garcia</author>
<date>
<month>September</month>
<day>10</day>
<year>2002</year>
</date>
<body>Tiniyak kahapon ni Pangulong Arroyo sa business sector sa bansa na magiging epektibo ang pagnenegosyo ngayon dahil sa patuloy na proteksiyon nila laban sa mga krimen tulad ng kidnapping at computer hacking. Sinabi nito kahapon sa Camp Crame na bukod sa pagbagsak ng mga kidnap-for-ransom syndicate, malaking puntos rin ngayon ang kampanya ng Philippine National Police (PNP) laban sa mga ??white collar crime?? sa bansa na lubhang nakakaapekto sa negosyo. Partikular dito ang pagkakabulgar ng tax diversion scam sa Landbank at ang huli ay ang pagkakasakote sa dalawang Jordanian national at isang Pinoy na nagsasagawa ng computer hacking sa Muntinlupa City. Iprinisinta kahapon sa Pangulo ang mga suspek na sina Mahmoud Nuseir, alyas Yusef Shaban; Mohamad Nuseir; at Filipino na si Marlon Laquindanum, alyas Blue Magic. Tinatayang higit sa P100 milyon na umano buhat pa noong nakaraang taon ang natatangay ng naturang sindikato buhat sa iba?t ibang telephone company kung saan ninanakaw nila ang linya at ipinapagamit sa kanilang mga subscriber para ipantawag sa ibang bansa. ??Pagpunta ko sa tatlong malaking pabrika sa Calabarzon, mababalita ko sa kanila na mas lalong tumahimik ang kanilang investments dahil ligtas sila sa kidnapping at sa computer hacker,?? ayon sa Pangulo. Ipinag-utos rin nito sa PNP na mas paigtingin pa ang pagtukoy sa mga naturang white collar syndicates na pinaniniwalaang marami pang nag-ooperate dahil sa malaking kaalaman ng mga Pinoy sa hacking habang nanawagan rin sa mga negosyante ng kanilang kooperasyon sa pulisya. Iniulat rin sa Pangulo ni Ebdane ang pagkapatay sa apat na miyembro ng Veloso Group na sina Rosendo Veloso; Aurelio Pacitas, pawang dating miyembro ng Philippine Army; Pablito Salubod, alyas Big Boy; at isang ex-Sgt. Junior Doctor. Bukod sa carnapping, sinabi ni Ebdane na sangkot rin ang naturang grupo sa kidnapping at panghoholdap. (Ulat ni Danilo Garcia)</body>
<link>http://www.philstar.com/Article.aspx?articleId=175509&amp;publicationSubCategoryId=92</link>
</article>
<article>
<title>Red alert sa Sept. 11 terror attack</title>
<author>Joy Cantos/Danilo Garcia/Andi Garcia</author>
<date>
<month>September</month>
<day>10</day>
<year>2002</year>
</date>
<body>Isinailalim na kahapon sa red alert ng Department of Transportation and Communications (DOTC) ang lahat ng mga airports, seaports, railways at telecommunication facilities sa buong bansa na posibleng targetin ng mga teroristang kaalyado ng Al-Qaeda terrorist network ni Saudi billionaire Osama bin Laden. Ang hakbang ay kasunod na rin ng paggunita sa unang taong anibersayo ng malagim na September 11 terrorist attack sa Estados Unidos. Kasalukuyang nagpakalat na rin ang PNP ng mga tauhan sa mga importanteng establisimyento ng pamahalaan at mga negosyo tulad ng Pandacan oil depot, MRT, LRT, NAIA at iba?t ibang mga gusali ng embahada partikular na ang US Embassy na maaaring maging sentro ng pag-atake. Sinasabing may mga intelligence report na maaaring gumamit ng mga model airplanes ang mga terorista at kakargahan ito ng mga malalakas na pampasabog at ibabangga sa mga government, military at communication facilities. Binabantayan rin ngayon ang mga lugar na posibleng paglunggaan ng mga terorista tulad ng Quiapo sa Maynila, Tandang Sora sa QC, Maharlika village sa Taguig, Baclaran at Caloocan. Samantala, sinabi kahapon ni PNP-Intelligence Group director, C/Supt. Robert Delfin na matagal nang nakalabas ng bansa ang isa sa mga planner ng September 11 terrorist attack na miyembro ng Al-Qaeda na si Khaled Shaikh Mohammad, alyas Abdul Majid, bago pa man maganap ang pag-atake sa Amerika noong nakaraang taon. Ginawa ang paglilinaw ni Delfin dahil sa pangamba na maging sentro rin ng pagsalakay ng mga terorista ang bansa sa nalalapit na anibersaryo ng pambobomba sa World Trade Center twin tower sa New York at Pentagon sa Washington. Muling kinumpirma ni Delfin na tumira nga sa bansa si Mohammad noon pang 1995 hanggang 1996 at nagpabalik-balik pa, pero hindi pa umano ito muling nakakabalik matapos ang madugong pag-atake. (Ulat nina Joy Cantos/Danilo Garcia/Andi Garcia)</body>
<link>http://www.philstar.com/Article.aspx?articleId=175512&amp;publicationSubCategoryId=92</link>
</article>
<article>
<title>Rice importation pinagtanggol ng DA</title>
<author>Angie dela Cruz</author>
<date>
<month>September</month>
<day>10</day>
<year>2002</year>
</date>
<body>Ipinagtanggol kahapon ng Department of Agriculture (DA) ang patuloy na pag-aangkat ng Pilipinas ng produktong bigas sa mga kaalyadong bansa tulad ng Thailand. Sinabi ni Director Lito Sarmiento ng DA, kailangang ipagpatuloy ng bansa ang rice importation dahil ito lamang ang makakatulong para hindi magkulang ang Pilipinas ng imbak na bigas lalo na sa pagdating ng El Ni&amp;ntilde;o phenomenon sa huling araw ng Setyembre ng taong ito. ??Kailangan talaga ang rice importation dahil hindi lang naman sa sarili nating produksiyong bigas kukunin ang mga imbak na bigas, paano kung biglang magkaroon ng peste, magkaroon ng bagyo at matindi ang maging epekto ng El Ni&amp;ntilde;o, kailangan pa bang umangkat tayo ng bigas sa oras na apektado na tayo ng mga kalamidad, kaya dapat handa tayo diyan at papasok dito ang rice importation,?? pahayag ni Sarmiento. Sinabi din nito na kung walang rice importation, maraming Pilipino ang magugutom. Pinaka-latest na rice importation ng bansa ay ang 250,000 metric tons ng bigas mula sa bansang Thailand. Ito umano ay bilang pandagdag sa imbak na bigas ng bansa sa inaasahang tag-tuyot na mararanasan ng bansa ngayong buwan. Sa kasalukuyan, aabutin pa anya ng hanggang Enero ng susunod na taon ang imbak na bigas ng bansa. (Ulat ni Angie dela Cruz)</body>
<link>http://www.philstar.com/Article.aspx?articleId=175514&amp;publicationSubCategoryId=92</link>
</article>
<article>
<title>Dating utility man na congrressman, perfect attendance</title>
<author>Malou Rongalerios-Escudero</author>
<date>
<month>September</month>
<day>10</day>
<year>2002</year>
</date>
<body>Nangunguna pa rin sa listahan ng mga kongresistang nakapagtala ng perfect attendance sa unang recess ng 2nd regular session ng Kongreso si Quezon City Rep. Reynaldo Calalay na isa lamang dating utility man. Simula pa noong 10th Congress kung saan unang naging kinatawan ng Quezon City si Calalay hanggang ngayong 12th Congress ay hindi pa lumiliban ang mambabatas kahit ilang beses na itong naospital sanhi ng kanyang arthritic knees. Magugunitang napaulat noong isang taon ang ginagawang paglabas ni Calalay sa ospital kahit nakasaklay o sakay ng kanyang wheel chair upang dumalo lamang sa sesyon ng Kongreso tuwing hapon. Kasama ni Calalay na nakapagtala ng perfect attendance sa nakalipas na 16 session days na may walong roll call ang 95 iba pang kongresista. Kabilang dito sina Speaker Jose de Venecia, Isabela Rep. Rodolfo Albano, Negros Occidental Rep. Apolinario Lozada, Bayan Muna Rep. Crispin Beltran, Taguig-Pateros Rep. Alan Peter Cayetano, Quezon City Rep. Ma. Teresa Defensor, Iloilo Rep. Arthur Defensor, Maguindanao Rep. Didagen Dilangalen, Manila Rep. Joey Hizon, Tarlac Rep. Jesli Lapus, Akbayan Rep. Loretta Ann Rosales, Camiguin Rep. Jurdin Jesus Romualdo, Iloilo Rep. Rolex Suplico at iba pa. Magugunitang binalak minsan ng liderato ng Mababang Kapulungan na parusahan ang mga absenerong kongresista matapos makaranas ng matinding problema sa qorum. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=175515&amp;publicationSubCategoryId=92</link>
</article>
<article>
<title>Paglilikas ng Pinoy sa Iraq dapat nang paghandaan</title>
<author>Malou Escudero</author>
<date>
<month>September</month>
<day>10</day>
<year>2002</year>
</date>
<body>Hinikayat kahapon ni Bayan Muna Rep. Crispin Beltran ang Department of Foreign Affairs (DFA) na paghandaan ang paglilikas ng libu-libong Pinoy sa Iraq sa gitna ng balitang sasalakayin na ito ng Amerika. Ayon kay Beltran, chairman ng International League of People?s Struggle (ILPS) na mayroong 900 member organizations sa 37 bansa, bagaman si Saddam Hussein ang target ng Amerika, bago pa nila ito makuha o mapatay ay siguradong mauunang masawi ang milyun-milyong mamamayan sa Iraq. Sinabi ni Beltran na isa sa pinakamabisang solusyon sa panibagong problema ng Pilipinas ay ang tutulan ang gagawing pag-atake ng Amerika sa Iraq upang hindi ito matuloy. Kung dadami umano ang mga bansang tututol sa plano ng US ay siguradong magdadalawang-isip ito kung itutuloy ang pakikidigma sa Iraq. Idinagdag ni Beltran na hindi dapat payagan ng Kongreso ang Malaca&amp;ntilde;ang na magpalabas ng suporta sa gagawing pag-atake ng US sa Iraq at ang dapat nitong unahin ang kapakanan ng mga maiipit na Pilipino sa digmaan. (Ulat ni Malou Escudero)</body>
<link>http://www.philstar.com/Article.aspx?articleId=175516&amp;publicationSubCategoryId=92</link>
</article>
<article>
<title>Pagkawasak ng PPC intriga lang</title>
<author>Ely Saludar</author>
<date>
<month>September</month>
<day>10</day>
<year>2002</year>
</date>
<body>Naniniwala ang Malaca&amp;ntilde;ang na isang intriga at resulta lamang ng pamumulitika ang mga ulat na nagkakawatak-watak na ang People Power Coalition (PPC) na partido ng administrasyon. Tiniyak ni Press Secretary Ignacio Bunye na solido pa rin ang PPC at sa katunayan ay hindi kakalas dito si Pangulong Arroyo. Kasabay nito, sinabi ni Bunye na wala pang nakikitang dahilan ang Malaca&amp;ntilde;ang upang agad na ipatawag ang isang caucus sa lahat ng kasapi ng PPC. Nilinaw din ni Bunye na ang pag-alis sa Gabinete ni Vice President Teofisto Guingona bilang kalihim ng DFA ay walang kinalaman sa pulitika bagkus ay sa magkakaibang prinsipyo o pananaw. Samantala, pinabulaanan din ng Palasyo ang akusasyon na naghahanda na si Pangulong Arroyo sa 2004 presidential elections kaugnay ng pangangalap ng pondo. Ito ay kaugnay ng palagiang pagkakadawit ni First Gentleman Mike Arroyo sa mga malalaking kontrata na pinagsususpetsahang may anomalya. Pero sinabi ni Bunye na ang nagiging estratehiya ngayon ay laging isangkot ang First Gentleman sa mga umano?y anomalya. (Ulat ni Ely Saludar)</body>
<link>http://www.philstar.com/Article.aspx?articleId=175517&amp;publicationSubCategoryId=92</link>
</article>
<article>
<title>Pinays sa Malaysia sex slave na, pusher pa</title>
<author>Gemma Amargo</author>
<date>
<month>September</month>
<day>11</day>
<year>2002</year>
</date>
<body>ZAMBOANGA CITY - Sapilitan umanong pinagbebenta ng droga ng mga adik na Malaysian police ang mga Filipino deportees na nakapiit sa Sabah at kapag sabog na ay pinagti-tripan namang gahasain ang mga kababaihang deportees. Ito ang nakalap na impormasyon ng grupo ng Public Attorney?s Office (PAO) sa pamumuno ni Atty. Percida Rueda-Acosta matapos na magtungo sa Department of Social Welfare and Development (DSWD) center dito kung saan pansamantalang naninirahan ang mga deportees na galing sa Malaysia. Ayon sa PAO, base sa salaysay ng mga kararating pa lamang na Pinoy deportees, karamihan umano sa mga Pinay deportees ay biktima ng white slavery na naloko ng illegal recruiter sa kanilang mga probinsiya. Sa kuwento ng mga biktima na ayaw magpabanggit ng pangalan, pinangakuan sila ng magandang trabaho sa Kota Kinabalu at Sandakan, Malaysia ng isang nagngangalang Joy pero bumagsak sila bilang commercial sex workers. Ibinebenta umano sila sa halagang 1,500 hanggang 3,500 Malaysian ringgit o P21,000-P49,000 sa mga casa sa Malaysia na pag-aari umano ng isang James Wong. Inamin ng mga biktima na dalawa hanggang walong lalaki ang gumagamit sa kanila sa loob ng isang araw. Bukod dito, puwersahan din umanong pinagbebenta ang mga deportees ng ipinagbabawal na gamot at kapag tumatanggi umano ang mga ito ay binubugbog sila at pinapalo ng batuta hanggang sa mabali ito sa kanilang katawan. May hinala rin ang mga abogado ng PAO na kapag lango na sa droga ang mga jail guard sa Malaysia ay pinagti-tripang gahasain ng mga ito ang kababaihang Pinay. Kabilang sa biktima ng panggagahasa ang 13-anyos na dalagitang pinilahan umano ng pitong Malaysian police. Kinilala ang dalagita sa pangalang Angelica, tubong Malaysia at isang cigarette vendor taliwas sa naunang ipinalabas na ulat ni DSWD Secretary Dinky Soliman na isang prostitute. Sinabi ni Atty. Acosta na umabot ng ilang oras bago niya nakumbinsi si Angelica na magbigay ng kanyang salaysay dahil hanggang ngayon ay mayroon pa rin itong trauma. Hindi rin ito marunong mag-Tagalog dahil isa itong Badjao at kailangan pa ng interpreter. Nabatid na ang tatay ni Angelica ay isang Tsino, si Singh Song at ang ina nito ay isang Filipina mula sa Zamboanga na hanggang sa kasalukuyan ay nasa Malaysia pa. Sa salaysay ni Angelica kay Atty. Acosta, wala umanong oras na pinipili ang mga &amp;quot;Peppos&amp;quot; o jail guard at isang chief of police dito kapag nais umano siyang gahasain ng mga ito. Pinatunayan ng isang kaibigan na kasama niya sa kulungan ang dinanas na hirap ni Angelica. Araw-araw umano ay tatlong lalaki ang halinhinang gumagahasa sa kanya kung kaya binansagan na siya ng kanyang mga kapwa Pilipino na nakapiit dito na isang prostitute. Lumalabas naman sa pagsusuri ng medico legal ng National Bureau of Investigation (NBI) na si Dr. Jose Atanasius Ruffon III na mayroong apat na laceration ang biktima at nagkaroon na rin ito ng impeksiyon sa kanyang ari. Idinagdag pa ni Atty. Acosta na sumasailalim sa psychiatric test ang biktima at kaibigan nito habang nasa pangangalaga ng DSWD dahil madalas ay tulala pa sa tuwing maalala ang kalupitang dinanas sa kamay ng mga Malaysian police. Nakatakdang ibigay ni Atty. Acosta kay DOJ Secretary Hernando Perez ang kanyang mga nakalap na report na umano?y siyang magbibigay ng matibay na ebidensiya upang sampahan ng kaso ang sangkot na Malaysian police. (Ulat ni Gemma Amargo)</body>
<link>http://www.philstar.com/Article.aspx?articleId=175619&amp;publicationSubCategoryId=92</link>
</article>
<article>
<title>RP-US MLSA approval tiyak sa Senado - Gringo</title>
<author>Rudy Andal</author>
<date>
<month>September</month>
<day>11</day>
<year>2002</year>
</date>
<body>Ipinahayag ni Senador Gregorio &amp;quot;Gringo&amp;quot; Honasan na susuportahan niya at ng kanyang mga kapwa senador si Pangulong Arroyo sa panukalang RP-US Mutual Logistics Support Agreement (MLSA) kung ito?y di maglalaman ng mga probisyong lalabag sa Konstitusyon. &amp;quot;Kung wala namang kontrobersiyal na probisyong ipinagbabawal ng ating Konstitusyon tulad ng pag-iimbak ng mga nuclear weapons o pagtatayo ng mga permanenteng base militar ang MLSA ay malamang na lulusot sa Senado,&amp;quot; ani Honasan. Inudyukan ng senador mula Bikol ang Pangulo na isumite sa Senado ang pinal na bersiyon ng MLSA na nilagdaan ng Pilipinas at pamahalaang US upang malaman kung ang panukala ay mangangailangang dumaan sa Senate ratification process. &amp;quot;Ang MLSA ay isang istratehikong kasunduang bilateral na maaaring mangailangan ng pag-apruba ng Senado na ipinag-uutos ng ating Konstitusyon,&amp;quot; dagdag ni Honasan. Sinabi pa ng senador na ang popular na suporta sa MLSA ay base sa paniwalang mapapabilis nito ang modernisasyon sa armas at kagamitan ng AFP upang maharap nito ang anumang seryosong banta sa ating demokrasya. Pinansin ni Honasan ang mga benepisyong idinulot ng direktang pulong ng mga Amerikano sa nakaraang Balikatan exercise na nagbigay ng positibong resulta sa agresibong kampanya ng pamahalaan laban sa teroristang Abu Sayyaf. &amp;quot;Ang pinakamalaking banta ngayon sa pambansang seguridad ay ang pandaigdigang terorismo at naniniwala akong kinakailangang suportahan ang internasyonal na kampanya laban dito na pinangungunahan ng US,&amp;quot; sabi ni Honasan. Nauna dito, nagpahayag ng pagsuporta si Honasan sa &amp;quot;all-out war&amp;quot; ng administrasyon laban sa mga terorista at mga sindikatong kriminal na naglalayong gawing pugad ang Pilipinas ng kanilang mga aktibidad. &amp;quot;Di natin dapat payagang makapag-operate ang mga terorista at sindikatong kriminal sa ating bansa kundi?y wawasakin nila ang ating mga socio-economic development efforts,&amp;quot; sabi ni Honasan. (Ulat ni Rudy Andal)</body>
<link>http://www.philstar.com/Article.aspx?articleId=175630&amp;publicationSubCategoryId=92</link>
</article>
<article>
<title>Plano ng RP sa paglusob ng US sa Iraq binuo</title>
<author>Lilia Tolentino</author>
<date>
<month>September</month>
<day>11</day>
<year>2002</year>
</date>
<body>Pinag-aaralan na ng National Security Council ang mga opsyon na ipatutupad ng pamahalaan sa sandaling umatake ang Amerika sa Iraq at kung anong papel ang dapat gampanan ng bansa sa alyansa ng mga bansang laban sa terorismo. Inihayag ito ni National Security Adviser Roilo Golez sa harap ng mga pangambang madadawit ang Pilipinas sa sigalot ng Amerika at Iraq sakali?t sumalakay doon ang US. Ayon kay Golez, kung mayroong coalition ay pag-uusapan kung tayo ay mapapasama sa coalition at kung anong papel na lalahukan, pero sa ngayon anya ay hindi pa masabi kung ano ang detalye dahil malaki anya ang pag-asa na hindi matutuloy ang pagsalakay ng US dahil humiling ang Amerika na pabalikin ang mga UN inspector sa loob ng Iraq para matingnan kung mayroong mga armas na may mass destruction. Kapag pumayag anya ang Iraq ay maiibsan ang tensiyon sa rehiyon. (Ulat ni Lilia Tolentino)</body>
<link>http://www.philstar.com/Article.aspx?articleId=175634&amp;publicationSubCategoryId=92</link>
</article>
<article>
<title>RP huwag nang pumapel!</title>
<author>Rudy Andal/Malou Escudero</author>
<date>
<month>September</month>
<day>11</day>
<year>2002</year>
</date>
<body>Ito naman ang tahasang sinabi kahapon ni Senator Rodolfo Biazon kaugnay sa balak na &amp;quot;pagpapapogi&amp;quot; muli ng Arroyo government sa Estados Unidos sa planong pagboboluntaryong sumuporta sa US attack sa bansang Iraq. Sinabi ni Sen. Biazon, vice-chairman ng Senate committee on national defense and security, dapat ay isiping mabuti ni Pangulong Arroyo ang planong unconditional support sa US. Aniya, bakit kinakailangang magboluntaryo tayo gayong hindi naman hinihingi ng US government ang ating suporta sa plano nitong pag-atake sa bansang Iraq bilang bahagi ng kanilang anti-terrorism campaign. &amp;quot;This will be the 2nd time our government is about to make. The first was when without being requested, we offered to send a contingent to Afghanistan in the fight against the Al-Qaeda and the Taliban government,&amp;quot; wika ni Biazon. Sinabi naman ni Negros Occidental Rep. Apolinario Lozada na walang karapatan ang administrasyong Arroyo na payagan ang Amerika na gamitin ang air space, paliparan, daungan at iba pang pasilidad ng bansa dahil baka maging sanhi ito upang tayo naman ang maging target ng terorista. Ayon kay Lozada, labag sa Mutual Defense Treaty ang nasabing plano at hindi dapat makialam ang Pilipinas sa giyerang ilulunsad ng Amerika at Britanya laban sa Iraq. (Ulat nina Rudy Andal/Malou Escudero)</body>
<link>http://www.philstar.com/Article.aspx?articleId=175642&amp;publicationSubCategoryId=92</link>
</article>
<article>
<title>Piloto dapat armasan</title>
<author>Malou Escudero</author>
<date>
<month>September</month>
<day>11</day>
<year>2002</year>
</date>
<body>Pinaaarmasan ng isang mambabatas ang mga commercial pilots na Pinoy matapos lumabas ang balita na target atakihin ng mga teroristang kasapi ng Al-Qaeda ang Pilipinas. Sa panukalang batas na inihain kahapon ni Iloilo Rep. Augusto Syjuco, sinabi nito na hindi imposibleng maganap sa Pilipinas ang nangyari sa Amerika noong September 11 ng nakaraang taon. Kung bibigyan umano ng armas ang mga commercial pilots ay maaaring makapanlaban ang mga ito sa mga hijackers. Nakasaad sa panukala ni Syjuco na ang mga armas na ibibigay sa mga piloto ay ituturing na emergency gadgets ng eroplano. Subalit bawat pilotong bibigyan ng armas ay dapat sumailalim muna sa employment investigation kabilang na ang criminal history sa record check. Ang Department of Transportation and Communication at Phil. Air Force Aviation Security Command ang aatasan na magpatupad ng panukala at magsasanay sa mga kuwalipikadong piloto na maging enforcement officers. Sa sandaling maging isang ganap na batas, aamyendahan ang Anti-Hijacking Law upang mabigyan ng armas ang mga piloto sa oras ng kanilang trabaho. (Ulat ni Malou Escudero)</body>
<link>http://www.philstar.com/Article.aspx?articleId=175646&amp;publicationSubCategoryId=92</link>
</article>
<article>
<title>Sec. Nani Perez nagbitiw sa PIATCO</title>
<author>Lilia Tolentino</author>
<date>
<month>September</month>
<day>11</day>
<year>2002</year>
</date>
<body>Dahil umano sa delicadeza, nagbitiw si Justice Secretary Hernando Perez bilang chairman ng komite na nagsisiyasat sa kontrobersyal na kontrata ng PIATCO (Philippine International Air Terminals Co. Inc.). Ayon kay Press Secretary Ignacio Bunye, ang pagbibitiw ay ginawa ni Perez matapos malaman na ang kanyang dating law partner na si Marcial Balgos ng Balgos-Perez Law Office ay nagsampa ng kaso laban sa PIATCO. &amp;quot;Dahil sa pagsasampa ng kaso laban sa PIATCO, maaaring magkaroon ng ?conflict of interest? so Secretary Perez cleared the matter with the President and the President agreed to accept his resignation,&amp;quot; sabi ni Bunye. Matatandaang lumikha ang Pangulo ng isang komiteng pinamumunuan ni Perez para alamin kung mayroon ngang mga probisyon ang kontrata ng PIATCO na makasasama sa kapakanan ng gobyerno. (Ulat ni Lilia Tolentino)</body>
<link>http://www.philstar.com/Article.aspx?articleId=175651&amp;publicationSubCategoryId=92</link>
</article>
<article>
<title>Iraq sa RP: Tayo ang magkasangga!</title>
<author>Ely Saludar at Angie dela Cruz</author>
<date>
<month>September</month>
<day>12</day>
<year>2002</year>
</date>
<body>Naghahanap na ng kakamping bansa si Iraqi President Saddam Hussein at kahapon ay ipinarating nito ang kanyang apela kay Pangulong Arroyo na huwag ipagamit ang airspace ng Pilipinas sa Estados Unidos dahil ang Amerika umano ang tunay na kalaban at ang Pilipinas at Iraq ang magkasangga. Ang apela ay ipinarating ni Samir Masib Bolus, charge d?affairs ng embahada ng Iraq. Naniniwala ang nasabing opisyal ng embahada na mali ang impormasyon na nakakarating sa mga Pilipino tungkol sa Iraq. Sinabi nito na ang Iraq ay kaisa ng Pilipinas sa paglaban sa terorismo dahil mismong ang mga Iraqi ay biktima nito. Iginiit ng embahada ng Iraq na dapat ay pag-isipang mabuti ng Pangulo ang kanyang desisyon sa pagpapagamit ng airspace kasabay ng pagpapa-alala na maaaring maapektuhan ang 1.5 milyong Pinoy na manggagawa sa Gitnang Silangan sakaling sumiklab ang giyera. Sinabi naman ni Press Secretary Ignacio Bunye na ang posisyon ng gobyerno ay hindi sasali sa giyera ng US sa Iraq bagamat maaaring ipagamit ang airspace ng bansa. Nilinaw ng Pangulo na ang isyu sa pagpapagamit ng airspace ay batay sa kasunduan sa United Nations Security Council. Idinagdag pa ng Presidente na hindi pa nito natatanggap ang pormal na hiling ng Iraq. Kaugnay nito, mariing binatikos ng Kilusang Mayo Uno (KMU) ang plano ng pamahalaang Arroyo na tumulong sa Estados Unidos sa gagawing paglaban ng huli sa Iraq. Ayon kay Elmer Labog ng KMU, hindi na kailangan pang makisawsaw ang Pilipinas sa laban ng Amerika at Iraq dahil wala namang kakayahan ang bansa para sa ganitong labanan kung pagbabatayan ay ang mga gamit pandigma. Sinabi ni Labog na ang pagsali ng Pilipinas ay magdudulot lamang ng posibleng pagbubuwis ng buhay ng milyong Pinoy. Binigyang diin ni Labog na milyong Pilipino ang nadamay sa nakalipas na Gulf War subalit walang ginawang paumanhin ang Amerika. (Ulat nina Ely Saludar at Angie dela Cruz)</body>
<link>http://www.philstar.com/Article.aspx?articleId=175727&amp;publicationSubCategoryId=92</link>
</article>
<article>
<title>Pinoy sa Iraq pauwiin - GMA</title>
<author>Ely Saludar/Ellen Fernando</author>
<date>
<month>September</month>
<day>12</day>
<year>2002</year>
</date>
<body>Iniutos kahapon ni Presidente Arroyo ang agarang paglilikas sa may 118 Pilipinong nasa Iraq dahil sa nagbabadyang pagsalakay ng Estados Unidos sa naturang bansa. Kabilang sa mga pababalikin ay mga contract workers at mga nagtatrabaho sa embahada ng Pilipinas sa Iraq. Binigyang diin ng Pangulo na ang hakbang ay isa lamang &amp;quot;precautionary measure&amp;quot; at hindi nangangahulugang sisiklab ang digmaan sa bansa. Sinabi nito na mas mabuti na ang maagap kaysa maipit ang mga kababayan natin kapag sumiklab ang giyera doon. Kasabay nito, binuo ng Pangulo ang isang &amp;quot;crisis committee&amp;quot; upang mangasiwa sa pagtulong ng mga pauuwiing Pinoy. Itinalaga ng Pangulo si retired AFP chief Roy Cimatu bilang pinuno ng komite at pangunahing pangangasiwaan ng komite ni Cimatu ay ang paglikas at pagbibigay ng proteksiyon sa mga Pinoy sa Iraq at ang maaaring epekto sa pag-atake sa Iraq kabilang ang suplay ng langis. Bukod dito ay ipasusuri rin ng Pangulo kay Cimatu ang sitwasyon kung kinakailangan pang ilikas din ang iba pang Pinoy sa kalapit bansa ng Iraq sa Gitnang Silangan. Ikinatwiran din ng Pangulo na ang pagpili niya kay Cimatu ay sa dahilang magaling umano ito sa logistics at srategist. Samantala, sinabi ni DFA spokesman Victoriano Lecaros na dadalhin ang mga Pinoy sa Jordan na itinuturing na mas ligtas na lugar. Ang 118 Pinoy ay magkikita-kita sa Baghdad, Iraq at sasakay ng dalawang bus na magdadala sa kanila sa Iraqi-Jordanian border. Mula sa border, susunduin ang mga Pilipino ng mga bus para naman dalhin sa Amman, ang capital ng Jordan kung saan sila ililipat sa pangangalaga ng mga kawani ng embahada ng Pilipinas sa Amman. (Ulat nina Ely Saludar/Ellen Fernando)</body>
<link>http://www.philstar.com/Article.aspx?articleId=175738&amp;publicationSubCategoryId=92</link>
</article>
<article>
<title>'Kidnappers ko' wag bigyan ng parole!</title>
<author>Lilia Tolentino</author>
<date>
<month>September</month>
<day>12</day>
<year>2002</year>
</date>
<body>Nakiusap kay Pangulong Arroyo ang kidnap victim at dating La Salle coed na si Agnes Guirindola na huwag bibigyan ng parole ang dalawang kidnapper niya na kamakailan ay hinatulan ng kamatayan. Ang kahilingan ay ginawa ni Agnes nang bisitahin siya ng Pangulo sa kanilang tahanan sa La Milagrosa Village sa Marikina City. Sa kanilang pag-uusap, pinuri ng Pangulo si Agnes sa determinasyon nitong isulong ang kaso laban sa mga kidnapper na sina Venancio Roxas at Roberto Gungon na dumukot sa kanya noong 1994. Si Agnes, 20 anyos noon at estudyante ng engineering sa DLSU ng makidnap nina Roxas at Gungon habang nagmamaneho ng kanyang kotse sa Panay Ave., QC noong hapon ng Enero 12, 1994. Dinala siya ng dalawa sa Batangas at doon ay pinilit na pinainom ng sodang may pampatulog. Nang magising si Agnes dakong alas-10 ng gabi ay nilimas na ng dalawa ang kanyang wallet at kinuha ang kanyang mga suot na alahas. Nang sabihin niyang kailangan niyang umihi, dinala siya ni Gungon sa isang madamong lote at doon na siya binaril sa mukha. Nang magkamalay, may dugong umaagos sa kanyang pisngi at leeg. May isang kilometro ang nilakad niya hanggang sa makarating sa isang dampang may tao na hiningan niya ng tulong. (Ulat ni Lilia Tolentino)</body>
<link>http://www.philstar.com/Article.aspx?articleId=175742&amp;publicationSubCategoryId=92</link>
</article>
<article>
<title>Pinoy no. 1 sa pagsira ng kalikasan ?</title>
<author>Rudy Andal</author>
<date>
<month>September</month>
<day>12</day>
<year>2002</year>
</date>
<body>Numero uno na nga ba ang Pilipino kung paninira ng kapaligiran at kalikasan ang pag-uusapan? Ito ang di naiwasang itanong kahapon ni Senate Majority Leader Loren Legarda-Leviste matapos mapagkasunduan ng mga siyentipiko sa librong Hotspots: Earth?s Biologically Richest and Most Endangered Terrestial Ecoregions, na no.1 ang Pilipinas pagdating sa pagkasira ng tinatawag nilang biodiversity. Ayon kay Loren, isa na namang sampal ito sa mga Pilipino lalo na?t noong Agosto ay ibinulgar niya ang report ng United National Environmental Program (UNEP) na nangunguna ang Pilipinas sa buong mundo pagdating sa pagkasira ng coral reef sa baybaying dagat. Ang biodiversity ay tumutukoy sa kaayusan ng maraming elemento ng kalikasan na siyang sumusustena sa buhay ng maraming uri ng halaman at hayop. Pinuna ni Legarda na sa dalawang blackeye na inabot ng Pilipinas, hindi siya magtataka kung mabansagan ang mga Pilipino bilang pinaka-walang pakialam sa kapaligiran. (Ulat ni Rudy Andal)</body>
<link>http://www.philstar.com/Article.aspx?articleId=175751&amp;publicationSubCategoryId=92</link>
</article>
<article>
<title>Kaso vs Malaysia malakas</title>
<author>Andi Garcia</author>
<date>
<month>September</month>
<day>12</day>
<year>2002</year>
</date>
<body>Tiniyak kahapon ni Justice Secretary Hernando Perez na malakas ang kasong ihahain nila sa pamahalaang Malaysia laban sa mga Malaysian &amp;quot;peppos&amp;quot; o jailguards at police officials sa Sandakan, Malaysia. Ginawa ni Perez ang pahayag makaraang pormal nitong matanggap ang mga counter-affidavit at sworn statement ng mga biktima ng karahasan, pang-aabuso at pagmamaltrato sa Pinoy deportees sa Malaysia. Umaabot na sa 36 counter affidavits ang natatanggap ng DOJ mula sa deportees. Kabilang dito ang reklamong inihain ng 13-anyos na si Angelica na nirape umano ng Malaysian police at jailguards. Sinabi ni Perez na tanging sa hukuman sa Malaysia lamang ihahain ang demanda dahil ito ang may hurisdiksiyon sa kaso. Iginiit pa nito na hindi rin maaaring maghain ng demanda ang Pilipinas sa International Courts of Justice (ICC) dahil hindi kasama ang Malaysia sa mga lumagda dito. Kahit pa anya sabihing &amp;quot;homecourt advantage&amp;quot; ang Malaysia ay ito lamang ang may kapangyarihan na hawakan ang kaso. (Ulat ni Andi Garcia)</body>
<link>http://www.philstar.com/Article.aspx?articleId=175754&amp;publicationSubCategoryId=92</link>
</article>
<article>
<title>Compa&amp;ntilde;ero may virus</title>
<author>Joy Cantos</author>
<date>
<month>September</month>
<day>12</day>
<year>2002</year>
</date>
<body>Dinapuan umano ng virus sa tiyan si Senador Renato Cayetano kaya mahabang panahon na itong hindi nakakadalo sa sesyon ng Senado. Sa pahayag ng kanyang anak na si Taguig-Pateros Rep. Allan Peter Cayetano, nilinaw ng kongresista na bagaman may sakit ang kanyang ama ay hindi naman umano ito malala tulad ng naglalabasang balita na nagtataglay ito ng sakit na cancer at delikado na ang kalagayan. May isang buwan na umanong absent sa sesyon sa Senado si Cayetano partikular na sa Senate power committee simula ng magkasakit. (Ulat ni Joy Cantos)</body>
<link>http://www.philstar.com/Article.aspx?articleId=175759&amp;publicationSubCategoryId=92</link>
</article>
<article>
<title>C-130 plane handa na, Cimatu pa-Iraq</title>
<author>Ely Saludar, Butch Quejada, Danilo Garcia, Rudy Andal at Ellen Fernando</author>
<date>
<month>September</month>
<day>13</day>
<year>2002</year>
</date>
<body>Nakahanda nang lumipad ang C-130 cargo plane ng Philippine Air Force na gagamitin sa paglilikas ng tinatayang aabot sa 1,800 documented at undocumented Filipino workers sakaling tuluyang sumiklab ang isa na namang giyera sa bansang Iraq. Lilisan sa Lunes si Crisis Committee chairman Roy Cimatu papuntang Iraq upang mangasiwa sa maayos na pagpapabalik sa bansa ng mga Pilipinong naroroon kaugnay ng nagbabadyang pagsalakay ng Amerika sa naturang bansa. Iniutos ni Presidente Arroyo ang agarang paglilikas bilang &amp;quot;precautionary measure sa ano mang posibleng maganap sa susunod na mga araw. Ayon sa Pangulo, maliban sa paglilikas ng mga Pinoy sa Iraq, pag-aaralan din ng Cimatu committee ang ibang implikasyon at epekto ng posibleng US-Iraq war. Kinapapalooban ito ng usapin sa suplay ng langis at kung kailangang ilikas din ang ibang Filipino na nasa Middle East. Pinawi naman ng Malaca&amp;ntilde;ang ang pangamba ng mga kamag-anak ng mga Pinoy workers sa Middle East. Ang mga kamag-anak ng mga Pinoy na manggagawa sa Iraq ay maaaring tumawag sa DOLE-DFA 24 hour hotline number 834-3333 upang makakuha ng update sa evacuation at sitwasyon doon at gayundin sa Gitnang Silangan. Samantala, hindi lamang sa Iraq, kundi pati sa ibang mga karatig bansa nito sa ME ay dapat na rin paghandaan ng pamahalaan ang paglikas sa mga Pilipino. Ayon kay Senador Manny Villar, chairman ng Senate committee on foreign relations, mas mabuti ang maging handa kaysa tutulog-tulog dahil nakataya ang kabutihan at seguridad ng mga Pinoy. Iginiit ni Villar na kapag nagdesisyong umaksiyon ang Estados Unidos laban sa Iraq, nariyan ang posibilidad na lumago ang gulo. Kapag naman humaba ang gulo, dapat din ay may plano na ang pamahalaan para mabigyan ng kabuhayan ang mga maaapektuhang OFWs. Ang pondo para dito ay maaari umanong kunin sa P900 milyong reserve fund ng Overseas Workers Welfare Administration. Samantala, may 10 Pinoy mula sa Baghdad, Iraq ang dumating na sa Amman, Jordan kahapon ng tanghali. Ayon kay Phil. Ambassador to Amman Ruperto Dizon, ang 10 Pilipino ay mga asawa?t anak ng embassy personnel at unang batch na inialis sa Iraqi capital noong Miyerkules ng gabi. Ang Jordan ang itinuturing na ligtas na lugar para sa mga evacuees. Suplay ng langis sapat Tiniyak kahapon ng Department of Energy (DOE) sa Malaca&amp;ntilde;ang na may 69 araw na imbak ng suplay ng lagis ang bansa sakaling sumiklab ang giyera ng Estados Unidos sa Iraq at maapektuhan ang suplay ng langis sa Gitnang Silangan. Sinabi ni Press Secretary Ignacio Bunye na bukod sa imbak ay mayroon din sasandalan ang Pilipinas maliban sa Middle East sakaling tumagal ang labanan sa Iraq. Ayon kay Bunye, lumagda ang bansa sa ASEAN Petroleum Security Agreement upang magtulungan sa suplay ng langis. Ikinatwiran ni Bunye, nasa ilalim ng kasunduan na ang Pilipinas ay maaaring makakuha ng suplay ng krudo sa Malaysia, Indonesia at Brunei. Ang kasunduang ito ay nilagdaan noong 1986 ng mga bansang kasapi ng ASEAN na kinabibilangan ng Pilipinas, Brunei, Indonesia, Malaysia at Thailand. (Ulat nina Ely Saludar, Butch Quejada, Danilo Garcia, Rudy Andal at Ellen Fernando)</body>
<link>http://www.philstar.com/Article.aspx?articleId=175843&amp;publicationSubCategoryId=92</link>
</article>
<article>
<title>Milyong Pinoy magugutom</title>
<author>Angie dela Cruz</author>
<date>
<month>September</month>
<day>13</day>
<year>2002</year>
</date>
<body>Milyong Pilipino umano ang malamang na magutom sakaling ihinto ng pamahalaang Arroyo ang pag-aangkat ng bigas sa labas ng bansa tulad ng Thailand at India. Sa panayam, sinabi ni director Lito Sarmiento ng Department of Agriculture (DA), binibigyang konsiderasyon ng tanggapan na mag-import ng bigas upang makapag-ipon ng maraming imbak na bigas ang bansa sa oras ng higit na pangangailangan sa butil. Ayon kay Sarmiento, papasok ang epekto sa bansa ng panahon ng tag-tuyot o El Ni&amp;ntilde;o phenomenon at hindi matitiyak ang pagdating ng mga peste at kalamidad na posibleng tumama sa mga pataniman at sakahan kaya upang mapaghandaan ang lahat ng ito ay kailangan ang rice importation. (Ulat ni Angie dela Cruz)</body>
<link>http://www.philstar.com/Article.aspx?articleId=175848&amp;publicationSubCategoryId=92</link>
</article>
<article>
<title>EO sa abolisyon ng NPO ilabas n'yo! - Oreta</title>
<author>Rudy Andal</author>
<date>
<month>September</month>
<day>13</day>
<year>2002</year>
</date>
<body>Hinamon ni Senadora Tessie Aquino-Oreta ang Malaca&amp;ntilde;ang na ilabas sa publiko ang executive order na umano?y nilagdaan na ni Pangulong Arroyo para sa pagbuwag ng 14 ahensiya ng gobyerno, kabilang na ang National Printing Office (NPO) na siyang nag-iimprenta ng mga ginagamit sa halalan. Ani Oreta, mas lalong lumalakas ang kanyang hinala na ang pagpapasara sa 13 ahensiya ng gobyerno ay ginagamit lamang ng administrasyong Arroyo para pagtakpan ang gagawin nitong pagpapasara sa NPO para umano makapandaya sa darating na halalan sa 2004. Aniya, napakawalang puso ng Malaca&amp;ntilde;ang kung tutuluyan nito ang pagpapasara sa mga naturang ahensiya ng walang planong paglalagayan sa humigit-kumulang sa 7,000 empleyado nito na mawawalan ng trabaho. Sinabi rin ni Oreta na mismong ang mga empleyado ng NPO ang nagsabi sa kanyang tapos nang pirmahan ni Pangulong Arroyo ang naturang EO at ang kulang na lang ay ipalabas ito at ipatupad. Pero, ani Oreta, kung totoo man ang balitang ito ay isang paglabag sa batas ang ginagawa ng Palasyo dahil ang hakbang na ito ay dapat isinasangguni sa Kongreso, lalo na?t 7,000 lingkod bayan ang mawawalan ng hanapbuhay at aabot sa P20 bilyon ang gagastusin sa pagbabayad sa kanilang mga benepisyo sa pagreretiro. Idinagdag pa ni Oreta na ipapatawag ng Senate committee on public information and mass media na kanyang pinamumunuan si Press Secretary Ignacio Bunye upang ipaliwanag ang isyung ito. (Ulat ni Rudy Andal)</body>
<link>http://www.philstar.com/Article.aspx?articleId=175856&amp;publicationSubCategoryId=92</link>
</article>
<article>
<title>Messenger, bodyguards at driver ni Chavit, magdidiin kay Estrada</title>
<author>Malou Rongalerios-Escudero</author>
<date>
<month>September</month>
<day>13</day>
<year>2002</year>
</date>
<body>Ang messenger, bodyguards at driver ni dating Ilocos Sur Gov. Luis &amp;quot;Chavit&amp;quot; Singson ang inaasahang magdidiin kay dating Pangulong Estrada sa sandaling humarap na sila sa Special Division ng Sandiganbayan. Sa dalawang pahinang mosyon, hiniling ni Special Prosecutor II Humprey Monteroso sa Special Division na magpalabas ng subpoena laban kina Jemis Singson, messenger ng dating gobernador; Faustino Prudencio, driver at mga bodyguard na sina SPO2s Vicente Amistad at Frederico Artates at abogadong si Edward Ibera. Sinabi ni Monteroso na ang lima ang magpapatunay sa testimonya nina Singson at ng kanyang personal na secretary na si Emma Lim. Patutunayan umano ng mga bagong testigo na nag-deliver sila ng protection money mula sa jueteng kay Estrada. Sa testimonya ni Lim, sinabi nito na kumolekta siya ng P5 milyon sa dalawang magkahiwalay na okasyon mula kay jueteng lord Rodolfo ??Bong?? Pineda sa tahanan nito sa East Greenhills, San Juan. Sinabi din ni Lim na tatlong beses siyang kumolekta ng P1 milyon mula kay dating San Juan Mayor Jinggoy Estrada sa opisina nito sa San Juan municipal hall. Ipinahayag din ni Lim na siya ang nagdala sa Malaca&amp;ntilde;ang ng P5 milyon na personal na tinanggap ng secretary ng dating pangulo na si Malou Florendo. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=175861&amp;publicationSubCategoryId=92</link>
</article>
<article>
<title>2 anak ni Rep. Jules kinidnap</title>
<author>Joy Cantos, Malou Escudero/Danilo Garcia/Angie dela Cruz at Rudy Andal</author>
<date>
<month>September</month>
<day>14</day>
<year>2002</year>
</date>
<body>Dinukot nang tinatayang lima hanggang pitong armadong lalaki ang dalawang anak ni Negros Occidental Cong. Julio &amp;quot;Jules&amp;quot; Ledesma ng hinihinalang mga miyembro ng big-time kidnapping syndicate habang papasok sa eskuwelahan ang mga bata sa San Juan, Metro Manila kahapon. Kinilala ang mga biktimang sina Julio Carlos Tomas Ledesma, 5, prep sa Xavier School at ate nitong si Christina Julieta Victoria Ledesma, 10, grade IV pupil sa Immaculate Conception Academy, pawang sa Greenhills, San Juan at anak ni Congressman Ledesma sa una nitong asawa. Nabatid na ilang minuto pa lamang nakakalayo ang mga bata sa kanilang tahanan sa B292 Alexandra Condominium sa #29 Meralco Ave., Pasig City ng maganap ang insidente dakong 7:45 ng umaga sa kahabaan ng A. Mabini corner P. Burgos, Brgy. Addition Hills, San Juan. Batay sa imbestigasyon ng San Juan police, papasok na sa eskuwelahan ang mga bata kasama ang yaya ng mga itong si Jenalyn Tizado, 25, tubong Leyte at ang kanilang family driver na si Randy Barcelona, 28, tubong Bohol ng harangin ng mga suspek ang sinasakyan nilang kulay puting Ford Mark III van na may plakang WFV 991. Agad bumaba ang mga suspek na lulan ng kulay maroon na Crosswind na may plakang WDC 456 at Starex van na walang plaka at pinagbabaril ng dala nilang 9mm pistols at M16 rifles ang mga gulong ng sasakyan ng mga biktima at sinigurong flat na ito upang di na sila magkaroon pa ng pagkakataong tumakas habang ilan sa kasamahan nilang mga kidnapper ay nagpaikut-ikot sa nasabing lugar. Pagkatapos nito ay tinutukan ng dalawa sa mga suspek ang driver na si Barcelona at galit umanong nagsabing &amp;quot;buksan mo ito, akina ang susi, ang susi ibigay mo sa akin ang susi.&amp;quot; Nang hindi umano buksan ni Barcelona ang pinto ng sasakyan ay binasag ng mga suspek ang kaliwang windshield ng sasakyan ng mga Ledesma at bunsod upang masugatan ang driver mula sa bubog ng nabasag na salamin. Kasunod nito ay puwersahang binuksan ng mga suspek ang sasakyan at nakipag-agawan na umano ang mga ito sa katulong na si Tizado. Walang nagawa ang yaya ng tuluyang kunin sa kanya ang dalawang alaga. Mabilis na tumakas ang mga kidnapper tangay ang dalawang biktima kung saan huling namataan ang grupo patungong Mandaluyong. Nakuha sa pinangyarihan ng insidente ang anim na basyo ng M16 rifle at anim na basyo ng 9mm na siyang ginamit ng mga kidnapper. Hanggang ngayon ay blangko pa sa motibo ang pulisya pero hindi umano maiiwasan na pag-usapan ang pulitika. Sa pahayag ni San Juan Chief of Police, P/Sr. Supt. Rodrigo de Gracia, kasalukuyan pa nilang iniimbestigahan kung anong grupo ang responsable sa pinaniniwalaang planadong pagdukot sa mga biktima. Gayunman, di pa rin nila masabi kung &amp;quot;inside job&amp;quot; ang pangyayari. &amp;quot;We are looking into all angles, pinag-aaralan po natin ito as for some information we cannot divulge, it?s something operational for the security of the two kidnap victims,&amp;quot; pahayag ni de Gracia sa media. Base pa sa imbestigasyon, si Barcelona ay namasukan sa pamilya ni Congressman Ledesma nitong nakalipas na buwan ng Mayo ay nagsimula naman bilang driver nito lamang Agosto. Sa panig naman ni San Juan Mayor JV Ejercito, sinabi nito na ipinatutupad nila ang police visibility sa kanilang lugar at nagkataon lamang umano na nakatiyempo ang mga kidnapper. Umaabot naman sa mahigit 100 litrato ng mga miyembro ng kidnapping syndicates na nasa watchlist ng San Juan police ang ipinakita kina Barcelona at Tizado upang matukoy ang mga suspek. Pansamantalang isinasailalim sa tactical interrogation ng pulisya ang naturang driver at yaya. Bukod sa San Juan police, pinasok na rin ng PNP-Criminal Investigation and Detection Group ang pagsasagawa ng imbestigasyon at pinakilos na rin ang Police Anti-Crime Emergency Response Unit na siyang naatasang humabol sa mga kidnapper. Nakiusap si NCRPO chief Reynaldo Velasco na huwag bulabugin ang operasyon nila upang hindi makagawa ng marahas na aksiyon ang grupo. Si Ledesma na isang biyudo at mula sa angkan ng mayamang pamilya sa Negros ay naging sentro ng kontrobersiya dahil sa kanyang pakikipag-relasyon sa magandang aktres na si Assunta de Rossi. Samantala, nanawagan naman kahapon si Negros Congressman Ledesma sa media na huwag masyadong i-highlight o i-sensationalize ang balita sa pagkakadukot ng kanyang mga anak sa pangambang manganib ang buhay ng mga bata. Ang apela ni Ledesma, chairman ng House committee on ways and means ay inihayag sa pamamagitan ng isang interview na inere sa mga radio stations. Kaugnay nito, nagpahayag naman ng simpatiya ang kasamahan nitong mambabatas na si Basilan Rep. Gerry Salapuddin. Ayon kay Salapuddin, hindi lamang sa Mindanao nagaganap ang kidnapping kundi maging sa Maynila subalit hindi lamang pinalalaki. Ang kidnapping din ang dahilan kung bakit hindi dapat alisin ang parusang kamatayan. &amp;quot;Hindi dapat alisin ang death penalty o magkaroon ng moratorium dito, it is the only way to deter crimes tulad ng kidnapping, hindi matatapos ang mga kasong ganito kung maaalis ang death penalty,&amp;quot; sabi ni Salapuddin. (Ulat nina Joy Cantos, Malou Escudero/Danilo Garcia/Angie dela Cruz at Rudy Andal)</body>
<link>http://www.philstar.com/Article.aspx?articleId=175959&amp;publicationSubCategoryId=92</link>
</article>
<article>
<title>RP di susuporta sa US war vs Iraq kung walang bendisyon ang UN</title>
<author>Ellen Fernando</author>
<date>
<month>September</month>
<day>14</day>
<year>2002</year>
</date>
<body>Inihayag kahapon ni Foreign Affairs Secretary Blas Ople na hindi susuporta ang Pilipinas sa pakikidigma ng Estados Unidos sa Iraq kung ito?y walang bendisyon ng United Nations Security Council. Ayon kay Ople, isinasaalang-alang ng Pilipinas ang epekto ng ganitong digmaan sa tinatayang isa?t kalahating milyon Pilipino na nagtatrabaho sa Middle East. Si Ople ay dumadalo sa idinaraos ng UN General Assembly meeting sa New York. Binigyang diin ni Ople na kung ipipilit ng US na giyerahin ang Iraq nang walang approval ang UN, hindi susuporta ang Pilipinas sa digmaang ito. Naunang nagbabala si UN Secretary General Kofi Anan kay US President George Bush na huwag ituloy ang planong pag-atake sa Iraq. Pero iginigiit ni Bush na kung hindi mapipigilan ang Iraq sa pagsasagawa ng mga weapons for mass destruction, mapipilitan ang US at mga kaalyado nitong bansa na gumawa ng marahas na hakbang. (Ulat ni Ellen Fernando)</body>
<link>http://www.philstar.com/Article.aspx?articleId=175972&amp;publicationSubCategoryId=92</link>
</article>
<article>
<title>Amerika bankrupt na kaya nanggi-giyera</title>
<author>Malou Rongalerios-Escudero</author>
<date>
<month>September</month>
<day>14</day>
<year>2002</year>
</date>
<body>Nais ng Amerika na alisin ang atensiyon ng mundo sa pagka-bankrupt ng kanilang ekonomiya kaya nagbabanta ito ng giyera sa Iraq. Sinabi kahapon ni Basilan Rep. Gerry Salapuddin na marami nang korporasyon sa Amerika ang nakakaranas ng bankruptcy dahil sa pandaraya sa accounting at unlawful business activity. Ginagamit lamang umanong &amp;quot;scapegoat&amp;quot; ng Amerika ang Iraq sa pagbagsak ng kanilang mga negosyo. Kung tutuusin aniya ay hindi dapat sinisisi ng Amerika ang Iraq sa pagkakaroon nito ng mga armas dahil ang una ang nag-suplay ng armas sa huli noong giyerahin nito ang Iran. Hindi rin aniya dapat pag-initan ng US ang Iraq sa pagkakaroon nito ng biological at chemical weapons dahil marami ring mga bansa sa mundo ang nagtataglay ng nasabing armas. Inihalimbawa nito ang Israel, France, China at Russia na mayroon din umanong biological at chemical weapons. Dapat umanong ikonsidera ng gobyerno ng Pilipinas ang ginagawa nitong pagsuporta sa Amerika sa panggigiyera nito sa Iraq. Ang dapat umano ay hikayatin ng mga bansa sa mundo ang Amerika at Iraq na daanin sa maayos na pag-uusap ang napipintong giyera. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=175976&amp;publicationSubCategoryId=92</link>
</article>
<article>
<title>Li Peng nasa bansa</title>
<author>Lilia Tolentino</author>
<date>
<month>September</month>
<day>14</day>
<year>2002</year>
</date>
<body>Magpupulong ngayong araw sina Pangulong Arroyo at ang panauhin ng bansang si Chinese leader Li Peng, chairman ng People?s National Congress ng China at inaasahang muling tatalakayin ang $100 milyong pautang na ipinangako sa kanya ng liderato ng China noong bumisita siya sa Beijing ng nakaraang taon. Ang magaang na pautang na ito ay gagamitin ng pamahalaan para sa pagpapaunlad ng agrikultura lalo na sa produksiyon ng hybrid na bigas. Isang hapunan din ang ihahandog sa Palasyo ng Pangulo at First Gentleman kay Li na siyang pangatlong pinakamataas na lider ng People?s Republic of China. Dumating si Li noong Huwebes ng gabi para sa apat na araw na pagbisita sa Pilipinas sa paanyaya ni House Speaker Jose de Venecia. Bago makipagpulong sa Pangulo, si Li ay mauunang makikipagkita kina Vice President Teofisto Guingona, de Venecia at Senate President Pro-tempore Juan Flavier. Nauna rito, inihayag ni Li na pangangalagaan ng kanyang pamahalaan ang kapakanan ng 140,000 Pinoy workers sa Hong Kong at 40,000 iba pa sa Macau. (Ulat ni Lilia Tolentino)</body>
<link>http://www.philstar.com/Article.aspx?articleId=175985&amp;publicationSubCategoryId=92</link>
</article>
<article>
<title>P60-M ransom hingi sa 2 anak ni Cong. Jules</title>
<author>Joy Cantos</author>
<date>
<month>September</month>
<day>15</day>
<year>2002</year>
</date>
<body>Itinaas na sa P60 milyon ang ransom na hinihingi ng mga kidnapper kapalit ng pagpapalaya sa dalawang anak ni Negros Occidental Congressman Julio &amp;quot;Jules&amp;quot; Ledesma. Ayon sa source, ipinarating ng mga kidnapper kay Ledesma na kung di umano nito ibibigay sa lalong madaling panahon ang nasabing halaga ng ransom ay may mangyayaring masama sa mga anak nitong sina Cristina Julieta Victoria, 10, at Julio Carlos Tomas, 5. Ang dalawang bata ay papasok sa eskuwelahan lulan ng Ford Mark III van ng harangin ng mga armadong suspek at pagbabarilin ang gulong ng sasakyan sa Brgy. Addition Hills, Greenhills, San Juan at sapilitang tangayin ang mga bata mula sa yaya ng mga ito kamakalawa. Base pa sa teorya ng mga awtoridad, posibleng pinag-interesan umano ng mga kidnapper na dukutin ang mga anak nito matapos na mabatid na sobrang yaman pala ng kongresista. Na-feature si Ledesman kamakailan sa Pipol ng ABS-CBN kung saan ipinakita ang magarang mansion nito sa Negros na may lake pa sa loob, sangkatutak na katulong, malawak na plantasyon ng tubo, sariling helicopter at iba pang ari-arian. Samantalang nagregalo rin umano si Ledesma ng tig-isang mamahaling singsing sa dalawang kaibigan ng kayang kasintahang si Assunta de Rossi na sina Ara Mina at Rosanna Roces. Si Ara ang sinasabing naging daan sa pagkakakilala ng solon at ni de Rossi. Sa kasalukuyan ay mayroon nang sinusundang lead ang Police Anti-Crime and Emergency Response Unit (PACER) na siyang humahawak sa kaso pero tumanggi muna ang mga itong tukuyin ang mga detalye dahil baka manganib umano ang buhay ng dalawang bata. Sa isinagawang follow-up operations ng mga awtoridad, natukoy na ang plate number nang isa sa dalawang sasakyang ginamit ng mga kidnapper na kulay maroon na Isuzu Crosswind na may plakang WDC 456 na nakarehistro sa pangalan ng isang Rodrigo Avapo ng Cebu City base na rin sa ginawang beripikasyon sa Land Transportation Office. Kinilala na rin umano ang dalawa sa mga suspek mula sa mahabang listahan ng wanted list na ipinakita ng mga imbestigador sa driver ng mga bata na si Randy Barcelona at yaya na si Jenalyn Tizado. Nauna nang nakiusap ang kongresista na huwag munang palakihin ng media ang nangyari sa kanyang mga anak. Naging tikom din ang bibig ng PNP hinggil sa mga kaganapan sa pagdukot sa dalawang bata. Sa isang ambush interview kay PNP chief Hermogenes Ebdane, sinabi nito na hindi na umano dapat pang pag-usapan ang ganitong ka-sensitibong kaso dahil maaring malagay sa panganib ang buhay ng mga biktima. Sinabi ni Ebdane na makakatulong ang kanilang pananahimk para huwag manganib ang buhay ng mga biktima. &amp;quot;No scoop is worth a victims life,&amp;quot; ani Ebdane. Subalit sa kabila ng pananahimik na ito ng awtoridad ay napabalitang isang ninong umano ng mga batang Ledesma ang nag-withdraw ng P20 milyon sa Hong Kong-Shanghai Bank (HSBC) sa Makati at umano?y diniretso ang pera sa Dasmari&amp;ntilde;as, Makati para gamiting ransom. (Ulat ni Joy Cantos)</body>
<link>http://www.philstar.com/Article.aspx?articleId=176087&amp;publicationSubCategoryId=92</link>
</article>
<article>
<title>San Juan, lugar ng malalaking krimen</title>
<author>Malou Escudero</author>
<date>
<month>September</month>
<day>15</day>
<year>2002</year>
</date>
<body>Nakikilala na umano ngayon ang San Juan bilang lugar na laging pinangyayarihan ng malalaking krimen sa Metro Manila dahil sa kawalan ng police visibility. Ayon kay Negros Occidental Rep. Apolinario Lozada (5th district), kung maagang lumalabas sa lansangan ang mga pulis sa San Juan ay maaaring hindi naganap ang pagdukot sa dalawang anak ni Negros Occidental Rep. Jules Ledesma (1st district). Kabilang sa mga malalaking krimen na nangyari sa San Juan ang Nida Blanca murder case, pagpaslang kay Arnie Tuadles ni Ambet Antonio na kaibigan ni dating pangulong Estrada, ang pagbaril ni Rolito Go kay Eldon Maguan sa isang traffic incident at ang pinakahuli ay ang pagkidnap sa dalawang anak ni Ledesma. Maliban sa kaso ni Nida Blanca, ang mga nabanggit na krimen ay naganap sa kalsada. Magugunitang sa San Juan rin natagpuan ang isang factory ng shabu kamakailan. Lumalabas umano na mahina ang police visibility sa San Juan kaya nagkakaroon ng patayan kahit na simpleng traffic incident. (Ulat ni Malou Escudero)</body>
<link>http://www.philstar.com/Article.aspx?articleId=176102&amp;publicationSubCategoryId=92</link>
</article>
<article>
<title>Palamurang guro dapat kastiguhin</title>
<author>Malou Escudero</author>
<date>
<month>September</month>
<day>15</day>
<year>2002</year>
</date>
<body>Dapat ipatawag ng Department of Education (DepEd) at kastiguhin ang mga gurong nagmumura sa kanilang mga estudyante. Ayon kay Akbayan Rep. Loretta Ann Rosales, may mga reklamo siyang natanggap mula sa mismong mga magulang at estudyante hinggil sa pagmumura at paggamit ng masasamang salita ng ilang guro lalo na sa pampublikong paaralan. Bagaman at hindi umano nananakit ang ilang guro ay malaki naman ang epektong inihahatid ng mga ito sa isip ng mga estudyante sa tuwing sila ay mumurahin. &amp;quot;Sa aming bahay walang nagmumura, yon pala doon mismo sa school kung anu-anong masasakit na salita ang naririnig ng aking anak,&amp;quot; pahayag ng isang magulang na may anak sa isang public school na tumangging magpakilala. Nasaksihan mismo ng magulang na ito ang pagmumura ng isang teacher sa mga estudyante sa school na pinapasukan ng kanyang anak ng minsan niyang puntahan ito. &amp;quot;Hoy mga tarantado, tumahimik kayo ang iingay n?yo,&amp;quot; sabi umano ng teacher. Ayon pa kay Rosales, dapat magsampa ng reklamo ang mga magulang at estudyante na nakakatanggap ng pagmumura ng ilang abusadong guro. Dapat aniya ay kagandahang-asal ang natutunan sa loob ng paaralan at hindi pagmumura. (Ulat ni Malou Escudero)</body>
<link>http://www.philstar.com/Article.aspx?articleId=176104&amp;publicationSubCategoryId=92</link>
</article>
<article>
<title>Malaysians na nang-rape sa 13-anyos deportee kikilalanin</title>
<author>Gemma Amargo</author>
<date>
<month>September</month>
<day>15</day>
<year>2002</year>
</date>
<body>Kikilalanin na ng Department of Justice (DOJ) at ng dalawang abogado ng Malaysian ang dalawang jailguards at isang police officer na sinasabing gumahasa sa isang 13-anyos na dalagitang deportee na kasama sa mga pinabalik sa bansa mula sa Sandakan, Sabah, Malaysia. Binigyang diin ni Chief State Prosecutor Jovencio Zuno na bumiyahe na kahapon sa Zamboanga City ang dalawang Malaysian lawyers para kunan ng pahayag ang nasabing rape victim. Tumulak din kahapon patungong Zamboanga sina Public Attorney?s Office chief, Atty. Persida Acosta at ang kinatawan ng Department of Foreign Affairs na si Atty. Angela Ponce. Ayon sa DOJ, gusto nila na mismong ang Malaysian lawyers ang makarinig mula sa biktima kung ano ang mga pangalan at itsura ng Malaysian jailguards at police na tinutukoy ng bata na nang-rape sa kanya. Kapag natukoy na ang mga suspek sa krimen ay agad silang makikipag-ugnayan sa pamahalaang Malaysia para makuha ang mga larawan ng mga ito mula sa Sandakan jail para sa pormal na paghaharap ng kasong kriminal. (Ulat ni Gemma Amargo)</body>
<link>http://www.philstar.com/Article.aspx?articleId=176114&amp;publicationSubCategoryId=92</link>
</article>
<article>
<title>Paglilikas sa mga Pinoy sa Iraq hindi puwersahan</title>
<author>Ely Saludar</author>
<date>
<month>September</month>
<day>15</day>
<year>2002</year>
</date>
<body>Hindi magpapatupad ng puwersahang paglilikas ang pamahalaan sa mga Pinoy sa Iraq. Iniulat sa Malaca&amp;ntilde;ang ng Department of Foreign Affairs (DFA) na mula sa kabuuang 121 Pinoy na nasa Iraq ay 10 pa lamang ang naililikas. Ang bilang na ito ay kumakatawan lamang sa mga dependents ng overseas Filipino workers (OFWs). Sinabi ni Press Secretary Ignacio Bunye na karamihan sa mga Pinoy na nasa Iraq ay nagtatrabaho sa mga ahensiya ng United Nations, embahada ng Pilipinas at malalaking kumpanya na may sariling evacuation plans. Sa katunayan, maging si Philippine charge d? affairs Grace Escalante ay hindi pa pinapalikas ang kanyang mga anak. Nagpasya ang mga ito na manatili pa rin sa Baghdad. Iniulat din ng DFA na hindi nagmamadali ang mga Pinoy na umalis sa Baghdad. (Ulat ni Ely Saludar)</body>
<link>http://www.philstar.com/Article.aspx?articleId=176117&amp;publicationSubCategoryId=92</link>
</article>
<article>
<title>Indonesia hindi RP ang target ng terorismo - PNP</title>
<author>Danilo Garcia</author>
<date>
<month>September</month>
<day>15</day>
<year>2002</year>
</date>
<body>Kinumpirma ng Philippine National Police (PNP) na ang bansang Indonesia ang target ng terorismo at hindi ang Pilipinas matapos na ikanta ito sa isang interogasyon ng isang naarestong terorista kamakailan. Sinabi ni PNP Directorate for Intelligence chief, Supt. Robert Delfin na nakabaling ngayon ang atensiyon ng Al-Qaeda network sa Indonesia dahil sa matinding paghihigpit ng Pilipinas. Ligtas umano ang US Embassy dito sa bansa dahil sa mas nais na atakihin ng mga terorista ay ang embassy nito sa Indonesia. Ipinaliwanag ni Delfin na ang naturang impormasyon ay base sa naging resulta ng tactical interrogation na isinagawa sa nadakip na Indonesian terrorist na ngayon ay nasa pangangalaga ng pulisya ng US. Inihayag naman ni US Ambassador Francis Ricciardone na itinuturing pa rin niyang pinaka-relax ang embahada dito sa buong mundo dahil sa matinding seguridad na ibinibigay upang mabantayan ito. Samantala, itinanggi rin nito na may eksklusibong selda ang sinumang mahuhuling miyembro ng Al-Qaeda sa Pilipinas. Tanging ang grupo lamang ni Al-Ghozi ang nanatili sa bansa dahil na rin sa koneksiyon nito sa Special Operations Group ng Moro Islamic Liberation Front. (Ulat ni Danilo Garcia)</body>
<link>http://www.philstar.com/Article.aspx?articleId=176121&amp;publicationSubCategoryId=92</link>
</article>
<article>
<title>Libong pulis, militar mga tiwali</title>
<author>Ely Saludar</author>
<date>
<month>September</month>
<day>15</day>
<year>2002</year>
</date>
<body>Aabot sa 799 kagawad ng Armed Forces of the Philippines (AFP) at 326 pulis ang sangkot sa mga iligal na gawain na tinaguriang &amp;quot;rascals in uniform.&amp;quot; Ito ang inulat sa Malaca&amp;ntilde;ang kaugnay ng ginagawang paglilinis sa mga tiwaling pulis at militar. Karamihan sa mga ito ay dawit sa illegal drugs, gambling, carnapping at robbery extortion. Lumitaw ang bilang ng mga tiwaling pulis at militar matapos na lagdaan ang joint standard operating procedures (SOP) hinggil sa pag-uulat sa mga police at military personnel na may derogatory information. Ang SOP ay naglalayong bumalangkas ng sistema sa pagmamanman sa mga tiwaling kagawad ng AFP at PNP. (Ulat ni Ely Saludar)</body>
<link>http://www.philstar.com/Article.aspx?articleId=176122&amp;publicationSubCategoryId=92</link>
</article>
<article>
<title>News blackout hirit ng pamilya Ledesma</title>
<author>Ely Saludar at Joy Cantos</author>
<date>
<month>September</month>
<day>16</day>
<year>2002</year>
</date>
<body>Personal na umapela kay Pangulong Gloria Macapagal-Arroyo ang pamilya ni Negros Occidental Rep. Julio &amp;quot;Jules&amp;quot; Ledesma na tumulong upang mapatahimik ang media at ipatupad ang news blackout kaugnay sa pagkidnap sa 2 anak ni Rep. Jules kamakailan sa San Juan. Inihayag ni Press Secretary Ignacio Bunye na nais ng pamilya Ledesma na tigilan na ng media ang pagtalakay at pagpapalaki sa kasong kidnapping sa mga biktimang sina Julio Carlos Tomas, 5 anyos at Cristina Julieta Victoria, 10 anyos ng grupong kidnap-for-ransom syndicates. Sinabi ni Bunye na mismong si Pangulong Arroyo ang nakikiusap sa media na tantanan muna ang nasabing kaso upang hindi malagay sa panganib ang buhay ng dalawang bata. Maging ang Malaca&amp;ntilde;ang ay nagpapatupad din ng news blackout at ayaw nitong nitong magbigay ng komentaryo kung mayroong mang isinasagawang negosasyon sa hinihinging P 60-M ransom kapalit ng kalayaan ng mga bata. Tumahimik din ang Malaca&amp;ntilde;ang sa usaping nagkaron ng kapabayaan ang PNP at pumalpak ang inilunsad na 117 hotline na maaaring tawagan para sa mabilis na pagresponde sa krimen. Samantala, isang mapapanaligang impormante ang nagsabing nasa karatig na lugar lamang ng Metro Manila ang mga kidnappers dahil sa nais ng mga itong mapadali ang kanilang pakikipag-negosasyon sa pamilya Ledesma kapalit ng hinihinging ransom. Tumanggi ang impormante na tukuyin kung alin sa naturang mga lugar na kinabibilangan ng lalawigan ng Cavite, Bulacan, Laguna, Rizal at Pampanga umano'y posibleng pinagdalhan ng grupo sa mga biktima. Masusing sinisiyasat ng Police Anti-Crime Emergency Response (PACER) ang anggulong destabilization plot sa nangyaring pagdukot sa dalawang bata kung saan isa umanong maimpluwensiyang indibidwal ang hinihinalang nasa likod para lang ipahiya ang pamahalaang Arroyo. Nabatid na natukoy na ang grupo ng mga kidnappers na responsable sa pagdukot matapos positibong kilalanin ito nina Jenalyn Tizado,25 anyos, yaya ng mga biktima at family driver na si Randy Barcelona,28 anyos ang dalawa sa mga abductors. Gayunman tumanggi muna ang mga opisyal ng PACER na pangalanan ang mga suspect dahilan sa pagiging sensitibo ng kaso upang di umano manganib ang buhay ng mga biktima.(Ulat nina Ely Saludar at Joy Cantos)</body>
<link>http://www.philstar.com/Article.aspx?articleId=176222&amp;publicationSubCategoryId=92</link>
</article>
<article>
<title>Koreano hinatulan sa pag-sex slaves sa 11 Pinay</title>
<author>Mayen Jaymalin</author>
<date>
<month>September</month>
<day>16</day>
<year>2002</year>
</date>
<body>Iniulat kahapon ng Department of Labor and Employment (DOLE) ang paghatol ng korte sa isang Koreano na manager ng isang club na puwersahang pag-sex slaves at ilagay sa prostitution ang labing-isang Pinay entertainers. Ayon kay labor attache' Reydeluz Conferido na nakabase sa Seoul, South Korea na ang akusado na si Park Byeong-Young ay hinatulan ng sampung buwan na pagkabilanggo at pagbabawal na buksan ang kanyang club sa loob ng dalawang taon. Sinabi rin ni Conferido, matapos ang ilang buwang pagkakulong ng akusado ito ay binigyan ng parol subalit kinakailangan nitong gumugol ng 80 oras na community service. Ang akusado ay nahatulan batay sa reklamong isinampa ng Philippine Overseas Labor Office (POLO) at Korean National Police Agency. Ang labing-isang manggagawang Pinay ay kinuha bilang entertainers subalit sila umano ay ginawang sex slaves ng akusado. Ang mga ito ay nailigtas sa Club 69 sa Tongduchon City noong nakalipas na Hunyo. Dinagdag pa ni Conferido, na ang POLO sa South Korea ay nakatakda ring magsampa ng civil damages laban sa akusado, promoters at recruiters ng labing-isang Pinay.(Ulat ni Mayen Jaymalin)</body>
<link>http://www.philstar.com/Article.aspx?articleId=176234&amp;publicationSubCategoryId=92</link>
</article>
<article>
<title>Malaca&amp;ntilde;ang tiwala na hindi manlalamig ang US!</title>
<author>Ely Saludar</author>
<date>
<month>September</month>
<day>16</day>
<year>2002</year>
</date>
<body>Malaki ang kumpiyansa ng Malaca&amp;ntilde;ang na hindi maaapektuhan ang relasyon ng Pilipinas at Estados Unidos sa isyu ng paggiyera sa Iraq. Ito ay kaugnay ng deklarasyon ng Malaca&amp;ntilde;ang na hindi ito lalahok sa giyera ng Iraq at hindi rin ipapagamit ang airspace at pasilidad ng Pilipinas maliban lamang kung mayroong resolusyon ang United Nations Security Council. Sinabi ni Press Secretary Ignacio Bunye na nais lamang ng pamahalaang Pilipinas na bigyan ng proteksyon ang mahigit sa 1.5 milyong Pinoy na manggagawa sa Gitnang Silangan na posibleng maapektuhan kung matuloy ang paggiyera sa Iraq. Pinabulaanan din ni Bunye na umatras ng suporta ang Pilipinas bagkus ay nilinaw lamang nito ang kasalukuyang patakaran ng gobyerno sa nasabing usapin.(Ulat ni Ely Saludar)</body>
<link>http://www.philstar.com/Article.aspx?articleId=176238&amp;publicationSubCategoryId=92</link>
</article>
<article>
<title>Pagmamaneho ng lasing magiging krimen</title>
<author>Rudy Andal</author>
<date>
<month>September</month>
<day>16</day>
<year>2002</year>
</date>
<body>Bawal na ang pagmamaneho ng lasing sa sandaling makapasa ang panukalang batas ni Senador Manuel Villar na nagdedeklarang isang krimen ang pagmamaneho ng anumang sasakyan kung lasing sa alak o droga. Sinabi ni Villar, isang banta sa kaligtasan ng sinuman ang pagmamaneho ng lasing o nasa ilalim ng ipinagbabawal na droga ang isang tsuper ng anumang sasakyan maging pampubliko o pribado. Dahil sa kawalan ng batas ukol sa &amp;quot;drunk driving&amp;quot; , wika pa ni Villar, isinulong niya ang panukalang nagdedeklarang krimen ang pagmamaneho ng lasing sa alak o bangag sa droga. &amp;quot;Nakakagulat na hanggang ngayon ay walang pambansang batas laban sa drunk driving kaya dapat magkaroon nito dahil ang pagmamaneho ng lasing o bangag sa droga ay isang banta sa kaligtasan ng kapwa nila motorista at maging sa mga taong naglalakad sa kalye&amp;quot;, paliwanag pa ng mambabatas. Ang mga lalabag sa nasabing batas ay papatawan ng suspensiyon ng lisensiya sa loob ng 1 taon at multang P 1,000 sa unang pagkakasala at P 5,000 multa naman at limang taong suspensiyon ng lisensiya sa ikalawang pagkakataon na labagin nito ang panukalang batas. Inaataasan din panukalang batas ang Department of Transportation and Communication (DOTC), Metro Manila Development Authority (MMDA), at Department of Health (DOH) na bumalangkas ng mga pamantayan at regulasyon sa kaso ng &amp;quot;drunk driving&amp;quot; kabilang dito ang antas ng alkohol sa dugo at hininga ng isang tao upang payagan itong makapagmaneho. Idinagdag pa ni Villar, dapat ding bumuo ng mga panuntunan sa paghuli at pagsusuri ng mga instrumentong gagamitin ukol dito ang mga nasabing ahensiya ng pamahalaan. (Ulat ni Rudy Andal)</body>
<link>http://www.philstar.com/Article.aspx?articleId=176247&amp;publicationSubCategoryId=92</link>
</article>
<article>
<title>Kahilingan ni Ping kinontra ni Nani</title>
<author>Rudy Andal</author>
<date>
<month>September</month>
<day>16</day>
<year>2002</year>
</date>
<body>Kinontra ni Justice Secretary Hernando &amp;quot;Nani&amp;quot; Perez ang kahilingan ni Senator Panfilo &amp;quot;Ping&amp;quot; Lacson na magpalabas ang tanggapan nito ng Hold Departure Order (HDO) at kanselasyon sa pasaporte ng nawawalang PIATCO consultant na si Alfonso Liongson. Sinabi ni Perez, walang plano ang kanyang tanggapan na magpalabas ng HDO at kanselasyon ng pasaporte ni Liongson dahil sa kawalan ng demanda sa korte laban dito. Inatasan na lamang nito si NBI director Reynaldo Wycoco na hanapin sa labas ng bansa si Liongson upang maiharap ito sa isinasagawang pagdinig ng senate blue ribbon committee ukol sa kontrobersiyal na PIATCO deal tungkol sa NAIA Terminal 3. Sinabi ni Perez na dapat humiling ng HDO si Lacson sa senado na nagsasagawa ng imbestigasyon hinggil sa PIATCO na pinamumunuan ni Senador Joker Arroyo.(Ulat ni Rudy Andal)</body>
<link>http://www.philstar.com/Article.aspx?articleId=176251&amp;publicationSubCategoryId=92</link>
</article>
<article>
<title>PDEA officials sinubpena ng DOJ</title>
<author>Rudy Andal</author>
<date>
<month>September</month>
<day>16</day>
<year>2002</year>
</date>
<body>Nagpalabas kahapon ng subpena ang Department of Justice (DOJ) sa pamamagitan ng Quezon City Prosecutor's Office laban sa mga opisyal ng Philippine Drug Enforcement Agency (PDEA) kaugnay sa akusasyong &amp;quot;hulidap&amp;quot; sa mga ito ng dating abugado ng pamilya Marcos. Sa isang pahinang subpena ay inatasan sina PDEA Undesecretary Anselmo Avenido Jr., Supt. Evna Ruiz, Chief Inspector Romualdo Iglesia at PO1 Anjo Villanueva na humarap sa isasagawang preliminary investigation sa darating na Sept. 24 at 27 upang magbigay ng kanilang depensa sa akusasyong libelo, fabrication of complaint, unlawful arrest, arbitrary detention at violation of public code of ethics and human rights na inihain ni Atty. Oliver Lozano. Sinabi ni Atty. Lozano,walang basehan ang ikinaso sa kanyang corruption of public officials ng PDEA dahil ito umano ay isang frame up. Idinagdag pa ng dating abugado ng pamilya Marcos, gusto lamang sirain ng mga pulis ang kanyang reputasyon at pangalan para bitawan ang hinawakan nitong kaso ng kanyang kliyente na nahuli ng PDEA. (Ulat ni Rudy Andal)</body>
<link>http://www.philstar.com/Article.aspx?articleId=176256&amp;publicationSubCategoryId=92</link>
</article>
<article>
<title>Al-Qaeda aatake sa Pilipinas - CIA report</title>
<author></author>
<date>
<month>September</month>
<day>17</day>
<year>2002</year>
</date>
<body>Ibinulgar ng isang naarestong terrorist suspek na target ng pag-atake ng al-Qaeda terrorist network ang bansang Pilipinas. Sa nakuhang top-secret CIA document at regional intelligence reports ng TIME Magazine, inamin sa ginawang interogasyon sa nadakip na si Omar al-Faruq, senior representative sa Southeast Asia ng al-Qaeda, na inutusan siya ng dalawang senior al-Qaeda officials na sina Abu Zubaydah at Ibn al-Shaykh al-Libi na &amp;quot;planuhin ang malawakang pag-atake laban sa mga bansang Indonesia, Malaysia, Philippines, Singapore, Thailand, Taiwan, Vietnam at Cambodia. Si al-Faruq ay isa sa America?s top terror detainees at sangkot sa serye ng terror plots sa nakalipas na tatlong taon, kabilang ang bigong assassination attempt laban kay Indonesian President Megawati. Partikular na tinukoy sa dokumento ay ang ginawang plano ni al-Faruq sa sunud-sunod na car/truck bomb attacks sa mga embahada ng Amerika sa nabanggit na mga bansa na magaganap bago o sa mismong anibersaryo ng Sept. 11 World Trade attack. Ayon pa kay al-Faruq, kahit naaresto siya, nakapuwesto na ang mga backup operatives at naghihintay na lamang ng hudyat para &amp;quot;isagawa ang operation gaya ng naka-plano.&amp;quot; Ginawa ni Al-Faruz ang &amp;quot;pangungumpisal&amp;quot; na ito matapos ang may tatlong buwang pananahimik sa kulungan. Binanggit din sa confessions ng al-Qaeda terrorist na kahit na nawala ang kanilang base sa Afghanistan, aktibo pa rin ang al-Qaeda sa pagpapalakas sa pamamagitan ng pakikipag-ugnayan sa mga ekstremista sa buong mundo na umaayon sa ipinaglalaban ni Osama bin Laden. Bilang point-man ng al-Qaeda, si al-Faruq ay tumatanggap ng financial at operational assistance mula sa Jemaah Islamiah (JI), isang militanteng grupo na humihiling na magtatag ng pure Islamic state sa Southeast Asia partikular sa mga bansang Indonesia, Philippines, Malaysia, Singapore at Brunei.</body>
<link>http://www.philstar.com/Article.aspx?articleId=176352&amp;publicationSubCategoryId=92</link>
</article>
<article>
<title>Malaysian cops susugod sa RP</title>
<author>Ely Saludar</author>
<date>
<month>September</month>
<day>17</day>
<year>2002</year>
</date>
<body>Pinahintulutan na ng Malaca&amp;ntilde;ang ang mga imbestigador ng Malaysian Police na magsiyasat kaugnay ng kasong pag-abuso sa mga Pinoy deportees partikular sa umano?y panggagahasa sa isang 13-anyos na dalagita sa detention center. Inihayag ito ni Justice Secretary Hernando Perez matapos na makipagpulong kay Pangulong Arroyo sa Palasyo ang dalawang Malaysian lawyers na tutulong sa mga Pinoy na inabuso. Ang mga Malaysian cops ay papayagang bumisita sa biktimang si Angelika upang makakuha ng dagdag na impormasyon kabilang ang recording of statement at pormalidad ng police report kaugnay ng pagsasampa ng kaso sa mga suspek. Nilinaw ni Perez na &amp;quot;pro-bono basis&amp;quot; o walang babayaran ang pamahalaang Pilipinas sa serbisyo ng dalawang abogadong Malaysian na sina Gerald John at Francis Ng Aik Guan. Ipinaliwanag din ng dalawang abogado sa mga opisyal ng Pilipinas ang Malaysian law at procedure at kung ano ang opsyon at magiging aksiyon para sa nasabing kaso. Sinabi ni Perez na naunang binisita at kinunan ng pahayag ng dalawang abogado si Angelica gayundin ang isa pang testigo. (Ulat ni Ely Saludar)</body>
<link>http://www.philstar.com/Article.aspx?articleId=176364&amp;publicationSubCategoryId=92</link>
</article>
<article>
<title>'MIB' photo ni GMA binira</title>
<author>Ely Saludar</author>
<date>
<month>September</month>
<day>17</day>
<year>2002</year>
</date>
<body>Binatikos at pinagtawanan ng iba?t ibang sektor ang kontrobersiyal na ala &amp;quot;Men in Black&amp;quot; na litrato ni Pangulong Arroyo dahil wala umano sa tiyempo sakaling gimik lamang ito. Agad naman itong idinepensa ng Malaca&amp;ntilde;ang at sinabi ni Press Secretary Ignacio Bunye na walang nakikitang masama dito ang Palasyo. Ang litrato ay cover ng unang anibersaryo ng magazine na Philippine Tatler. Kasama dito ng Pangulo ang mga piling miyembro ng Gabinete na sina Defense Secretary Angelo Reyes, Trade Secretary Mar Roxas, Finance Sec. Isidro Camacho at Executive Secretary Alberto Romulo na pawang nakasuot ng itim na damit at itim na sunglasses tulad ng mga bida sa pelikulang MIB. At dahil pinakamataas na lider ng bansa ay kinumbida ng naturang magazine ang Pangulo para maging cover. Gayunman, tumanggi nang magsalita pa ang editor ng Tatler dahil ayaw na nilang palakihin pa ang isyu. Ang photo ay kinunan sa Malaca&amp;ntilde;ang noong Agosto. At gaya ng pelikulang MIB na tungkol sa paglaban sa mga alien, sinabi ng Palasyo na sa tunay na buhay hindi umano nalalayo ang trabaho ng Pangulo sa ginagawang paglaban sa krimen. Nilinaw ni Bunye na hindi malaking kabawasan sa Pangulo ang nasabing litrato kaugnay sa pangangasiwa sa gobyerno. Ikinatwiran ng kalihim na ang nais lamang na mensahe rito ay mga mabubuting tao na taga-sagip ng mundo tulad sa pelikulang MIB. (Ulat ni Ely Saludar)</body>
<link>http://www.philstar.com/Article.aspx?articleId=176367&amp;publicationSubCategoryId=92</link>
</article>
<article>
<title>Bodyguard ni Chavit kolektor din ng jueteng</title>
<author>Malou Rongalerios-Escudero</author>
<date>
<month>September</month>
<day>17</day>
<year>2002</year>
</date>
<body>Pinakolekta rin ng jueteng payola ni dating Ilocos Sur Gov. Luis &amp;quot;Chavit&amp;quot; Singson ang kanyang pulis na bodyguard. Ito ang inamin kahapon ni SPO2 Vicente Amistad sa pagpapatuloy ng plunder trial sa Special Division ng Sandiganbayan. Ayon kay Amistad, hindi niya alam na jueteng payola ang kanyang kinokolekta at para ito kay Estrada. Inuutusan umano siya ni Singson na kumuha ng pera kina Rodolfo &amp;quot;Bong&amp;quot; Pineda at dating San Juan Mayor Jinggoy Estrada. Dalawang beses siyang kumuha ng pera sa tahanan ni Pineda sa Albany st., Northeast Greenhills, San Juan noong 1999 na may kabuuang halaga na P12.75 milyon samantala P3.25 milyon naman noong 2000. Ang kapatid umano ni Pineda na nagngangalang Romy ang nag-aabot sa pulis ng pera tuwing kumokolekta siya. Noong 1999 naman umano ay inutusan siya ni Singson na kumolekta kay Jinggoy sa municipal hall ng San Juan. Sumaludo pa umano si Amistad sa noon ay alkalde nang iabot ng security aide nito ang pera sa kanya. Subalit namura pa umano siya ni Singson nang dumating sa Luis Chavit Singson (LCS) building sa Maynila dahil sa halip na P1 milyon ay P899,000 lang ang ibinigay sa kanya ni Jinggoy. Kinabukasan ay saka lamang niya nakuha ang balanseng P101,000. Pang-29 testigo ng prosekusyon si Amistad na naging pulis noong Sept. 16, 1982 at naging escort ni Singson noong 1989. Nang tanungin ng korte kung handa ang pulis na mamatay para kay Singson ay nahalata ang pag-aalinlangan nito sa pagsagot saka tatawa-tawang sinabing handa siyang isakripisyo ang sarili kung kinakailangan. Bukod kay Amistad, nakatakda ring iharap ng prosekusyon ang iba pang empleyado ni Singson. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=176376&amp;publicationSubCategoryId=92</link>
</article>
<article>
<title>Kidnapping dagok sa gobyerno</title>
<author>Ely Saludar</author>
<date>
<month>September</month>
<day>17</day>
<year>2002</year>
</date>
<body>Inamin kahapon ni Pangulong Arroyo na ang panibagong insidente ng kidnapping sa bansa ay isang sampal sa kampanya ng pamahalaan na malipol ang mga kriminal partikular ang kidnap-for-ransom syndicates. Ayon kay Press Secretary Ignacio Bunye, nadismaya ang Pangulo dahil sa sunud-sunod na kidnappings na naganap sa loob lamang ng dalawang araw sa iba?t ibang panig ng bansa. &amp;quot;Dagok ito sa aming kampanya,&amp;quot; pahayag ni Bunye. Base sa report, kasabay ng pagdukot sa dalawang anak ni Congressman Jules Ledesma sa San Juan, Metro Manila noong nakaraang Biyernes ng umaga ay apat na professor sa Mindanao State University (MSU) ang kinidnap naman habang sakay ng isang pampasaherong dyip dakong hapon. Isang araw matapos ang dalawang insidenteng ito, isang nagngangalang Gina Song, asawa ng isang milyonaryong negosyante sa isang lugar sa Dagupan, Pangasinan ang tinangay rin ng limang armadong kalalakihan noong Sabado ng gabi habang nasa pag-aaring hardware store ang ginang. Ang kasong ito ay hindi pa kinukumpirma ng Police Anti-Crime Emergency Response. Sa kabila nito, sinabi ni PNP spokesman Sr. Supt. Reynaldo Bataoil na bumaba nang 31% ang kidnapping incidents sa bansa, pero inamin na mawawalang lahat ang magandang accomplishments na ito sa isang high-profile kidnap-for-ransom case lamang. Naniniwala ang gobyerno na ang kidnap gangs ay aatake kapag nakasilip ng pagkakataon kaya dapat lang na doblehin ng pulisya ang kanilang pagbabantay. (Ulat ni Ely Saludar)</body>
<link>http://www.philstar.com/Article.aspx?articleId=176379&amp;publicationSubCategoryId=92</link>
</article>
<article>
<title>Congressman Jules may kasalanan din sa dinukot na 2 anak</title>
<author>Malou Escudero</author>
<date>
<month>September</month>
<day>17</day>
<year>2002</year>
</date>
<body>May kasalanan din si Negros Occidental Rep. Jules Ledesma sa pagkakakidnap ng dalawa nitong anak. Ayon kay House Deputy Speaker Raul Gonzales, masyadong naging &amp;quot;high profile&amp;quot; si Ledesma simula nang ma-link siya sa aktres na si Assunta de Rossi kaya nagka-interes ang mga kidnapper na kunin ang kanyang mga anak. Sinabi ng mambabatas na ang pagbubukas ni Ledesma sa publiko ng kanyang mga ari-arian na kinabibilangan ng ilang ektaryang lupain sa probinsiya, mga bahay at negosyo ay nagsilbi umanong &amp;quot;pain&amp;quot; para magka-idea ang mga kidnapper na biktimahin siya. Magugunitang noong sinusuyo pa lamang ni Ledesma ang aktres na si Assunta de Rossi ay napabalita ang mamahaling mga regalo na ibinibigay ng mambabatas sa huli at kapag nagpapainterbyu sa TV ay nakalantad ang mga alahas na bigay nito sa aktres. Pati mga kaibigan ni de Rossi na sina Ara Mina at Rossana Roces ay sinasabing niregaluhan din ni Ledesma ng tig-isang mamahaling singsing. Gayunman, sinabi naman ni House Speaker Jose de Venecia na ang pangyayari ay dapat magsilbing leksiyon hindi lamang sa mga kongresista kundi para sa lahat na maging maingat. Iginiit ni de Venecia na isolated case lamang ang insidente kaya nararapat pa ring magtiwala sa Philippine National Police. (Ulat ni Malou Escudero)</body>
<link>http://www.philstar.com/Article.aspx?articleId=176388&amp;publicationSubCategoryId=92</link>
</article>
<article>
<title>PIATCO tinapos na ng Senado</title>
<author>Rudy Andal</author>
<date>
<month>September</month>
<day>17</day>
<year>2002</year>
</date>
<body>Tinapos na kahapon ng Senado ang pagsasagawa ng imbestigasyon sa kontrobersiyal na PIATCO deal kung saan ay posibleng maglabas sila ng interim report sa mga susunod na araw at inaasahang irekomenda ng Senate blue ribbon committee na ibasura ang kontrata matapos matuklasan sa 7 pagdinig na isinagawa na depektibo ito. Sinabi ni Sen. Joker Arroyo, chairman ng Senate blue ribbon na ang nilalaman ng Concession Agreement sa panig ng PIATCO at Ramos administration noong 1997 at ang Amended Reconstituted Concession Agreement (ARCA) sa Estrada government ay pawang disadvantageous. Samantala, ipinag-utos naman ni Sen. Arroyo ang pag-aresto kay Emmanuel Cuevas dahil sa dalawang ulit nitong pagbalewala sa ipinatawag na imbitasyon ng komite para magbigay ng impormasyon kung saan dinala ni PIATCO consultant Alfonso Liongson ang P100 milyon na ibinayad dito. (Ulat ni Rudy Andal)</body>
<link>http://www.philstar.com/Article.aspx?articleId=176390&amp;publicationSubCategoryId=92</link>
</article>
<article>
<title>Pekeng kiwi products sinamsam</title>
<author></author>
<date>
<month>September</month>
<day>17</day>
<year>2002</year>
</date>
<body>Libu-libong pekeng Kiwi products ang nakumpiska kamakailan ng mga ahente ng PNP-CIDG sa magkakahiwalay na raids sa Divisoria at Tondo. Ang warehouse sa Tondo na matatagpuan sa 656 Rada st., Tondo, Manila ay sinasabing pag-aari ng negosyanteng Chinese na si Sunny Lu, habang ang stall sa Divisoria ay sinasabing pag-aari umano nina Melanie Zeta at Zhuang Ying Ping. Ang raid ay kasunod ng ilang lingong pagmamanman at test buys na isinagawa ng raiding team. Sa bisa ng search warrants na ipinalabas ni Judge Antonio Eugenio ng Manila Regional Trial Court, tinungo ng grupo ni CIDG Anti-Fraud Unit chief Atty. Virgilio Pablico at team leader Col. Rodolfo Recamono ang naturang mga lugar at naaresto sina Lu at Ping. Kapag napatunayang nagkasala, nahaharap ang mga suspek sa 2-5 taong pagkakulong at multang mula P50,000 hanggang P200,000. Ayon kay Kiwi legal counsel Atty. Imelda mabandos, patuloy nilang hahabulin ang sinumang distributor, supplier, importer o retailer ng fake Kiwi products dahil sinisira nito ang imahe ng tutoong produkto. Ang pekeng Kiwi ay kadalasang inilalako ng mga &amp;quot;bilao&amp;quot; vendors sa mga sidewalks at public markets sa murang halaga mula P12-20. Ang pekeng Kiwi ay hindi nagpapakintab at sa halip ay sinisira nito ang sapatos kaya pinapayuhan ang publiko na mag-ingat.</body>
<link>http://www.philstar.com/Article.aspx?articleId=176395&amp;publicationSubCategoryId=92</link>
</article>
<article>
<title>2 anak ni Jules laya na2 anak ni Jules laya na</title>
<author>Joy Cantos,Lordeth Bonilla, Malou Escudero/Doris Franche/Danilo Garcia</author>
<date>
<month>September</month>
<day>18</day>
<year>2002</year>
</date>
<body>Matapos ang may limang araw na pagkakabihag, pinalaya na ng mga kidnapper ang dalawang anak ni Negros Occidental Rep. Jules Ledesma kahapon ng madaling araw sa Makati City. Base sa report, ang magkapatid na Cristina Julieta Victoria, 10 at Julio Carlos Tomas, 5 ay ibinaba at inabandona ng apat na lalaki na sakay ng tinted na Starex van dakong alas-3 ng madaling araw sa isang burger machine malapit sa Makati Medical Center sa Makati City. Ayon sa mga bata, hindi nila nakita ang kanilang dinaanan dahil may piring sila sa mata at nang ibaba sila ng mga kidnapper sa nabanggit na lugar ay saka lamang tinanggal ang piring sabay na binalaan na huwag lilingon at tumakbo na lamang. Isa umanong alyas Ruben at Antonio Solomon ang napagtanungan ng dalawang &amp;quot;English speaking&amp;quot; na anak ng solon na nagtanong kung saan ang Makati Med. Pagdating sa naturang ospital ay nakilala sila ng staff kaya agad tumawag sa pulis ang mga empleyado. Nagpakilala naman ang mga bata na sila ang kinidnap na mga anak ni Congressman Ledesma at nakigamit ng telepono ang mga ito at tinawagan ang ama para ipaalam na sila?y nasa MMC. Bandang alas-4 ng madaling araw ng sunduin nina Ledesma at de Rossi ang dalawang bata na nakasuot ng kulay puting t-shirts at printed shorts. Mahigpit na yakap at halik ang isinalubong ni Cristina sa kanyang ama habang yumakap naman si Julio kay de Rossi. Mula Makati Med ay iniuwi na ang mga bata sa kanilang tahanan sa Alexandra condominium, Greenhills, San Juan. &amp;quot;We?re great andito na ang mga anak ko,&amp;quot; pahayag ng solon na nagpasalamat rin sa media sa pakikipag-kooperasyon ng mga ito sa nangyaring pagdukot kina Cristina at Julio. Sinabi ni Ledesma na nakatulong ng malaki para mapabilis ang paglaya ng kanyang dalawang anak ang pagpapatupad ng &amp;quot;tried and tested formula&amp;quot; ni Pangulong Arroyo at ng PNP. &amp;quot;I stumbled into something and I just came to realize that there is a system, what President Arroyo is saying as a tried and tested formula. They were all quiet all the while, but she?s actually doing something. We have a system that works now. Puwede rin itong magamit sa carnapping at bank robberies,&amp;quot; sabi pa ng solon bagaman di tuwirang inaamin na may sangkot na ransom sa paglaya ng mga anak. Maugong ang espekulasyon na bukod umano sa ibinayad na P20 milyong ransom ay nagbigay din umano ang kongresista ng isang mamahaling sasakyan sa mga kidnapper. Una rito ay humingi umano nang P60 milyong ransom ang mga kidnapper. May ransom Naniniwala si Citizen?s Action Against Crime (CAAC) Chairman Teresita Ang See na nagbayad ng ransom si Ledesma kaya napadali ang pagpapalaya sa mga anak nito. Sinabi ni Ang See na karaniwan na sa mga kaso ng kidnap-for-ransom na hindi pinakakawalan ang mga kidnap victim hanggat walang kapalit na ransom. Aniya hindi na dapat pang itanggi ni Ledesma kung nagbayad siya ng ransom pero hindi rin naman umano nito responsibilidad sa publiko para ihayag kung magkano. &amp;quot;Public knowledge naman na mayroong negotiation na nangyayari sa mga kidnap cases, sa ganitong stage ay nagkakaroon ng tawaran kung magkano dahil hindi mari-release kapag walang ransom,&amp;quot; ani See. Assunta namagitan Ipinagmalaki rin ni Ledesma na malaki ang naging bahagi ng kanyang kasintahang si Assunta sa pagpapalaya ng kanyang mga anak. Si Assunta umano ang kumausap sa mga kidnapper ng tumawag ito sa kanilang bahay at pinakiusapang palayain na ang mga bata. Inamin din ni Jules na dalawang araw silang nagsisihan ng aktres matapos makidnap ang kanyang anak. &amp;quot;Assunta and I are blaming ourselves dahil hindi dapat nangyari ito&amp;quot; pero na-realize umano nila na wala silang kasalanan sa pagkakadukot ng dalawang anak kaya hinarap na lamang nila ang problema. Nakatakdang magtungo ng Hong Kong ang mag-aamang Ledesma at si de Rossi para magbakasyon. Hindi na muna papasok sa school ang dalawang bata at sa second semester na lamang babalik sa pinapasukang paaralan. Magugunita na kinidnap ang mga bata noong Biyernes ng umaga sa San Juan habang papasok sa eskuwelahan. Agad nagpatupad ang PNP ng news blackout sa kaso ng pagdukot upang di malagay sa panganib ang buhay ng mga bata. (Ulat nina Joy Cantos,Lordeth Bonilla, Malou Escudero/Doris Franche/Danilo Garcia) Matapos ang may limang araw na pagkakabihag, pinalaya na ng mga kidnapper ang dalawang anak ni Negros Occidental Rep. Jules Ledesma kahapon ng madaling araw sa Makati City. Base sa report, ang magkapatid na Cristina Julieta Victoria, 10 at Julio Carlos Tomas, 5 ay ibinaba at inabandona ng apat na lalaki na sakay ng tinted na Starex van dakong alas-3 ng madaling araw sa isang burger machine malapit sa Makati Medical Center sa Makati City. Ayon sa mga bata, hindi nila nakita ang kanilang dinaanan dahil may piring sila sa mata at nang ibaba sila ng mga kidnapper sa nabanggit na lugar ay saka lamang tinanggal ang piring sabay na binalaan na huwag lilingon at tumakbo na lamang. Isa umanong alyas Ruben at Antonio Solomon ang napagtanungan ng dalawang &amp;quot;English speaking&amp;quot; na anak ng solon na nagtanong kung saan ang Makati Med. Pagdating sa naturang ospital ay nakilala sila ng staff kaya agad tumawag sa pulis ang mga empleyado. Nagpakilala naman ang mga bata na sila ang kinidnap na mga anak ni Congressman Ledesma at nakigamit ng telepono ang mga ito at tinawagan ang ama para ipaalam na sila?y nasa MMC. Bandang alas-4 ng madaling araw ng sunduin nina Ledesma at de Rossi ang dalawang bata na nakasuot ng kulay puting t-shirts at printed shorts. Mahigpit na yakap at halik ang isinalubong ni Cristina sa kanyang ama habang yumakap naman si Julio kay de Rossi. Mula Makati Med ay iniuwi na ang mga bata sa kanilang tahanan sa Alexandra condominium, Greenhills, San Juan. &amp;quot;We?re great andito na ang mga anak ko,&amp;quot; pahayag ng solon na nagpasalamat rin sa media sa pakikipag-kooperasyon ng mga ito sa nangyaring pagdukot kina Cristina at Julio. Sinabi ni Ledesma na nakatulong ng malaki para mapabilis ang paglaya ng kanyang dalawang anak ang pagpapatupad ng &amp;quot;tried and tested formula&amp;quot; ni Pangulong Arroyo at ng PNP. &amp;quot;I stumbled into something and I just came to realize that there is a system, what President Arroyo is saying as a tried and tested formula. They were all quiet all the while, but she?s actually doing something. We have a system that works now. Puwede rin itong magamit sa carnapping at bank robberies,&amp;quot; sabi pa ng solon bagaman di tuwirang inaamin na may sangkot na ransom sa paglaya ng mga anak. Maugong ang espekulasyon na bukod umano sa ibinayad na P20 milyong ransom ay nagbigay din umano ang kongresista ng isang mamahaling sasakyan sa mga kidnapper. Una rito ay humingi umano nang P60 milyong ransom ang mga kidnapper. May ransom Naniniwala si Citizen?s Action Against Crime (CAAC) Chairman Teresita Ang See na nagbayad ng ransom si Ledesma kaya napadali ang pagpapalaya sa mga anak nito. Sinabi ni Ang See na karaniwan na sa mga kaso ng kidnap-for-ransom na hindi pinakakawalan ang mga kidnap victim hanggat walang kapalit na ransom. Aniya hindi na dapat pang itanggi ni Ledesma kung nagbayad siya ng ransom pero hindi rin naman umano nito responsibilidad sa publiko para ihayag kung magkano. &amp;quot;Public knowledge naman na mayroong negotiation na nangyayari sa mga kidnap cases, sa ganitong stage ay nagkakaroon ng tawaran kung magkano dahil hindi mari-release kapag walang ransom,&amp;quot; ani See. Assunta namagitan Ipinagmalaki rin ni Ledesma na malaki ang naging bahagi ng kanyang kasintahang si Assunta sa pagpapalaya ng kanyang mga anak. Si Assunta umano ang kumausap sa mga kidnapper ng tumawag ito sa kanilang bahay at pinakiusapang palayain na ang mga bata. Inamin din ni Jules na dalawang araw silang nagsisihan ng aktres matapos makidnap ang kanyang anak. &amp;quot;Assunta and I are blaming ourselves dahil hindi dapat nangyari ito&amp;quot; pero na-realize umano nila na wala silang kasalanan sa pagkakadukot ng dalawang anak kaya hinarap na lamang nila ang problema. Nakatakdang magtungo ng Hong Kong ang mag-aamang Ledesma at si de Rossi para magbakasyon. Hindi na muna papasok sa school ang dalawang bata at sa second semester na lamang babalik sa pinapasukang paaralan. Magugunita na kinidnap ang mga bata noong Biyernes ng umaga sa San Juan habang papasok sa eskuwelahan. Agad nagpatupad ang PNP ng news blackout sa kaso ng pagdukot upang di malagay sa panganib ang buhay ng mga bata. (Ulat nina Joy Cantos,Lordeth Bonilla, Malou Escudero/Doris Franche/Danilo Garcia)</body>
<link>http://www.philstar.com/Article.aspx?articleId=176493&amp;publicationSubCategoryId=92</link>
</article>
<article>
<title>Ador Mawanay wanted sa senado</title>
<author>Rudy Andal</author>
<date>
<month>September</month>
<day>18</day>
<year>2002</year>
</date>
<body>Hinahanting ngayon ng mga empleyado ng Senado ang dating ISAFP witness na si Angelo &amp;quot;Ador&amp;quot; Mawanay matapos umanong tangayin nito ang kanilang cellphones at depositong pera para sa bagong unit. Sa reklamo ng mga empleyado na tumangging ibigay ang kanilang mga pangalan, dapat lamang i-ban ng Senado si Ador Mawanay dahil pagkaraang kunin ang kanilang mga lumang cellphones at deposito para sa swapping ng ibinebenta umano nitong mga bagong unit ng cellphones ay hindi na ito bumalik para i-deliver ang kanilang mga order. &amp;quot;Pinag-ipunan namin ang perang ibinigay sa kanya sa pag-asang magkaroon ng maganda at bagong units pero pati lumang ginagamit namin ay natangay niya (Ador),&amp;quot; galit na sabi ng mga empleyado. (Ulat ni Rudy Andal)</body>
<link>http://www.philstar.com/Article.aspx?articleId=176498&amp;publicationSubCategoryId=92</link>
</article>
<article>
<title>PNP modernization hirit ni GMA</title>
<author>Ely Saludar</author>
<date>
<month>September</month>
<day>18</day>
<year>2002</year>
</date>
<body>Umapela ang Malaca&amp;ntilde;ang sa mga mambabatas na aprubahan ang mas malaking budget ng PNP para sa 2003 upang mapa-igting ang kampanya laban sa kriminalidad partikular sa kidnapping. Ayon kay Press Secretary Ignacio Bunye, layunin nito na mas maging epektibo ang PNP sa pagbibigay ng proteksiyon sa publiko. Sinabi ni Bunye na hindi lamang ang modernisasyon sa AFP ang dapat pagtuunan ng pansin dahil ang PNP ay kapos din sa tauhan. Ikinatwiran ni Bunye na nakapaloob sa panukalang 2003 budget ang pagkuha sa serbisyo ng karagdagang 15,000 pulis bilang dagdag na puwersa sa PNP. (Ulat ni Ely Saludar)</body>
<link>http://www.philstar.com/Article.aspx?articleId=176507&amp;publicationSubCategoryId=92</link>
</article>
<article>
<title>AFP muna sigaw ni Gringo</title>
<author>Rudy Andal</author>
<date>
<month>September</month>
<day>18</day>
<year>2002</year>
</date>
<body>Pero ayon kay Senador Gregorio &amp;quot;Gringo&amp;quot; Honasan, dapat pabilisin ni Pangulong Arroyo ang pagpapatupad ng AFP Modernization Program dahil sa umiigting na mga tensiyon sa buong mundo na maaaring magdamay sa Pilipinas sa potensiyal na armadong labanan. &amp;quot;Batay sa report na inihayag ng mga kinatawan ng Department of National Defense nitong nakaraang hearing sa Senado, P10.9 bilyon lamang ang inilaan para sa programa mula noong pinagtibay ang AFP Modernization Act noon pang 1996. Ang nagpasama pa dito ay maliit na bahagi lamang ang naipalabas para sa pagbili ng mga kritikal na armas at kagamitan ng militar,&amp;quot; sabi ni Honasan. Idiniin pa ng senador na kung di seryosong haharapin ng kasalukuyang administrasyon ang problemang ito lalo pang hihina ang kapabilidad ng militar at malamang magiging &amp;quot;laughing stock&amp;quot; ang AFP sa ASEAN. &amp;quot;Just imagine if our current border problems with China and Malaysia escalate into a full-blown armed confrontation, can our military be able to defend our nation and territory from the armed forces of the two countries? With only a handful of aging fighter planes and a navy without any medium range naval weapons capability, the DND and the DFA migppht as well form a reception committee or the invading forces,&amp;quot; ani Honasan. Ikinalungkot ng senador mula Bikol na ang kakarampot na pondo na inilaan para sa modernisasyon ng AFP ay lalo pang pinaliliit ng mga kuwestiyonableng paraan ng pagbili ng armas at kagamitan ng iba?t ibang sangay ng militar. Pinuna niya na may ilang mga matataas na opisyal ng militar ang sinampahan ng sari-saring graft charges tulad ng isang reklamog inihapag kamakailan sa Ombudsman ng isang Ms. Rosario Ong laban kay Secretary Angelo Reyes mismo. Ang kasong inihain ay bunga sa diumano?y pagtangging magbayad ni Reyes para sa P201 milyon na kontrata na pinasok ng Phil. Army at Alvis Logistics at Bairam Enterprises, Inc. para sa pag-supply ng mga kagamitan at pagkumpuni ng mga Scorpion tanks ng militar. Kailangan anyang siguruhin na sa pagbili ng anumang armas o kagamitang militar ay magkakaroon ng &amp;quot;great transparency and accountability&amp;quot; para matiyak ang mas epektibong paggamit ng limitadong pondong nakalaan sa modernisasyon ng AFP. (Ulat ni Rudy Andal)</body>
<link>http://www.philstar.com/Article.aspx?articleId=176512&amp;publicationSubCategoryId=92</link>
</article>
<article>
<title>Saddam sumuko na kay Bush</title>
<author>Ely Saludar</author>
<date>
<month>September</month>
<day>18</day>
<year>2002</year>
</date>
<body>Suko na si Iraqi President Saddam Hussein kay US President George Bush makaraang magdesisyon ang una na pahintulutan ang UN inspection team na papasukin sa Baghdad para siyasatin ang kanilang sinasabing imbakan ng armas nukleyar. Ginawa ng pamahalaang Iraq ang hakbang para patunayan na wala silang weapons of mass destruction. Naniniwala naman ang US na nais lamang umiwas ng Iraq sa hakbang na gagawin ng Amerika kaya bigla itong pumayag na magpa-inspeksiyon. Gayunman, hinihinala pa rin ng Iraq na may balak pa ring magsagawa ng military action ang Estados Unidos. Kaugnay nito, pansamantalang pinasuspinde ni Pangulong Arroyo ang paglilikas ng mga Pinoy na manggagawa sa Iraq. Sinabi ng Pangulo na kailangang antabayanan muna ang mga kaganapan sa Iraq at magsasagawa dito ng pag-aaral ang pamahalaang Pilipinas kung ano ang mga susunod na hakbang sa loob ng dalawang araw. Binigyang diin ng Pangulo na mananatili ang crisis committee na pinamumunuan ni Gen. Roy Cimatu. Samantala, naalarma ang Malaca&amp;ntilde;ang sa ulat ng Asian Wall Street Journal na inilaglag na ni Pangulong Arroyo ang Estados Unidos at hindi na ito sumusuporta sa US. Agad na nagpatawag ng isang pulong balitaan sa Palasyo at nilinaw ng Pangulo na nananatili ang suporta ng Pilipinas sa US lalo na sa isinampang kaso nito laban sa Iraq at sa kampanya laban sa terorismo sa buong mundo. (Ulat ni Ely Saludar)</body>
<link>http://www.philstar.com/Article.aspx?articleId=176518&amp;publicationSubCategoryId=92</link>
</article>
<article>
<title>Political party para sa OFW panukala</title>
<author>Malou Escudero</author>
<date>
<month>September</month>
<day>18</day>
<year>2002</year>
</date>
<body>Upang magkaroon ng representasyon at mabigyan ng proteksiyon ang interes ng milyong overseas Filipino workers (OFWs), dapat na magkaroon ng isang full-pledge, nationwide political party para dito. Reaksiyon ito ni Bulacan Rep. Willie Villarama makaraang makipag-meeting ito sa mga pinuno ng International Coalition of Overseas Filpinos for Voting Rights. Ito ay kabilang sa umbrella organization ng iba?t ibang OFW groups sa buong mundo. Ang naturang organisasyon ng isang political party para sa mga OFWs ay magsisiguro na ang plataporma at interes ng mga ito ang siyang matugunan. Matutulungan din ng naturang partido ang mga OFWs na malabanan ang pang-aabuso ng kanilang employer. (Ulat ni Malou Escudero)</body>
<link>http://www.philstar.com/Article.aspx?articleId=176522&amp;publicationSubCategoryId=92</link>
</article>
<article>
<title>3 kidnappers todas sa encounter sa Cavite</title>
<author>Mading Sarmiento.Cristina Go-Timbang at Ed Amoroso</author>
<date>
<month>September</month>
<day>19</day>
<year>2002</year>
</date>
<body>GENERAL TRIAS, Cavite - Tatlong miyembro ng kilabot na Mostrales/Patinio kidnap for-ransom group ang natadtad ng bala matapos makipagbakbakan sa pinagsanib na operasyon ng Police Anti-Crime Emergency Response Unit (PACER), Cavite PNP at Provincial Intelligence and Investigation Branch (PIIB) sa Brgy. Manggahan bayang ito, kahapon ng madaling araw. Ang sagupaan ay naganap matapos makalaya ang bagong biktima ng grupo na nakilalang si Carl Anthony Penano, isang factory worker na dinukot noong Setyembre 16, 2002 sa Carmona, Cavite. Kinilala ang mga suspek na sina Rodolfo Patinio alyas Bullet, 34; Eugene Radam, 34, ex-Marine at umano?y lider ng grupo at kapwa residente ng Bi&amp;ntilde;an, Laguna at Diosdado Santos, 39, ng Marikina City. Si Patinio ay sinasabing kasama ng tumakas at napaslang na Pentagon leader na si Faisal Marohombsar sa Camp Crame, samantala si Santos ang umano?y pangunahing suspek sa pagpatay kay YOU spokesman Baron Cervantes. Sa paunang report na nakalap, dinukot noong Setyembre 16 si Penano at kahapon ay pinakawalan ito matapos magbayad ng halagang P2 milyong ransom. Lingid sa mga suspek, nakipagtulungan na ang pamilya ng biktima sa PIIB Cavite na siyang nakipag-coordinate sa PACER kaya matapos makuha ang ransom, nasundan ng mga pulis ang taong kumuha ng pera na sakay ng isang motorsiklo. Natunton ng mga awtoridad ang safehouse ng grupo ni Patinio sa Tierra Grande Nevada sa Brgy. Manggahan, bayang ito. Nabatid na nirentahan ng grupo ni Patinio ang isang bahay na pag-aari nang isang Ofelia Reyes para gawing kuta ng kanilang mga magiging biktima at kahapon lamang kinuha ang susi ng bahay. Dakong alas-4 ng madaling araw ng salakayin ng mga operatiba ang bahay pero agad nakatunog ang mga suspek at nakipagbarilan ang mga ito. Napilitan umanong gumanti ng putok ang mga awtoridad at matapos ang may ilang minutong pagpapalitan ng putok, patay na bumulagta ang mga kidnapper. Narekober sa pinangyarihan ng krimen ang halagang P2 milyon na pinaniniwalaang ibinayad ng biktima, tatlong baril, armalite rifle at tatlong granada. Kasabay nito, personal na nagtungo sa nasabing lugar si Pangulong Arroyo upang papurihan ang matagumpay na operasyon ng pulisya.(Ulat nina Mading Sarmiento.Cristina Go-Timbang at Ed Amoroso)</body>
<link>http://www.philstar.com/Article.aspx?articleId=176610&amp;publicationSubCategoryId=92</link>
</article>
<article>
<title>'Pinas wag pauto sa Taiwan, bagsak presyong F-5 fighters wag patulan</title>
<author>Rudy Andal</author>
<date>
<month>September</month>
<day>19</day>
<year>2002</year>
</date>
<body>Hinimok kahapon ni Senate Majority Leader Loren Legarda ang liderato ng Senado at Kamara na mahigpit na tutulan ang plano ng pamahalaan na bumili ng mga murang F5-fighter jets mula sa Taiwan subalit ang magiging kapalit naman ay ang integridad ng teritoryo ng Pilipinas. Sinabi ni Sen. Legarda, sobra ang hinihinging kapalit ng Taiwan sa pagbebenta nito sa atin ng murang halaga ng kanilang fighter planes sa kondisyong payagan ang kanilang mga war planes na lumanding sa dating US air base sa Clark Field, Pampanga. Bukod dito, nais din ng Taiwan na payagan na makapagsagawa ng training ang kanilang mga piloto sa Philippine air space. Ani Legarda, sakaling payagan ng gobyerno ang mga kondisyong ito kapalit ng bagsak presyong offer ng Taiwan para sa kanilang 24 fighter planes ay posibleng madamay tayo sa gulo na namamagitan sa China at Taiwan. Idinagdag pa nito, ibinasura ng Pilipinas ang pagkakaroon ng military bases treaty sa Estados Unidos dahil ayaw nating magkaroon ng base militar ang mga dayuhan sa ating bayan sa panganib na magsilbi itong magnet para sa pag-atake ng kalaban nitong bansa. &amp;quot;So why would we allow the Taiwanese to have a de facto air base in our country just so we can have the ageing F5s and this would not only violate the one-China policy but would be also tantamount to taking sides in the China-Taiwan conflict,&amp;quot; wika pa ng senadora. (Ulat ni Rudy Andal)</body>
<link>http://www.philstar.com/Article.aspx?articleId=176622&amp;publicationSubCategoryId=92</link>
</article>
<article>
<title>Jinggoy huli ng spy camera na nagyo-yosi</title>
<author>Malou Escudero</author>
<date>
<month>September</month>
<day>19</day>
<year>2002</year>
</date>
<body>Nahuli ng camera ng ABS-CBN si dating San Juan Mayor Jinggoy Estrada na naninigarilyo sa labas ng kanyang silid sa Veterans Memorial Medical Center sa kabila ng sakit nito sa puso. Nakita sa video ng Mission X na kasama ni Jinggoy ang dating vice mayor nito na si Philip Cesar na naninigarilyo sa may helipad ng VMMC. Kaugnay nito, itinuturo ng Sandiganbayan Special Division sa PNP ang pag-iimbestiga sa napaulat na paglalakwatsa ng dating alkalde sa labas ng kanyang silid. Ayon kay Atty. Renato Bocar, tagapagsalita ng special division, dapat na si PNP chief Gen. Hermogenes Ebdane ang magpaimbestiga sa napaulat na insidente dahil sila ang may kustodiya sa mag-amang Estrada. Nararapat umanong si Ebdane ang magpasimula nito upang alamin kung tutoo na nagiging maluwag ang pagbabantay sa dalawang akusado. Una nang isinumbong ni Assistant Ombudsman Dennis Villaignacio sa korte ang umano?y pagkakita ng ilang tao sa mag-ama na namamasyal sa golf course ng VMMC. Ayon kay Villaignacio, minsan nang hiningi ni Atty. Rene Saguisag sa korte ang karapatang magpa-araw ang mag-ama subalit tinanggihan ito ng mga mahistrado dahil maaari umanong maging mitsa ito ng kanilang buhay. Iginiit naman ni Atty. Raymund Fortun, tagapagsalita ni Estrada na tanging si Erap lamang ang hindi pinapayagang lumabas ng silid dahil sa pinagkakaguluhan umano siya ng mga tao samantalang hinahayaan si Jinggoy na makapag-jogging at makapag-ehersisyo dahil na rin umano sa lumalala nitong sakit sa puso. (Ulat ni Malou Escudero)</body>
<link>http://www.philstar.com/Article.aspx?articleId=176625&amp;publicationSubCategoryId=92</link>
</article>
<article>
<title>Joma pinalayas na sa tirahan</title>
<author>Ely Saludar</author>
<date>
<month>September</month>
<day>19</day>
<year>2002</year>
</date>
<body>&amp;quot;Homeless&amp;quot; na ngayon ang self-exiled communist leader na si Jose Ma. Sison matapos putulin ng Dutch government ang housing at health benefits nito. Nabatid na noong September 10 pa inabisuhan si Sison ng municipal government ng Utrecht na lisanin na ang kanyang government-funded apartment na matatagpuan sa Rooseveltlaan 778 sa Utrecht, Netherlands na tinitirhan niya kasama ang kanyang asawang si Julie at anak na lalaking si Jasm, sa loob ng 14 taon. Bukod dito, sinabihan din ng Dutch authorities si Sison na hindi na ito makatatanggap ng allowance para sa personal expenses at wala na rin itong insurance para sa anumang sakit. Ang hakbang ng Dutch government ay alinsunod sa pagdedeklara ng US sa CPP-NDF bilang teroristang grupo. Una nang inipit ng US ang mga bank accounts at assets ni Sison. Samantala, dumistansiya naman ang Malaca&amp;ntilde;ang sa ulat na inalisan na ng mga benepisyo si Sison. Ayon kay Press Secretary Ignacio Bunye, naniniwala ang Palasyo na hindi maapektuhan ang isinusulong na peace talks sa CPP-NPA-NDF. (Ulat ni Ely Saludar)</body>
<link>http://www.philstar.com/Article.aspx?articleId=176635&amp;publicationSubCategoryId=92</link>
</article>
<article>
<title>'Tried and tested formula' di dapat ipagyabang</title>
<author>Malou Escudero</author>
<date>
<month>September</month>
<day>19</day>
<year>2002</year>
</date>
<body>Hindi dapat ipagyabang ng pamahalaang Arroyo at PNP ang sinasabi nitong &amp;quot;tried and tested formula&amp;quot; na ginamit sa pagpapalaya sa dalawang anak ni Negros Occidental Rep. Jules Ledesma hanggat hindi nadadakip at nadudurog ang mga kidnapper. Ayon sa isang mambabatas na tumangging magpabanggit ng pangalan, sa kabila na napakawalan ang dalawang anak ni Ledesma, wala ni isa sa mga kidnapper ang nadakip ng pulisya. Nagpapatunay lamang aniya na ang naturang &amp;quot;TnT formula&amp;quot; ay hindi episyente sa pagresolba ng kidnapping sa bansa at tanging napatunayan lamang ng formula ay ang kaligtasan ng mga biktima sa pamamagitan ng pagbabayad ng ransom. Kung ito umano ang ginagamit at gagamiting formula ng pulisya sa mga kidnapping incident ay magiging kawawa ang ating mga kababayan. (Ulat ni Malou Escudero)</body>
<link>http://www.philstar.com/Article.aspx?articleId=176637&amp;publicationSubCategoryId=92</link>
</article>
<article>
<title>Pagsuko ni Robot dinedma ni GMA</title>
<author>Ely Saludar</author>
<date>
<month>September</month>
<day>19</day>
<year>2002</year>
</date>
<body>Hindi pinansin ni Pangulong Arroyo ang ipinadalang surrender feelers ni Abu Sayyaf leader Ghalib Andang alyas Kumander Robot. Ayon kay Press Secretary Ignacio Bunye, nananatili ang patakaran ng Malaca&amp;ntilde;ang sa hindi pakikipag-negosasyon sa mga lider ng Abu Sayyaf. Sinabi ni Bunye na hindi makikipag-usap ang gobyerno kay Kumander Robot dahil nais ng Palasyo na kung may susuko man na lider ng bandidong grupo ay walang kondisyon at walang negosasyon na mangyayari. (Ulat ni Ely Saludar)</body>
<link>http://www.philstar.com/Article.aspx?articleId=176645&amp;publicationSubCategoryId=92</link>
</article>
<article>
<title>Boracay no. 1 tourist spot sa Asya</title>
<author>Butch Quejada</author>
<date>
<month>September</month>
<day>19</day>
<year>2002</year>
</date>
<body>Ang Pilipinas ang idineklara ng China bilang no. 1 tourist spot sa Asya sa world class scene ng Boracay sa Aklan. Ito ang sinabi ni Tourism Secretary Richard Gordon ng dumating ito mula Hong Kong kahapon. Ayon kay Gordon, isang great success ang kanyang naging biyahe sa North America, Canada at China para isulong niya ang turismo sa ibayong dagat. Sinabi ni Gordon, pangunahing layunin ng kanyang paglalakbay ay ang paglulunsad ng grand celebration ng programang &amp;quot;Visit Philippines 2003&amp;quot; kasabay ng matagumpay na 18-day road show at sales mission sa US at Canada. Hinimok ng delegasyon ng Pilipinas ang mga Fil-American communities na manalig sa kanilang bansang tinubuan. Layon nito na dumagsa ang mga turista na magsisilbing daan naman para magkaroon ng mga trabaho at pangkabuhayan ang mga mamamayan. (Ulat ni Butch Quejada)</body>
<link>http://www.philstar.com/Article.aspx?articleId=176646&amp;publicationSubCategoryId=92</link>
</article>
<article>
<title>Jinggoy idiretso sa Quezon City Jail!</title>
<author>Malou Escudero</author>
<date>
<month>September</month>
<day>20</day>
<year>2002</year>
</date>
<body>Hindi na umano dapat pang kunsintihin ang hayagang panloloko ni dating San Juan Mayor Jinggoy Estrada sa Sandiganbayan kaya makabubuting idiretso na ito sa Quezon City Jail upang doon na lamang ikulong. Ito ang sinabi kahapon ni Assistant Ombudsman Dennis Villaignacio bilang reaksiyon sa lumabas na video footage ni Jinggoy sa labas ng Veterans Memorial Medical Center na nagpapahinga at hayagang naninigarilyo. Ayon kay Villaignacio, ang ipinakitang ito ni Jinggoy ay hindi lamang panloloko sa taumbayan at Sandiganbayan kundi panloloko na rin mismo sa kanyang sarili. &amp;quot;Ganyan ba ang may grabeng karamdaman, nakukuha pang magsigarilyo. Panloloko na sa korte at taumbayan iyan, sinungaling,&amp;quot; sabi pa ni Villaignacio na isa sa mga prosecutor ng pamahalaan na umuusig sa mag-amang Estrada hinggil sa kasong plunder. Sa kasalukuyan, pinag-aaralan ng prosekusyon ang kanilang gagawin upang kuwestiyunin ang depensa kaugnay ng ginagawang pagsasakit-sakitan ni Jinggoy sa sarili, gayung nakukuha pa nitong manigarilyo. Minsan na ring nabalita ang magarbong party sa loob ng VMMC na naging batbat din ng kontrobersiya at pagbatikos kamakailan. Sakaling mapatunayan na walang sakit si Jinggoy, ang dapat aniyang gawin sa kanya ngayon ay ikulong na sa QC jail o kung hindi man sa detention cell sa Camp Crame. Ang mag-amang Estrada ay nahaharap sa multi-bilyong pisong pandarambong sa bayan dahil sa pagkolekta umano nito ng jueteng money at sa kontrobersiyal na tobacco excise tax. (Ulat ni Malou Escudero)</body>
<link>http://www.philstar.com/Article.aspx?articleId=176733&amp;publicationSubCategoryId=92</link>
</article>
<article>
<title>Dagdag piso sa pasahe ipupursige</title>
<author>Angie dela Cruz</author>
<date>
<month>September</month>
<day>20</day>
<year>2002</year>
</date>
<body>Pursigido na ang Pinagkaisang Samahan ng mga Tsuper at Operators Nationwide (PISTON) na igiit ang pisong taas sa pasahe sa mga pampasaherong dyip matapos na tumaas kamakalawa ang halaga ng liquified petroleum gas (LPG). Sinabi ni Medardo Roda ng PISTON na bantulot silang humingi ng pisong taas sa pasahe dahil ang tatamaan nito ay ang maliliit na mamamayan. Subalit ngayon anya ay hindi na sila mapipigilan pa sa paghiling na maitaas sa piso ang pamasahe sa dyip dahil tumaas naman ang halaga ng LPG. Matinding epekto at pasakit na anya ang sunud-sunod na pagtataasan ng halaga ng gasolina at LPG sa kakarampot nilang kita mula sa arawang boundary. Sa Lunes ay ihaharap ng PISTON sa LTFRB ang kanilang fare increase petition. (Ulat ni Angie dela Cruz)</body>
<link>http://www.philstar.com/Article.aspx?articleId=176736&amp;publicationSubCategoryId=92</link>
</article>
<article>
<title>PEA at GSIS pinagpapaliwanag sa Macapahgal Highway anomaly</title>
<author>Ely Saludar</author>
<date>
<month>September</month>
<day>20</day>
<year>2002</year>
</date>
<body>Inatasan kahapon ni Pangulong Arroyo ang mga opisyal ng Public Estate Authority (PEA) at Government Service Insurance System (GSIS) na magpaliwanag sa Malaca&amp;ntilde;ang kaugnay sa umano?y maanomalyang P1.1 bilyong proyekto sa President Diosdado Macapagal Highway sa reclamation area sa Roxas blvd. na pinondohan ng GSIS at pinangasiwaan ng PEA. Sinabi ni Press Secretary Ignacio Bunye na pinagpapaliwanag agad sa lalong madaling panahon ang PEA at GSIS matapos matuklasan na sumobra sa P600 milyong piso ang presyo ng nasabing proyekto. Ayon kay Bunye, ang paliwanag ng PEA at GSIS ay ipinasusumite ng Pangulo kay Chief Presidential Legal counsel Avelino Cruz para sa isasagawang imbestigasyon. Lumitaw ngayon na ang nasabing highway ay siyang pinakamagastos na kalsada sa buong bansa at bukod dito ay nabahiran ng anomalya ang ama ni Pangulong Arroyo kung saan ipinangalan ang nasabing kalsada. (Ulat ni Ely Saludar)</body>
<link>http://www.philstar.com/Article.aspx?articleId=176746&amp;publicationSubCategoryId=92</link>
</article>
<article>
<title>GMA at FPJ nagharap</title>
<author>Ely Saludar</author>
<date>
<month>September</month>
<day>20</day>
<year>2002</year>
</date>
<body>Sa gitna ng umiinit na pulitika para sa 2004 presidential elections ay nagtagpo ang landas kahapon nina Pangulong Arroyo at hari ng pelikulang Pilipino na si Fernando Poe Jr. Naganap ang unang pagkakataon ng paghaharap ng dalawa sa Palasyo kaugnay ng awarding ceremony sa mga pelikulang kalahok sa Metro Manila Film Festival 2002. Sa nasabing pagtitipon, dumagundong ang ceremonial hall ng Palasyo sa palakpakan matapos na magkamay sina Pangulong Arroyo at FPJ. Ito ang unang pagtuntong sa Palasyo ni FPJ matapos mapatalsik sa puwesto ang kanyang matalik na kaibigan na si dating Pangulong Estrada. Sa panayam ay sinabi ni FPJ na ang pagsipot niya sa Malaca&amp;ntilde;ang ay bilang isang aktor at producer ng kanilang pelikula at para sa kapakanan ng industriya ng pelikula. Pinabulaanan rin ni FPJ na sumailalim ito sa speech class bilang paghahanda sa 2004 elections. Kumalat ang espekulasyon na umpisa na ito ng panliligaw ni GMA kay FPJ para huwag nang tumakbo ang aktor sa 2004. (Ulat ni Ely Saludar)</body>
<link>http://www.philstar.com/Article.aspx?articleId=176749&amp;publicationSubCategoryId=92</link>
</article>
<article>
<title>Jules magse-senador, Assunta para congresswoman</title>
<author>Malou Escudero</author>
<date>
<month>September</month>
<day>20</day>
<year>2002</year>
</date>
<body>Pinagpaplanuhan na umano ni Negros Occidental Rep. Jules Ledesma ang political career ng kasintahan nitong si Assunta de Rossi para sa 2004. Ayon sa isang mapagkakatiwalaang source, balak umano ni Ledesma na si de Rossi ang ipalit sa kanya bilang kongresista, samantalang siya naman ang tatakbong senador. Si Ledesma ay nasa ikatlo at huling termino na sa House of Representatives kayat hindi na ito maaaring tumakbong muli bilang kongresista sa 2004. Balak umano ni Ledesma na makasama sa Senado ang mga dating kasamahan sa Kamara tulad nina Senators Joker Arroyo, Ralph Recto at Manuel Villar. Naniniwala din ang source na ang biglaang pagsikat ni Ledesma ay dahil kay de Rossi at isang katibayan umano nito ay ang plano ng kongresista na pakasalan ang aktres sa 2004 bilang bahagi ng estratehiyang pulitikal. &amp;quot;Are you not curious why the two plans to tie the knot on 2004 via a grand wedding,&amp;quot; makahulugang tanong ng source. Mas magiging malaki anya ang tiyansa ni Ledesma na maging senador sa 2004 dahil sa gagawin nitong pagpapakasal kay de Rossi. Naniniwala din ang source na hindi na mawawala sa limelight ang dalawa, ito?y upang hindi na sila makalimutan ng tao pagdating ng 2004. (Ulat ni Malou Escudero)</body>
<link>http://www.philstar.com/Article.aspx?articleId=176757&amp;publicationSubCategoryId=92</link>
</article>
<article>
<title>Chinese envoy nagwala sa DOJ</title>
<author>Gemma Amargo</author>
<date>
<month>September</month>
<day>21</day>
<year>2002</year>
</date>
<body>Hihilingin ni Justice Secretary Hernando Perez sa Department of Foreign Affairs (DFA) na agad sipain palabas ng bansa si Chinese Ambassador Wang Chunggui dahil sa ginawa nitong pagwawala sa loob ng kanyang opisina matapos hindi nito napagbigyan ang kahilingan na palayain ang mga Chinese poachers na nahuling illegal na nangingisda kamakailan sa karagatan ng Palawan. Ayon kay Perez, nagsisigaw sa opisina at pinaghahampas ang kanyang mesa ni Wang dahil ipinipilit nitong palayain na ang lahat ng nahuling Chinese poachers. Sinabi nito kay Wang na hindi niya maaaring utusan ang hukuman na pakawalan kaagad ang 122 Chinese poachers dahil sa wala naman ito sa ilalim ng kanyang kapangyarihan. Maaari lamang umanong palayain ang mga akusado na anim na buwan ng nakakulong sa oras na maghain ng plea of guilty sa Palawan Regional Trial Court (RTC) dahil ito ang nakasaad sa ilalim ng batas. Sinabi ni Perez, na kailangan munang bayaran ng mga akusado ang $50,000 na multa sa kasong illegal fishing bukod pa sa multa na kinakailangan nitong bayaran sa Bureau of Immigration and Deportation (BID) sa paglabag ng mga ito sa immigration laws. Nagpadala na rin si Perez ng liham kay Foreign Affairs Secretary Blas Ople na ideklarang persona non grata si Wang dahil sa kabastusang ipinakita nito sa kanya. Sinumbat pa umano ni Wang ang ipinadala nitong mooncake sa kalihim na hindi natinag sa posisyon nitong hindi palayain ang mga Chinese poachers na nahuli sa nasabing karagatan noong Enero hanggang Mayo ng kasalukuyang taon. Umaasa si Perez na sa lalong madaling panahon ay sisipain palabas ng bansa si Wang at magpapadala ang China ng matinong ambassador sa Pilipinas. (Ulat ni Gemma Amargo)</body>
<link>http://www.philstar.com/Article.aspx?articleId=176861&amp;publicationSubCategoryId=92</link>
</article>
<article>
<title>'PureTxt' ng Smart, anti-cellfone users</title>
<author>Rudy Andal</author>
<date>
<month>September</month>
<day>21</day>
<year>2002</year>
</date>
<body>Pinapakilos ni Senador Tessie Aquino-Oreta si National Telecommunication Commission (NTC) chief Eliseo Rio na huwag nang bantaan ang Smart Communications ukol sa pagsususpinde sa pinakahuling gimik nitong &amp;quot;PureTxt&amp;quot; promo bagkus ay umaksyon agad ito para protektahan ang mga consumers. Sinabi ni Oreta na sa pagkakataong ito ay dapat ipakita ni Rio na siya ay tunay na lingkod-bayan sa pamamagitan ng pagkampi sa mga cellfone users sa halip na panigan ang kumpanya. Hiling ni Oreta ang agarang suspensyon o pagpapatigil sa pagbebenta ng mga &amp;quot;PureTxt&amp;quot; card ng Smart Communications ang dapat maging aksyon ni Rio hanggang hindi naipapaliwanag ng nasabing cellfone company ang user disadvantageous ng &amp;quot;PureTxt&amp;quot; card. Iginiit pa ng mambabatas na anti-cellfone users ang &amp;quot;PureTxt&amp;quot; card dahil sa nililimitahan nito ang kanilang consumers na makatanggap ng voice call habang ito ang naka-load sa kanilang units. (Ulat ni Rudy Andal)</body>
<link>http://www.philstar.com/Article.aspx?articleId=176873&amp;publicationSubCategoryId=92</link>
</article>
<article>
<title>'Tried and tested formula isa-publiko</title>
<author>Rudy Andal</author>
<date>
<month>September</month>
<day>21</day>
<year>2002</year>
</date>
<body>Hinamon kahapon ni Senador Rene Cayetano ang pamunuan ng pulisya na ibunyag sa publiko ang nilalaman ng kanilang &amp;quot;tried and tested&amp;quot; formula na ginamit para sa pagpapalaya sa 2 anak ni Negros Occidental Rep. Julio Ledesma IV kamakailan. Tinanggihan ni Cayetano ang alok ni Ledesma na sa kanila lamang mga senador ipabatid ang ginamit na &amp;quot; tried and tested&amp;quot; formula bagkus ay dapat isapubliko ang nilalaman nito. Sa pamamagitan nito ay mabibigyan ng kaalaman ang publiko sa dapat nilang gawin sakaling mangyari sa kanilang mga anak o mahal sa buhay ang naganap sa dalawang anak ni Ledesma. Magugunita na ipinagmalaki ng pulisya at ni Ledesma na epektibo ang ginamit nilang formula upang mapalaya sa kamay ng mga kidnapper ang kanyang dalawang anak. Maging si Senador Joker Arroyo ay nais na magkaroon ng case study sa naganap na pagpapalaya sa dalawang anak ng kongresista upang matukoy kung paano naging epektibo ang nasabing formula. (Ulat ni Rudy Andal)</body>
<link>http://www.philstar.com/Article.aspx?articleId=176876&amp;publicationSubCategoryId=92</link>
</article>
<article>
<title>'TNT' formula walang katapusan</title>
<author>Malou Escudero</author>
<date>
<month>September</month>
<day>21</day>
<year>2002</year>
</date>
<body>Hangga?t mayroong nagaganap na kidnapping sa bansa at hindi nalilipol ang kidnap-for-ransom (KFR) gang ay hindi matatapos ang paggamit ng subok ng &amp;quot;TNT&amp;quot; o &amp;quot;tubos ng tubos&amp;quot; formula. Ito ang naging babala kahapon ni Bukidnon Rep. Juan Miguel Zubiri kaugnay sa ginagamit na first option ng pamilya ng mga biktima ng kidnapping bunsod na rin sa mababang kapasidad ng pulisya na magkaroon ng safe rescue operations. Ayon kay Zubiri, hindi dapat sisihin ang pamilya ng kidnap victims dahil sa nangangamba sila sa buhay ng kanilang mga minamahal. Madali, anyang magpahayag o magtuligsa sa mga taong nagbabayad ng ransom subalit ito rin ang gagawin ng mga ?miron? kung sila naman ang nasa kalagayan ng pamilya ng biktima nang kidnapping. Ipinagtanggol nito ang kasamahang si Negros Occidental Rep. Julio Ledesma na nagbayad ng ransom para sa kalayaan ng kanyang dalawang anak. Sinabi ni Zubiri na hindi niya masisisi si Ledesma na magbayad ng ransom dahil buhay ng mga anak nito ang nakataya. (Ulat ni Malou Escudero)</body>
<link>http://www.philstar.com/Article.aspx?articleId=176885&amp;publicationSubCategoryId=92</link>
</article>
<article>
<title>Chinese-Taipan traders tiwala kay GMA pero...</title>
<author>Ely Saludar</author>
<date>
<month>September</month>
<day>21</day>
<year>2002</year>
</date>
<body>Bagamat ipinadama kahapon ng mga negosyanteng Chinese-Taipan ang kanilang tiwala kay Pangulong Gloria Macapagal-Arroyo, sila rin umano ay kinakabahan sa patuloy na pamamayagpag ng mga kidnap-for-ransom gang. Dumalo ang mga kilalang negosyante sa isang pananghalian na inihanda ng Pangulo sa Malaca&amp;ntilde;ang na kinabibilangan nina John Gokongwei, Henry Sy, Andrew Gotianon, Helen Dee at iba pa. Nanawagan ang mga ito na dapat ay higpitan ng pamahalaan ang pagbibigay ng seguridad sa mamamayan laban sa masasamang loob. Kasabay nito sila ay nakipagkasundo sa Pangulo na tutulong sa paglalagak ng puhunan partikular sa mga proyektong pabahay. (Ulat ni Ely Saludar)</body>
<link>http://www.philstar.com/Article.aspx?articleId=176888&amp;publicationSubCategoryId=92</link>
</article>
<article>
<title>P30-M halaga ng bigas at asukal natatapon lang</title>
<author>Malou Escudero</author>
<date>
<month>September</month>
<day>21</day>
<year>2002</year>
</date>
<body>Aabot sa P30 milyon ang halaga ng bigas at asukal na natapon sa Metro Manila North District Office (MMNDO) ng National Food Authority (NFA). Sinabi ni Bukidnon Rep. Juan Miguel Zubiri na maaaring sinadya umano ang pagtatapon ng libu-libong kilo ng bigas at asukal na isa umanong modus operandi ng buriki gang. Batay sa ulat ng Commission on Audit (COA), noong taong 2000 ay umabot sa 1,198,854 kilos o 23,977 sako ng bigas ang natapon sa MMNDO ng NFA na aabot sa P19 milyon ang halaga. Maliban pa dito ang 51,615 kilos o 1,032 bags ng asukal na natapon dahil naman sa &amp;quot;poor handling&amp;quot; ng stocks na umaabot naman sa P 12 milyon. Nagmistula umanong isang bundok ang mga natapong bigas at asukal na dapat sana ay napakinabangan ng mga mahihirap. Sinabi pa ni Zubiri na dapat ay maging maingat ang NFA sa paghawak ng sako-sakong bigas at asukal na nagsisilbing pangunahing pangangailangan ng ordinaryong mamamayan. Upang mabigyang matwid ang pagkakawala ng napakaraming stocks ng bigas at asukal, inilalagay na lamang ito sa kategorya ng &amp;quot;winalis&amp;quot; o natapong stocks. Subalit ang marami umano ang nakikinabang sa mga &amp;quot;winalis&amp;quot; na bigas at asukal dahil sa ito ay naipagbibili sa mas murang halaga. Natuklasan din ng COA auditors ang mahigit sa 1 libong sako ng maruming bigas sa isang bodega ng MMNDO. (Ulat ni Malou Escudero)</body>
<link>http://www.philstar.com/Article.aspx?articleId=176894&amp;publicationSubCategoryId=92</link>
</article>
<article>
<title>PEA, GSIS officials dapat magbakasyon</title>
<author>Rudy Andal</author>
<date>
<month>September</month>
<day>21</day>
<year>2002</year>
</date>
<body>Hiniling kahapon ni Senate President Pro-Tempore Juan Flavier sa mga opisyal ng Public Estate Authority (PEA) at Government Service Insurance System (GSIS) na sinasabing sangkot sa pagpapautang para sa konstruksyon ng Diosdado Macapagal Avenue na pansamantalang magbakasyon ang mga ito bilang delicadeza. Sinabi ni Flavier na susuportahan niya ang pagsasagawa ng imbestigasyon ng senado ukol sa kontrobersiyal na P1.1 bilyong halaga na ipinautang ng dalawang ahensiya para sa nasabing access road sa Reclamation area sa Manila Bay. Sa inihaing senate resolution no. 330, sinasabing nagkaroon ng mismanagement ang GSIS sa pagkakaloob nito ng mga pautang na nagresulta sa pagkalugi mula P800 milyon hanggang P1 bilyon taun-taon. (Ulat ni Rudy Andal)</body>
<link>http://www.philstar.com/Article.aspx?articleId=176895&amp;publicationSubCategoryId=92</link>
</article>
<article>
<title>RP exporter na rin ng shabu!</title>
<author>Joy Cantos</author>
<date>
<month>September</month>
<day>22</day>
<year>2002</year>
</date>
<body>Tulad ng mainland China na siyang kadalasang pinanggagalingan ng illegal na droga ay isa na rin umanong talamak na exporter ng shabu ang Pilipinas patungo sa iba pang bansa sa Asya. Base sa nakalap na intelligence report, ibinunyag ni PNP Chief Gen. Hermogenes Ebdane na isang malaking sindikato ng illegal na droga ang naglabas kamakailan ng malaking shipment ng shabu na dito mismo sa Pilipinas ginawa. &amp;quot;We heard that a group actually brought shabu out of the country,&amp;quot; sabi ni Ebdane bagaman tumanggi itong pangalanan ang bansang pinagdalhan umano ng nasabing droga. Aniya, ito ang dahilan kung bakit ngayon ay wala nang nasasabat na kargamento ng illegal drugs ang mga awtoridad kumpara ng nagdaang taon. &amp;quot;Up to last year, we used to apprehend drugs, especially shabu, by the hundreds of kilos. But this year, we found out that they?re no longer imported to the Philippines,&amp;quot; paliwanag pa nito. Naniniwala si Ebdane na posibleng malaki umano ang kinalaman dito ng pagsusulputan ng malalaking shabu laboratory sa bansa pero tumanggi naman itong kumpirmahin kung tukoy na ng pulisya ang kinaroroonan ng mga ito. Matatandaang sinalakay ng mga awtoridad ang malalaking shabu factory partikular ang nakabase sa Lipa, Batangas ng nakalipas na taon, at Quezon City at San Juan nito lamang taon. Kaugnay nito, mahigpit na umanong inatasan ni Ebdane ang PNP-Aviation Security Group na paigtingin ang seguridad sa mga pangunahing paliparan at daungan sa bansa upang masawata ang naturang illegal na aktibidades ng mga organized drug syndicates. (Ulat ni Joy Cantos)</body>
<link>http://www.philstar.com/Article.aspx?articleId=177000&amp;publicationSubCategoryId=92</link>
</article>
<article>
<title>1 pang congressman binantaan sa text na kikidnapin ang anak</title>
<author>Malou Rongalerios-Escudero</author>
<date>
<month>September</month>
<day>22</day>
<year>2002</year>
</date>
<body>Isang kongresista mula sa Visayas region ang pinagbabantaan ng mga di kilalang kidnappers na dudukutin ang kanyang anak. Ayon sa solon na tumangging magpabanggit ng pangalan, nakatanggap siya ng text na nagsasabing ang anak naman niya ang isusunod sa mga anak ni Negros Occ. Rep. Jules Ledesma. Base sa text message, dapat umano siyang magbayad ng P10 milyon upang hindi matuloy ang pagkidnap sa kanyang anak. Subalit hindi umano idinetalye sa nasabing text kung paano at kung kanino niya ibibigay ang pera. Hindi rin naman umano niya pinatulan ang nasabing text message at binantaan pa niya ang nag-text na ipabibitay sakaling ituloy nito ang kanyang balak. &amp;quot;Tinext ko rin siya, sabi ko wala akong P10 milyon, pero yung lethal injection naghihintay na sa kanya,&amp;quot; anang solon. Marahil ay natakot umano ang nasabing tao dahil hindi na ulit ito nag-text sa kanya. Idinagdag pa ng solon na sa kabila ng nangyaring pagkidnap at pagpapalaya sa dalawang anak ni Ledesma, hindi dapat ipakita ng mga kongresista na sila ay natatakot. Bagaman at dapat umanong maging vigilante ang mga mambabatas at maging maingat, hindi naman dapat maging paranoid. Naniniwala din ang mambabatas na dapat isiwalat ni Ledesma sa isang executive session ang sinasabi nitong tried and tested formula na ginamit sa pagpapalaya sa kanyang mga anak upang makatulong sa paggawa ng isang mas matibay na batas laban sa kidnapping. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=177013&amp;publicationSubCategoryId=92</link>
</article>
<article>
<title>OFWs malabong makaboto</title>
<author>Malou Escudero</author>
<date>
<month>September</month>
<day>22</day>
<year>2002</year>
</date>
<body>Lalong lumalabo ang pag-asang makaboto ang milyong overseas Filipino workers (OFWs) sa susunod na eleksiyon makaraang ihayag ni House Speaker Jose de Venecia na walang sapat na pondo ang pamahalaan para sa implementasyon ng Absentee Voting Bill. Ayon kay Iloilo Rep. Augusto Syjuco, nakadidismaya ang balita dahil maraming OFWs ang umaasang maipasa ito bago dumating ang 2004. Posible rin umanong sumama ang loob ng mga OFWs dahil pinangakuan umano ni de Venecia ng dumalaw ito sa Estados Unidos na maipapasa ang naturang panukalang batas. Matatandaang matagal nang isinusulong ng kongresista ang naturang bill kaya hindi anya niya matanggap ang katwirang walang pondo ang pamahalaan dahil ang pinakapunto rito ay ang karapatan ng mga OFW na makaboto. Halos apat na taon rin umano itong nakabinbin sa Kongreso kaya dapat lamang na maipasa ito bago dumating ang halalan. Nauna rito, grupo ng OFWs ang nanawagan sa kanilang mga kamag-anak sa Pilipinas na tandaan ang mga kongresistang hindi boboto ng pabor sa Absentee Voting Bill upang magantihan nila ito sa election sa 2004. (Ulat ni Malou Escudero)</body>
<link>http://www.philstar.com/Article.aspx?articleId=177016&amp;publicationSubCategoryId=92</link>
</article>
<article>
<title>Pagbibitiw ni Abad sa NFA tutoo na</title>
<author>Ely Saludar</author>
<date>
<month>September</month>
<day>22</day>
<year>2002</year>
</date>
<body>Matapos na magkaroon ng kalituhan sa Malaca&amp;ntilde;ang hinggil sa pagbibitiw sa tungkulin ni National Food Authority (NFA) Administrator Anthony Abad, kinumpirma kahapon ni Pangulong Arroyo ang pagbibitiw nito. Ayon kay Press Secretary Ignacio Bunye, pinasalamatan ng Pangulo si Abad sa naging dedikasyon nito sa kanyang trabaho bilang NFA head. Hindi pa ibinunyag ni Bunye kung saan ahensiya malilipat si Abad, pero lumilitaw na mabibigyan ito ng mas mataas na tungkulin sa pamahalaan sa kabila na madalas itong mapagalitan ng Pangulo dahil sa kapalpakan sa rolling stores at pagpupuslit ng bigas. Nauna rito, nagulo ang Palasyo matapos ihayag ni Bunye na nagresign si Abad at pagkatapos ay umeksena naman si Housing Secretary Mike Defensor at iginiit na walang nangyaring pagbibitiw. Samantala, ipinaliwanag naman ni Bunye na kailangang magbitiw si Abad sa puwesto bago mailipat sa ibang ahensiya. (Ulat ni Ely Saludar)</body>
<link>http://www.philstar.com/Article.aspx?articleId=177026&amp;publicationSubCategoryId=92</link>
</article>
<article>
<title>Mga aksidente, konektado sa illegal drugs</title>
<author>Andi Garcia</author>
<date>
<month>September</month>
<day>22</day>
<year>2002</year>
</date>
<body>May kinalaman sa paggamit ng ipinagbabawal na gamot ang mga nagaganap na aksidente sa hanay ng mga indibidwal, batay sa ginawang pag-aaral ng US National Institute on Drug Abuse. Ang naturang pag-aaral ay lumabas sa ginawang pananaliksik sa hanay ng mga empleyado ng Federal Railroad Management (FRM) sa nagaganap na Human Factor railroad accidents sa Estados Unidos. Napansin sa pag-aaral na noong 1993 ay may 911 Human Factor Accidents (HFA) na nagresulta sa $6.4 milyong property damage. Pero matapos na ipatupad ng Federal government ang random, mandatory at unannounced drug testing program, ang HFA factors ay bumaba ng sumunod na mga taon at noong 1998 ay 54 na lamang ang HFA habang nasa $1 milyon ang property damage. &amp;quot;This data from the US serves as an empirical evidence on the effect of drugs and the importance of detecting employees use early,&amp;quot; pahayag ni Mylon Villasante, spokesman ng Drug Check Philippines Inc., ang no.1 at first nationwide dug testing firm. Kaugnay nito, nanawagan ang Drug Check sa lahat ng public transport organization partikular ang mga may sakay na pasahero na matamang tingnan ang usapin ng droga sa hanay ng mga empleyado upang makatipid sa gastusin at maiwasan ang mga aksidente. (Ulat ni Andi Garcia)</body>
<link>http://www.philstar.com/Article.aspx?articleId=177029&amp;publicationSubCategoryId=92</link>
</article>
<article>
<title>Livelihood projects sa Pinoy deportees</title>
<author>Rudy Andal/Ellen Fernando</author>
<date>
<month>September</month>
<day>22</day>
<year>2002</year>
</date>
<body>Ilulunsad ni Senate Majority Leader Loren Legarda ang isang livelihood project para sa mga Pinoy deportees mula sa Sabah na kasalukuyang naninirahan sa Bongao, Tawi-tawi. Sinabi ni Sen. Legarda, ang inisyal na makikinabang sa kanyang proyektong pangkabuhayan ay ang 10,000 deportees na ngayon ay pansamantalang nakatira sa Bongao. Ang livelihood projects na ilulunsad ay kinabibilangan ng sea weed raising, high value crab at marine fishing na pangunahing ikinabubuhay din ng mga naninirahan sa Tawi-tawi. Bukod dito, sinabi ni Legarda na pormal ng naitayo ang kanyang extension office sa Bongao na may koordinasyon sa pamahalaang lokal ng Tawi-tawi upang matugunan ang mga pangangailangan hindi lamang ng mga deportee kundi maging ng mga residente sa nasabing lugar. May mga doktor na rin na nakatalaga sa kanyang extension office upang magbigay ng serbisyong medikal sa mga bata at matandang deportees at mga residente. Aniya, makikipag-koordinasyon din siya kay Foreign Affairs Secretary Blas Ople upang matulungan din ang mga deportee sa pagsasaayos ng kanilang mga pasaporte at iba pang dokumento. Si Legarda ang kauna-unahang senador na nagtungo sa Tawi-tawi para alamin ang kalagayan at pangangailangan ng mga deportees. Samantala, may 789 deportees ang dumating sa Bongao mula sa Sandakan, Malaysia sakay ng dalawang barko, kahapon ng madaling araw. Sinabi ni DFA spokesperson Victoriano Lecaros na sa nasabing bilang, 500 ang voluntary deportees at 289 ang nanggaling sa detention cell sa Sandakan. Kaugnay nito, nakatakdang bumalik sa Malaysia ang may 400 deportees na nakauwi na sa bansa matapos makumpleto ang kanilang dokumento makaraang hilingin ng kanilang mga employer na bumalik sila sa Malaysia matapos na maiwan ang kanilang mga trabaho doon. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=177034&amp;publicationSubCategoryId=92</link>
</article>
<article>
<title>Bastos na China envoy 'kinuyog' ng Solons</title>
<author>Rudy Andal, Malou Rongalerios, Jhay Quejada at Ely Saludar</author>
<date>
<month>September</month>
<day>23</day>
<year>2002</year>
</date>
<body>Nagkaisa ang mga mambabatas sa Senado at Mababang Kapulungan na dapat patalsikin at ideklarang ?persona-non-grata? ang embahador ng People?s Republic of China na nag-alboroto sa Department of Justice noong Biyernes. &amp;quot;Hindi niya dapat ito ginawa sa isang Batangue&amp;ntilde;o! &amp;quot; Ito ang tinuran ni Senador Ralph Recto sa ginawang pambabastos at pananakot ni Chinese Ambassador Wang Chungui sa kanyang kababayan na si Justice Secretary Hernando Perez sa loob ng opisina nito. Ayon pa kay Recto na isa umanong malaking pagkakamali ang ginawa ni Wang na banggain ang tulad ni Perez na may sariling paninindigan. Marahil iniisip umano ng embahador na siya ay nasa kanyang bansa na kapag ginusto niya ang isang bagay ay kanyang makukuha. &amp;quot;Ano siya sinusuwerte na pagpasok niya sa opisina ng Justice secretary na may regalong mooncake ay arborin ang may 122 nahuling mangingisdang Chinese na illegal na nangingisda sa Palawan ay pakakawalan na agad ito&amp;quot; pahayag ni Recto. Sinuportahan din ni Senador Aquilino Pimentel Jr. ang kahilingan ni Perez na agad sipain palabas ng bansa ang bastos na China envoy. Humanga ito kay Perez sa kanyang paninindigan na ipagtanggol ang batas at bansa na kahit ang nakikiusap ay isang mataas na tao. Ayon kay Pimentel, si Wang at tulad ng iba pang dayuhang embahador ay isa lamang &amp;quot;guest of honor&amp;quot; ng bansa at hindi maaaring diktahan ang sinumang public officials. &amp;quot;Pinahahalagahan natin ang ating diplomatic relations sa China at kinukunsidera natin silang mga kaibigan, kaya lang ang kanilang envoy ay hindi tayo ginagalang maging ang ating batas&amp;quot; wika ni Pimentel. Maging sa Mababang Kapulungan ay nakakuha ng kakampi si Perez sa katauhan nina Bukidnon Rep. Juan Miguel Zubiri at Negros Occidental Rep. Jun Lozada na sumusuporta sa agarang pagpapatalsik kay Wang. Samantala,sinabi naman ni Press Secretary Ignacio Bunye na hindi pabor ang Malaca&amp;ntilde;ang na ideklarang persona-non-grata at patalsikin sa bansa si Wang dahil sa ang laging iniisip ng pamahalaan ay mapanatili ang magandang relasyon sa China. Subalit,nilinaw ni Bunye na ipapaubaya na lang nila sa Department of Foreign Affairs (DFA) ang desisyon sa kahilingan ni Perez dahil sila ang may alam sa tamang proseso sa ganitong kaso. Magugunita na noong Biyernes ay nagwala sa loob ng opisina ni Perez si Wang at pinaghahampas pa nito ang mesa ng kalihim matapos na hindi mapagbigyan ang kahilingan na pakawalan ang mga mangingisdang Chinese na nahuli sa karagatan ng Palawan noong Enero hanggang Mayo ng taong kasalukuyan. (Ulat nina Rudy Andal, Malou Rongalerios, Jhay Quejada at Ely Saludar)</body>
<link>http://www.philstar.com/Article.aspx?articleId=177134&amp;publicationSubCategoryId=92</link>
</article>
<article>
<title>Kasabwat ng sindikato sa BOC sisiyasatin</title>
<author>Rudy Andal</author>
<date>
<month>September</month>
<day>23</day>
<year>2002</year>
</date>
<body>Hiniling kahapon ni Senate Majority Leader Loren Legarda-Leviste sa Philippine Drug Enforcement Agency (PDEA) na imbestigahan nito ang pinaniniwalaang kasabwat ng sindikato sa Bureau of Custom (BOC) sa misteryosong pagkawala ng 500 gramo ng shabu na nakalulan sa isang container van kasama ang shipment ng bihon mula sa bansang China na unang nasabat sa Seoul,Korea ng mga awtoridad. Sinabi ni Legarda na nakakahiya ang pangyayari dahil nang magsagawa ng joint operations ang South Korean police at National Bureau of Investigation (NBI) para sa entrapment kung sino ang kukuha ng nasabing container van na may lulang bihon at droga ay himalang nawala ang drogang inilagay dito. Malaki ang hinala ni Legarda na may kasabwat ang sindikato sa loob ng BOC kaya?t nawala na parang bula ang parating na droga na nagkakahalaga ng P182 milyon na unang nasabat sa Seoul. (Ulat ni Rudy Andal)</body>
<link>http://www.philstar.com/Article.aspx?articleId=177139&amp;publicationSubCategoryId=92</link>
</article>
<article>
<title>Deportees sasanayin ng TESDA</title>
<author>Jhay Quejada</author>
<date>
<month>September</month>
<day>23</day>
<year>2002</year>
</date>
<body>Magbibigay ng libreng pagsasanay ang Technical Education and Skills Development Authority (TESDA) sa mga deportees ng Sabah, Malaysia na nagpasyang manatili sa bansa. Sinabi ni TESDA Regional Officer IX Director Roberto Braga, na ang libreng pagsasanay ay kinakailangan ng mga deportees para magkaroon sila ng skills na makakatulong para maitaas ang antas ng kanilang pamumuhay. Ang mga lalaki ay sasanayin sa electrical,lathe machine operation, automotive, civil at construction trades,refrigeration, airconditioning at welding. Habang sa mga kababaihan naman ay paggawa ng novelty items making, baking, meat processing, hog raising gamit ang teknolohiya ng Koreano. Isasagawa ang pagsasanay sa lugar na kung saan naroon ang mga deportees. (Ulat ni Jhay Quejada)</body>
<link>http://www.philstar.com/Article.aspx?articleId=177150&amp;publicationSubCategoryId=92</link>
</article>
<article>
<title>Paglikida ng NPA sa mga opisyal ng gobyerno dinedma ng Malaca&amp;ntilde;ang</title>
<author>Ely Saludar</author>
<date>
<month>September</month>
<day>23</day>
<year>2002</year>
</date>
<body>Minaliit ng Malaca&amp;ntilde;ang ang panibagong banta ng rebeldeng New People?s Army (NPA) sa paglilikida umano sa mga matataas na opisyal ng pamahalaan. Sinabi ni Press Secretary Ignacio Bunye na hindi na bago ang banta ng NPA at ito lamang umano ay bahagi ng estratehiya ng mga isinasagawa nilang asasinasyon. Gayunman,pinayuhan ni Bunye ang mga opisyal ng pamahalaan maging sa pulisya at militar ang ibayong pag-iingat upang hindi masilat ng NPA. Nauna rito,sinabi ng rebeldeng NPA na ang gagawin nilang paglikida sa mga opisyal ng pamahalaan ay bilang pagtatanggol umano sa demokrasya dahil na rin sa umano?y talamak na katiwalian. Iginiit naman ni Bunye na ang paglikida ng NPA ay hindi bahagi ng demokrasya. (Ulat ni Ely Saludar)</body>
<link>http://www.philstar.com/Article.aspx?articleId=177153&amp;publicationSubCategoryId=92</link>
</article>
<article>
<title>Malaca&amp;ntilde;ang 'di payag pabakasyunin ang PEA, GSIS officials</title>
<author>Ely Saludar</author>
<date>
<month>September</month>
<day>23</day>
<year>2002</year>
</date>
<body>Ibinasura kahapon ng Malaca&amp;ntilde;ang ang mga panawagan na pansamantalang magbakasyon ang mga opisyal ng Public Estates Authority (PEA) at Government Service Insurance System (GSIS). Sinabi ni Press Secretary Ignacio Bunye na mas makakabuting hintayin muna ang isasagawang imbestigasyon ng senado sa umanoy maanomalyang Diosdado Macapagal Avenue na pinangasiwaan ng PEA na pinondohan ng GSIS. Ayon kay Bunye, tinaningan na ng Malaca&amp;ntilde;ang ang PEA at GSIS na agad isumite sa lalong madaling panahon ang kanilang paliwanag sa nasabing alegasyon sa proyekto na nagkakahalaga ng P1.1 bilyon. Nauna rito ay nais ng ilang mambabatas na pagbakasyunin muna ang mga opisyal ng PEA at GSIS habang isinasagawa ang imbestigasyon. Tiniyak naman ng Pangulong Arroyo na hindi nito kinukunsinte ang anumang katiwalian sa pamahalaan at sinumang mapapatunayang sangkot ay papatawan ng kaukulang parusa.(Ulat ni Ely Saludar)</body>
<link>http://www.philstar.com/Article.aspx?articleId=177161&amp;publicationSubCategoryId=92</link>
</article>
<article>
<title>Sinapian lumutang sa ere</title>
<author>Ben Serrano</author>
<date>
<month>September</month>
<day>24</day>
<year>2002</year>
</date>
<body>SANTIAGO, Agusan del Norte - Sinaklot ng takot ang mga residente ng bayang ito matapos na lumutang sa ere ang isang 13-anyos na estudyanteng babae makaraang sapian umano ng masamang espiritu. Mistulang eksena sa pelikulang &amp;quot;The Exorcist&amp;quot; ang nasaksihan ng mismong mga magulang ng dalagitang si Erolyn Morta, first year high school sa Jagupit Nationalized High School, habang nakalutang sa ere at sumisigaw ng Latin ang biktima at nagbo-boses lalaki. Sa pahayag ni Mrs. Bohlyn Pabica Capilitan, first year high school teacher ng Jagupit Nationalized High School sa Barangay Jagupit, Santiago, Agusan del Norte, nagaganap ang anila?y kahindik-hindik na misteryo noong nakaraang Biyernes, Setyembre 13 habang ginaganap ang intramurals ng nasabing school. Ayon kay Capilitan, una umanong sinapian ng masamang espiritu si Christine Marie Panchito, 15, third year high school na noo?y kasalukuyang nagsasaya sa ginaganap na intramurals activity sa naturang paaralan ng bigla na lamang bumagsak sa semento at nagsimulang mag-usal ng mga salitang Latin. Agad itong isinugod sa isang albularyo at nabatid dito na posibleng sumanib kay Panchito ang mga namamahay na evil spirits sa puno ng Narra malapit sa school. Wika ng albularyo, nabulabog umano ang mga evil spirits na ito dahil sa sigawan at hiyawan ng mga mag-aaral dulot ng ginaganap na sports activities. Isang oras pagkaraan, sumunod na sinaniban si Morta. Ayon kay Capilitan, pagkaraang maiuwi si Morta sa kanilang bahay ay nakita itong lumulutang sa ere. &amp;quot;Gaya ng ibang biktima, nakakita din si Morta ng mga taong itim na para daw gusto silang kunin.&amp;quot; Kinailangan pang saluhin si Morta ng kanyang mga kaanak ng biglang mahulog mula sa may dalawang metrong taas na pagkakalutang. Hindi nagtapos kay Morta ang insidente at limang iba pang estudyante na karamihan ay babae ang umano?y na-possess din ng masamang espiritu matapos dumaan sa misteryosong Narra tree. Sinundan ito ng anim pang mag-aaral kaya umabot na sa 13 estudyante ang sinapian. Noong nakaraang Huwebes, September 19, dalawa sa mga babaeng biktima ng evil spirits possession ang dinala ng kanilang mga magulang sa Immaculate Concepcion Parish sa Santiago, Agusan del Norte. Ayon kay parish priest Fr. Dennis Mira, kakaiba ang nangyari sa dalawang biktima dahil mula ng dalhin ang mga ito sa kanya hanggang sa isinusulat ang balitang ito ay patuloy ang kanilang pag-usal ng mga salitang Latin na hindi pa niya naririnig mula nang siya?y maging pari. Ang dalawa ay nasa pangangalaga ni Fr. Mira. Gayunman, naniniwala ang pari na sa pamamagitan ng dasal ay mapapalayas ang evil spirits sa katawan ng mga biktima.(Ulat ni Ben Serrano)</body>
<link>http://www.philstar.com/Article.aspx?articleId=177256&amp;publicationSubCategoryId=92</link>
</article>
<article>
<title>Petisyon ng FLAG vs bitay binasura ng SC</title>
<author>Gemma Amargo</author>
<date>
<month>September</month>
<day>24</day>
<year>2002</year>
</date>
<body>Posibleng matuloy na ang pagpapataw ng parusang bitay sa mga bilanggong nasa death row matapos na ibasura ng Supreme Court ang kahilingan ng Free Legal Assistance Group (FLAG) na alisin ang parusang kamatayan at ideklarang labag ito sa batas. Sa walong pahinang per curiam decision ng SC en banc, binalewala lamang nito ang inihaing petition for certiorari ng FLAG para katawanin ang lahat ng bilanggong nakasalang sa parusang bitay. Binigyang diin ng SC na matagal na nilang dinesisyunan ang ligalidad ng death penalty law partikular ang Republic Act 7659 o Heinous Crimes Law at Republic Act 8177 na nagpapatibay naman sa paggamit ng lethal injection para sa pagbitay ng isang bilanggong nasa death row. Sinabi pa ng SC justices na ang parusang kamatayan ay hindi lumalabag sa Konstitusyon base na rin sa kanilang nakalipas na hatol sa kaso ng akusadong si Leo Echegaray na naunang binitay sa pamamagitan ng lethal injection. Ayon sa Mataas na Hukuman, dapat ay kay Pangulong Arroyo dumulog ang mga death row inmates dahil ito ang may kapangyarihan na magbigay sa kanila ng pardon at executive clemency. Kaugnay nito, nilinaw ng SC na wala sa kanilang saklaw ang pagbawi ng parusang bitay dahil ito ay nasa kamay ng Malaca&amp;ntilde;ang bukod pa dito, mananatiling legal ang death penalty law hanggang hindi naipapasa ng Kongreso ang bagong batas para sa pag-aalis ng heinous crimes law at lethal injection law. Matatandaang naghain ng petisyon ang FLAG noong Agosto 25, 2002 sa SC para katawanin ang 29 death row inmates at hilingin na magpalabas ito ng temporary restraining order laban sa Department of Justice, Bureau of Corrections at mga judges ng Regional Trial Court para huwag ituloy ang pagbitay sa mga ito. Nais din ng mga ito na ibasura ang death penalty law dahil ito ay labag sa batas kaya dapat lamang ibaba ang lahat ng hatol sa parusang habambuhay na pagkabilanggo. Ilan sa mga unang isasalang sa bitayan ngayong taon sina Rolando Pagdayawon, Eddie Sernadilla, Filemon Serrano, Alfredo Nardo, Jimmy Jacob at unang bibitayin sa susunod na taon ay si Ramil Rayos. Sinuspindi ni Pangulong Arroyo ang pagbitay sa mga nabanggit na akusado dahil sa pagbibigay galang sa ika-70 taong kaarawan ni Manila Archbishop Jaime Cardinal Sin, subalit kinatigan ng SC ang naturang petisyon kaya posibleng matuloy ang parusang bitay. (Ulat ni Gemma Amargo)</body>
<link>http://www.philstar.com/Article.aspx?articleId=177267&amp;publicationSubCategoryId=92</link>
</article>
<article>
<title>Australia kakasuhan ng RP dahil sa pinya</title>
<author>Angie dela Cruz</author>
<date>
<month>September</month>
<day>24</day>
<year>2002</year>
</date>
<body>Nakatakdang magsampa ang gobyernong Pilipinas ng trade charges laban sa Australia dahil sa patuloy na pag-isnab ng huli na maipasok sa kanilang bansa ang produktong pinya ng Pilipinas. Sa isang panayam, sinabi ni Agriculture Secretary Leonardo Montemayor na nagsasagawa na ang kanyang tanggapan ng pormal na konsultasyon sa Geneva, Switzerland at kung anuman ang kahihinatnan nito, ang Pilipinas ay handang magsampa ng kaukulang aksiyon laban sa Australia. Ayon kay Montemayor, nananatili ang desisyon ng Pilipinas na huwag mag-spray sa mga pinya ng methyl bromide at maalis ang korona nito, bagay na gustong mangyari ng Australia kaya ayaw nilang tanggapin ang pinya ng Pilipinas. &amp;quot;Mabilis na mabubulok ang ating lokal na pinya kung iispreyan natin at pangit naman tingnan kung aalisin natin ang korona ng pinya, hindi rin maaaring magamit ang methyl bromide dahil ozone depleting substance ito na ipinagbabawal ng Pilipinas na makapasok sa ating bansa,&amp;quot; pahayag ni Montemayor. Kamakailan ay hindi na pinayagan ng Australia na makapasok sa kanilang bansa ang produktong pinya ng Pilipinas dahil ayaw tanggalin ang korona nito at di paggamit ng methyl bromide dahil sa pangambang may pesteng dala ang dahon nito na maaaring makaapekto sa iba nilang produktong prutas. Ang Sri Lanka at Thailand ay nagsampa na rin ng parehong kaso laban sa Australia. (Ulat ni Angie dela Cruz)</body>
<link>http://www.philstar.com/Article.aspx?articleId=177270&amp;publicationSubCategoryId=92</link>
</article>
<article>
<title>'Tried and Tested formula' gamitin sa kinidnap na 4 teachers - Biazon</title>
<author>Rudy Andal</author>
<date>
<month>September</month>
<day>24</day>
<year>2002</year>
</date>
<body>Hinamon kahapon ni Senador Rodolfo Biazon ang pamahalaang Arroyo na gamitin nito ang ipinagmamalaking &amp;quot;tried and tested formula&amp;quot; sa pagliligtas sa mga guro ng Mindanao State University (MSU) na dinukot kamakailan. Sinabi ni Sen. Biazon, vice chairman ng Senate committee on national defense and security na dito malalaman ng publiko na epektibo ang ginamit na formula ng gobyerno ng iligtas nito ang dalawang anak ni Negros Occidental Rep. Jules Ledesma. Ayon kay Biazon, dapat patunayan nina Pangulong Arroyo at PNP chief Gen. Hermogenes Ebdane na epektib ang kanilang formula upang mapalaya ang nagiging bihag ng mga kidnapper sa pamamagitan ng kanilang ipinagmamalaking &amp;quot;TnT formula.&amp;quot; &amp;quot;Dito nila gamitin ang tried and tested formula na ipinagmamalaki ng gobyerno sa pamamagitan ng pagliligtas sa mga dinukot na guro ng MSU na ngayon ay nasa kamay pa rin ng kanilang abductors sa Mindanao,&amp;quot; wika ni Biazon. Magugunita na lumiham ang mga gurong dinukot kay Pangulong Arroyo at nagmamakaawang sagipin sila sa kamay ng mga kidnapper nito na nasa Mindanao subalit iniutos ni GMA sa militar na mahigpit na ipatupad ang &amp;quot;no ransom policy&amp;quot; ng gobyerno kasabay ang pag-uutos na magsagawa ng military operations para iligtas ang mga guro. (Ulat ni Rudy Andal)</body>
<link>http://www.philstar.com/Article.aspx?articleId=177279&amp;publicationSubCategoryId=92</link>
</article>
<article>
<title>Ping ayaw maging vice ni FPJ</title>
<author>Rudy Andal</author>
<date>
<month>September</month>
<day>24</day>
<year>2002</year>
</date>
<body>Hindi kuntento si Senator Panfilo Lacson na maging running mate lamang siya ni Fernando Poe Jr. sakaling tumakbong pangulo ang hari ng pelikulang Pilipino sa 2004 laban kay Pangulong Arroyo. Sinabi ni Sen. Lacson sa isang media briefing kahapon sa Senado na hindi siya pabor na maging vice presidential bet lang siya ni FPJ. &amp;quot;Hindi ako papayag na maging bise lang ako ni FPJ sa 2004 pero kahit sino naman ang ilaban kay GMA sa darating na halalan ay siguradong mananalo dahil sa mga kapalpakan ng administrasyon nito,&amp;quot; sabi ni Lacson. Tumanggi naman ang dating PNP chief na sagutin ang katanungan ng mga mamamahayag kung may balak ba itong tumakbong pangulo sa 2004 elections laban kay Pangulong Arroyo. Samantala, mariing itinanggi naman ni Senator Tessie Aquino-Oreta na ang United Opposition ang nasa likod ng FPJ for President Movement na inilunsad sa Mindanao. Kung matatandaan, mayroon ding lumutang na Noli de Castro for Vice-President Movement subalit pinabulaanan naman ng senador na may kinalaman siya sa nasabing organisasyon. Itinuturing na mga vice presidentiables din sa hanay ng mga senador sina de Castro at Senate Majority Leader Loren Legarda. (Ulat ni Rudy Andal)</body>
<link>http://www.philstar.com/Article.aspx?articleId=177282&amp;publicationSubCategoryId=92</link>
</article>
<article>
<title>Laman ng Velarde account P500-M dati, P2,700 na lang</title>
<author>Malou Escudero</author>
<date>
<month>September</month>
<day>24</day>
<year>2002</year>
</date>
<body>Nabunyag kahapon na ang dating P500 milyong laman ng kontrobersiyal na Jose Velarde account ay naglalaman na lamang umano ng P2,770.69. Sa ulat kay Sheriff Edgardo Urieta na may petsang Setyembre 18, subalit kahapon lamang natanggap ng Sheriff?s Office, inihayag ni Equitable-PCI Bank legal advisory manager Gerardo Banzon na ang Jose Velarde account sa Binondo branch sa Maynila ay may total balance na P2,770.69 na lamang gayong pinaniniwalaan na mahigit ito sa P500M noong isinasagawa ang impeachment trial. Ang Jose Velarde account ay sinasabing pag-aari ni dating Pangulong Estrada kung saan nito umano dineposito ang bilyon-bilyong pisong nakuha umano niya habang pangulo pa siya ng bansa. Sinabi ni Urieta na hindi siya kumbinsido sa ulat ni Banzon kaya hihilingin niya sa Office of the Ombudsman na magsagawa ng imbestigasyon upang malaman kung tutoo ang sinasabi nito. (Ulat ni Malou Escudero)</body>
<link>http://www.philstar.com/Article.aspx?articleId=177291&amp;publicationSubCategoryId=92</link>
</article>
<article>
<title>Nagbulgar ng Macapagal Highway scam humingi ng bakasyon</title>
<author>Ely Saludar</author>
<date>
<month>September</month>
<day>24</day>
<year>2002</year>
</date>
<body>Dahil umano sa delicadeza, personal na nagtungo kahapon sa Malaca&amp;ntilde;ang ang whistle-blower na si PEA director Sulficio Tagud Jr. upang humingi ng permiso sa Pangulo na magbakasyon muna habang isinasagawa ang imbestigasyon sa kontrobersiyal na Diosdado Macapagal Highway. Si Tagud ang nagbulgar sa umano?y overpricing sa naturang kalsada na nagkakahalaga ng P600M. Kasabay nito, nilinis ni Tagud si First Gentleman Mike Arroyo at tanging mga opisyal lamang ng PEA ang sangkot umano sa anomalya. (Ulat ni Ely Saludar)</body>
<link>http://www.philstar.com/Article.aspx?articleId=177292&amp;publicationSubCategoryId=92</link>
</article>
<article>
<title>P0.90 oil price hike uli sa Oktubre</title>
<author>Joy Cantos</author>
<date>
<month>September</month>
<day>24</day>
<year>2002</year>
</date>
<body>Napipintong tumaas ng 90 sentimo ang presyo ng langis sa susunod na buwan. Ito ang nabatid kahapon mula sa New Petroleum Players Association kaugnay ng binabalak nilang muli na namang pagtataas ng presyo ng naturang produkto. Sinabi ni New Oil Players president Fernando Martinez na hindi maiiwasan ang nasabing hakbang dahil na rin sa patuloy na pagtaas ng presyo ng langis sa pandaigdigang pamilihan. Ayon kay Martinez, ito umano ang epekto ng ginagawang paglilimita ng Organization of Petroleum Exporting Countries (OPEC) sa supply ng langis dala na rin ng patuloy na girian sa pagitan ng Iraq at Estados Unidos. Ipinaliwanag naman nito na ang P0.90 pagtaas sa presyo ng langis ay isasagawa sa staggered basis o dalawang hati upang hindi maging mabigat sa panig ng mga motorista na aniya ay posibleng iimplementa sa unang linggo ng Oktubre. Samantala, sa panig ng Pilipinas Shell, sinabi ni Vice President for Corporate Affairs Bobby Kanapi na tiyak nang magkakaroon ng panibagong oil price adjustment subalit kung magkano at kailan ito ipatutupad ay hindi pa batid dahil sa kasalukuyan ay patuloy ang kanilang monitoring sa presyo ng langis sa world market, gayundin sa galaw ng palitan ng piso sa dolyar. Kaugnay nito, pinabulaanan naman nito na ang magiging pagtaas ng Shell ay posibleng kahalintulad din sa New Oil Players. Ipinaliwanag ni Kanapi na iba-iba ang basehan ng mga oil companies gaya ng Caltex at Petron ay nag-aangkat ng crude oil na mas mura. Aminado naman ang Shell na batid nito ang banta ng mga transport group para sa P1 fare hike sa mga jeepney operators habang P2 naman sa mga bus operators ngunit wala naman itong magagawa dahil kailangan ang oil adjustment dahil tumaas ng $1.34 per barrel ang presyo ng krudo. Tiniyak din ni Kanapi na kung magiging mataas ang oil price increase ay staggered basis naman ito ipatutupad kung saan gagalaw lamang sa pagitan ng 30 hanggang 35 sentimo ang bawat pagtaas. (Ulat ni Joy Cantos)</body>
<link>http://www.philstar.com/Article.aspx?articleId=177298&amp;publicationSubCategoryId=92</link>
</article>
<article>
<title>AFP, PNP itinanggi ang destabilisasyon</title>
<author>Danilo Garcia</author>
<date>
<month>September</month>
<day>24</day>
<year>2002</year>
</date>
<body>Kapwa itinanggi kahapon ng AFP at PNP na may mga opisyal silang sangkot sa malawakang planong destabilisasyon ng mga kalaban ng pamahalaan matapos na ihayag ito ni People?s Consultative Assembly (PCA) chairperson Linda Montayre. Itinanggi ni AFP Chief Benjamin Defensor ang kumalat na sulat ng grupong &amp;quot;Kasundalohan&amp;quot; na kumakatawan sa mga Sergeant Majors ng mga reserve military men ng AFP dahil sa kawalan ng lagda nito. Nakasaad sa naturang liham ang pagkadismaya umano ng mga reservists sa uri ng pamamalakad ni Pangulong Arroyo sa pamahalaan na inihahalintulad sa batas militar na hindi nga lamang diretsang idinedeklara. Kasabay nito, hinamon din ni PNP Chief Hermogenes Ebdane ang grupong nais magsagawa ng destabilisasyon na lumantad at magpakilala. Nanatili umano ang suporta ng kapulisan sa Pangulo kaya wala silang nakikitang problema ukol sa destabilisasyon. Matagal na umanong isyu ang &amp;quot;coup plot&amp;quot; laban sa administrasyon mula sa mga unang buwan pa lamang ng pag-upo ng Pangulo kaya hindi na itinuturing na bago ito. (Ulat ni Danilo Garcia)</body>
<link>http://www.philstar.com/Article.aspx?articleId=177299&amp;publicationSubCategoryId=92</link>
</article>
<article>
<title>Pinansiyal na tulong ng publiko hingi sa pupugutang Pinoy sa Saudi</title>
<author>Jhay Quejada</author>
<date>
<month>September</month>
<day>24</day>
<year>2002</year>
</date>
<body>Umapela sa publiko ang Catholic Bishops Conference of the Philippines-Episcopal Commission of the Pastoral Core of Migrants and Itinerant People (CBCP-ECMI) para sa pampinansiyal na suporta sa pamilya ng overseas Filipino worker na nakatakdang pugutan ng ulo sa Saudi Arabia. Ayon kay CBCP-ECMI chairman Ramon Arguelles, bumuo ang mga organisasyon ng simbahan ng fund raising campaign para sagipin ang buhay ni Primo Gasmen, 32, na nakulong mula pa noong 2000 matapos mapatunayang nagkasala sa kasong pagpatay sa co-worker niyang Nepalese na nakilalang si Khim bahadur Gurung. Kailangang makalikom ng halagang P780,000 o $15,000 blood money bago sumapit ang Enero 2003 bilang kabayaran sa pamilya ni Gurung. &amp;quot;As we need all prayers and support of the various sectors in the society, we also appeal for their kindness and sense of compassion by donating some of their earnings to spare Gasmin from death. Any amount will definitely mean a big thing to the Gasmens,&amp;quot; ani Arguelles. Samantala, nag-pledge na ng tulong ang OWWA mula sa kanilang networking sa 15 regional office units nito sa bansa at 25 overseas posts. (Ulat ni Jhay Quejada)</body>
<link>http://www.philstar.com/Article.aspx?articleId=177300&amp;publicationSubCategoryId=92</link>
</article>
<article>
<title>Mark Jimenez ikukulong</title>
<author>Gemma Amargo, Malou Escudero/Butch Quejada at Andi Garcia</author>
<date>
<month>September</month>
<day>25</day>
<year>2002</year>
</date>
<body>Nakatakdang makulong si Manila Congressman Mark Jimenez (Mario Crespo sa tunay na buhay) matapos bawiin ng Korte Suprema ang karapatan nitong makapagpiyansa para sa kinakaharap na kasong extradition. Sinabi ni Justice Secretary Hernando Perez na naghahanap na ng kulungan ang DOJ na paglalagyan kay Jimenez at kabilang sa pinagpipilian ay ang Manila City Jail, Camp Crame at posible rin umano itong isama kay dating ARMM governor Nur Misuari sa Sta. Rosa, Laguna. Gayunman, hindi pa maaaring arestuhin ang kongresista dahil sa binigyan pa ito ng korte ng 15 araw upang iapela ang desisyon o maghain ng motion for reconsideration subalit kapag natalo sa apela ay tiyak na sa kalaboso ang bagsak nito. Base sa 50-pahinang Supreme Court en banc resolution, kinatigan ng mga mahistrado na ipawalambisa ang naunang desisyon ni Manila Regional Trial Court (RTC) Branch 43 Judge Guillermo Purganan na nagbibigay laya kay Jimenez para makapag-bail ng P1 milyon sa argumentong hindi umano awtomatikong karapatan ng isang akusado na makapagpiyansa kapag ang kaso nito ay extradition. Matatandaan na hiniling ng US government sa Pilipinas na sipain palabas ng bansa si Jimenez upang harapin nito ang lahat ng kanyang mga kasong kriminal na nakabinbin sa Amerika tulad ng tax evasion, wire fraud at iligal na pagbibigay ng campaign contribution sa Democrat Party ni dating US president Bill Clinton. Noong Mayo 23, 2001 ay pinayagan ni Purganan si Jimenez na makalaya sa pamamagitan ng P1 milyong piyansa dahilan para umakyat ang DOJ sa SC upang kuwestiyunin ang hatol ni Purganan. Samantala sinabi ni House Speaker Jose de Venecia na hindi pa final ang desisyon laban kay Jimenez at hinihintay pa nila ang kopya ng kautusan mula sa SC. Kasabay nito, nagpalabas na ng hold departure order si Immigration Commissioner Andrea Domingo laban kay Jimenez para mapigilan itong makalabas ng bansa. (Ulat nina Gemma Amargo, Malou Escudero/Butch Quejada at Andi Garcia)</body>
<link>http://www.philstar.com/Article.aspx?articleId=177406&amp;publicationSubCategoryId=92</link>
</article>
<article>
<title>Kaso vs 122 Chinese poachers tuloy - DOJ</title>
<author>Gemma Amargo</author>
<date>
<month>September</month>
<day>25</day>
<year>2002</year>
</date>
<body>Hindi umano makakaapekto sa pagbasa ng sakdal sa 122 Chinese poachers na nahuling illegal na nangingisda sa Palawan ang naganap na iringan nina Justice Secretary Hernando Perez at Chinese Ambassador Wang Chunggui. Sinabi kahapon ni Sec. Perez na sa darating na Biyernes ay magsisimula na ang arraignment ng 122 Tsino na nahuling illegal na nangingisda sa Palawan noong nakaraang taon at kung mapapatunayan umanong nagkasala ang mga ito ay kaagad na ipatutupad ang karampatang parusa para sa kanila. Subalit kung hindi naman mag-plead ng guilty ang mga akusado ay inatasan na umano nito si Chief State Prosecutor Jovencito Zu&amp;ntilde;o na ipagpatuloy ang paglilitis at ihanda ang prosecution na iprisinta ang lahat ng mga ebidensiya sa naturang kaso upang mapatunayang nagkasala ang mga ito. Idinagdag pa ng kalihim na natanggap na niya ang kopya ng sulat mula kay DFA Secretary Blas Ople na nagbibigay ng assurance na aaksiyunan nito ang naunang reklamo ni Perez. Base sa sulat ni Ople, nakipagkita ito kay Chinese Foreign Affairs Minister Tang Jiaxun upang hindi makaapekto sa relasyon ng Pilipinas at China ang hindi magandang namagitan kina Perez at Chunggui. (Ulat ni Gemma Amargo)</body>
<link>http://www.philstar.com/Article.aspx?articleId=177413&amp;publicationSubCategoryId=92</link>
</article>
<article>
<title>Customs suko na sa smugglers</title>
<author>Ely Saludar</author>
<date>
<month>September</month>
<day>25</day>
<year>2002</year>
</date>
<body>Inamin ng Bureau of Customs na mahirap sugpuin ang mga bigtime smuggler. Sa panayam, sinabi ni Customs Commissioner Antonio Bernardo na mahirap mahuli at masampahan ng kaso ang mga bigtime smuggler dahil hindi madaling kumuha ng mga ebidensiya sa mga smuggling shipment. Ipinaliwanag ni Bernardo na hindi lumilitaw ang pangalan ng mga smuggler sa Customs import paper kung kayat hindi puwedeng idiin sa kaso. Samantala, nilinaw ni Bernardo na handa siyang umalis sa puwesto kung wala ng tiwala sa kanya si Pangulong Arroyo. Ito ay kaugnay ng report na nakatakda siyang palitan ni LTO chief Roberto Lastimoso. Sa ngayon, sinabi ni Bernardo na masaya naman siya sa kanyang posisyon at hindi siya kusang magbibitiw. (Ulat ni Ely Saludar)</body>
<link>http://www.philstar.com/Article.aspx?articleId=177420&amp;publicationSubCategoryId=92</link>
</article>
<article>
<title>US-Iraq war pinaghahandaan na</title>
<author>Ellen Fernando</author>
<date>
<month>September</month>
<day>25</day>
<year>2002</year>
</date>
<body>Nakipagpulong na kahapon si Foreign Affairs Secretary Blas Ople sa mga miyembro ng gabinete at ministro sa Estados Unidos, Iraq at Pakistan para pag-usapan ang isyu tungkol sa muling pag-init ng tensiyon sa Gitnang Silangan. Niliwanag ni Ople sa mga opisyal na ang posisyon ng Pilipinas ay ipagpatuloy ang kanilang kagustuhan at paniwala sa UN Security Council na magbibigay ng agarang solusyon upang maresolbahan ang naturang usapin. Tinalakay din ang pagpapatibay ng bilateral relations sa pagitan ng Pilipinas at Pakistan. Kasabay nito, nagpatawag ng national security council meeting si Pangulong Arroyo upang talakayin ang mga gagawing hakbang ng Pilipinas bilang paghahanda sa anumang pagsiklab ng giyera kaugnay ng paghahanda ng US sa kanilang 100,000 tropa upang makidigma sa Iraq. Nais ng Pangulo na bumalangkas ng social, political at economic measures at maging handa ang Pilipinas sa krisis sa Middle East. (Ulat ni Ellen Fernando)</body>
<link>http://www.philstar.com/Article.aspx?articleId=177426&amp;publicationSubCategoryId=92</link>
</article>
<article>
<title>Pagkabangkarote ng Velarde account ipapasagot sa bangko</title>
<author>Malou Escudero</author>
<date>
<month>September</month>
<day>25</day>
<year>2002</year>
</date>
<body>Pipigain ng prosecution panel ang pamunuan ng PCI-Equitable bank upang malaman kung paano na-withdraw ang may P3.2 bilyon sa kontrobersiyal na Jose Velarde account. Ayon kay Senior State Prosecutor Alex Padilla, isang motion for disclosure ang kanilang inihanda para hilingin sa Sandiganbayan na ipatawag ang pamunuan ng PCI-Equitable bank dahil sila lamang umano ang makapagbibigay linaw upang malaman kung sino, kailan at papaano nailabas ang may P3.2 bilyon sa kontrobersyal na account kung saan P2,770.69 na lamang ang natitira mula sa dating laman na P500 milyon. Naniniwala naman si Assistant Ombudsman Dennis Villa Ignacio na hindi maaring si Jaime Dichavez ang nag-withdraw ng naturang halaga dahil matagal nang pinaghahanap ito ng batas. Si Dichavez ang sinasabing best friend ni Estrada na umako na siya ang nagmamay-ari ng Jose Velarde account para lamang mailigtas ang dating pangulo sa mga anomalyang kinasangkutan nito. Posible umano na ang nasabing pera ay ini-withdraw sa pamamagitan ng isang representante na dapat lamang malaman ng taumbayan ngayon ang tunay na kasagutan. Dahil sa nangyaring pagwi-withdraw sa Velarde account ay higit anyang lalakas ang ebidensiya ng prosekusyon upang lalong madiin sa kaso si Estrada. (Ulat ni Malou Escudero)</body>
<link>http://www.philstar.com/Article.aspx?articleId=177432&amp;publicationSubCategoryId=92</link>
</article>
<article>
<title>Ratings ni GMA hindi na tataas - solon</title>
<author>Malou Escudero</author>
<date>
<month>September</month>
<day>25</day>
<year>2002</year>
</date>
<body>Hindi na kailanman tataas ang rating ni Pangulong Arroyo, ito ang tiniyak kahapon ni Bayan Muna Rep. Crispin Beltran kaugnay sa bumaba na naman nitong approval ratings. Naniniwala si Beltran na ang naturang satisfaction ratings ng Pangulo ay bababa pa sa mga susunod na linggo sanhi na rin ng sunud-sunod na pagtataas sa presyo ng gasolina at kontrobersiya sa pagpapagawa ng Diosdado Macapagal highway. Maging ang anti-criminal image ni Arroyo ay bumalik sa kanyang mukha at ang akusasyon laban sa kanyang asawang si First Gentleman Mike Arroyo ay isa pang dahilan upang bumagsak ang ratings nito. (Ulat ni Malou Escudero)</body>
<link>http://www.philstar.com/Article.aspx?articleId=177436&amp;publicationSubCategoryId=92</link>
</article>
<article>
<title>Pag-takeover sa Meralco tinanggihan ng Malaca&amp;ntilde;ang</title>
<author>Ely Saludar</author>
<date>
<month>September</month>
<day>25</day>
<year>2002</year>
</date>
<body>Walang balak ang Malaca&amp;ntilde;ang na i-takeover ang Manila Electric Company (Meralco) dahil ang patakaran umano ng gobyerno ay huwag pakialaman ang mga pribadong negosyo. Ipinaliwanag ni Press Secretary Ignacio Bunye na salungat ang panukala ni dating Senador Juan Ponce Enrile sa umiiral na polisiya na isapribado ang mga kumpanya ng pamahalaan na puwedeng pakinabangan pa. Magugunitang iminungkahi ni Enrile na i-takeover ng pamahalaan ang Meralco dahil ang gobyerno daw talaga ang tunay na may-ari nito. (Ulat ni Ely Saludar)</body>
<link>http://www.philstar.com/Article.aspx?articleId=177437&amp;publicationSubCategoryId=92</link>
</article>
<article>
<title>Mayor hinostage ng NPA</title>
<author>Danilo Garcia</author>
<date>
<month>September</month>
<day>26</day>
<year>2002</year>
</date>
<body>Umiskor ang mga rebeldeng New People?s Army (NPA) nang i-hostage nila si Mayor Miller Alaba ng Maco, Compostela Valley sa lalawigan ng Davao at matagumpay na tangayin ang mga matataas na kalibreng sandata ng PNP sa naturang bayan. Dahil sa takot, napilitan umano si Alaba na ipakilala sa mga kagawad ng PNP ang may 30 armadong rebeldeng naka-fatigue bilang mga sundalo ng 72nd Infantry batallion. Naging madali para sa mga rebelde na limasin ang may 17 M-16 at apat na M-14 rifles kasama ang mga ammunition at communication equipments ng naturang himpilan ng pulisya. Nabatid na ang pagsalakay ay pinamunuan ng isang Kumander Lando. Dakong 5:30 ng madaling araw ng pinaparada pa ng mga pulis ang dalang sasakyan ng mga rebelde dahil sa kasama nila ang nabanggit na alkalde. Kampante silang pinatuloy sa presinto subalit nagulat nang tutukan sila ng mga armado at wala ng nagawa ang mga pulis ng tangayin ng mga rebelde ang mga armas, radyo at iba pang armory ng istasyon. Ibinaba rin si Alaba ng mga rebelde sa kanilang pagtakas matapos ang pagsalakay. Ang mayor ay malalagay ngayon sa hot water dahil sa pagtulong sa mga rebelde sa naganap na pagsalakay. Ngunit nilinaw ni Alaba na hindi siya nagkusang tulungan ang mga rebelde kundi tinakot lamang siya. Ayon sa ulat, nagsasagawa ng inspection tour ang mayor sa kanyang mga proyekto kamakalawa ng hapon nang i-hostage siya ng mga rebelde. Kasunod nito, sinibak rin kahapon sa tungkulin ni PNP Chief Hermogenes Ebdane ang buong puwersa ng Maco municipal police station sa pamumuno ng hepe nitong si Chief Insp. Julius Ilagan. Nakatakda namang imbitahan si Mayor Alaba para sa gagawing imbestigasyon hinggil sa naging partisipasyon nito sa naganap na pagsalakay.(Ulat ni Danilo Garcia)</body>
<link>http://www.philstar.com/Article.aspx?articleId=177526&amp;publicationSubCategoryId=92</link>
</article>
<article>
<title>Lahat ng opisyal ng PEA nagbakasyon na, isa nagbitiw</title>
<author>Ely Saludar</author>
<date>
<month>September</month>
<day>26</day>
<year>2002</year>
</date>
<body>Agad na nagbakasyon ang limang matataas na opisyal ng Public Estates Authority (PEA) habang isa ang tuluyang nagbitiw bilang tugon sa utos ni Pangulong Arroyo na magpahinga muna ang mga ito upang magkaroon ng malayang imbestigasyon sa sinasabing maanomalyang bilyong pisong proyekto sa Diosdado Macapagal Blvd. Pinangunahan ni PEA board member Jose Mari Gerochi ang pagbibitiw sa tungkulin habang nagpasyang magbakasyon muna ang mga opisyal ng PEA na pinangungunahan ni chairman Ernest Villareal at board members Rodolfo Tuazon, Angelito Villanueva, Martin Sanciego Jr. at Benjamin Carino. Una nang inaprubahan ng Pangulo ang hiling na bakasyon ng whistleblower sa eskandalo na si PEA director Sulpicio Tagud Jr. Pinagbabakasyon ni Pangulong Arroyo ang lahat ng opisyal ng PEA dahil nais ng Malaca&amp;ntilde;ang na maalis ang pagdududa sa publiko na maaaring magkaroon ng whitewash sa imbestigasyon sa gitna ng pagkakadawit kay Chief Presidential Legal Counsel Avelino Cruz sa pag-aapruba ng nasabing proyekto na sinasabing nagkaroon ng overpricing na P600 milyon. Si Cruz ang nagsilbing acting executive secretary. Kasabay nito, inatasan din ng Pangulo si Cruz na huwag ng umeksena sa pag-iimbestiga sa ngalan ng delicadeza at sa halip ay ipinapadiretso na ng Pangulo sa Presidential Anti-Graft Commission ang pagsisiyasat sa kaso. (Ulat ni Ely Saludar)</body>
<link>http://www.philstar.com/Article.aspx?articleId=177532&amp;publicationSubCategoryId=92</link>
</article>
<article>
<title>Babala ni Gringo kay GMA: RP next Argentina</title>
<author>Rudy Andal</author>
<date>
<month>September</month>
<day>26</day>
<year>2002</year>
</date>
<body>Nagbigay ng babala si Senador Gregorio &amp;quot;Gringo&amp;quot; Honasan kay Pangulong Arroyo na ang Pilipinas ay nasa bingit na ng krisis pinansiyal na katulad sa nangyari kamakailan sa Argentina. Ayon kay Sen. Honasan, dahil sa lumalaking mga utang panlabas at budget deficit kasabay ng pababang investments, palubog na mga industriya at papataas na unemployment, kung di makakabawi ang ating pabagsak na ekonomiya malamang anya ay magkaroon ng breakdown sa ating financial system. Pinuna ng senador na ang pagbagsak ng ekonomiya ng Argentina ay nagpuwersa na magdeklara ito ng moratorium sa pagbabayad sa kanyang utang panlabas at mahahabang bank holidays at nagtuloy pa sa malakihang bank runs at mga riot. Dalawang pangulo, kasama na si Fernando de la Rua, ang napabagsak dahil dito. Naibsan lamang ang tuluyang pagbulusok ng sistemang pinansiyal ng Argentina nang nagpasok ng tulong na pondo ang US at International Monetary Fund (IMF). Batay sa Department of Finance at Bangko Sentral ng Pilipinas, ang gobyerno ay may kabuuang utang na umaabot sa P2.66 trilyon nitong July 2002 at ang utang panlabas ng bansa ay tumaas na sa $54.9 bilyon o 17.2 porsiyentong paglaki mula sa nakaraang taon. Nanawagan si Honasan kay Pangulong Arroyo na kaagad na ipatawag ang kanyang mga economic managers para gumawa ng emergency rescue plan na naglalayong maiwasan ang pagdanas ng Pilipinas ng matinding krisis na katulad nang sa Argentina. &amp;quot;Kailangang suyurin na ng Bureau of Internal Revenue at Bureau of Customs ang mga bigtime tax evaders at smugglers para mapalaki ang pagkolekta ng revenues ng ating gobyerno. Ang pagpapatupad ng mas maayos na programa sa pag-utang kasabay ng restructuring ng mga kasalukuyang utang na may sobrang taas na interes ay ilan lamang sa mga hakbanging maaaring kagyat na ipatupad ng administrasyong Arroyo. Ang pagpapataas ng revenue collections at epektibong paggamit ng pondo ng gobyerno ang dapat maging pangunahing tuon ng pamahalaan kaysa sa sobrang pag-asa sa utang panlabas,&amp;quot; dagdag pa ni Honasan. (Ulat ni Rudy Andal)</body>
<link>http://www.philstar.com/Article.aspx?articleId=177540&amp;publicationSubCategoryId=92</link>
</article>
<article>
<title>Nani, China envoy nagbati na</title>
<author>Ellen Fernando/Gemma Amargo</author>
<date>
<month>September</month>
<day>26</day>
<year>2002</year>
</date>
<body>Nauwi rin sa magandang usapan at pagbabatian ang iringan sa pagitan nina Justice Secretary Hernando Perez at Chinese Ambassador Wang Chunggui makaraang mag-usap ng ilang oras ang dalawa at sa harap ni DFA Senior Undersecretary Lauro Baja sila ay nagkamay. Ayon kay Perez, nagpapasalamat siya at tinanggap ni Wang ang kanyang pagkakamali, gayundin naman umano siya dahil tinanggap niya ang pagkakamali ng ambassador. Sinabi pa ng kalihim na wala siyang personal na hinanakit at galit kay Wang sa kabila ng ginawang pambabastos sa kanya at panunumbat nang bigyan siya ng huli ng mooncake. &amp;quot;I?m willing to eat now his mooncake, may ibibigay din ako sa kanyang regalo na isang vase,&amp;quot; ayon kay Perez. Samantala kahit nagbati na ang dalawa ay hindi pa rin umano iaatras ni Perez ang kahilingan nito kay DFA Secretary Blas Ople na ideklarang persona non grata si Wang at ipauubaya niya sa huli ang magiging desisyon nito kung sisipain palabas ng bansa ang ambassador. Nakatakda namang magtungo bukas sa Palawan si DOJ Chief State Prosecutor Jovencito Zuno upang dumalo sa gaganaping pagbasa ng sakdal sa may 122 Chinese poachers na sinampahan ng kasong kriminal dahil sa iligal na pangingisda sa Palawan. Sakaling mag-plead ng guilty ang 122 mangingisda ay inaasahang pakakawalan ang mga ito sa susunod na linggo matapos na maayos at maibigay ng kanilang pamahalaan ang iba pang hinihinging requirements para sa kanilang kalayaan. Kabilang dito ang pagbabayad ng multang P244,000 o P2,000 kada isang tao at karagdagang $50,000 multa dahil sa &amp;quot;poaching.&amp;quot; Ang anim namang fishing boats na nakumpiska sa mga Chinese fishermen ay mananatili sa Palawan bilang mga ebidensiya. (Ulat nina Ellen Fernando/Gemma Amargo)</body>
<link>http://www.philstar.com/Article.aspx?articleId=177546&amp;publicationSubCategoryId=92</link>
</article>
<article>
<title>House arrest kay Mark Jimenez</title>
<author>Grace Amargo</author>
<date>
<month>September</month>
<day>26</day>
<year>2002</year>
</date>
<body>Tumanggi ang Department of Justice (DOJ) sa mungkahi ng mga kongresista na isailalim sa house arrest o sa recognizance si Manila Rep. Mark Jimenez. Sinabi ni Justice Secretary Hernando Perez na hindi niya papayagan na makalaya si Jimenez sa oras na maging pinal na ang kautusan ng hukuman para arestuhin ito kasabay ng pagsasabing nababahala siya na hindi magiging pareho ang kamay ng batas kung papayagan ang kongresista na makalaya sa pamamagitan ng recognizance. Pinaliwanag ng kalihim na ang recognizance ay isang uri ng piyansa subalit ibibigay sa pangangalaga ng isang opisyal o lider ng isang komunidad at ito rin ang magbibigay ng kasiguruhan na siyang magsusuko sa akusado sa sandaling kailangan na itong ikulong. Ayon pa kay Perez, nagpalabas na rin siya ng hold departure order para masigurong hindi makakaalis at makakapagtago sa ibang bansa si Jimenez para takbuhan ang kanyang mga kaso sa Estados Unidos. Reaksiyon ito ni Perez sa pahayag ng mga kongresista sa pangunguna ni Deputy Speaker Raul Gonzales at House Majority Floorleader Neptali Gonzales III na maaring pagkalooban ng recognizance si Jimenez sa ilalim ng pangangalaga ni House Speaker Jose de Venecia at siya ring magdala sa hukuman kung kailangan na ito. (Ulat ni Grace Amargo)</body>
<link>http://www.philstar.com/Article.aspx?articleId=177551&amp;publicationSubCategoryId=92</link>
</article>
<article>
<title>Atong at Ricaforte ipapalit kay Jimenez</title>
<author>Malou Escudero</author>
<date>
<month>September</month>
<day>26</day>
<year>2002</year>
</date>
<body>Malaki ang posibilidad na si Mark Jimenez ang ipalit ng Pilipinas kina Charlie &amp;quot;Atong&amp;quot; Ang at Yolanda Ricaforte na kasalukuyang nasa Amerika. Ito ang hinala ng People Power Coalition makaraang malathala ang balaking i-extradite pabalik ng Pilipinas ang matalik na kaibigan at accountant ni dating Pangulong Estrada para dito na lamang nila harapin ang kasong pandarambong. Si Ang ay kasalukuyang nakapiit sa Las Vegas, USA. Inaresto ito sa Amerika dahil na rin sa kahilingan ng gobyernong Pilipinas. Samantala si Ricaforte ay nakakalaya pa rin sa US. (Ulat ni Malou Escudero)</body>
<link>http://www.philstar.com/Article.aspx?articleId=177556&amp;publicationSubCategoryId=92</link>
</article>
<article>
<title>Rep. Jimenez di ilalaglag si Erap</title>
<author>Malou Escudero, Gemma Amargo at Andi Garcia</author>
<date>
<month>September</month>
<day>27</day>
<year>2002</year>
</date>
<body>Tahasang tinanggihan ni Manila Rep. Mark Jimenez ang panukala ng Ombudsman na tumestigo ito laban sa kaibigan nitong si dating Pangulong Estrada kapalit ng pansamantalang kalayaan kaugnay ng kasong extradition ng una. &amp;quot;Bayaan na lang umusad ang rule of law,&amp;quot; ani Jimenez sa isang panayam sa radyo. Reaksiyon ito ni Jimenez sa naibalitang pahayag ni acting Ombudsman Margarito Gervacio na puwedeng gawing prosecution witness ang kongresista upang palakasin ang mga kasong isinampa laban sa dating pangulo. Sinabi ni Jimenez na ang aasikasuhin niya ay ang paghahain ng motion for reconsideration upang baguhin ang desisyon ng Korte Suprema na nagbabasura sa P1 milyong piyansa para sa kanyang pansamantalang paglaya at hindi bilang isang saksi. Si Jimenez ay isa sa mga malapit sa dating presidente na binigyan pa ng mataas na puwesto sa administrasyong Estrada. Warrant Of Arrest Minamadali Naghain na kahapon ng re-issuance of warrant of arrest ang Department of Justice (DOJ) kay Manila Regional Trial Court (RTC) branch 42 Judge Guillermo Purganan upang magpalabas ito ng warrant na siyang magbibigay ng hudyat sa National Bureau of Investigation (NBI) upang madakip agad si Jimenez kaugnay sa kaso nitong extradition. Ipinaliwanag ni DOJ Secretary Hernando Perez na dahil ang kaso ni Jimenez ay summary proceeding kung kayat dapat ay final at executory ang hatol ng Korte at hindi na dapat pang hintayin ang 15 araw na palugit ng SC. Sinabi kahapon ni Secretary Perez na hindi aarestuhin sa loob ng session hall ng Kongreso si Jimenez at irerespeto nila at bibigyan ng dignidad ang kongresista. &amp;quot;He will not be arrested inside Congress, we will respect Congress as an institution,&amp;quot; ayon sa kalihim. Ayon pa kay Perez, hindi rin nila lalagyan ng posas ang kongresista subalit hindi umano ito nangangahulugan na bibigyan ng NBI ng VIP treatment si Jimenez. Tiniyak naman ni NBI Director Reynaldo Wycoco na tanging siya ang maghahain ng warrant of arrest sa kongresista dahil nakasaad sa Presidential Decree 1069 o ang extradition treaty act of 1977 na tanging ang NBI director lamang ang maaring italaga upang mamahala sa pagdakip ng isang extradite. Idinagdag pa nito na mayroon ng nakahandang kulungan si Jimenez kasama ang anim pang mga preso na mayroon ding naka-pending na extradition cases sa Korte Suprema. (Ulat nina Malou Escudero, Gemma Amargo at Andi Garcia)</body>
<link>http://www.philstar.com/Article.aspx?articleId=177641&amp;publicationSubCategoryId=92</link>
</article>
<article>
<title>San Juanico Bridge delikadong gumuho</title>
<author>Malou Escudero</author>
<date>
<month>September</month>
<day>27</day>
<year>2002</year>
</date>
<body>Pinangangambahang guguho ang ilang parte ng 2.2-kilometrong San Juanico Bridge makaraang mabangga ng barge ng kumpanyang nagmamantini sa tulay ang isang poste nito noong Linggo ng hapon. Batay sa ulat ng DPWH Region 4, tinatayang P25 milyon ang halaga ng nasira sa tulay dulot ng pagkakabangga. Nakasaad pa sa ulat na tumabingi ang nabanggang poste na kilala bilang Pier 35 ng halos tatlong degrees sa banda ng Catbalogan. Naapektuhan din umano ang Pier 36 na nagkaroon ng mga crack. Tumabingi rin umano ang kongkretong deck slab sa Pier 34 at 36 at nasira ang mga aluminum railing ng tulay. Bandang alas-5 ng hapon noong Setyembre 22 ng matanggal sa pagkaka-anchor ang LCT Challenger at bumangga sa Pier 35 dahil sa malakas na daloy ng tubig na ordinaryo umanong nangyayari kapag nagbabago ang laki ng tubig o tide. Ginagamit ng Cavdeal Construction, isa sa sub-contractor at supplier sa P700 milyong San Juanico bridge rehabilitation program, ang nasabing barge. Dahil dito ay nais ni Leyte Rep. Ted Failon na pagbayarin ang nasabing kumpanya ng P25 milyon sa gross negligence nito na nagdulot ng sira sa inaayos nilang tulay. Kasama rin umano sa dapat pagbayarin ang principal contractor na Sumitomo, isang Japanese construction company. Pansamantalang nilimitahan ang daloy ng trapiko dito at kalahati lamang ng tulay sa banda ng Tacloban ang pinadadaanan sa mga sasakyan na hindi lalampas sa 20 tonelada ang bigat at kinakailangang 20 kph lamang ang takbo. (Ulat ni Malou Escudero)</body>
<link>http://www.philstar.com/Article.aspx?articleId=177647&amp;publicationSubCategoryId=92</link>
</article>
<article>
<title>Garchitorena nagbitiw na</title>
<author>Malou Escudero</author>
<date>
<month>September</month>
<day>27</day>
<year>2002</year>
</date>
<body>Tuluyan nang nagbitiw sa kanyang tungkulin si suspended Sandiganbayan Presiding Justice Francis Garchitorena matapos umano itong mabigo na makatugon sa ibinigay na deadline ng Supreme Court para resolbahin ang mga nakabinbing kasong kriminal at sibil. Kinumpirma kahapon ni Garchitorena na naghain na siya ng optional retirement sa Supreme Court na magiging epektibo ngayon. &amp;quot;I filled my application for (an optional) retirement to be effective Friday, September 27,&amp;quot; anang 64-anyos na mahistrado. Inamin ni Garchitorena na hinihintay pa niya ang magiging desisyon ng SC kasabay ng pahayag na maaaring tanggihan ito ng Pinakamataas na Hukuman ng bansa. Nakasaad sa Konstitusyon na ang mga justices ay maaaring magsilbi hanggang 70-taong-gulang o hanggang sa maging &amp;quot;incapable&amp;quot; na ito o hindi na kayang gampanan ang kanyang tungkulin. Sa kaso ni Garchitorena, may anim na taon pa itong natitira bago ang kanyang mandatory age retirement. Magugunitang naluklok bilang kasapi ng Sandiganbayan si Garchitorena sapul noong 1986 sa pamamagitan ni dating pangulong Aquino. Sinuspinde ng SC si Garchitorena dahil sa kabiguan nitong maresolba ang mga kasong nakabinbin sa First Division ng Sandiganbayan pero binigyan ito ni Chief Justice Hilario Davide ng hanggang Setyembre 30 upang matapos ang mga nakabinbing kaso. Gayunman, sinabi ni Garchitorena na hindi niya makakayang tapusin ang 37 criminal at civil cases na hinahawakan niya dahil hindi umano niya maaaring isakripisyo ang &amp;quot;quality&amp;quot; sa pagresolba sa mga ito. &amp;quot;The Supreme Court is giving me a period to comply. This (resolve pending cases) is not a matter of fill in the blanks...I have to study all the cases well,&amp;quot; pahayag ni Garchitorena. (Ulat ni Malou Escudero)</body>
<link>http://www.philstar.com/Article.aspx?articleId=177655&amp;publicationSubCategoryId=92</link>
</article>
<article>
<title>Malaca&amp;ntilde;ang naloko sa pina-repair na presidential plane</title>
<author>Ely Saludar</author>
<date>
<month>September</month>
<day>27</day>
<year>2002</year>
</date>
<body>Nadenggoy ang Malaca&amp;ntilde;ang sa ipinakumpuni nitong presidential twin-engine Fokker jet pero, ayon kay Press Secretary Ignacio Bunye, makikipagmatigasan ang Palasyo at hindi ito basta-basta magbabayad. Nabatid na sinisingil ang pamahalaang Pilipinas ng P150 milyon o $3 milyon sa pagkumpuni ng presidential plane ng Seal Aircraft Industries at Fokker Services Asia Ltd. Sinabi ni Bunye na ang rekomendasyon ni Chief Presidential Legal Counsel Avelino Cruz ay kailangang kumuha ng isang independent appraiser upang alamin kung magkano ang tunay na halaga na nagastos sa pagkumpuni. Ayon kay Bunye, kung maitatama ang tunay na halaga ay saka lamang magbabayad ang pamahalaan. Kasabay nito, inihayag ni Bunye na nagsampa na ng kaso ang pamahalaan sa Para&amp;ntilde;aque Regional Trial Court laban sa dalawang nasabing kumpanya. Isa anyang malinaw na panloloko ito dahil hindi alam ng Pilipinas na dinala ang eroplano sa Dallas, Texas para doon kumpunihin. Naiulat na inembargo ng isang kumpanya sa Texas ang presidential Fokker jet matapos mabigo ang gobyernong bayaran ang repairs sa nasabing eroplano kaya naremata ito. (Ulat ni Ely Saludar)</body>
<link>http://www.philstar.com/Article.aspx?articleId=177661&amp;publicationSubCategoryId=92</link>
</article>
<article>
<title>Datumanong OIC sa PEA</title>
<author>Ely Saludar</author>
<date>
<month>September</month>
<day>27</day>
<year>2002</year>
</date>
<body>Agad humirang si Pangulong Arroyo ng officer-in-charge (OIC) sa Public Estates Authority matapos na magbakasyon ang mga opisyal ng PEA dahil sa umano?y anomalya sa Pres. Diosdado Macapagal blvd. sa Reclamation area. Ayon kay Press Secretary Ignacio Bunye, si Public Works Secretary Simeon Datumanong ang magsisilbing OIC sa PEA at isa sa direktiba ng Pangulo kay Datumanong ay tiyaking hindi magagalaw ang mga dokumento sa sinasabing road project. Mananatili si Datumanong sa pangangasiwa sa PEA hanggat hindi natatapos ang imbestigasyon. Sa kasalukuyan ay nagsimula na ang Presidential Anti-Graft Commission (PAGC) sa pag-iimbestiga sa road scam. Tiniyak ng Malaca&amp;ntilde;ang na walang sisinuhin sa mga opisyal ng PEA na sangkot sa katiwalian at kung kinakailangan ay pakakasuhan ito sa Ombudsman. (Ulat ni Ely Saludar)</body>
<link>http://www.philstar.com/Article.aspx?articleId=177666&amp;publicationSubCategoryId=92</link>
</article>
<article>
<title>OFW sa Iraq di pauuwiin kahit sumiklab pa ang giyera</title>
<author>Jhay Quejada</author>
<date>
<month>September</month>
<day>27</day>
<year>2002</year>
</date>
<body>Wala umanong pauuwing overseas Filipino workers (OFWs) mula sa Iraq kapag tumindi ang giyera sa pagitan nito at Amerika dahil sa posibilidad na tumaas ang &amp;quot;unemployment&amp;quot; sa bansa. Ayon sa source mula sa DOLE, bago pa mabuo ang Cimatu Mission ay nagkaroon na ng pagpupulong sa Malaca&amp;ntilde;ang kung saan napagpasyahan umano nina Pangulong Arroyo at mga opisyal ng mga dumalong ahensiya na hindi papauwiin ang mga OFWs dahil lalong lolobo umano ang rating ng unemployment sa bansa at mahihirapan ang pamahalaan na lutasin ito. Ipinaliwanag pa ng source na sakaling sumiklab ang giyera at gumamit ng chemical weapons si Iraqi President Saddam Hussein, tuluyan na umanong hindi na pababalikin ang mga OFW dahil sa pangambang maaaring makahawa ng mga sakit ang mga ito dahil sa posibilidad na may nakuha silang sakit mula sa chemical weapons. Kapag nangyari ito, ilalagay sa isang quarantine ang mga OFW at doon na lang susuportahan ng pamahalaang Pilipinas ang mga pangangailangan nito. (Ulat ni Jhay Quejada)</body>
<link>http://www.philstar.com/Article.aspx?articleId=177671&amp;publicationSubCategoryId=92</link>
</article>
<article>
<title>Blood money ni Gasmen tinatrabaho ng Kamara</title>
<author>Malou Escudero</author>
<date>
<month>September</month>
<day>27</day>
<year>2002</year>
</date>
<body>Inilunsad kahapon sa Mababang Kapulungan ng Kongreso ang &amp;quot;Isang Libo Para kay Primo&amp;quot; fund drive na inaasahang makakapagligtas sa OFW na si Primo Gasmen na nakatakdang pugutan ng ulo sa Saudi Arabia sa Enero 2003. Layunin ng fund drive na makakolekta ng P213,000 o P1,000 sa bawat isang kongresista. Sa kasalukuyan ay may 213 miyembro ang Kamara. Ang nasabing salapi ay ipandadagdag sa P780,000 o $15,000 blood money na kinakailangang bayaran sa pamilya ng umano ay biktima ni Gasmen na si Khim Bahadur Gurung, isang Nepalese. Nakatakdang maghain ng resolusyon para sa nasabing kampanya si Negros Occidental Rep. Apolinario Lozada upang maumpisahan na ang fund raising campaign sa darating na Lunes, Setyembre 30 sa muling pagbubukas ng sesyon. (Ulat ni Malou Escudero)</body>
<link>http://www.philstar.com/Article.aspx?articleId=177672&amp;publicationSubCategoryId=92</link>
</article>
<article>
<title>NPA attack: Police chief todas</title>
<author>Danilo Garcia at Tony Sandoval</author>
<date>
<month>September</month>
<day>28</day>
<year>2002</year>
</date>
<body>Muling ipinakita ng New People?s Army (NPA) ang kanilang bangis matapos na muling sumalakay ang tinatayang 50 rebelde at mapatay ang hepe ng istasyon ng police sa Lopez, Quezon kahapon ng hapon. Dead-on-the spot sa loob mismo ng istasyon ang police chief na si P/Supt. Cesar Santander habang sugatan naman ang isang SPO2 Santiago at isa pang tauhan. Malubhang nasugatan rin ang isa pang sibilyang nakabilanggo. Kinukumpirma rin ang ulat na dalawa pa sa mga pulis ang tinangay ng mga rebelde sa kanilang pagtakas na ginawa nilang pananggalang. Sa sketchy report na nakarating sa Camp Crame, nabatid na inatake ng tinatayang 50 armadong rebelde na sakay ng mga jeepney ang Lopez police station dakong alas-3:30 ng hapon. Balak umanong iligtas ng mga rebelde ang nakakulong nilang kasamahan. Nasorpresa umano ang mga pulis na nakatayo sa loob ng himpilan kung saan agad na natiyempuhan si Santander na nasa harapan ng istasyon at agad na pinaputukan. Isang tama ng bala sa ulo ang agad na tumapos sa buhay ng hepe. Tumagal ng ilang minuto ang palitan ng putok nang gumanti ang mga nakatalagang pulis. Napilitang umatras ang mga rebelde habang nagsisigaw ng &amp;quot;mabuhay ang hukbong bayan!&amp;quot; Hindi naman nagawang mapasok ng mga rebelde ang naturang istasyon dahil sa matagumpay na pagdedepensa ng mga pulis. Sa pagtakas ng mga rebelde, nabatid na may mga iniwang bakas ng dugo ang mga ito buhat umano sa mga kasamahan nilang tinamaan rin sa naturang engkuwentro. Ipinag-utos na ni Maj. Gen. Roy Qiampo, hepe ng Southern Luzon Command ng AFP ang pagtugis sa mga NPA.(Ulat nina Danilo Garcia at Tony Sandoval)</body>
<link>http://www.philstar.com/Article.aspx?articleId=177765&amp;publicationSubCategoryId=92</link>
</article>
<article>
<title>Doble bitay sa kidnaper na pulis, 5 pa</title>
<author>Rose Tamayo</author>
<date>
<month>September</month>
<day>28</day>
<year>2002</year>
</date>
<body>Isang dating pulis-Maynila at lima pang kasabwat ang hinatulan kahapon ng dalawang beses na parusang kamatayan ng Malabon Regional Trial Court dahil sa kasong pagdukot sa isang Chinese businesswoman at driver nito noong 1999. Base sa 18-pahinang desisyon ni Judge Benjamin Antonio ng Malabon RTC Branch 170, napatunayang nagkasala ang mga akusadong sina Danilo Fernandez, dating pulis-Maynila; Jaime Patio, Antonio Villarin, Teofilo Carillo, Jerry Fuentes at Chito Dalicano sa pagkidnap kay Mary Chan, nagmamay-ari ng Western Marketing Appliance Corp. at sa driver nitong si Roberto Oblena noong May 25, 1999 sa Severino st., Sta. Cruz, Manila. Samantala, isa pang suspek, si Teresa Sabanal ay napawalang-sala dahil sa kakulangan ng matibay na ebidensiya matapos siyang mabigong maituro ng mga biktima. Inatasan din ng hukuman ang mga akusado na bayaran sina Chan at Oblena ng kabuuang P300,000 moral damages. Lumilitaw sa court records na dakong alas-7 ng gabi ng nabanggit na petsa ng harangin ng apat sa mga akusado ang sinasakyang van ng mag-amo sa Severino street, Sta. Cruz, Manila. Tinutukan ng baril ang mga biktima saka dinala sa kanilang safehouse sa Dalagang Bukid st., Dagat-dagatan, Navotas kung saan sila binihag ng limang araw bago nasagip ng mga elemento ng Presidential Anti-Organized Crime Task Force (PAOCTF). Unang humingi ng halagang P50 million ransom ang mga kidnapper sa pamilya ni Chan hanggang sa ibaba sa P2 milyon na lamang. Napagkasunduan na magbabayaran sa Dagat-dagatan, Navotas subalit lingid sa mga kidnapper ay nakipag-ugnayan na ang pamilya ng biktima sa PAOCTF. Nabawi sa mga kidnapper ang iba?t ibang high-powered firearms gaya ng M16 at M167 rifles, kalibre .45, dalawang granada, dalawang kalibre .38, magazines para sa kalibre .45, M16 at M167 rifles. (Ulat ni Rose Tamayo)</body>
<link>http://www.philstar.com/Article.aspx?articleId=177771&amp;publicationSubCategoryId=92</link>
</article>
<article>
<title>Malaysian rapists ni Angelika tukoy na</title>
<author>Gemma Amargo</author>
<date>
<month>September</month>
<day>28</day>
<year>2002</year>
</date>
<body>Kinilala na kahapon ng 13-anyos na biktima umano ng panggagahasa ng pitong Malaysian police ang mga umabuso sa kanya. Kinumpirma ni Justice Secretary Hernando Perez na nakilala ng biktimang si Angelika ang mga umabuso sa kanya sa pamamagitan ng mga nunal, peklat at iba pang marka sa mukha matapos na ipakita ang mga larawan ng mga Malaysian police sa dalagita. Lumalabas din sa pagsisiyasat na hindi lamang tatlo ang nanggahasa kay Angelika kundi pitong pulis taliwas sa naunang ulat. Idinagdag pa ng kalihim na maisusulong na ang kasong statutory rape laban sa Malaysian jailguards matapos na mapatunayang menor-de-edad pa ang biktima. Gayunman, patuloy na inaalam ng DOJ ang tunay na edad ng biktima dahilan sa naiwan nito ang kanyang birth certificate sa Malaysia. Niliwanag din ni Perez na walang plano ang DOJ na ipaubaya sa bansang Malaysia ang pangangalaga sa biktima matapos na mapag-alaman na mayroong dual citizenship si Angelika. Nabatid na ang ama ni Angelika ay isang Malaysian-Chinese samantala ang ina nito ay taga-Zamboanga. Ayon pa kay Perez, kukuwestiyunin din nila ang pagpapa-deport kay Angelika gayung maituturing din na isang Malaysian citizen ito. Matatandaan na isa si Angelika sa daan-daang Pinoy deportees na nakaranas ng pang-aabuso at pagmamalupit ng Malaysian authorities. (Ulat ni Gemma Amargo)</body>
<link>http://www.philstar.com/Article.aspx?articleId=177778&amp;publicationSubCategoryId=92</link>
</article>
<article>
<title>Crude oil aabot sa $ 100 per barrel</title>
<author>Ely Saludar</author>
<date>
<month>September</month>
<day>28</day>
<year>2002</year>
</date>
<body>Nagbabala ang mga kinatawan mula sa Middle East nations na aabot ng hanggang $100 per barrel ang presyo ng krudo kapag tumagal ang US-Iraq war. Sa ginanap na miting ng United Arab Emirates, Saudi Arabia, Kuwait at Turkey, at Philippine government officials nababahala ang mga ito sa magiging kalagayan ng oil supply at presyo nito kapag tuluyan nang nakipagdigma ang Amerika sa Iraq. Dahil dito, inutos ni Pangulong Arroyo ang dagdag na imbak ng langis sa bansa upang maiwasan ang posibleng pag-ipit sa suplay sa gitna ng krisis. Inatasan ng Pangulo si Energy Secretary Vince Perez na bumalangkas ng isang executive order na kanyang lalagdaan upang magtakda ng minimum oil inventory sa lahat ng kumpanya ng langis sa bansa. Sinabi ng Pangulo na maglulunsad din ng information campaign ang pamahalaan para sa pagtitipid ng publiko sa paggamit ng langis. Ipinaliwanag naman ng Pangulo na hindi maaapektuhan ang suplay ng kuryente sa bansa dahil 21 porsyento lamang ang nakadepende sa langis kumpara sa 60 porsiyento noong nakaraang Gulf War. Ito ay sa dahilan aniya na ang pinagkukunang enerhiya ng bansa ay sa geothermal, coal, hydro at natural gas. (Ulat ni Ely Saludar)</body>
<link>http://www.philstar.com/Article.aspx?articleId=177784&amp;publicationSubCategoryId=92</link>
</article>
<article>
<title>Whistle-blower sa Macapagal road scam hinamong magpa-lie test</title>
<author>Lordeth Bonilla</author>
<date>
<month>September</month>
<day>28</day>
<year>2002</year>
</date>
<body>Hinamon kahapon ni Public Estates Authority (PEA) chairman Ernest Villareal si PEA director Sulficio Tagud na pangatawanan na nito ang pangakong magpapa-lie detector ito hinggil sa mga inaakusa nitong anomalya sa overpricing sa isang bahagi ng President Diosdado Macapagal blvd. Binigyang-diin ni Villareal na handa rin ang PEA board na sumailalim sa isang lie detector test anumang oras, at yaman din lamang na si Tagud ang naghamon, walang dahilan ang director para umatras ito ngayon. Pinuna ni Villareal na siya at ang buong PEA ay nakabakasyon na kaya wala nang maikakatuwirang takot si Tagud na baka mamaniobra nila ang imbestigasyon o mga dokumentong kailangan dito. &amp;quot;Paulit-ulit nang sinasabi ni Ginoong Tagud na mayroon siyang ebidensiya na kami ay may ginawang kamalian. Samakatuwid, mas lalo na niyang dapat ilabas kung anuman ito sa halip na sintensiyahan kami sa media. Tutal, nakabakasyon na kami,&amp;quot; wika ni Villareal. Dapat anyang isagawa ang lie detector test sa publiko at mayroon dapat itong kumpletong media coverage para mas matiyak na walang kikilingan sinuman. Maari itong isagawa ng isang tanggapang walang kinalaman sa usapin tulad ng NBI. (Ulat ni Lordeth Bonilla)</body>
<link>http://www.philstar.com/Article.aspx?articleId=177789&amp;publicationSubCategoryId=92</link>
</article>
<article>
<title>UP-PGH-PAGCOR pinakilos vs cancer</title>
<author></author>
<date>
<month>September</month>
<day>28</day>
<year>2002</year>
</date>
<body>Naglunsad si Presidente Arroyo ng isang programa upang saklolohan ang mga mararalitang biktima ng cancer. Sa isang pulong sa Malaca&amp;ntilde;ang, inatasan ng Pangulo si PAGCOR chairman Efraim Genuino na pondohan ang pagbili ng UP-PGH Cancer Institute ng mga modernong kagamitan para sa mga pasyenteng mahihirap. Aniya, bagamat mahirap gamutin ang karamdamang ito, di dapat pagkaitan ng tulong ang mga maralitang pasyente. Sapul pa noong 1995, ang PAGCOR ay tumutulong na taun-taon sa Cancer Institute na naitatag noon pang 1938 sa bisa ng Commonwealth Act 398. Nagkaisa ang Pangulo, PAGCOR at Cancer Institute sa isang &amp;quot;holistic treatment program&amp;quot; na gagamot hindi lamang sa pasyente kundi sa espiritu nito. Ayon kay Cancer Institute chair Cecilla Lladines Llave, ang institute ay makapagbibigay ng mas epektibong serbisyo sa pagtutulungang ito. Sinabi ni Llave na napakalaki ng tulong ng PAGCOR sa layuning paglingkuran ang mga mahihirap.</body>
<link>http://www.philstar.com/Article.aspx?articleId=177792&amp;publicationSubCategoryId=92</link>
</article>
<article>
<title>AFP, PNP reresbak vs NPA attacks</title>
<author>Joy Cantos at Ely Saludar</author>
<date>
<month>September</month>
<day>29</day>
<year>2002</year>
</date>
<body>Naghahanda na ngayon ang pinagsanib na puwersa ng Armed Forces of the Philippines (AFP) at Philippine National Police (PNP) na tapatan ng mas pinaigting na opensiba ang ginagawang paghahasik ng terorismo ng mga rebeldeng New People?s Army (NPA). Ito ang sinabi kahapon ni AFP spokesman Brig. Gen. Eduardo Purificacion matapos iutos ni Pangulong Arroyo na patindihin ang operasyon ng militar at pulisya laban sa rebeldeng grupo. Ayon kay Purificacion, kasalukuyan na nilang pinag-uusapan kung saan-saang mga lugar sa bansa maaaring magdeploy ng karagdagang puwersa para isabak sa nagwawalang mga rebelde. &amp;quot;The AFP is closely coordinating with the PNP to counter the series of atrocities by the NPA rebels in different parts of the country,&amp;quot; pahayag ni Purificacion. May sapat na bilang ang puwersa ng militar para ipantapat sa karahasan ng mga rebelde bagaman tumanggi itong tukuyin kung ilan ang naturang nakaantabay na tropa ng pamahalaan. Inihayag ni Purificacion na ang sunud-sunod na pag-atake ng mga rebelde ay bilang paninindak lamang umano sa pamahalaan upang palitawin na malakas pa rin ang kanilang hanay. Kabilang sa mga lugar na kilalang pinamumugaran ng mga NPA ay ang Bondoc Peninsula na sumasakop sa Batangas, Quezon at Laguna; Mindoro at Marinduque sa Southern Luzon; Bicol region; mga lalawigan ng Zambales, Bulacan, Pampanga sa Central Luzon; Isabela sa Northern Luzon; Samar at Leyte sa Eastern Visayas; Western at Central Visayas. Magugunita na dalawang insidente ng magkasunod na panununog ang isinagawa ng sumalakay ang mga rebelde at manunog ng tatlong quarrying plants sa Angat, Bulacan kamakailan at isinunod namang sunugin ang isang construction compound sa Botolan, Zambales kamakalawa, Nitong nakalipas na Biyernes ay isang hepe ng pulisya at isa pang tauhan nito ang napatay ng lumusob ang may 50 rebelde sa istasyon ng pulisya sa Lopez, Quezon. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=177893&amp;publicationSubCategoryId=92</link>
</article>
<article>
<title>Libel sa tatawag sa 'kin ng kriminal ? MJ</title>
<author>Malou Escudero</author>
<date>
<month>September</month>
<day>29</day>
<year>2002</year>
</date>
<body>Sasampahan ng kasong libel at slander ni Manila Rep. Mark Jimenez ang sinuman na tatawag sa kanya ng kriminal. Sinabi ni Jimenez na hindi siya tumatakas sa batas at wala pang korte ang nagsasabi na siya ay nakagawa ng kasalanan kaya hindi siya dapat ituring na kriminal o tumatakas sa bansa. Aminado si Jimenez na nasasaktan siya sa mga paratang na isa siyang kriminal sa US kaya nagpunta sa Pilipinas para takasan ang kaso sa Amerika. Ipinaliwanag nito na Mayo 10, 1998 siya bumalik sa Pilipinas at nagsimula lamang siyang ihabla sa US at sa Pilipinas noong Abril 16, 1999. &amp;quot;Kaya hindi totoo na may kaso na ako sa Amerika bago umuwi sa Pilipinas. Lalong hindi totoo na tinatakasan ko ang mga kaso sa Amerika,&amp;quot; dagdag nito. Hindi rin napigilan ni Jimenez na magpahayag ng hinanakit kay Ilocos Norte Rep. Imee Marcos na hindi dapat gamitin ng Manila solon ang Kongreso bilang proteksiyon sa kanyang kaso. Bagaman pinasasalamatan ni Jimenez ang iba niyang kasamahan na gumawa ng hakbang upang hindi siya makulong, sinabi ng mambabatas na nais niyang harapin ang kaso bilang isang sibilyan at hindi kongresista. Kasalukuyang nakaapela ang petisyon ni Jimenez na baligtarin ang desisyon ng Korte Suprema na nagbasura sa kanyang piyansa kaugnay ng kasong extradition na isinampa ng DOJ. Nais ni Justice Secretary Hernando Perez na makapagpalabas na ng warrant of arrest ang pulisya para dakpin ito at makulong. Hinihinalang ginigipit si Jimenez ng pamahalaan upang mapilitang pumayag na tumestigo laban kay dating pangulong Estrada. Ngunit iginiit ni Jimenez na wala siyang balak na magpagamit sa kaso ni Estrada dahil mahahaluan lamang ng pulitika ang kanyang kasong extradition. Itinanggi rin ng solon na nagtatago siya at idinahilan na nasa seminaryo ito para sa kanyang regular na &amp;quot;retreat.&amp;quot; (Ulat ni Malou Escudero)</body>
<link>http://www.philstar.com/Article.aspx?articleId=177902&amp;publicationSubCategoryId=92</link>
</article>
<article>
<title>GMA di aatrasan si FPJ sa 2004</title>
<author>Gemma Amargo</author>
<date>
<month>September</month>
<day>29</day>
<year>2002</year>
</date>
<body>Hindi umano aatrasan ni Pangulong Arroyo sa pampanguluhang halalan sa darating na 2004 ang hari ng pelikulang Pilipino na si Fernando Poe Jr. Ito ang sinabi kahapon ni Justice Secretary at Lakas-NUCD spokesman Hernando Perez kasabay ng pagsasabing hindi sila natatakot kay FPJ. Sinabi pa ni Perez na malakas pa rin ang popularidad ni Pangulong Arroyo bukod dito kitang-kita pa umano ng publiko ang sipat nito at katapatan sa paglilingkod sa taumbayan. Ipinagkibit-balikat din ng kalihim ang naging pahayag ni Senador Panfilo Lacson na sinuman ang lumaban kay GMA sa 2004 presidential elections ay tiyak na mananalo dahil sa mga kapalpakan nito para pamunuan ang bansa. &amp;quot;Nagpapalakas lang ng loob ang oposisyon, hindi kami natatakot kay FPJ dahil naniniwala kami na malakas pa rin ang Pangulong Arroyo,&amp;quot; ayon pa kay Perez. Nilinaw naman nito na mataas pa rin umano ang kanyang respeto kay FPJ at naniniwala na hindi ito papasok sa pulitika. (Ulat ni Gemma Amargo)</body>
<link>http://www.philstar.com/Article.aspx?articleId=177914&amp;publicationSubCategoryId=92</link>
</article>
<article>
<title>ASG nagpalit ng pangalan</title>
<author>Malou Escudero</author>
<date>
<month>September</month>
<day>29</day>
<year>2002</year>
</date>
<body>Posibleng magbagong-buhay na ang mga miyembro ng Abu Sayyaf Group (ASG) dahil sa pagpapalit nito ng pangalan. Mula sa kilalang bansag na bandidong Abu Sayyaf ay tatawagin na silang Haraka-al-Isalamiyah na hango sa pananampalataya nilang Islam. Ayon kay Lanao del Sur Rep. Benasing Macarambon, ngayong nagpalit na ng pangalan ang ASG, nararapat lamang na itigil na ng mga ito ang kanilang kidnapping activities. &amp;quot;Kung iyan ang bago nilang pangalan, I expect na hindi na sila mangingidnap kasi ang Haraka-al-Isalamiyah ay Islam organization na hindi gumagawa ng maling gawain tulad ng pangingidnap,&amp;quot; anang solon. Idiniin nito na hindi turo ng Islam ang pagkidnap at pamumugot ng ulo kaya kailangang magbago na ng direksiyon ang grupo ni Khadaffy Janjalani. Subalit kahit magbago man ng pangalan, hindi pa rin ligtas sina Janjalani sa kanilang kasalanan sa batas, ayon naman kay Surigao del Norte Rep. Robert Ace Barbers. Kailangang panagutan pa rin ni Janjalani ang kanilang mga kasalanan sa batas tulad ng pagkidnap at pagpatay sa kanilang mga dinukot, ani Barbers. (Ulat ni Malou Escudero)</body>
<link>http://www.philstar.com/Article.aspx?articleId=177917&amp;publicationSubCategoryId=92</link>
</article>
<article>
<title>Paghuhukay sa mga kalsada ibabawal na</title>
<author>Malou Escudero</author>
<date>
<month>September</month>
<day>29</day>
<year>2002</year>
</date>
<body>Sinuportahan kahapon ni Metro Manila Development Authority (MMDA) Chairman Bayani Fernando ang isang panukalang batas sa Mababang Kapulungan na magbabawal ng sabay-sabay na paghuhukay sa kalsada. Sa isang public hearing ng House committee on public works and highways, sinabi ni Fernando na kung maipapasa ang nasabing batas ay magkakaroon siya ng kapangyarihan at ngipin upang ipatupad ang kasalukuyan niyang kampanyang walisin ang mga tindero at tindera sa sidewalk. Base sa ulat, nais ni Fernando na ipatapos muna sa mga utility agencies tulad ng PLDT, Maynilad, Manila Waters, DPWH, Meralco at MWSS na tapusin muna nila ang unang 20 metro ng kalsadang kanilang hinuhukay bago sila muling mag-umpisa. &amp;quot;Palalakasin ng bill na iyan ang pagpapatupad ng MMDA ng kapangyarihan, lalo na sa mga lugar na may mga equipment requirements sa mga contractors,&amp;quot; ani Fernando. Magagawan din umano nila ng paraang makapagkabit ng mga safety devices habang may nagaganap na construction upang maiwasan ang aksidente. Suportado ng mga utility agencies ang panukala ni Fernando ngunit kailangan umanong mag-isyu ang DPWH at MMDA ng permit para sa konstruksiyon ng mga national roads. Kailangan din umanong ma-identify ang engineering office ng mga local government units (LGUs) kung gagawin ang mga lokal nilang kalsada. Kung maipapasa ang HB 3090 ni Manila Rep. Joey Hizon, magiging mandatory sa mga public utility agencies at mga korporasyon na pagpapatupad ng batas na tapusin muna ang 20 metrong konstruksiyon sa mga kalsada bago sila muling magsagawa ng iba pang paghuhukay. Sa HB 416 naman ni Rep. Jaime Lopez, humihiling na muling ibalik sa dating kalagayan ang mga hinukay na kalsada sa loob ng 72 oras matapos itong hukayin. (Ulat ni Malou Escudero)</body>
<link>http://www.philstar.com/Article.aspx?articleId=177925&amp;publicationSubCategoryId=92</link>
</article>
<article>
<title>PEA halukayin pa!</title>
<author>Malou Escudero</author>
<date>
<month>September</month>
<day>29</day>
<year>2002</year>
</date>
<body>Marami pang anomalya ang nakatago sa Public Estates Authority (PEA) na dapat halukayin. Ito ang inihayag ng whistle-blower na si Sulficio Tagud Jr., director-on leave ng PEA kasabay ng paniniyak na sasampahan niya ng kasong plunder ang lahat ng opisyal na kasangkot sa kontrobersiyal na Pres. Diosdado Macapagal Avenue. Ayon sa opisyal, marami siyang nakukuhang impormasyon tungkol sa iba pang maanomalyang proyekto na inaprubahan ng mga opisyal ng PEA ngunit hindi lang niya nasusuri ang mga dokumento. Kabilang na umano dito ang proyekto sa paglilipat ng kulungan ng mga bilanggo sa Muntinlupa na pinondohan ng P1 bilyon. Ang naturang pondo ay inutang ng PEA sa Land Bank of the Philippines at ginagarantiyahan naman ng House Insurance Guarantee Corp. Kasama umano sa proyekto ang paglilinis sa lupaing paglilipatan ng kulungan sa Bicutan, Taguig pati na ang relokasyon ng mga squatters na maapektuhan ng proyekto. &amp;quot;Naubos na ngayon ang P1 bilyon pero hindi nakumpleto ang proyekto. Walang maipakitang sapat na accomplishment ang PEA. Na-foreclose na rin ang lote kaya ang may-ari na ngayon ng Old Bilibid ay ang HMFC,&amp;quot; ani Tagud. Nais ni Tagud na balasahin ang PEA at alisin na ang mga opisyal na matagal ng nakaupo sa ahensiya na puno umano ng anomalya. (Ulat ni Malou Escudero)</body>
<link>http://www.philstar.com/Article.aspx?articleId=177927&amp;publicationSubCategoryId=92</link>
</article>
<article>
<title>P75-M nagastos sa biyahe ni GMA</title>
<author>Ely Saludar</author>
<date>
<month>September</month>
<day>29</day>
<year>2002</year>
</date>
<body>Aabot sa mahigit P75 milyon ang nagastos ni Pangulong Arroyo sa kanyang biyahe sa loob at labas ng bansa mula noong nakaraang taon. Inamin ni senior deputy executive Secretary Waldo Flores na ang nasabing gastusin ay ginamit sa renta sa eroplanong ginamit ng Pangulo. Ito ang dahilan kung kaya?t nais ng Malaca&amp;ntilde;ang na maayos na ang problema sa ipinakumpuning presidential plane at mabawasan ang gastusin ng gobyerno. Bukod dito ay ang katiyakan sa kaligtasan ng Pangulo sa sariling eroplano sa mga biyahe nito. Kasabay nito, inihayag ni Budget Secretary Emilia Boncodin na may nakalaang pondo na may halagang P150 milyon para sa pagkumpuni ng Presidential Fokker plane. (Ulat ni Ely Saludar)</body>
<link>http://www.philstar.com/Article.aspx?articleId=177930&amp;publicationSubCategoryId=92</link>
</article>
<article>
<title>GMA-7 crew missing sa Sulu!</title>
<author>Danilo Garcia at Roel Pare&amp;ntilde;o</author>
<date>
<month>September</month>
<day>30</day>
<year>2002</year>
</date>
<body>Isang television reporter at cameraman ng GMA-7 na magsasagawa sana ng panayam sa isang lider ng mga rebeldeng Muslim at ulat ukol sa sitwasyon sa Sulu ang napabalitang nawawala na hinihinalang dinukot kamakalawa ng mga tauhan ng Moro National Liberation Front (MNLF). Sa ulat na nakarating kahapon sa Camp Crame, nakilala ang mga biktimang sina Carlo Lorenzo, reporter at Gilbert Buyco, cameraman ng naturang istasyon ng television ay dinukot noong Sabado sa Brgy. Kagay, Indanan,Sulu. Nabatid na nagtungo ang nasabing news team sa Ommol Qura Village sa Brgy. Buansa sakay ng isang inarkilang dyip (JBE-699) na minamaneho ni Amil Paradji dakong alas-2 ng hapon upang katagpuin ang isang Hadja Jalma Abdujarak alyas Hadja Ling. Ilang oras ang nakalipas ay dumating sa lugar si Hadja Jalma na siyang maghahatid sa mga biktima kay MNLF Commander Arola Abubakar na siyang pakay nina Lorenzo at Buyco. Pagdating nila sa Brgy.Talibang ay bumaba sa sasakyan si Hadja Jalma at nagpaalam sa mga biktima para kontakin si Abubakar. Habang nasa sasakyan ang mga biktima ay dumating naman sa lugar si Abubakar na may kasamang mga tauhan. Tatlo sa mga tauhan ni Abubakar ay sumakay sa dyip ng mga biktima para magtungo sa Brgy. Laumsaing Kagay, Indanan. Dahil sa bulubundukin ang lugar at hindi kaya ng dyip ay nagpasya na lamang ang mga biktima kasama ang grupo ni Abubakar na maglakad. Isa?t kalahating kilometro na ang nalalakad ng grupo nang maghinala si Paradji na may masamang balak ang grupo ni Abubakar. Kaya?t nagpaalam ito na babalikan ang dyip at kunwaring may naiwan at hahabol na lamang. Nang makalayo, sinabi ni Paradji, tinangkang sundan niya muli ang grupo ngunit hindi niya makita ang mga ito. Nagpasya itong maghintay hanggang alas-7 ng gabi subalit hindi na dumating ang mga biktima kaya?t iniulat nito ang insidente sa Sulu Provincial Police Office. Sinabi naman ni Sulu PNP provincial director, Supt. Arip Baanan na kanila nang ipinatawag si Hadja Jalma upang magbigay linaw sa pangyayari at binalaan nito na kailangang ilabas ang mga biktima kung ayaw nitong harapin ang kasong kidnapping.(Ulat nina Danilo Garcia at Roel Pare&amp;ntilde;o)</body>
<link>http://www.philstar.com/Article.aspx?articleId=178035&amp;publicationSubCategoryId=92</link>
</article>
<article>
<title>Mark Jimenez dumpensa kay Chavit</title>
<author>Malou R. Escudero at Jhay M. Quejada</author>
<date>
<month>September</month>
<day>30</day>
<year>2002</year>
</date>
<body>Nakahanap ng kakampi si Manila Rep. Mark Jimenez o Mario Crespo sa tunay na buhay sa katauhan ni dating Ilocos Sur Gov. Luis ?Chavit? Singson na nagpahayag na dapat payagan ng korte na ito ay makapag-piyansa matapos kumunsulta ang una sa huli sa kinakaharap nitong extradition case sa Amerika. Ayon kay Singson, walang pinatay si Jimenez at hindi naman isang heinous crime ang ginawa nito kaya?t dapat itong payagang magpiyansa. Pinayuhan nito si Jimenez na mag-relax at gawin ang lahat ng legal na paraan sa pagresolba ng kanyang kaso. Sinabi pa ni Singson na hindi nakikialam si Pangulong Gloria Macapagal-Arroyo at itinanggi na lumapit sa kanya si Jimenez upang humingi ng tulong sa Malaca&amp;ntilde;ang. Hindi rin naniniwala ang dating gobernador na tatakas si Jimenez upang hindi ito makulong sa Pilipinas habang dinidinig ang kanyang extradition case. Naniniwala naman si House Speaker Jose De Venecia na hindi mahaharap sa constitutional crisis ang bansa dahil sa kaso ni Jimenez. Pinayuhan din nito si Jimenez na makipagnegosasyon sa Washington D.C. hinggil sa kanyang plea bargaining bilang pinal na solusyon sa kanyang kaso. (Ulat nina Malou R. Escudero at Jhay M. Quejada)</body>
<link>http://www.philstar.com/Article.aspx?articleId=178036&amp;publicationSubCategoryId=92</link>
</article>
<article>
<title>Malaca&amp;ntilde;ang dedma sa alok ni Roco na maging bise si GMA sa 2004</title>
<author>Ely Saludar</author>
<date>
<month>September</month>
<day>30</day>
<year>2002</year>
</date>
<body>Pinagtawanan lamang ng Malaca&amp;ntilde;ang ang naging alok ni dating Education Secretary Raul Roco na nais niyang makatambal si Pangulong Gloria Macapagal-Arroyo sa 2004 presidential elections. Subalit nais ni Roco na siya ang tatakbo bilang presidente habang ang Pangulo ay kanyang bise. Ipinahayag ito ni Roco dahil sa hindi naman nangunguna sa survey si Pangulong Arroyo sa mga nagnanais na sumabak sa 2004 presidential elections. Sinabi naman ni Press Secretary Ignacio Bunye na hindi papatulan ng Malaca&amp;ntilde;ang ang patutsada ni Roco dahil hindi naman ito makakalutas sa problema ng bansa. Ayon kay Bunye, mayroong kumikilos na grupo upang pabagsakin ang Arroyo administration at ginagawa ang sistematikong disinformation campaign upang pahinain at matalo ang Pangulo sa 2004. (Ulat ni Ely Saludar)</body>
<link>http://www.philstar.com/Article.aspx?articleId=178049&amp;publicationSubCategoryId=92</link>
</article>
<article>
<title>Intelligence network ng AFP at PNP palpak!</title>
<author>Ely Saludar</author>
<date>
<month>September</month>
<day>30</day>
<year>2002</year>
</date>
<body>Sinisi ng Malaca&amp;ntilde;ang ang mahina at palpak na intelligence network ng Armed Forces of the Philippines (AFP) at Philippine National Police (PNP) kaya?t naka-iskor ang rebeldeng New People?s Army (NPA) sa magkakasunod na pagsalakay sa Lopez, Quezon, Botolan, Zambales at Angat, Bulacan. Sa pagsalakay ng NPA sa Quezon ay nasawi ang hepe ng pulisya dito at isang tauhan habang sa Zambales ay sinunog naman ang mga heavy equipment at sa Bulacan ay sinunog ang tatlong quarrying plants. Sinabi ni Presidential Adviser on the peace process Eduardo Ermita na dapat ay baguhin ng AFP at PNP ang kanilang sistema bagkus ay palakasin ang tinatawag na barangay intelligence network. Dahil sa ganitong paraan ay hindi masosorpresa ang mga militar at pulisya sa pag-atake ng mga NPA lalo?t wala namang ipinatutupad na tigil putukan. (Ulat ni Ely Saludar)</body>
<link>http://www.philstar.com/Article.aspx?articleId=178050&amp;publicationSubCategoryId=92</link>
</article>
<article>
<title>Junked TV's at computers delikado sa kalusugan</title>
<author>Rudy Andal</author>
<date>
<month>September</month>
<day>30</day>
<year>2002</year>
</date>
<body>Inihayag ni Senate Majority Leader Loren Legarda na lubhang mapanganib para sa kalusugan at kapaligiran ang patuloy na pagiging bagsakan natin ng mga junk electronic products na nagmumula sa bansang Japan at Taiwan. Sinabi ni Sen. Legarda, founding chair ng Luntiang Pilipinas ang patuloy na gawing bagsakan ang bansa ng mga junked television at computers ay lubhang mapanganib dahil sa component nitong Polychlorinated Biphenly?s (PCB) Board at Cathode Ray Tubes. (CRT). Ipinaliwanag ni Legarda, ang PCB at CRT ay nagtataglay ng harmful gas na sumasama sa hangin habang ang PCB naman ay nagtataglay ng nakakalasong lead na nakaka-kanser at umaatake sa ating immune, reproductive at endocrine system. Iginiit pa ni Legarda, dapat ay maging mahigpit dito ang pamahalaan at dapat kumolekta ng nararapat na halaga para ilaan sa proper disposal ng mga nasabing electronic products. (Ulat ni Rudy Andal)</body>
<link>http://www.philstar.com/Article.aspx?articleId=178060&amp;publicationSubCategoryId=92</link>
</article>
</data>