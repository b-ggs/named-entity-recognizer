<?xml version="1.0" encoding="ISO-8859-1" ?>
<data>
<article>
<title>Lotto murder: 10 arestado</title>
<author>Joy Cantos at Non Alquitran</author>
<date>
<month>November</month>
<day>01</day>
<year>2002</year>
</date>
<body>Pinaniniwalaang nalutas na ang kaso ng pagpatay sa P19-M lotto winner matapos maaresto ang 10 suspek kabilang ang itinuturong lider ng grupo sa isinagawang serye ng operasyon sa Antipolo City. Dalawa sa mga suspek ang positibong kinilala ng mga kapitbahay na dumalo sa 58th birthday celebration ng biktimang si Arturo Eufemia, dating taxi driver, sa bahay nito noong nakaraang Sabado ng gabi. Kinilala ni Antipolo City chief of police, P/Supt. Jose Dayco, ang lider ng grupo na si Rolando Velasco, 36, sinasabing pinuno ng kilabot na Bisaya/Bicol robbery gang na siya umanong nagplano sa pagpaslang sa biktima. Naaresto rin ang mga kasama nitong sina Samuel Giba, 40; Luisito Caindoy, 20; Aurelio Omega, 51; Lito Aparico, 43; Joselito Ros Borres, 39; Eric Pe&amp;ntilde;aloza, 24; Noel Pinioso, 30; Francisco Aregue, 26, na pawang nasakote sa Townville at El Dorado sa Brgy. San Jose at Renato Rasonado, 23, na nasakote sa Sitio San Rafael, Brgy. Mambugan ng lungsod na ito. Sa presinto, nagturuan pa sina Velasco at Aregue na utak sa pagnanakaw at pagpatay kay Eufemia. Nabawi sa pag-iingat ng mga suspek ang tinangay na bagong biling beige Toyota Grandia Hi-Ace van ng biktima. Ang van ay nagkakahalaga ng P1.3 milyon. Nakuha rin sa mga suspek ang isang attache case na walang lamang pera kundi bungkos ng mga dokumento. &amp;quot;Puro papel ang laman.Kuwarta na naging bato pa,&amp;quot; pahayag ng isa sa mga suspek sa isang panayam. Nakasamsam rin ng kalibre .45 baril na may pitong bala, improvised home-made shotgun at isang Beretta gun. Ayon sa Antipolo police, isang tipster ang nagturo sa mga awtoridad sa lugar na pinagtataguan ng mga suspek matapos na makita nito na nakaparada sa harapan ng suspek na si Guiba ang nawawalang van na may conduction sticker 63XLE. Naghinala rin ang tipster sa kilos ni Velasco matapos nitong mapuna ang sugat sa kanang balikat ng suspek. Lumilitaw sa imbestigasyon na bago napaslang ang biktima ay nagawa pa nitong iputok ang kanyang kalibre .45 baril na siyang tumama sa balikat ni Velasco. Ang bala ay nakabaon pa rin dahil tumangging magpa-opera sa ospital si Velasco sa takot na ma-trace siya. Nangingitim na rin ang balikat nito dahil hindi pa naaalis ang bala. Agad pinuntahan ng grupo ni SPO1 Felipe Matias ang bahay ni Giba at inaresto ito, kasama sina Pinioso at Velasco dakong alas-11 ng gabi nitong Miyerkules. Ikinanta naman ng mga ito ang kanilang mga kasama at nadakip ang pito pa. Ang serye ng raid ay natapos bandang alas-4 ng madaling araw kahapon. Tinangkang pumalag ni Aregue ng bunutin nito ang kanyang kalibre .45 at magpaputok, pero ng matunugan na napapalibutan na sila ay sumuko na rin ito. Sina Velasco at Aregue ay kabilang sa mga bisita sa kaarawan ni Eufemia noong nakaraang Oktubre 26 sa bahay nito sa Nazareneville subdivision sa Brgy. San Roque. Ilan umano sa mga suspek ay nakainuman pa mismo ng mga karpintero na gumagawa sa bahay ni Eufemia. Naniniwala ang pulisya na natunugan ng mga ito ang pagkapanalo ng P19 million ng biktima kaya posible umanong ng dumalo sa party ang mga ito ay pinag-aralan na ang bahay ng biktima saka plinano ang pagpaslang. Unang inamin ng biktima na ang kanilang instant money ay nanggaling sa komisyon sa pagbebenta ng lupain. Subalit sa report ng Philippine Charity Sweepstakes Office (PCSO), ang Oct 12 lotto draw prize ay kinubra ng isang babae mula sa Nazareneville sa Brgy. San Roque, Antipolo City. Nabatid na bumili ng litsong baka at apat na litsong baboy ang biktima na kanyang inihanda sa mga bisita noong Sabado. Inabot ng Linggo ng umaga ang kasayahan. Linggo ng gabi ay muling nagpainom ang biktima sa likuran ng bahay nito at natapos ang inuman dakong ala-una ng madaling araw ng Lunes. Nang umuwi na si Eufemia sa bahay nito, anim sa mga suspek na sina Aregue, Velasco, Penalosa, Pinioso, Giba at Ros ang sumunod sa kanya habang lookout naman ang iba pa. Nakipagbarilan umano ang biktima gamit ang bagong biling kalibre .45 at tinamaan niya si Velasco, pero isa sa mga suspek ang pinaputukan siya ng 3 beses sa katawan na agad niyang ikinamatay. Kinuha ng mga suspek ang itim na attache case sa cabinet at tumakas sakay ng walang plakang Grandia. Hindi naman sinaktan ang anak ng biktima na si Renan matapos magmakaawa. Samantala, ang asawa ng biktima na si Leticia, 52, ay nakatakdang lumantad na sa pulisya para linisin ang kanyang pangalan sa pagkakadawit sa pagpatay sa kanyang mister. Itoy matapos kumalat ang balita na ipinapatay umano ni Leticia ang kanyang asawa para masolo ang milyong pera. Si Leticia at anak na si Melanie ay umalis ng kanilang bahay bago naganap ang pagpaslang dahil may umaaligid umanong mga armadong lalaki sa kanilang tahanan. Nang mapatay ang kanyang asawa ay hindi ito nagpakita sa katwirang baka bumalik ang mga salarin at muling sumalakay. Nangako naman itong papasailalim sa imbestigasyon. Base pa sa isinagawang beripikasyon ng Antipolo City police, si Velasco ay sangkot rin sa serye ng bank robbery kabilang na ang panloloob sa Security Bank sa Brgy. Masinag na natangayan ng P1.5 milyon may isang buwan na ang nakalilipas. Kasalukuyan nang sumasailalim sa tactical interrogation ang grupo ni Velasco na nakapiit ngayon sa Antipolo police detention cell habang inihahanda ang pagsasampa ng kasong kriminal laban sa mga ito. (Ulat nina Joy Cantos at Non Alquitran)</body>
<link>http://www.philstar.com/Article.aspx?articleId=182231&amp;publicationSubCategoryId=92</link>
</article>
<article>
<title>NPA isa nang int'l terrorist group kabilang si Joma</title>
<author>Ellen Fernando</author>
<date>
<month>November</month>
<day>01</day>
<year>2002</year>
</date>
<body>Idineklara na kahapon ng European Union ang New Peoples Army (NPA) na international terrorist group habang ang Communist Party of the Philippines-NPA founder na si Jose Maria Sison ay ibinilang na rin sa listahan ng mga terorista. Sa isinagawang press conference kahapon sa Department of Foreign Affairs, sinabi ni DFA Secretary Blas Ople na ang European Union Council of Ministers na nakabase sa Brussels, Belgium ay nag-adopt ng &amp;quot;common position&amp;quot; noong Oktubre 28 at ipinalabas ang kanilang desisyon kamakalawa sa kanilang Official Journal of European Communities. Bukod sa European Union, nauna nang nagdeklara na international terrorist group ang NPA at terorista naman si Joma ang mga bansang United States, The Netherlands, Great Britain, Canada at Australia. Inipit rin ng mga bansang ito ang assets at bank accounts ng CPP-NPA at ni Joma. Maaari na ring mapatalsik si Sison sa Netherlands kasunod ng naturang desisyon. Ang desisyon ng EU ay nakatakdang iprisinta sa UN sa ilalim ng Security Council Resolution 1373. (Ulat ni Ellen Fernando)</body>
<link>http://www.philstar.com/Article.aspx?articleId=182236&amp;publicationSubCategoryId=92</link>
</article>
<article>
<title>Katatagan ng pamilya mensahe ni GMA sa Undas</title>
<author>Lilia Tolentino</author>
<date>
<month>November</month>
<day>01</day>
<year>2002</year>
</date>
<body>Nanawagan si Pangulong Arroyo sa sambayanang Pilipino na panatilihin ang katatagan ng pamilya bilang pundasyon ng itinataguyod niyang strong republic. Sa paggunita ngayong araw ng undas, hiniling ng Pangulo ang patuloy na pakikipaglaban para mapanatili ang pagkakaisa, kapayapaan, kaunlaran at kaligtasan ng sambayanan laban sa mapanindak na elemento na anyay walang puwang sa sibilisadong kaayusan. Ang pagbisita ng sambayanan sa puntod ng kanilang mga yumaong mahal sa buhay ay isang tradisyon at kaugaliang nagpapakilala ng paggalang hindi lamang sa mga namayapa kundi sa adhikaing ipinamana ng mga ninuno. Ang Pangulo ay darating bukas matapos ang dalawang araw na APEC meet at working visit sa Amerika. Tutungo ito sa Libingan ng mga Bayani para mag-alay ng bulaklak sa puntod ng yumaong ama na si dating Pangulong Diosdado Macapagal at inang si dating Unang Ginang Dona Eva Macaraeg Macapagal. Sa Nobyembre 3, Linggo ay muling aalis ang Pangulo kasama ang kanyang delegasyon para sa 5 araw na pagdalo sa pulong ng mga lider ng ASEAN sa Cambodia at state visit naman sa Vietnam. (Ulat ni Lilia Tolentino)</body>
<link>http://www.philstar.com/Article.aspx?articleId=182246&amp;publicationSubCategoryId=92</link>
</article>
<article>
<title>Budget sa kape, floor wax at coupon bond tatapyasan</title>
<author>Malou Escudero</author>
<date>
<month>November</month>
<day>01</day>
<year>2002</year>
</date>
<body>Dahil hindi naman babagsak ang gobyerno kung kulang ito sa suplay ng kape, coffee creamer, floor wax, coupon bond at iba pang ginagamit sa opisina, nagdesisyon ang Kongreso na bawasan ang pondo para dito. Sinabi ni Camarines Sur Rep. Rolando Andaya, chairman ng House committee on appropriations, ang mahahalagang bagay lamang ang kanilang pagtutuunan ng pansin sa budget deliberation para sa 2003 at hindi ang mga tinatawag na &amp;quot;non essentials.&amp;quot; Maging ang pondo para sa transport at car repair ng lahat ng sasakyan ng gobyerno ay kakaltasan din. &amp;quot;Siguro naman kaya ng gobyernong mag-exist kahit kakaunti ang coupon bonds at coffee creamers sa mga opisina o hindi masyadong makintab ang sahig dahil kulang ang floor wax,&amp;quot; ani Andaya. Pero kahit bawasan ng Kongreso ang budget allocation para sa supplies at materials na kailangan ng mga government offices ay aabot pa rin ito sa P18.329 bilyon. Sa kasalukuyan ay P18.368 bilyon ang budget para sa supplies and materials ng burukrasya, samantala ang vehicle repair and maintenance fund ay gagawin na lamang P917.8 milyon sa 2003 mula sa P952.6 milyon ngayong taon. Mababawasan din ang budget para sa transportation services o vehicle rental mula sa P431.6 milyon ngayong taon, ito ay gagawin na lamang P371.2 milyon sa susunod na taon. Siniguro naman ni Andaya na hindi maaapektuhan ng budget cut ang mga itinuturing na &amp;quot;essential materials&amp;quot; tulad ng pondo para sa bala ng mga pulis at textbook procurement para sa mga estudyante. (Ulat ni Malou Escudero)</body>
<link>http://www.philstar.com/Article.aspx?articleId=182250&amp;publicationSubCategoryId=92</link>
</article>
<article>
<title>RP tiyak na sa UN Security Council</title>
<author>Ellen Fernando/Lilia Tolentino</author>
<date>
<month>November</month>
<day>01</day>
<year>2002</year>
</date>
<body>Tiyak nang makukuha ng Pilipinas para sa non-permanent seat sa United Nations Security Council para sa terminong 2004-2005 matapos nagkakaisang inendorso ng Asian caucus sa United Nations Assembly sa New York ang bid ng Pilipinas. Ayon kay Foreign Affairs Secretary Blas Ople, ang kawalan ng ibang kandidato sa buong Asia mula sa Asian consensus ay isang senyales na makukuha ng Pilipinas ang posisyon na mababakante ng bansang Syria sa Disyembre 2003. Sinabi ni Ople na ang consensus decision ng Asian Group para sa Pilipinas na maging miyembro ng Security Council ay nagpapakita ng kumpiyansa na ang Asia ay may nakikitang abilidad sa Pilipinas na humarap sa mga hamon pagdating sa national at international. Ikinalugod naman ng Malaca&amp;ntilde;ang ang napipintong paghirang ng bansa bilang isang miyembro ng UN Council bagaman hndi sa pirmihang kapasidad. Sinabi ni Presidential Spokesman Rigoberto Tiglao na makakadagdag din ito ng sigla sa isinusulong na kampanya ng bansan laban sa terorismo. (Ulat nina Ellen Fernando/Lilia Tolentino)</body>
<link>http://www.philstar.com/Article.aspx?articleId=182258&amp;publicationSubCategoryId=92</link>
</article>
<article>
<title>Ex-mayor, 3 escort todas sa ambush</title>
<author>Danilo Garcia at John Unson</author>
<date>
<month>November</month>
<day>02</day>
<year>2002</year>
</date>
<body>Inambus at napatay ng armadong mga lalaki ang dating alkalde ng Cotabato City at tatlong security escorts nito sa isang mapangahas na pagsalakay, kamakalawa ng gabi. Agad na namatay dahil sa dami ng tama ng bala si Datu Karim Daud, ex-mayor ng Palimbang, Sultan Kudarat at may-ari ng passenger at cargo vessels na naglalayag sa rutang Pagadian-Cotabato at Cotabato-Sultan Kudarat. Nasawi rin sa naturang ambush ang kanyang mga bodyguard na sina PO1 Abdulsajid Mohamad, miyembro ng Cotabato City police station; Rodrigo Abugatal na isang kasapi ng CAFGU at Theng Dicaya, driver ng biktima. Nasugatan naman sa naturang insidente si Ramil Calunsag, nasa hustong gulang at residente ng nabanggit na lungsod. Base sa ulat na nakarating sa Camp Crame, dakong alas-9 kamakalawa ng gabi ng maganap ang pananambang sa bisinidad ng Tulungan st., Tanghal Country Homes, Bagua 2, Cotabato City. Pauwi na ang biktima kasama ang tatlong bodyguard at sakay ng isang asul na Mitsubishi Adventure ng biglang harangin ng pulang van kung saan lulan ang mga suspek na armado ng M14 at M16 assault rifles. Agad na pinaulanan ng bala ng mga suspek ang mga biktima na hindi na nagawa pang makipagpalitan ng putok matapos na matadtad ng mga bala sa kanilang katawan. Mabilis na nagsitakas ang mga salarin patungo sa hindi nabatid na direksiyon. Narekober mula sa pinangyarihan ng insidente ang mga basyo ng M14 at M16 habang isang kalibre .45 baril naman ang nakuha sa katawan ng dating alkalde. Samantala sinabi ni Senior Supt. Sangacala Dampac, Cotabato police director, bago ang ambus ay personal na inireport ni Daud sa kanya ang tungkol sa natanggap niyang &amp;quot;death threats&amp;quot; at nangako pa anya ang biktima na magbibigay ng detalye sa mga bantang ito sa susunod nilang pagkikita. Ayon kay Dampac, sa ngayon ay wala pa silang matukoy na responsable at motibo sa pananambang. Pero, lumalabas naman sa imbestigasyon ng mga tauhan ng Cotabato City police na may kinalaman sa negosyo at pulitika ang pananambang sa dating mayor at nadamay na lamang ang mga kasama nito. Si Daud ay naging mayor ng Palimbang mula 1998 hanggang 2001. Tinalo siya ng katunggaling si Samrod Mamansual.(Ulat nina Danilo Garcia at John Unson)</body>
<link>http://www.philstar.com/Article.aspx?articleId=182342&amp;publicationSubCategoryId=92</link>
</article>
<article>
<title>Malaca&amp;ntilde;ang di nag-traydor kay Joma</title>
<author>Lilia Tolentino</author>
<date>
<month>November</month>
<day>02</day>
<year>2002</year>
</date>
<body>Pinabulaanan ng Malaca&amp;ntilde;ang ang akusasyon ni National Democratic Front (NDF) founding chairman Jose Maria Sison na trinaydor siya ng gobyerno sa patuloy na pag-aalok ng peace talks gayong nilakad nila sa mga miyembro ng European Union (EU) na ideklara ang New Peoples Army (NPA) bilang international terrorist group. Ang pagtutol sa akusasyon ni Joma ay ginawa ni Chairman Silvestre Bello III, chairman ng government negotiating panel kasunod ng bintang ni Sison na nilinlang sila ng pamahalaan. Sinabi ni Bello na hindi isinasara ng pamahalaan ang pinto ng negosasyon sa mga rebeldeng CPP-NPA-NDF at kahit na nga pansamantalang suspindido ang pormal na peace talks ay tuloy pa rin ang back channel negotiation. Sa isang panayam sa DZMM radio station, sinabi ni Joma na biktima sila ng 1-2-3 ng sabwatang RP-US at napadikta naman daw ang European Union ng pumayag ang mga bansang Europa na ideklara ang NPA na foreign terrorist organization. Sinabi pa ni Sison na dapat nang buwagin ang opisina ni Presidential Adviser on the Peace Process Eduardo Ermita dahil wala naman itong nagagawa sa ikasusulong ng negosasyong pangkapayapaan ng pamahalaan at CPP-NPA-NDF. Samantala, naghihintay na lamang ang Malaca&amp;ntilde;ang sa susunod na hakbang na gagawin ng pamahalaang Netherlands kung pababalikin o hindi sa bansa si Joma matapos itong ideklarang terorista. Ayon kay Ermita, ang bola ay nasa kamay na ng Netherlands hinggil sa kalagayan ni Sison. (Ulat ni Lilia Tolentino)</body>
<link>http://www.philstar.com/Article.aspx?articleId=182354&amp;publicationSubCategoryId=92</link>
</article>
<article>
<title>P1-B road projects 'isusuhol' sa mga rebelde</title>
<author>Malou Escudero</author>
<date>
<month>November</month>
<day>02</day>
<year>2002</year>
</date>
<body>Upang hindi na magsentimiyento ang mga rebelde sa ibat ibang panig ng bansa na kinalilimutan na sila ng gobyerno, P1 bilyong halaga ng road projects ang inilaan sa kanila ng pamahalaan para sa susunod na taon. Ang public works projects na nakapaloob sa P804.2 bilyon 2003 budget ay tatawaging &amp;quot;peace and order&amp;quot; infrastructure. Sinabi ni Camarines Sur Rep. Rolando Andaya Jr., chairman ng House committee on appropriations na ito ang kauna-unahang pagkakataon na maglalagay ng pondo para sa peace and order sa ilalim ng public works projects. Kabilang sa programa ang pagtatayo ng 30 kalsada sa 16 probinsiya at dalawang siyudad sa bansa. Kasama sa mga mabibiyayaang lalawigan sa Luzon ang Abra, Kalinga at Quezon habang sa Visayas ay Iloilo at Capiz. Sa Mindanao ay magtatayo ng mas maraming road projects sa mga lalawigan ng Zamboanga del Norte, Basilan, Sulu, Tawi-Tawi, Bukidnon, Lanao Norte, Davao Sur, North Cotabato, Sultan Kudarat, South Cotabato, Lanao Sur at Surigao Sur. Ang dalawang siyudad sa Mindanao na bibigyan din ng road projects ay ang Zamboanga at Cotabato. Inaasahang mapapabilis na ang kalakalan sa mga nabanggit na lugar sa sandaling maitayo na ang mga proyekto. (Ulat ni Malou Escudero)</body>
<link>http://www.philstar.com/Article.aspx?articleId=182357&amp;publicationSubCategoryId=92</link>
</article>
<article>
<title>.3-M Pinoy TNT sa US aarestuhin</title>
<author>Ellen Fernando</author>
<date>
<month>November</month>
<day>02</day>
<year>2002</year>
</date>
<body>Namemeligrong mapauwi sa bansa ang may 300,000 Pilipino na tinaguriang TNT (tago ng tago) sa Estados Unidos matapos na ihayag ng pamahalaang Amerika ang takdang pag-aresto sa kanila kaugnay ng ipinatutupad na &amp;quot;crackdown&amp;quot; laban sa mga illegal foreigners. Mula sa panghuling talaan, umaabot sa estimasyon na 2.2 milyon ang mga Pinoy sa US kabilang na dito ang mga illegal na nagtatrabaho doon at nagtatago sa mga immigration officers. Karamihan sa mga ito ay dito na nagkapamilya, may hawak ng &amp;quot;green card&amp;quot; at American citizen na. Gayunman, tiniyak ni Karen Kelly, tagapagsalita ng US Embassy sa Manila na bibigyan pa rin naman nila ng pagkakataon ang mga libu-libong Pilipino na maayos ang kanilang mga dokumento at makipag-ugnayan sa mga awtoridad upang mapigil ang nakatakdang pag-aresto sa mga ito. Magugunita na nauna nang idineport ang may 63 Pinoy na pawang naka-posas ng dumating sa bansa mula sa Amerika. Naghigpit rin ang US laban sa mga illegal alien matapos maganap ang World Trade bombing sa New York. (Ulat ni Ellen Fernando)</body>
<link>http://www.philstar.com/Article.aspx?articleId=182367&amp;publicationSubCategoryId=92</link>
</article>
<article>
<title>Inaasintang Senate presidency ni Villar walang suporta sa oposisyon</title>
<author>Rudy Andal</author>
<date>
<month>November</month>
<day>02</day>
<year>2002</year>
</date>
<body>Walang maaasahang tulong mula sa hanay ng oposisyon si Sen. Manuel Villar sa binabalak nitong kudeta sa Senado para mapigilan ang pag-upo ni Sen. Rene Cayetano bilang Senate president sa susunod na taon. Ito ang tiniyak ni Sen. Rodolfo Biazon kaugnay ng report na ginagapang na umano ng kampo ni Villar ang mga miyembro ng majority at opposition bloc sa Senado upang maisakatuparan ang kudeta sa kapulungang ito. &amp;quot;Wala siyang maaasahan sa amin, solid kami sa magiging kandidato namin,&amp;quot; sabi ni Biazon. Gayunpaman, hindi binanggit ng opposition kung sino ang ilalarga ng Laban ng Demokratikong Pilipino (LDP) sa napipintong labanan ng Senate presidency sa Enero 2003. Ayon sa report, nagdesisyon umano ang grupo ni Villar sa mayorya na sulutin si Cayetano dahil bukod sa wala na itong &amp;quot;asim&amp;quot; ay tinamaan din ito ng sakit kamakailan na siyang nagpahina sa mambabatas. Kamakalawa lamang ay inamin ni Villar ang kanyang intensiyon na maging pinuno ng Senado pero hindi nito tinukoy kung susulutin niya ang terminong nakalaan dapat kay Cayetano. &amp;quot;Lahat naman ng senador, gustong maging Senate president,&amp;quot; sabi ni Villar sa isang radio interview. Aniya, kailangang pag-usapan umano ng mga miyembro ng majority bloc kung susundin ang napagkasunduan nina Senate President Franklin Drilon at Cayetano noong Hulyo 2001 hinggil sa hatian ng termino sa Senate presidency. (Ulat ni Rudy Andal)</body>
<link>http://www.philstar.com/Article.aspx?articleId=182369&amp;publicationSubCategoryId=92</link>
</article>
<article>
<title>Pondo ng gobyerno sa kuryente tataas ng P500-M</title>
<author>Malou R. Escudero</author>
<date>
<month>November</month>
<day>03</day>
<year>2002</year>
</date>
<body>Sa halip na mabawasan ang ibinabayad ng gobyerno para sa ginagamit na kuryente at tubig ay lalo pa itong tumaas at inaasahang aabot ang increase sa P500 milyon sa susunod na taon. Base sa dokumentong isinumite ng Malaca&amp;ntilde;ang sa Kongreso, mula sa kasalukuyang P3.475 bilyong pondo para sa pagbabayad ng kuryente at tubig, ito ay magiging P3.922 bilyon sa 2003. Sinabi ni Andaya na lumalabas na hindi makikinabang ang Malaca&amp;ntilde;ang sa ipinag-utos nitong power rate reduction dahil mas lumaki ang hinihingi nitong pondo para sa pagbabayad ng kuryente. Inamin in ni Andaya na halos lahat ng ahensiya ng pamahalaan ay humingi ng dagdag na pondo para sa kanilang mga utility expenses kasama na ang para sa pagbabayad ng ilaw at tubig. Nangunguna sa listahan ng mga ahensiya ng gobyerno na humihingi ng mas malaking pondo para sa pagbabayad ng tubig at kuryente ang DOTC na magiging P388 milyon mula sa dating P113.7 milyon. Maging ang budget ng Judiciary para sa ilaw at tubig ay inaasahan ding tataas sa 2003 mula sa P110.6 milyon ay magiging P151.5 milyon. Ang DPWH ay humihingi ng P11 milyong increase para sa kanilang utilities expenses, samantala ang Defense department ay P32 milyon karagdagan ang hinihingi para sa kanilang tubig at kuryente. (Ulat ni Malou R. Escudero)</body>
<link>http://www.philstar.com/Article.aspx?articleId=182469&amp;publicationSubCategoryId=92</link>
</article>
<article>
<title>10 Pinoy na nagsanay sa Al-Qaeda camps bumalik na sa bansa</title>
<author>Ellen Fernando</author>
<date>
<month>November</month>
<day>03</day>
<year>2002</year>
</date>
<body>Nasa Metro Manila na umano ang 10 Filipino-Muslim na sumailalim sa apat na taong pagsasanay sa Al-Qaeda camps sa Afghanistan at nakatakdang maghasik ng kaguluhan at serye ng pambobomba sa bansa. Ayon sa intelligence report ng US Central Intelligence Agency (CIA) sa Pilipinas, dumating sa dalawang batch ang Al-Qaeda trained terrorists noong October 18 at October 21 mula sa Madarash sa Pakistan via Thailand. Mula Bangkok ay kinuha nila ang Thai International Airlines flight. Napag-alaman pa na posibleng dumiretso ang apat sa 10 Muslim area sa Quiapo, Manila at Quezon City habang ang anim pa ay sumakay ng domestic flight patungong Zamboanga City. Muling nanawagan ang pamahalaang Amerika sa kanilang mamamayan na mag-ingat at umiwas munang magtungo sa ilang lugar sa Pilipinas. Naniniwala ang US Embassy na posibleng hanggang sa pagdaraos ng Bagong Taon sa Enero 2003 ay makakaranas pa ang Pilipinas ng terror attacks mula sa mga hinihinalang kasapi ng terorista. Kabilang sa mga pinaiiwasang puntahan sa mga American nationals ay ang parte ng Mindanao. (Ulat ni Ellen Fernando)</body>
<link>http://www.philstar.com/Article.aspx?articleId=182481&amp;publicationSubCategoryId=92</link>
</article>
<article>
<title>Dahil sa rice-noodles, diabetes no. 1 killer disease ng mahihirap</title>
<author>Andi Garcia</author>
<date>
<month>November</month>
<day>03</day>
<year>2002</year>
</date>
<body>Alam ba ninyo na ang pagkahilig ng mga Pilipino sa kanin at noodles na pawang mayaman sa carbohydrates ang siyang itinuturong dahilan ng paglaganap ng sakit na diabetes na siya ngayong no. 1killer disease ng mga residente sa Metro Manila? Ayon kay international diabetologist at nutrition expert Dr. Abe Gibeily, ang sobrang carbohydrates ay masama sa kalusugan dahil pinapagod nito ang ating insulin na siyang responsable sa sugar sa ating dugo. Binigyang diin ni Giebely na ang terminong diabetes ay nangangahulugan ng inefficient insulin. Ipinaliwanag din nito na hindi na nakapagtataka kung ang mahihirap ang maging pangunahing biktima ng diabetes at hypertension dahil na rin sa kanilang poor eating habits. Inihalimbawa nito ang isang mahirap na pamilya na may anim hanggang walong anak. Kailangan na magkasya na lamang ang mga ito sa kanin at noodles na siyang popular na kumbinasyong pagkain para sa mahihirap dahil sa kawalan ng pera. Kung noon ay sinasabing sakit ng mayaman ang diabetes at hypertension dahil sa masasarap na pagkain, hindi na ngayon. Sa research ng Project Walrus 2002, isang proyekto na pinopondohan ng John Hopkins University para sa poverty profile ng bansa, napuna na higit na mataas ang bilang ng kaso ng may diabetes at hypertension sa mahihirap kaysa sa tuberculosis na karaniwang sakit ng mga ito. Tinalo ng diabetes at hypertension ang tuberculosis (TB), sexually-transmitted disease (STD), skin diseases at hika. Bukod sa dalawang nabanggit na cardiovascular diseases, ang pangkaraniwang sakit ng mahihirap na kababaihan ay muscle aches, head aches, cough and colds, urinary tract infection, arthritis at varicose veins. Samantala sa kalalakihan, common diseases ay muscle pains, fatigue at TB. (Ulat ni Andi Garcia)</body>
<link>http://www.philstar.com/Article.aspx?articleId=182486&amp;publicationSubCategoryId=92</link>
</article>
<article>
<title>Travel advisory ng US sa Pilipinas binago</title>
<author>Lilia Tolentino</author>
<date>
<month>November</month>
<day>03</day>
<year>2002</year>
</date>
<body>Ikinalugod ng Malaca&amp;ntilde;ang ang binagong &amp;quot;travel advisory&amp;quot; ng Estados Unidos sa Pilipinas na nagpapayo sa mga mamamayan nila na umiwas sa pagpunta sa mga lugar na bantang salakayin ng mga terorista. Ayon kay Presidential Spokesman Rigoberto Tiglao, sa travel advisory ng US State Department na pinalabas nitong Nobyembre 1 nakasaad ang pagkilala sa ginagawang pagsisikap ng gobyerno para maiwasan o masugpo ang bantang pananalakay ng mga terorista. Ang babalang ipinalabas ng Amerika noong Oktubre 23 ay iniapela ng Malaca&amp;ntilde;ang dahil nakakaapekto sa industriya ng turismo bukod pa sa nagdudulot ng masamang epekto sa ekonomiya ng bansa. Ayon kay Tiglao, ang Pilipinas ay hindi kasama sa talaan ng 25 mga bansa na ipinapayo ng US sa kanyang mga mamamayan na huwag nang puntahan ng kanilang mga manlalakbay. Pero sinabi ni Tiglao na ang Pilipinas ay kabilang sa 17 mga bansa na may ipinalabas na Public Announcement ang US para ang mga Amerikanong manlalakbay ay maging maingat kung sila ay pupunta doon dahil sa bantang pag-atake ng mga terorista. Ayon kay Tiglao, ang travel advisory ay iba sa public announcement dahil ang huli ay nagbibigay ng impormasyon hinggil sa posibleng pananalakay ng mga terorista para makapag-ingat ang mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=182494&amp;publicationSubCategoryId=92</link>
</article>
<article>
<title>Labor chief idinemanda ng mga Japayuki</title>
<author>Gemma Amargo</author>
<date>
<month>November</month>
<day>03</day>
<year>2002</year>
</date>
<body>Ipinagharap ng kasong kriminal at administratibo ng mga Japayuki at talent agencies si Labor Secretary Patricia Sto. Tomas dahil sa umanoy pag-abuso nito sa posisyon. Sa reklamo ng Philippine Overseas Entertainment Foundation Inc. (POEI) kay Ombudsman Simeon Marcelo sa pamumuno ni Willie Espiritu, lumabag si Sto. Tomas sa anti-graft law at code of conduct and ethical standards of public officials and employees makaraang ipalabas ng kalihim ang Department Order no.10 noong Oktubre 9, 2001 kung saan lantarang pinakikialaman ni Sto. Tomas ang pag-regulate sa mga ipinapadalang Japayuki at iba pang entertainers sa Japan at iba pang bansa. Nilinaw ng POEI na walang kapangyarihan si Sto. Tomas na magpalabas ng naturang kautusan dahil saklaw ito ng Philippine Overseas Employment Administration (POEA) batay na rin sa itinatakda ng Executive Order 797. Sa nabanggit na batas, ang nasabing kapangyarihan ay maaring isalin o ilipat sa pribadong sektor ng POEA. Ayon pa sa complaint, bagaman line-agency ng DOLE ang POEA ay hindi naman ito maaaring kontrolin ng una. Kinondena sa reklamo ang umanoy diskriminasyon ni Sto. Tomas ng bawalan ang mga local entertainment agencies na mag-endorso sa Technical Education and Skills Development Authority (TESDA) ng mga sasanaying entertainers na ipadadala sa abroad. Naghihinala rin ang POEI na may naganap na sabwatan sa pagitan nina Sto. Tomas at dating TESDA director general Lucita Lazo. Idinagdag din ng POEI na malaking halaga ng salapi ang nakapaloob sa ipinalabas na Artists Record Book o ARB na dito ay tinatayang mula P20,000 hanggang P50,000 ang umanoy nakokolektang kickback mula sa bawat talent na nagbabalak bumiyahe sa ibayong dagat. Dahil dito, hiniling ng POEI kay Ombudsman Marcelo na kasuhan ng katiwalian at administratibo sa Sandiganbayan si Sto. Tomas. (Ulat ni Gemma Amargo)</body>
<link>http://www.philstar.com/Article.aspx?articleId=182499&amp;publicationSubCategoryId=92</link>
</article>
<article>
<title>GMA pa-Cambodia ngayon</title>
<author>Lilia Tolentino</author>
<date>
<month>November</month>
<day>03</day>
<year>2002</year>
</date>
<body>Nakatakdang umalis ngayong tanghali si Pangulong Arroyo patungong Cambodia at Vietnam para sa panibagong limang araw na biyahe. Dadalo ang Pangulo sa ika-8 pulong ng mga lider ng Association of Southeast Asian Nations mula Nobyembre 3-6 at tutuloy ang Pangulo sa Vietnam para sa isang state visit sa Nobyembre 6-7. Ito ang kauna-unahang pagbisita ng Pangulo sa dalawang bansang ito na miyembro ng ASEAN mula ng maluklok ito sa puwesto. Pangunahing aktibidad ng Pangulo ay ang pakikipagpulong sa mga Pilipinong naninirahan at nagtatrabaho sa Cambodia. Ayon sa Department of Foreign Affairs, humigit-kumulang sa 680 ang Pinoy sa Cambodia. Karamihan sa kanila ay nagtatrabaho sa NGOs, United Nations at iba pang organisasyon habang ilan sa kanila ay misyonero, inhinyero, manggagawa sa pabrika, entertainers, teachers at nagtatrabaho sa restaurant. (Ulat ni Lilia Tolentino)</body>
<link>http://www.philstar.com/Article.aspx?articleId=182504&amp;publicationSubCategoryId=92</link>
</article>
<article>
<title>Mag-ingat sa regalong bomba!</title>
<author>Mayen Jaymalin</author>
<date>
<month>November</month>
<day>04</day>
<year>2002</year>
</date>
<body>Pinag-iingat ng Simbahang Katoliko ang mga mamamayan sa pagtanggap ng mga pamaskong regalo na posibleng naglalaman ng bomba. Ang babalang ito ay inihayag ng Catholic Bishop Conference of the Philippines (CBCP) sa gitna ng mga pagpapasabog na inihahasik ng mga terorista sa buong daigdig. Nagpalabas na ng memorandum ang CBCP sa mga kawani nito na maging maingat sa pagtanggap ng anu mang pakete lalo na kung di kilala ang pinanggalingan. Sinabi ni CBCP assistant secretary general Msgr. Gilbert Garcera na kung sakaling nag-aalangan sa pagtanggap ng regalo huwag itong buksan sa halip ay ipaalam ito sa nakatalagang security guard. Binanggit rin ni Garcera na tinuruan na nila ang lahat ng CBCP personnel paano malalaman kung ang regalo ay may lamang bomba at ang impormasyong ito ay kanila nang ipinakalat sa buong Zamboanga, Basilan at Jolo. Dapat umanong bantayan ng mga ito ang regalong mabigat at malaki, may mantsang langis ang balot, may maliliit na butas at tumutunog nq parang orasan. Ipinagbawal din ang pagtanggap ng mga bag na may mga nakapulupot na alambre at kakaiba ang amoy. Nakapagtala na ang Philippine National Police (PNP) ng limang pagsabog na nagresulta ng pagkasawi at pagkasugat ng ilang mga tao kasama na rito ang Amerikano simula noong Oktubre 2. (Ulat ni Mayen Jaymalin)</body>
<link>http://www.philstar.com/Article.aspx?articleId=182613&amp;publicationSubCategoryId=92</link>
</article>
<article>
<title>'Clint Eastwood at 'Harrison Ford' ng Palasyo siyasatin  Solon</title>
<author>Jess Diaz</author>
<date>
<month>November</month>
<day>04</day>
<year>2002</year>
</date>
<body>Kung seryoso sa lifestyle check? Umpisahang imbestigahan sina &amp;quot;Clint Eastwood&amp;quot; at &amp;quot;Harrison Ford&amp;quot;. Ito ang payong ibinigay kay Pangulong Arroyo ni House Minority Leader Carlos Padilla (LDP, Nueva Vizcaya) na hindi dapat lumayo pa ang Pangulo sa paglilinis ng pamahalaan laban sa kabulukan dahil dapat niyang unahin na linisin ang loob ng kanyang bakuran. Sinabi ni Padilla na dapat alamin nito kung sinong Undersecretary sa loob ng Palasyo na tinagurian nina DZRH broadcaster Joe Taruc at Deo Macalma na Clint Eastwood at Harrison Ford. Kaya ganoon ang tawag ng dalawang broadcaster dahil sa ang Undersecretary ay nagpapagawa ng isang malaking mansion sa Eastwood City na matatagpuan sa Libis, Quezon City habang ang isa naman umanong Undersecretary ay nakabili ng bagong Ford Expedition na nagkakahalaga ng P2 milyon. Ang lote sa Eastwood City na isang commercial-residential area ay nagsisimula sa halagang P20,000 bawat metro kuwadrado ang lote habang ang pinakamaliit na sukat ng lote ay nagkakahalaga ng P1,000 bawat metro kuwadrado na umaabot sa halagang P20 milyon. Sinabi ni Padilla na ang Undersecretary ay hindi kayang bumili ng lote sa Eastwood kung aasahan lang nito sa sahod niyang P30,000 kada buwan. &amp;quot;Hindi ko masyadong kilala ang mga opisyales na ito at hindi ko rin sinasabi na hindi nila makakaya ang pagbili ng lote at sasakyan, malay natin na tumama ang mga ito sa lotto o kaya ay nakahukay ng ginto mula sa Yamashita treasure, ang gustong ko lang sabihin ay dapat busisiin ni Pangulong Arroyo ang ulat na ito&amp;quot;, pagwawakas ni Padilla. (Ulat ni Jess Diaz)</body>
<link>http://www.philstar.com/Article.aspx?articleId=182626&amp;publicationSubCategoryId=92</link>
</article>
<article>
<title>Sec. Reyes sasabak sa '2004</title>
<author>Danilo Garcia</author>
<date>
<month>November</month>
<day>04</day>
<year>2002</year>
</date>
<body>Nag-iipon na umano ng pondo si Defense Secretary Angelo Reyes para sa ambisyon nitong tumakbo sa 2004 Presidential Elections. Ito ang akusasyon ng tatlong grupo na umanoy heneral at hepe ng ibat ibang opisina ng Armed Forces of the Philippines (AFP) na batay sa isang walang pirmang open letter na naka-address kay Pangulong Arroyo. Ayon sa naturang white paper na ipinadala ng Force for Immediate Reforms and Efficiency (FIRE), Builders for Uninterrupted Progress (BUP) at Alliance for a Reform Military (ARM), ginagamit umano ni Reyes ang kanyang puwesto upang manipulahin ang sandatahang lakas at magnakaw ng pondo. Inakusa ng mga grupo na may P500 milyon pondo buhat sa P1bilyong pondo para sa Internal Security Operations ng AFP ang inilagay para sa general headquarters sa pamamagitan ng umanoy kanyang kasabwat na si dating AFP Chief of Staff, General Domingo Villanueva. Bukod dito,ayaw rin umano ni Reyes na magkaroon ng usapang pangkapayapaan sa pagitan ng New Peoples Army (NPA) dahil sa mga pondong makukuha umano nito sa digmaan kahit na malagasan ng mga sundalo. Kasabwat din umano ang isang Undersecretary Antonio Santos sa pagmamanipula ng mga heneral ng AFP.Katunayan umano ay ang pagrekomenda nito kay General Benjamin Defensor upang maging Chief of Staff kahit na sa maikling panahon. Itoy upang hindi umano makaporma ang magiging hepe ng AFP dahil sa kakulangan ng panahon at maging sunud-sunuran sa kanya dahil sa utang na loob. Ang sumbong na ito ay nakarating na umano kay Pangulong Arroyo subalit hindi ito umaksiyon laban kay Reyes. Nayayamot na umano ang mga Board of Generals ng AFP kayat magsasagawa sila ng imbestigasyon laban kay Reyes sa &amp;quot;P1billion ISO scam&amp;quot;. (Ulat ni Danilo Garcia)</body>
<link>http://www.philstar.com/Article.aspx?articleId=182630&amp;publicationSubCategoryId=92</link>
</article>
<article>
<title>GMA sa ASEAN members, labanan ang terorismo!</title>
<author>Lilia Tolentino</author>
<date>
<month>November</month>
<day>04</day>
<year>2002</year>
</date>
<body>Nakatakdang manawagan ngayon si Pangulong Arroyo sa mga bansang kasapi ng Association of Southeast Asian Nations (ASEAN)na suportahan ang pagdaraos ng pandaigdig na kumperensiya laban sa terorismo na gaganapin sa Pilipinas. Sa pagbubukas ngayon sa Phnom Penh, Cambodia ng dalawang araw na pulong ng 10 bansa na miyembro ng ASEAN, hihilingin din ng Pangulo ang kolektibong paglaban ng rehiyon sa kahirapan para masugpo ang terorismo. Ito ang ikalawang pagkakataon para sa Pangulo na makadalo sa pulong ng ASEAN na una ay noong nakalipas na taon na idinaos sa Brunei Darussalam. Sa pagdating kahapon ng Pangulo sa Cambodia ay nakipagpulong agad ito sa mga Pilipinong naninirahan at nagtatrabaho doon. Batay sa pagtaya ng DFA,humigit kumulang sa 680 Pilipino ang nagtatrabaho doon. Pagkatapos ng ASEAN Summit tutuloy ang Pangulo sa Socialist Republic of Vietnam para sa isang state visit sa Nobyembre 6-7. (Ulat ni Lilia Tolentino)</body>
<link>http://www.philstar.com/Article.aspx?articleId=182639&amp;publicationSubCategoryId=92</link>
</article>
<article>
<title>Bagong amnesty program sa CPP-NPA niluluto</title>
<author>Rudy Andal, Lilia Tolentino</author>
<date>
<month>November</month>
<day>04</day>
<year>2002</year>
</date>
<body>Iginiit kahapon ni Senator Francis Pangilinan sa pamahalaang Arroyo na ipagpatuloy pa nito ang usapang pangkapayapaan sa National Democratic Front (NDF) sa kabila ng pagbansag dito ng European Union (EU) bilang terrorist group. Sinabi ni Pangilinan, chairman ng senate committee on justice and human rights, hindi dapat maging hadlang sa pagkakaroon ng tunay na kapayapaan sa pagitan ng gobyerno at NDF ang naging desisyon ng EU na ituring ang mga miyembro ng Communist Party of the Philippines-New Peoples Army (CPP-NPA) bilang terorista. Kaya naman isang bagong amnesty program ang binabalangkas ngayon ng pamahalaan para mabigyan ng pagkakataon ang lahat ng miyembro ng CPP-NPA na magbalik-loob sa pamahalaan. Ayon kay Presidential Spokesman Rigoberto Tiglao na ang bagong amnesty program ay pinag-aaralan pa ni Presidential Adviser on Peace Process Eduardo Ermita sa pakikipagtulungan ng National Amnesty Commission. Ito anya ay isang pangganyak sa mga lider at miyembro ng rebeldeng komunista para sumuko at magbalik loob na sa pamahalaan. (Ulat nina Rudy Andal, Lilia Tolentino)</body>
<link>http://www.philstar.com/Article.aspx?articleId=182643&amp;publicationSubCategoryId=92</link>
</article>
<article>
<title>Pagbili sa 8 bomb/sniffing dogs iimbestigahan</title>
<author>Rudy Andal</author>
<date>
<month>November</month>
<day>04</day>
<year>2002</year>
</date>
<body>Nakatakdang imbestigahan ng senado ang umanoy maanomalyang pagbili ng 8 bomb/drug-sniffing dogs ng pamunuan ng Philippine Coast Guard (PCG) na nagkakahalaga ng P6.5 milyon ng walang kaukulang public bidding. Sisimulan ng senate committee on national defense and security na pinamumunuan ni Sen. Ramon Magsaysay Jr. ang imbestigasyon sa sandaling magpatuloy ang sesyon ng senado sa darating na Nobyembre 11. Ayon sa reklamo, overprice umano ang ginawang pagbili ng 8 walong aso ng PCG dahil ang mga ito ay nagkakahalaga lamang ng P 4 milyon sa accredited dog trainers ng Philippine National Police (PNP). Bukod dito, may plano pang bumili ang PCG ng 40 K-9 dogs na kukunin din nila sa pinagbilhan ng 8 bomb and drug sniffing dogs na Zemog firm gayung inilagay ng PNP na blacklisted ito dahil sa kaduda-dudang training methods. Ayon pa sa naghain ng reklamo na ginagamit umanong kapital ng PCG ang nagaganap na terorismo sa Mindanao at Metro Manila upang pagkakitaan ang pagbili ng mga bomb sniffing dogs gayung walang kasiguraduhang may kakayanan itong mag-detect ng bomba. (Ulat ni Rudy Andal)</body>
<link>http://www.philstar.com/Article.aspx?articleId=182647&amp;publicationSubCategoryId=92</link>
</article>
<article>
<title>Suspek sa lotto murder bf ng ampon</title>
<author>Joy Cantos</author>
<date>
<month>November</month>
<day>05</day>
<year>2002</year>
</date>
<body>May relasyon umano sa isa sa dalawang tinutugis pang suspek ang ampong bakla ng P19 milyong lotto winner na pinaslang matapos looban ng mga armadong lalaki sa bahay nito sa Antipolo City noong nakalipas na Oktubre 28. Ang anggulong ito ay isinigaw ng ilan sa 10 naarestong suspek na kasalukuyang nakapiit sa detention cell ng Antipolo City police na nasampahan ng kasong robbery with homicide, carnapping at illegal possession of firearms sa Prosecutors Office ng lungsod. Sinabi ni Antipolo City chief of police, P/Supt. Jose Dayco na masusi pang iniimbestigahan ang sinasabing relasyon umano ni Reynan Eupena, 31, sa pinaghahanap pang suspek na kinilala lamang sa alyas na Randy na umanoy lover boy ng ampon. Base sa pahayag ng ilan sa naarestong mga suspek, laging binibigyan ng ampon ng malaking halaga ng pera si Randy matapos nitong aminin na tumama sa lotto ang biktima. Si Reynan ay anak-anakan ng biktimang si Arturo Gallardo Eupena, 58, na binaril at napatay ng pasukin ng mga suspek sa pangunguna ng itinuturong mastermind na si Reynaldo Velasco sa tahanan nito sa Lot 2 Blk 9 Nazareneville subdivision nabanggit na lungsod. Ayon kay Dayco, posible rin umanong istratehiya lamang ng mga suspek ang pagsasabi ng mga itong ka-relasyon ni Reynan ang suspek na si Randy upang ilihis ang imbestigasyon. Maliban kay Randy, pinaghahanap pa rin ang isang alyas Bert na kasama sa grupo ni Velasco. (Ulat ni Joy Cantos)</body>
<link>http://www.philstar.com/Article.aspx?articleId=182741&amp;publicationSubCategoryId=92</link>
</article>
<article>
<title>3 oil gaints kakastiguhin ng Senado</title>
<author>Rudy Andal</author>
<date>
<month>November</month>
<day>05</day>
<year>2002</year>
</date>
<body>Ipapatawag ng Senado ang tatlong oil giants upang magpaliwanag ang mga ito dahil sa pangangatwirang kapag sumunod sila sa itinakda ng Clean Air Act (CAA) ay mangangahulugan daw ito ng pagtaas ng presyo ng kanilang produkto sa susunod na taon gayung itinanggi naman ito ng isang small player. Sinabi ni Sen. Robert Jaworski, chairman ng Senate committee on environment and natural resources, taliwas ang katwirang ito sa pahayag ng Uni Oil, isang small player, na hindi dapat ipagpaliban ang pagpapatupad ng mga probisyon sa CAA dahil maaari naman itong gawin ng walang magaganap na pagbabago sa presyo ng kanilang produkto. Sa ilalim ng CAA na ipatutupad sa Enero 2003 ay dapat bawasan ang aromatics mula 45% sa 35 percent habang ang benzene naman ay dapat maging 2 porsiyento na lamang mula sa kasalukuyang 4%. Ipinaliwanag pa ni Jaworski na aalamin ng kanyang komite mula sa Pilipinas Shell, Caltex at Petron kung sino ang nagsasabi ng tutoo. Duda naman si Energy Undersecretary J.V. Emmanuel de Dios sa naging pahayag ng Uni Oil na sumusunod na umano ito sa itinakda ng CAA dahil nakatanggap sila ng report na maging ang mga imported fuel products na sumusunod sa CAA standards ay mayroon pa ring additives na mapanganib sa kalusugan ng tao at kapaligiran. Takdang ipatawag rin ng komite ang mga kinatawan ng Uni Oil upang panindigan ang kanilang pahayag na kahit sumusunod sila sa CAA provisions ay walang naging pagbabago sa kanilang presyo taliwas sa pahayag naman ng 3 oil giants. (Ulat ni Rudy Andal)</body>
<link>http://www.philstar.com/Article.aspx?articleId=182753&amp;publicationSubCategoryId=92</link>
</article>
<article>
<title>Kampo ni Erap umaray sa paninisi ni GMA</title>
<author>Malou Escudero</author>
<date>
<month>November</month>
<day>05</day>
<year>2002</year>
</date>
<body>Binira ng Partido ng Masang Pilipino (PMP) ang pinakahuling mga paninisi ni Pangulong Arroyo sa kampo ni dating Presidente Estrada para sa mga matitinding problemang kinakaharap ng bansa. Ayon kay PMP spokesman Jesus Crispin Remulla, ang pahayag ni Pangulong Arroyo na minana lamang nito ang mga problemang kinakaharap ng bansa mula sa administrasyon ni Estrada ay isang malinaw na indikasyon na patuloy na tumatangging humarap sa katotohanan si Arroyo na siya ang may akda ng mga krisis na bumabalot sa bansa. &amp;quot;Masyado naman yatang maiksi ang kanyang memory. Nakalimutan na ba niya ang kanyang mga ipinangako sa taumbayan nang binuo niya ang EDSA Dos? Siya itong nangahas na magsabing manunumbalik ang sigla ng ekonomiya sa sandaling mapatalsik si Estrada, pero lalo pang sumadsad,&amp;quot; ani Remulla. Ipinaalala ni Remulla kay Arroyo na isang katangiang dapat ay taglay ng isang epektibong lider ay ang pagiging mapagkumbaba at kapasidad na harapin ang sariling mga kahinaan. Dito pa lamang anya ay malinaw nang hindi magtatagumpay ang Pangulo sa kanyang mga plano dahil itoy binuo hindi para sa kapakanan ng bansa kung hindi para siguruhing mananalo siya sa 2004. Ibinasura rin ni Remulla ang mga pahayag ni Arroyo na umanoy nagtagumpay ang kanyang administrasyon sa pagpapatupad ng mga repormang pang-ekonomiya na makakatulong upang manumbalik ang sigla sa kalakalan. Ang una umanong reporma na dapat isagawa ng rehimeng Arroyo ay ang matutong humarap sa sarili nitong mga kabiguan sa halip na maghanap ng pagbubuntunan ng sisi. (Ulat ni Malou Escudero)</body>
<link>http://www.philstar.com/Article.aspx?articleId=182756&amp;publicationSubCategoryId=92</link>
</article>
<article>
<title>K-9 dogs ng PNP at AFP ang silipin n'yo! - Coast Guard</title>
<author>Joy Cantos</author>
<date>
<month>November</month>
<day>05</day>
<year>2002</year>
</date>
<body>Mga K-9 dogs umano ng AFP at PNP ang dapat na silipin dahil ito ang higit na overpriced kumpara sa 14 K-9 dogs na hawak ngayon ng Philippine Coast Guard (PCG). Ito ang mariing buwelta kahapon ng isang mataas na opisyal ng PCG na tumangging magpabanggit na pangalan. Ayon sa opisyal, ang kinukuwestiyon na nabiling K-9 dogs ng kanilang tanggapan ay higit na mura pero may kalidad kung ikukumpara sa &amp;quot;super expensive dogs&amp;quot; ng AFP at PNP. Sinabi nito na sa kasalukuyan ang PNP ay nakatakda pang bumili ng 100 bagong K-9 dogs na nagkakahalaga ng P2.5M bawat isa o kabuuang P250M. Naniniwala ang opisyal na ang biglaang pagkukuwestiyon sa kanilang biniling K-9 dogs ay naglalayong sirain ang reputasyon ng Zemog na siyang training center kung saan nabili nito ang naturang mga aso. Sinabi ng source na ang Zemog ay accredited at 43 taon na itong nagbebenta at nagtuturo sa mga K-9 dogs. Bagaman inamin ng opisyal na hindi dumaan sa public bidding ang kanilang pagbili ng aso dahil emergency ang ginawang pagbili kaugnay na rin ng kampanya sa terorismo, ipinaliwanag naman ni PCG Commandant Admiral Ruben Lista na dumaan naman ito sa canvass bidding at ang pinakamura sa market ang siyang binili. Bahagi umano ng kanilang package ay ang Zemog ang mangangalaga dito at magsasailalim sa iba pang mga training. Sakaling hindi matupad ang nakapaloob sa kontrata ay maari din itong ibalik sa pinagbilhan. Matatandaan na kinuwestiyon ni Sen. Ramon Magsaysay Jr. ang pagbili ng PCG ng K-9 dogs na nagkakahalaga ng P6.5M. Nabatid na ang Philippine Ports Authority ang bumili ng 14 na K-9 dogs gamit naman ang sarili nitong pondo. (Ulat ni Joy Cantos)</body>
<link>http://www.philstar.com/Article.aspx?articleId=182765&amp;publicationSubCategoryId=92</link>
</article>
<article>
<title>Counter terrorist fiscals binuo ng DOJ</title>
<author>Gemma Amargo</author>
<date>
<month>November</month>
<day>05</day>
<year>2002</year>
</date>
<body>Nagtatag na kahapon ang Department of Justice (DOJ) ng tinatawag na counter terrorist fiscals na siyang uusig sa mga akusado sa serye ng pambobomba sa Zamboanga City. Itinalaga ni Justice Secretary Hernando Perez si Makati City Prosecutors Office chief Senior State Prosecutor Leo Dacera upang pamunuan ang counter terrorism ng DOJ. Miyembro nito sina Zamboanga City Assistant City Prosecutors Bienvenido Orillo, Isidro Balan at Dennis Araojo. Matatandaang si Dacera din ang pinuno ng mga DOJ fiscals na umuusig sa kaso ng mga Abu Sayyaf leaders kabilang sina Hector Janjalani at Nadzmi Abdullah alyas Kumander Global. Itinalaga ang nasabing prosecutors upang tiyakin na mapaparusahan ng Zamboanga Regional Trial Court ang mga akusado na sina Bas Ismael, Abduljamin Asanul, Madznul Ladja, Rajak Sagomayan at Buyongan Bongkok. Ang mga suspek ang tinuturong responsable sa pagsabog sa Malagutay restaurant noong Oktubre 2 na ikinasawi ng isang Amerikanong sundalo at isang Pilipino. Sila rin ang sinasabing nagpasabog sa Shop-O-Rama at Shoppers Central department stores noong Oktubre 17 na ikinasawi ng pito katao. (Ulat ni Gemma Amargo)</body>
<link>http://www.philstar.com/Article.aspx?articleId=182768&amp;publicationSubCategoryId=92</link>
</article>
<article>
<title>ASEAN nakasentro sa terorismo</title>
<author>null</author>
<date>
<month>November</month>
<day>05</day>
<year>2002</year>
</date>
<body>Negosyo, turismo at terorismo ang mga pangunahing paksang mainit na tatalakayin sa pagdaraos ng 8th ASEAN summit sa Cambodia. Pero, inaasahang titingkad ang isyu ng terorismo kaya naman hiniling ni Pangulong Arroyo sa mga kasaping bansa ng Association of Southeast Asian Nations na bigyan ng espesyal na atensiyon ang report na ipinalabas ng US na ang Pilipinas ay isa sa posibleng susunod na target ng Jemaah Islamiyah, ang grupong tinukoy na may kagagawan ng pagpapasabog sa Bali, Indonesia. Nababahala ang Pilipinas sa epekto ng report ng US na maaring maisama ang bansa sa listahan ng EU na paboritong takbuhan ng terorista. Tiniyak naman ni Press Secretary Ignacio Bunye na may kaukulang mga hakbang na ipinatutupad ang pamahalaang Pilipinas upang mapigil o maiwasan ang ganitong plano ng mga terorista. Kabilang dito ang pananatiling nakaalerto ang hukbong militar at pulisya. Sinabi rin ni Bunye na intensiyon ng Pangulo na paigtingin pang lalo ng mga bansang ASEAN ang kanilang pagtutulungan para mapagbuti ang seguridad sa rehiyon. (Ulat ninan Lilia Tolentino/Ellen Fernando)</body>
<link>http://www.philstar.com/Article.aspx?articleId=182777&amp;publicationSubCategoryId=92</link>
</article>
<article>
<title>Nob. 9, National Day of Prayer</title>
<author>Lilia Tolentino</author>
<date>
<month>November</month>
<day>05</day>
<year>2002</year>
</date>
<body>Pangungunahan ni Pangulong Arroyo ang sambayanang Pilipino sa National Day of Prayer sa ibat ibang bahagi ng bansa sa Nobyembre 9. Kasalukuyan nang inihahanda ang detalye ng okasyon subalit ang tiyak na ay paghahati-hatiin niya ang okasyon sa pangunahing mga lugar at siyudad ng bansa. Ang Pangulo ang mamumuno sa panalangin sa Mandaluyong, si Vice President Teofisto Guingona sa Basilan, si House Speaker Jose de Venecia sa Baguio City, Senate President Franklin Drilon sa Iloilo at si ARMM Gov. Farouk Husin sa Marawi. (Ulat ni Lilia Tolentino)</body>
<link>http://www.philstar.com/Article.aspx?articleId=182779&amp;publicationSubCategoryId=92</link>
</article>
<article>
<title>NPA aatake sa Luzon</title>
<author>Joy Cantos at Ding Cervantes</author>
<date>
<month>November</month>
<day>06</day>
<year>2002</year>
</date>
<body>Kasunod ng deklarasyon ng mga bansa sa Europa na isang international terrorist group ang Communist Party of the Philippines (CPP), nakahanda na ang New Peoples Army (NPA) na bombahin ang limang dams at power plants sa Pangasinan at Nueva Ecija. Ito ang inireport ng militar matapos tahasang ibasura ng liderato ng CPP sa pangunguna ni Jose Ma. Sison ang iniaalok na amnestiya ng gobyerno. Sa report kay Maj. Gen. Alberto Braganza, commanding general ng 7th Infantry Division, tig-isang tropa ng Army ang naka-posisyon ngayon sa San Roque dam, Sual coal plant at Labrador sub-station ng National Power Corp. sa Pangasinan, at sa Casecnan at Pantabangan dams sa Nueva Ecija. Tinanggihan ng komunistang grupo ang amnestiya na ibinibigay ng gobyerno sa katwirang ang pagtanggap umano nito ay mangangahulugan ng pag-amin naman sa mga kasalanan na itinuturo sa NPA na isang stratehiya lamang umano ng administrasyong Arroyo. Sa nakalap pang intelligence report ng PNP, ipapahiya umano ng CPP-NPA ang rehimeng Arroyo upang ipatikim sa pamahalaan ang lupit ng buwelta ng NPA matapos na katigan kamakailan ng 15-member states ng European Union ang pagdedeklara sa kanilang grupo bilang Foreign Terrorist Organization (FTO) ng Estados Unidos. Binabalak din umano ng mga rebeldeng NPA na umatake sa ilang mga lugar sa Metro Manila sa pamamagitan ng pananabotahe sa mga instalasyon ng gobyerno at iba pang paghahasik ng terorismo bilang bahagi ng pinaigting na opensiba laban sa administrasyon. Nauna nang ipinag-utos ni Sison sa NPA na patindihin pa ang mga pag-atake sa pamamagitan ng mga pananabotahe sa mga instalasyon ng gobyerno tulad ng mga oil depots, ambuscades sa puwersa ng militar at pulisya. Base sa report, posible umanong dumaan ang mga rebelde sa bahagi ng silangang bahagi ng Metro Manila mula sa kabundukan ng lalawigan ng Rizal gayundin mula sa katimugan sa lalawigan ng Laguna at hilaga malapit naman sa Bulacan na kilalang balwarte ng komunistang grupo. Nagpahayag naman ng kahandaan ang Eastern Police District (EPD). Ayon kay EPD director Rolando Sacramento, nakataas na sa red alert ang buong puwersa ng EPD kung saan isang command conference ang isinagawa sa lahat ng mga chief of police sa lugar upang ilatag naman ang gagawing mahigpit na pagmomonitor sa bahagi ng Rizal kung saan sinasabing nagkukuta ang mga rebeldeng komunista. Inatasan ni Sacramento ang mga hepe ng San Juan police, Mandaluyong, Marikina at Pasig na maging alerto at tiyakin ang 24 oras na pagpapatrulya sa kanilang nasasakupan lalo na sa mga malalapit sa mga business establishment. Bukod sa Rizal, mahigpit ring binabantayan ng Rizal provincial command ang Marikina dahil dito muna umano bababa ang mga rebelde sakaling lumusob ito sa Metro Manila. Pero sinabi ni Marikina chief of police, Supt. Leonardo Espina na bago pa man makababa ang mga rebelde ay kanila na itong mamomonitor. Ipinaliwanag ni Sacramento na bagaman wala pang katiyakan kung kailan maghahasik ng kaguluhan ang mga rebelde ay nakipagkoordinasyon na sila sa PNP at AFP upang makatiyak na may sapat na puwersa ang mga awtoridad. (Ulat nina Joy Cantos at Ding Cervantes)</body>
<link>http://www.philstar.com/Article.aspx?articleId=182871&amp;publicationSubCategoryId=92</link>
</article>
<article>
<title>Kabayan Noli persona non grata sa Tondo!</title>
<author>Andi Garcia</author>
<date>
<month>November</month>
<day>06</day>
<year>2002</year>
</date>
<body>Hiniling ni Manila Dist. 1 (Tondo) Councilor Isko Moreno sa buong konseho ng Maynila na ideklara bilang persona non grata sa Tondo si Sen. Noli de Castro kung sa loob ng isang linggo ay hindi nito itutuwid ang umanoy hayagang pagkakalarawan nito sa naturang lungsod bilang &amp;quot;pugad ng masasamang tao&amp;quot; sa isang episode ng Magandang Gabi Bayan na inere noong Okt. 26. Ayon kay Councilor Moreno, kailangang maglabas ng public apology si Sen. de Castro at bawiin ang umanoy nakakainsulto at negatibong imahe na ibinigay nito sa distrito ng Tondo bilang &amp;quot;pugad ng kriminal, magnanakaw at drug addicts.&amp;quot; Sinabi ni Isko na bagamat hindi maipagkakaila na pugad ng maralita ang Tondo ay hindi naman ito sapat upang ibigay sa mga residente dito ang sisi sa lumalalang krimen sa lunsod. Binigyan diin ni Isko, tubong Tondo at dating nagbobote-diyaryo bilang hanapbuhay bago nadiskubreng artista, na walang karapatan ang senador na ideklarang isang miserableng lugar ang Tondo na pinagkakanlungan ng lahat ng masasamang uri ng elemento sa lipunan. &amp;quot;Wag sana niyang kalimutan (de Castro) na isa ang Tondo sa nagbigay sa kanya ng malaking boto noong nakaraang senatorial elections,&amp;quot; sabi ni Isko. Matatandaan na si Isko rin ang nagdala sa konseho ng panukalang gawing persona non grata ang Hollywood actress na si Claire Danes makaraang sabihin nito sa isang magazine interview na ang Maynila ay mabaho, puro ipis at daga at ang mga nakatira ay pilay, bulag at mga pulubi. Hinamon naman ni Tondo Councilwoman Arlene Koa si de Castro na kung mapapatunayan ng huli na higit na maraming successful na indibidwal sa pinagmulan nitong lugar kaysa Tondo ay mananahimik na lamang siya. Ayon pa kay Koa, hindi lamang ang mga taga-Tondo ang hinamak ni de Castro kundi maging ang buong kasaysayan ng bansa dahil hindi umano nag-iisip ang senador ng tawagin niyang pugad ng kriminal ang Tondo. Ipinaalala nito na sa Tondo nagmula ang magigiting na bayaning sina Andres Bonifacio, Gregoria de Jesus, Rajah Soliman, Lakandula at marami pang iba. Nagpapakita lamang anya na isang kamangmangan ang deklarasyon ni de Castro dahil nakalimutan niya na mismong ang KKK at La Liga Filipina ay sa Tondo itinatag. (Ulat ni Andi Garcia)</body>
<link>http://www.philstar.com/Article.aspx?articleId=182884&amp;publicationSubCategoryId=92</link>
</article>
<article>
<title>GMA lola na!</title>
<author>Lilia Tolentino</author>
<date>
<month>November</month>
<day>06</day>
<year>2002</year>
</date>
<body>Babae ang unang apo ni Pangulong Arroyo sa panganay na anak na si Pampanga Vice Governor Mikey Arroyo matapos magsilang sa pamamagitan ng ceasarean ang manugang nitong si Angela noong Lunes ng gabi sa Makati Medical Center. Mikaela Gloria ang ipapangalan sa bata na kumbinasyon ng pangalan ng Pangulo at First Gentleman Mike. Sa Nobyembre 17 pa sana nakatakdang magsilang si Angela pero biglang pumutok ang panubigan nito. Dakong alas-10:45 ng iluwal ang sanggol na tumitimbang ng 7.1 lbs. Nakuha ng sanggol ang best features ng kanyang mga magulang lalo na ang dimple ng mga Montenegro. Mula naman sa Cambodia, inihayag ni Press Secretary Ignacio Bunye na tuwang-tuwa ang Pangulo ng matanggap ang balita mula sa kanyang anak na si Luli na may apo na siya. Ayon sa Pangulo, sa grupo ng kanyang mga kasabayan sa pag-aaral ay siya na lamang ang walang naipagmamalaking apo kaya masaya ito at excited ng makita ang sanggol. Ikinasal sina Mikey at Angela noong Hunyo 24 sa Lubao Cathedral sa Pampanga sa itinuturing na &amp;quot;wedding of the year.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=182888&amp;publicationSubCategoryId=92</link>
</article>
<article>
<title>Erap, Clarissa magtutuos na</title>
<author>Malou Escudero</author>
<date>
<month>November</month>
<day>06</day>
<year>2002</year>
</date>
<body>Isasabak na ng prosekusyon ang isa pa nitong hawak na alas na si Clarissa Ocampo upang muling buhayin ang mga binitiwan niyang salaysay sa naunsyaming impeachment trial sa Senado na si dating Pangulong Estrada ang may-ari ng Jose Velarde account. Ayon kay Assistant Ombudsman Dennis Villa Ignacio, ihaharap nila sa Nobyembre 11 at 13 si Ocampo, senior vice president ng Equitable-PCI Bank, para tumestigo at dalhin ang mga bank documents na siyang magdidiin kay Estrada sa P4.1 bilyong kasong pandarambong. Inamin ni Villa Ignacio na posibleng huling witness na ng prosekusyon si Ocampo sa kaso ni Erap pero pinag-aaralan pa nila kung maghaharap pa sila ng panibagong saksi matapos ang testimonya ni Ocampo. Si Ocampo at Atty. Manuel Curato, hepe ng legal department ng Equitable-PCI Bank, ang nakasaksi sa paglagda ng dating pangulo sa Malaca&amp;ntilde;ang noong Pebrero 2, 2000 bilang Jose Velarde sa tatlong kopya ng investment management agreement. Bagaman una nang inamin ni Estrada na tumayo lamang siyang guarantor sa utang na hinihiram ng kaibigan niyang si William Gatchalian na nagkakahalaga ng P500 milyon, nakahanda ang prosekusyon na patunayan na si Erap ang tunay na may-ari ng account na nilagdaan nito. Isa si Ocampo sa naging instrumento para magtagumpay ang Edsa Dos laban kay Estrada. (Ulat ni Malou Escudero)</body>
<link>http://www.philstar.com/Article.aspx?articleId=182896&amp;publicationSubCategoryId=92</link>
</article>
<article>
<title>Ibibiling K-9 dogs ipambakuna na lang sa batang may polio</title>
<author>Malou Escudero</author>
<date>
<month>November</month>
<day>06</day>
<year>2002</year>
</date>
<body>Nagbabala kahapon ang chairman ng House committee on appropriations sa PNP kaugnay sa plano nitong bumili ng bomb-sniffing dog na nagkakahalaga ng P2.5 milyon bawat isa. Sinabi ni Rep. Rolando Andaya, hindi naman kayang mag-trapik o tumanggap ng utos katulad ni Scooby Doo ang mga bibilhing aso kaya hindi ito dapat ituloy. Maituturing anyang isang krimen ang pagbili ng isang napakamahal na aso sa gitna ng kakulangan sa pampublikong ospital, paaralan at mga gamot. Kung tutoo anya ang napabalitang halaga ng nasabing aso ay maaari na itong gastusin sa pagbabakuna ng libu-libong bata laban sa polio virus. Sinabi pa ni Andaya na totoong kailangan ng PNP ng mga K-9 dogs para sa anti-terror campaign nito, pero hindi naman aniya dapat gumastos ng napakalaki para lamang sa isang aso. Susuportahan aniya ng komite ang pagbili ng isang K-9 dog kung hindi ito aabot sa 1 milyon. Dapat din anyang magkaroon na ng ceiling price sa pagbili ng mga K-9 dogs dahil pare-pareho ang presyong ibinibigay ng ibat ibang ahensiya ng pamahalaan. (Ulat ni Malou Escudero)</body>
<link>http://www.philstar.com/Article.aspx?articleId=182899&amp;publicationSubCategoryId=92</link>
</article>
<article>
<title>Simbahan umapela na</title>
<author>Jhay Mejias</author>
<date>
<month>November</month>
<day>06</day>
<year>2002</year>
</date>
<body>Umapela na ang Simbahang Katoliko sa pamahalaang Arroyo na ibalik ang usaping pangkapayapaan sa pagitan ng CPP-NPA upang maiwasan na magkaroon ng karahasan. Sa ipinalabas na statement ni Lingayen-Dagupan Archbishop Oscar Cruz, pangulo ng Catholic Bishops Conference of the Philippines (CBCP), kailangang ituloy ang dayalogo upang maiwasan ang anumang karahasan at terorismong nagaganap sa kasalukuyan sa bansa. Hindi rin dapat magsisihan sa pagitan ng gobyerno at anumang maka-kaliwang grupo at ang kailangan ay ang pagkilos ng lahat at pagkakaisa upang masiguro na ligtas ang mga inosenteng buhay na nalalagas sa bawat bala o bombang sumasabog. Sinabi din ni Cruz na sa karahasang nagaganap, walang nagwawagi sa panig ng nasasangkot, dahil parehong nawawalan ng kakampi ang mga ito dahil nasasawi sa pakikipaglaban sa bawat karapatan. Sinabi pa ni Cruz na walang nagiging ligtas sa mundo dahil lamang sa paglaganap ng terorismo. (Ulat ni Jhay Mejias)</body>
<link>http://www.philstar.com/Article.aspx?articleId=182906&amp;publicationSubCategoryId=92</link>
</article>
<article>
<title>Bitay kina Ople, Tiglao - NPA</title>
<author>Benjie Villa</author>
<date>
<month>November</month>
<day>07</day>
<year>2002</year>
</date>
<body>Posibleng targetin na ng paglikida ng New Peoples Army (NPA) sina Foreign Affairs Secretary Blas Ople at Presidential Spokesman Rigoberto Tiglao. Itoy matapos silang husgahang &amp;quot;traydor sa kilusan&amp;quot; ng NPA dahil malaki umano ang kinalaman nila kung bakit ang Communist Party of the Philippines (CPP) ay idineklarang international terrorist organization. Ayon kay NPA spokesman Gregorio &amp;quot;Ka Roger&amp;quot; Rosal, kapwa naging aktibo sa kilusan ang dalawang opisyal ng pamahalaan. Ang parusa sa mga nagtataksil sa kilusan ay karaniwang kamatayan. Binigyang diin ni Rosal na si Ople ay may pananagutan dahil siya ang nag-lobby sa European Union na ideklarang terorista ang NPA. Samantala si Tiglao ay binira ng Maoist movement dahil sa anunsiyong mas pipiliin umano ng Malaca&amp;ntilde;ang na makipag-peace talk sa mag-asawang rebeldeng sina Benito at Wilma Tiamzon, kesa sa CPP ni Joma. Ang mga Tiamzon na nakabase sa Pilipinas ang kasalukuyang namumuno sa political bureau-in (Politburo-In) ng CPP habang si Sison at asawang si Juliet de Lima ang kumokontrol naman sa Europe-based CPP Politburo-Out at siya ring namamahala sa international office ng NDF sa Utrecht, the Netherlands. Noong late 1990s, nagkaroon ng alitan ang mga Sison at Tiamzons sa kainitan ng pagkakahati sa Central Luzon regional party committee ng CPP. Pero nakuha ng mga Tiamzon ang loyalty ng karamihan sa mga namumunong lider ng CPP at guerilla commands ng NPA sa bansa. Nagresulta ito para magkaroon ng panibagong paksiyon ang Maoist movement at binuo ang breakaway Marxist-Leninist Party of the Philippines (MLPP) at armed wing nitong Rebolusyonaryong Hukbong Bayan (RHB). Mula noon ay naging matinding magkalaban ang NPA at RHB fighters at nagpatayan sa Central Luzon. Noong nakaraang taon, muling nabuhay ang Sison-Tiamzon rivalry nang batikusin ng Politburo-In ang Politburo-Out dahil sa pag-ubos sa resources ng samahan sa peace negotiations. Si Tiglao ay kilalang malapit sa mga Tiamzon noong panahon ng kanyang pagiging isang aktibista. Ang pagkakabanggit niya sa mga Tiamzon ay mistulang asin na nagpahapdi sa humihilom nang CPP-NPA-NDF leadership.(Ulat ni Benjie Villa)</body>
<link>http://www.philstar.com/Article.aspx?articleId=182998&amp;publicationSubCategoryId=92</link>
</article>
<article>
<title>Recruitment sa kudeta kinumpirma</title>
<author>Danilo Garcia</author>
<date>
<month>November</month>
<day>07</day>
<year>2002</year>
</date>
<body>Kinumpirma ng Philippine Army ang nagaganap na malawakang recruitment ng mga retiradong heneral at mga prominenteng personalidad sa mga sundalo ng AFP upang sumali sa binabalak na kudeta para pabagsakin ang administrasyong Arroyo. Sinabi ni Army spokesman Lt. Col. Michael Manquiquis na totoo umano ang insidente na nilalapitan ng mga retiradong militar at personalidad na may impluwensiya sa lipunan ang mga opisyales ng AFP para umanib sa kanila. Tumanggi si Manquiquis na kilalanin ang naturang mga recruiter na nangako ng mas mabuting pamahalaan ngunit kanilang tinanggihan kung saan sinabi na lamang nito na buo ang kanilang suporta sa rehimeng Arroyo. Ayon sa intelligence report, kabilang sa mga hinihikayat ng mga anti-Arroyo force sa naturang coup plot ay ang mga tauhan ng 2nd Infantry Division sa Tanay, Rizal; 5th ID sa Isabela, 7th ID sa Nueva Ecija, Special Operations Command ng AFP sa Bulacan, 5th Striking Wings ng Air Force at Phil. Marines sa Fort Bonifacio. Nauna rito, naiulat na isasagawa umano ang naturang kudeta ngayong buwan o sa darating na Disyembre dahil buo na umano ang kanilang puwersa upang sumagupa sa mga loyal kay Pangulong Arroyo. (Ulat ni Danilo Garcia)</body>
<link>http://www.philstar.com/Article.aspx?articleId=183009&amp;publicationSubCategoryId=92</link>
</article>
<article>
<title>MILF wala pa sa listahan ng terorista</title>
<author>Lilia Tolentino/Ely Saludar</author>
<date>
<month>November</month>
<day>07</day>
<year>2002</year>
</date>
<body>Agad binigyang linaw ni National Security Adviser Roilo Golez na wala pang opisyal na pahayag mula sa Estados Unidos na nais nitong isama sa listahan ng mga dayuhang terorista ang Moro Islamic Liberation Front (MILF). Ito ay kasunod ng ibinunyag ni Presidential Adviser on Special Concerns Norberto Gonzales na pinag-aaralan ng US na ideklarang terorista ang MILF. Ayon kay Golez, na-misquote lamang ng media si Gonzales. Sa panig naman ng MILF, sinabi nitong handang pumailalim sa imbestigasyon ang MILF para patunayang walang katotohanan ang bintang na may kaugnayan sila sa Jemaah Islamiyah. Sinabi ni Eid Kabalu, MILF spokesman, hindi makatarungang pagbintangan silang may koneksiyon sa JI dahil ang MILF ay mahigit 30 taong naitatag samantalang ang Jemaah ay bagong grupo. Sinabi rin ni Kabalu na ang MILF ay handang tumulong sa pamahalaan sa pagtugis sa mga terorista. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=183013&amp;publicationSubCategoryId=92</link>
</article>
<article>
<title>OFWs pinaghihinalaan na ring terorista</title>
<author>Malou Escudero</author>
<date>
<month>November</month>
<day>07</day>
<year>2002</year>
</date>
<body>Dahil sa pagtawag sa Pilipinas na &amp;quot;terrorist haven&amp;quot; apektado na rin ang mga overseas Filipino workers (OFWs) sa ibang bansa. Ito ang kinumpirma kahapon ni Ilocos Norte Rep. Imee Marcos kaugnay sa napipintong pag-ipit ng visa ng mga Pilipino na nais magtrabaho sa mga bansa sa Europa katulad ng Ireland. Sinabi ni Marcos sa isang panayam sa telepono na siguradong maapektuhan ang ekonomiya ng bansa kapag bumalik sa Pilipinas ang libu-libong OFWs na paghihinalaang terorista. Mauuwi umano sa wala ang pangarap ng ilang Pinoy na makapasok sa Europe o sa Amerika dahil sa ginagawang paghihigpit sa mga OFWs. &amp;quot;Yung mga nurse natin o yong mga gustong maging caregiver sa Ireland na in-demand doon ngayon ay siguradong mahihirapan na makapasok doon dahil tinatawag ngayong terrorist haven ang Pilipinas,&amp;quot; ani Marcos. Ang dapat anyang gawin ng foreign service ng bansa ay iprotesta ang ginagawang pagbansag sa Pilipinas na pugad ng mga terorista. Sinabi pa ni Marcos na nakakaawa ang mga OFWs dahil sa halip na matulungan sila ng pamahalaan ay nalagay pa ang mga ito sa alanganin dahil sa dumadaming grupo sa Pilipinas na isinama sa listahan ng mga terorista. (Ulat ni Malou Escudero)</body>
<link>http://www.philstar.com/Article.aspx?articleId=183022&amp;publicationSubCategoryId=92</link>
</article>
<article>
<title>RP ginugulangan ng Vietnam sa inangkat na bigas</title>
<author>Ely Saludar</author>
<date>
<month>November</month>
<day>07</day>
<year>2002</year>
</date>
<body>Inuutakan ng Vietnam ang Pilipinas kaugnay sa usapin ng counter trade matapos na hindi sumunod ang una sa kondisyon sa pagbebenta ng bigas sa bansa. Inamin ni Philippine International Trading Corp. (PITC) president at CEO Anthony Abad na hindi pa nakasusunod ang Vietnam sa counter trade dahil umaabot na sa halagang $72 milyon ang nabiling bigas ng Pilipinas sa Vietnam, pero ang Vietnam ay wala naman kinukuhang produkto mula sa Pilipinas na nakasaad sa kasunduan sa counter trade. Dahil dito, inatasan ng Pangulo si Abad na makipag-ugnayan sa kanyang counterpart sa Vietnam upang matupad ang kasunduan na kukuha ito ng produkto sa Pilipinas ng halagang $36 milyon. (Ulat ni Ely Saludar)</body>
<link>http://www.philstar.com/Article.aspx?articleId=183025&amp;publicationSubCategoryId=92</link>
</article>
<article>
<title>2 PEA directors muntik magsapakan</title>
<author>Joy Cantos</author>
<date>
<month>November</month>
<day>07</day>
<year>2002</year>
</date>
<body>Muntik ng magsapakan ang dalawang dating opisyal ng Public Estate Authority (PEA) matapos na magkainitan at magkasagutan ang mga ito habang ginaganap ang isang press conference hinggil sa kontrobersiyal na Diosdado Macapagal Avenue scam kahapon sa Ciudad Fernandina, Greenhills, San Juan. Nabatid na hindi pa man nag-iinit sa pagkakaupo ang dalawa kasama ang ilan pang panauhin ay biglang hinamon ng nagbitiw na PEA director na si Rodolfo Tuazon ang whistle blower na si Sulficio Tagud, isa ring PEA director, na kapwa sila sumailalim sa lie detector test upang malaman kung sino sa kanilang dalawa ang sinungaling at nagsasabi sa totoong isyu ng highway scam. &amp;quot;Youre an expert in lying Dr. Tagud! Youre a liar!&amp;quot; galit na sabi ni Tuazon sa na-shock na si Tagud. Kapwa nagngangalit ang mga bagang at nakakuyom ang mga kamay ng dalawa kaya agad na pumagitna ang moderator na si Ces Cabrera ng Radyo ng Bayan para pigilan ang pagpapang-abot ng dalawa na itinuturing ngayong mortal na magkaaway. Dahil dito, ipinagpaliban ang forum at itatakda na lamang ang muling paghaharap ng dalawa sa susunod na linggo. Ayon kay Tuazon, nililinlang umano ni Tagud ang publiko sa pag-aanunsiyong may nangyaring kickback sa naturang proyekto. Aniya, nagsisinungaling umano si Tagud sa suspetsa nito na pinaboran ng kanyang administrasyon ang bidding para sa DM Legaspi Construction para sa package 2 ng nasabing proyekto. Ipinaliwanag pa ni Tuazon na hindi na umano makapagsasagawa pa ng bidding ang DM Legaspi para sa package 1 dahil hawak na ito ng SM Holdings. Ayon pa rito, P817 milyon lang umano ang halaga ng proyekto at hindi P1 bilyon tulad ng ibinulgar ni Tagud. Bumuwelta naman si Tagud sa pagsasabing kaya nitong suportahan ng mga dokumento ang kanyang mga alegasyon na ililitaw niya sa susunod nilang paghaharap ni Tuazon. (Ulat ni Joy Cantos)</body>
<link>http://www.philstar.com/Article.aspx?articleId=183031&amp;publicationSubCategoryId=92</link>
</article>
<article>
<title>Negosyo ng baboy at manok bumagsak</title>
<author>Angie dela Cruz</author>
<date>
<month>November</month>
<day>07</day>
<year>2002</year>
</date>
<body>Inamin kahapon ni Agriculture Secretary Leonardo Montemayor na bumagsak ang lokal na negosyo ng manok at baboy sa bansa dahil sa walang patumanggang pagpasok ng mga puslit na produktong karne ng manok at baboy. Bukod dito, may naiipuslit ding produktong karne mula sa mainland China na ipinagbabawal dahil sa talamak na virus na kumakalat sa naturang bansa. Para makaiwas sa smuggled agricultural products at imported na karne na may virus, nanawagan sa publiko si Montemayor na huwag bilhin ang mga produktong karne na walang tatak ng pagkasuri ng National Meat Inspection Commission (NMIC) at walang kaukulang resibong naipapakita ang mga stall owners ng mga kalakal na ito. Sinabi ni Montemayor na dapat tingnan ang tatak NMIC sa balat ng baboy at may stall permit mula sa ahensiya ang mga nagbebenta ng manok at baboy sa alinmang pamilihan at palengke. Upang higit na maging matagumpay ang kampanya ng pamahalaan sa isyung ito, ang anumang sumbong ay maaaring itawag sa (02)929-98229 collect at maaari din i-text sa 0917-7920848. (Ulat ni Angie dela Cruz)</body>
<link>http://www.philstar.com/Article.aspx?articleId=183033&amp;publicationSubCategoryId=92</link>
</article>
<article>
<title>Rod Strunk makakalusot?</title>
<author>Rudy Andal</author>
<date>
<month>November</month>
<day>07</day>
<year>2002</year>
</date>
<body>Malamang na makaligtas sa kasong kriminal ang pangunahing suspek na si Rod Strunk sa Nida Blanca murder case kahit hindi ito nakapagsumite ng counter-affidavit sa takdang oras sa Department of Justice (DOJ). Ayon kay Senior State Prosecutor Archimedes Manabat, wala pa silang isinasampang kaso laban kay Strunk bagkus ay isinasailalim pa nila sa evaluation ang lahat ng dokumento at ebidensiyang naisumite sa DOJ. Wika pa ni State Prosecutor Manabat, kahit hindi nakapagsumite ng counter-affidavit ang mga abogado ni Strunk sa itinakdang extension ay maaari namang gamitin ang mga naunang mga testimonya nito gaya ng inihain nitong motion to dismiss at sworn statement noong Disyembre 12, 2001 na itinanggi ang kanyang pagkakasangkot sa pagpatay sa kanyang maybahay. Ipinaliwanag pa ni Manabat, mali ang pag-aakalang awtomatikong isasampa nila sa Pasig Regional Trial Court ang kaso ni Strunk matapos mabigo itong maghain ng kanyang counter-affidavit sa itinakdang oras. Aniya, puwedeng i-convert na counter-affidavit ang anumang motion to dismiss petition ni Strunk tulad ng ginawa din ng suspect sa Nida Blanca slay na si Philip Medel Jr. na hindi nagsumite ng counter-affidavit pero naghain ng mosyon na nagtatangging may kinalaman siya sa kaso. (Ulat ni Rudy Andal)</body>
<link>http://www.philstar.com/Article.aspx?articleId=183035&amp;publicationSubCategoryId=92</link>
</article>
<article>
<title>'Rebenta-bomb' ikakalat</title>
<author>Benjie Villa</author>
<date>
<month>November</month>
<day>08</day>
<year>2002</year>
</date>
<body>Nakaamba ang tabak ng terorismo ngayong Pasko at Bagong Taon bunsod upang kumilos ang Department of Interior and Local Government (DILG) para ipagbawal ang pagbebenta ng mga paputok at rebentador dahil maaring gamitin ito ng mga terorista at haluan ng mga sangkap pampasabog. Nag-warning si DILG Secretary Jose Lina, na posibleng magpakalat ng mga bomba na anyong rebentador ang mga terorista sa panahon ng Pasko at Bagong Taon. Sa isang panayam ng radio host na si Korina Sanchez sa DZMM, sinabi ni Sec. Lina na sisikapin ng PNP na ilimita sa mga mahihinang paputok ang puwedeng gamitin sa pagsalubong ng bagong taon. Ayon kay Lina, hindi malayong salisihan ng mga terorista ang mga ibinebentang pyrotechnics ng mga tunay na bomba. Nauna nang inihayag ng PNP na mahigpit na mamanmanan ang industriya ng fireworks dahil posibleng gamitin ng mga terorista ang mga sangkap na ginagamit dito. Samantala, ramdam na ng mga negosyante ng paputok ang magiging epekto nito. Nagrereklamo na ang ilang mga taga-gawa ng paputok sa nadarama nilang pagbagsak ng kanilang negosyo. Pero nilinaw naman ni Lina na hindi sasakalin ng gobyerno ang industriya kundi ipagbabawal lamang ang mga malalakas na uri ng rebentador. Kasabay nito, hiniling ni Lina na tularan ang Davao City na palanggana at kaserola lamang ang kanilang kinakalampag sa pagsalubong sa bagong taon. Nabatid na bumaba ang bilang ng mga nasaktan noong nakalipas na mga taon sa nasabing lugar matapos magkaisa ang mga residente na huwag gumamit ng paputok. (Ulat ni Benjie Villa)</body>
<link>http://www.philstar.com/Article.aspx?articleId=183133&amp;publicationSubCategoryId=92</link>
</article>
<article>
<title>Camiling, Aglipay puntirya ng Misuari Breakaway Group</title>
<author>Danilo Garcia</author>
<date>
<month>November</month>
<day>08</day>
<year>2002</year>
</date>
<body>Nasa Metro Manila na umano ngayon ang isang grupo ng mga hit man ng Misuari Breakaway Group (MBG) na may misyon na likidahin ang dalawang mataas na heneral ng AFP at PNP. Sa intelligence report na nakalap ng AFP, sinasabing titirahin ng MBG sina AFP vice chief of staff Lt. Gen. Gregorio Camiling at si PNP deputy chief for operations, Deputy Director Gen. Edgardo Aglipay. Ang grupong magsasagawa ng pamamaslang ay kinabibilangan ng isang Kumander Bakiri at limang tauhan nito. Maliban sa umanoy assassination, puntirya ring pasabugin ng grupo ang AFP relay stations sa Tagaytay at ang Geothermal Power Plant sa Batangas City. Kasabay nito, tiniyak naman ng militar na masusing pagmamanman na ang kanilang isinasagawa sa grupo ni Bakiri na umanoy kasalukuyang tumutuloy sa tahanan ng isang Hadji Mahmud sa isang Islamic center sa Globo de Oro, Quiapo, Manila. Matunog ang pangalan ni Camiling dahil isa ito sa mga kandidato bilang susunod na AFP chief of staff sa paglisan sa puwesto ni Gen. Benjamin Defensor sa darating na Nobyembre 18. Kabilang siya sa PMA Class 1969. (Ulat ni Danilo Garcia)</body>
<link>http://www.philstar.com/Article.aspx?articleId=183137&amp;publicationSubCategoryId=92</link>
</article>
<article>
<title>Buong PEA board resign na!</title>
<author>Ely Saludar</author>
<date>
<month>November</month>
<day>08</day>
<year>2002</year>
</date>
<body>Tuluyan ng magbibitiw ang mga matataas na opisyal ng kontrobersiyal na Public Estates Authority (PEA) na nadawit sa umanoy maanomalyang Pres. Diosdado Macapagal boulevard. Sinabi ni Presidential Spokesman Rigoberto Tiglao na nakumbinsi na ng Malaca&amp;ntilde;ang ang buong board na bumitaw na sa PEA sa pangunguna ni Chairman Ernest Villareal. Bukod kay Villareal, miyembro din ng board sina dating congressman Rodolfo Tuazon, whistle-blower Sulficio Tagud at Ben Carino na siya ring general manager. Nagbakasyon ang mga ito matapos ipag-utos ng Pangulo habang isinasagawa ang imbestigasyon pero nag-iba ang tono ng Palasyo at nais na silang pagbitiwin. Ikinokonsidera bilang chairman ng PEA si dating Trade secretary Rizalino Navarro na naglingkod sa Ramos administration. (Ulat ni Ely Saludar)</body>
<link>http://www.philstar.com/Article.aspx?articleId=183147&amp;publicationSubCategoryId=92</link>
</article>
<article>
<title>Maling paggastos sa OWWA fund sisiyasatin ng Senado</title>
<author>Rudy Andal</author>
<date>
<month>November</month>
<day>08</day>
<year>2002</year>
</date>
<body>Siniguro kahapon ni Senate President Franklin Drilon sa may isang milyong OFWs na nasa Saudi Arabia na iimbestigahan ng Senado ang napaulat na maling paggastos sa pondo ng Overseas Workers Welfare Administration (OWWA). Sa pakikipagpulong nina Sen. Drilon at Sen. Robert Jaworski sa may 900,000 OFWs sa Saudi-Aramco sa Alkobar ay nais ng mga ito na malaman kung saan napunta ang inihuhulog nilang US$26 sa OWWA fund. Nag-aalala ang mga OFW matapos ibulgar ni Labor Sec. Patricia Sto. Tomas na nitong 2001 ay naglaan lamang ng P143.596M ang OWWA para sa benepisyo ng mga OFWs gayung naglaan ang OWWA ng P429.991M sa suweldo, benepisyo at operations costs ng mga empleyado nito. (Ulat ni Rudy Andal)</body>
<link>http://www.philstar.com/Article.aspx?articleId=183151&amp;publicationSubCategoryId=92</link>
</article>
<article>
<title>Party List sa Kongreso aalisin</title>
<author>Malou Escudero</author>
<date>
<month>November</month>
<day>08</day>
<year>2002</year>
</date>
<body>Balak ng Kongreso na baguhin ang Konstitusyon sa susunod na taon matapos na dumami umano ang pumapabor na mamamayan na alisin na ang Party List system. Ayon sa isang source sa Kamara, dagdag gastos lamang umano ang pagkakaroon ng Party List representatives sa Mababang Kapulungan dahil dinuduplicate lamang nito ang trabaho ng mga halal na mambabatas. Ang sektor na kinakatawan ng mga Party List representatives ay lumalapit din sa mga mambabatas na may kinakatawang distrito kaya lumalabas na &amp;quot;useless&amp;quot; din ang sistemang ito. Kabilang sa Party List group sa Kongreso ang Bayan Muna na may tatlong kinatawan - Butil, Cibac, Akbayan at Apec. Ang sistemang Constituent Assembly ang posibleng gamiting paraan sa pag-amyenda ng Saligang Batas. Ikinatwiran naman ni Bayan Muna Rep. Crispin Beltran na sa sandaling alisin ang Party List system ay wala nang magsusulong ng batas para sa mga mahihirap. (Ulat ni Malou Escudero)</body>
<link>http://www.philstar.com/Article.aspx?articleId=183159&amp;publicationSubCategoryId=92</link>
</article>
<article>
<title>Polusyon mas matindi sa terorismo</title>
<author>Malou Escudero</author>
<date>
<month>November</month>
<day>08</day>
<year>2002</year>
</date>
<body>Maituturing na mas grabe pa kaysa terorismo ang maruming hangin ng bansa dahil tinatayang 4,000 Filipino kada taon o 10 hanggang 16 ang namamatay araw-araw sanhi ng ibat ibang sakit na dala ng polusyon sa hangin. Ayon kay House Minority Leader Carlos Padilla, karamihan umano sa mga nabibiktima nito ay mga kabataan at mahihirap. Ipinagtataka niya na sa kabila ng sobrang pangamba sa teroristang grupo tulad ng Abu Sayyaf ay ipinagwalang-halaga naman ang air pollution. Ito umano ay makaraang sumang-ayon ang gobyerno sa panukalang pagpapaliban sa implementasyon ng Clean Air Act sa susunod na taon. Sa ilalim ng batas, ang benzene at aromatics content ng unleaded gasoline ay dapat na bawasan ng 2% at 35% sa Enero 1, 2003. Ang benzene ay kilala bilang pangunahing sanhi ng human carcinogen habang ang aromatics naman ay bumubutas sa ozone layer. Ang usok na ibinubuga ng sasakyan ang siyang pinakamalaking sanhi ng air pollution sa Metro Manila. Kung magagawa lamang umanong gumamit ng malinis na gasolina ng 2.2 milyong sasakyan na dumadaan sa mga kalsada sa Metro Manila ay makatutulong itong mabawasan ang polusyon. Ito ang dahilan kung bakit hindi dapat ipagpaliban ang implementasyon ng naturang batas sa susunod na taon. Mas malaki at malawak ang dalang panganib ng polusyon kumpara sa terorismo dahil hindi ito nakikita o nararamdaman. &amp;quot;Para kang nakikipaglaban sa isang invisible na kalaban, pero malalabanan at mapipigilan ito sa pamamagitan ng Clean Air Act,&amp;quot; sabi ni Padilla. (Ulat ni Malou Escudero)</body>
<link>http://www.philstar.com/Article.aspx?articleId=183162&amp;publicationSubCategoryId=92</link>
</article>
<article>
<title>Sipsip na opisyal bawal sumalubong kay GMA</title>
<author>Ely Saludar</author>
<date>
<month>November</month>
<day>08</day>
<year>2002</year>
</date>
<body>Ayaw na ni Pangulong Arroyo na sumalubong pa ang mga sipsip na opisyal ng gobyerno kapag ito ay dumarating ng bansa mula sa kanyang biyahe sa abroad. Inihayag ni Executive Secretary Alberto Romulo ang kagustuhang ito ng Pangulo dahil sa naaaksaya lamang umano ang oras ng ilang opisyal na hindi naman kailangang sumalubong. Hindi na rin magbibigay pa ng arrival speech ang Pangulo sa kanyang pagdating mula sa foreign trips. Ayon sa Malaca&amp;ntilde;ang, nalalaman naman ang mga aktibidades ng Pangulo sa ibayong dagat at nasusubaybayan ito ng media at naipapaalam sa publiko. Binago ng Pangulo ang nakagawian ng mga nagdaang presidente na kapag galing sa pagbisita sa ibang bansa ay nagtatalumpati bilang pag-uulat sa taumbayan. (Ulat ni Ely Saludar)</body>
<link>http://www.philstar.com/Article.aspx?articleId=183163&amp;publicationSubCategoryId=92</link>
</article>
<article>
<title>Joma for President hihirit</title>
<author>Ding Cervantes</author>
<date>
<month>November</month>
<day>09</day>
<year>2002</year>
</date>
<body>Dismayado na umano sa Arroyo administration ang mga lider ng militanteng Bagong Alyansang Makabayan (Bayan) sa Central Luzon bunsod para isulong nila ang kandidatura ng self-exiled communist leader na si Jose Ma. Sison bilang pangulo ng Pilipinas. Sa pahayag nina Bayan-CL chairman Roman Polintan at Bayan-Pampanga chairman Frank Mangulabnan sa local DWRW-FM station, ibinandera ng mga ito ang &amp;quot;Friends of Jose Ma. Sison&amp;quot; campaign kasabay ng paglulunsad ng isang fund drive ng Anakbayan at National Democratic Front of the Philippines para kay Sison. Itoy matapos na putulin ng Dutch government ang lahat ng assets at benepisyo ni Sison sa the Netherlands kasunod ng pagkakadeklara sa kanya bilang &amp;quot;terorista.&amp;quot; Ayon sa organizers ng Friends of Jose Ma. Sison, ang proyekto ay para ipamukha sa publiko ang tunay na kalagayan ni Joma at maling akusasyon laban sa kanya ng pamahalaan ng Amerika at Pilipinas. Isang signature campaign ang inumpisahan na kahapon para hikayatin ang Dutch government na ikonsiderang muli si Sison bilang isang political refugee at nakatakda ring ilunsad ang &amp;quot;Piso para kay Joma.&amp;quot; Pero sa kabila ng kanilang pagpabor kay Sison bilang pangulo, sinabi ni Polintan na tutol ang Bayan sa kudeta dahil sa kasalukuyan ay kaya pang &amp;quot;i-tolerate&amp;quot; si Pangulong Arroyo. Bigo anya ang rehimeng Arroyo na makatugon sa pangangailangan ng mga Pilipino at pilit na inililihis ang atensiyon ng mga tao sa mga bomb threats para pagtakpan ang bumabagsak na ekonomiya. Gayunman, sinabi ni Mangulabnan na habang tanggap nila si Sison bilang pangulo ng Pilipinas, hindi nila ito ikakampanya sa eleksiyon sa 2004. (Ulat ni Ding Cervantes)</body>
<link>http://www.philstar.com/Article.aspx?articleId=183267&amp;publicationSubCategoryId=92</link>
</article>
<article>
<title>5 Pinoy inaresto, ikinulong sa Israel</title>
<author>Ellen Fernando</author>
<date>
<month>November</month>
<day>09</day>
<year>2002</year>
</date>
<body>Limang OFW ang inaresto at ikinulong sa Israel dahil sa illegal na pagtatrabaho at pananatili doon. Sa report sa DFA ng RP Embassy sa Tel Aviv, kinilala ang mga manggagawang Pinoy na sina Laureano Baria, Bedashorba Villaluz, pawang nadakip sa Jerusalem; Fernando Santiago, Alexander Mijares, pawang sa Tel Aviv at Alberto dela Cruz na hinuli sa Netanya. Silay ikinulong sa Mashahu Prison sa Ramie, Israel. Nabatid na si Baria ay naunang itinakda ang deportasyon nitong Oktubre 31, 2002 subalit wala pang kumpirmasyon ang DFA kung nakabalik na ito sa bansa. Samantala ang apat ay nagpiyansa para makalaya at makapanatili pa ng isang buwan sa Israel matapos ipangako ng mga ito sa korte na hahanapin nila ang kanilang Israeli employer na maggagarantiya ng kanilang pananatili at mag-isponsor ng kanilang mga visa. Pinamili umano ang limang nabanggit kung sila ay magpipiyansa para sa one month extension of stay o ma-deport. Kapag pinili ang repatriation, ang pamahalaang Israel ang bahala sa gastusin sa kanilang pagbabalik at mag-aayos ng kanilang dokumento. Kung ang pinili ay magpiyansa, sila ay magbabayad ng US$6,400 para sa pananatili ng isang buwan. Sila rin ang kukuha at magbabayad ng kanilang abogado para ayusin ang kanilang visas. Sinabi ng embahada na mas pinili ng marami ang magpiyansa. Karaniwang umuutang ang mga ito sa loan sharks pampiyansa at panggastos habang hinihintay ang pag-asa na makukuha nila ang pabor na desisyon. (Ulat ni Ellen Fernando)</body>
<link>http://www.philstar.com/Article.aspx?articleId=183275&amp;publicationSubCategoryId=92</link>
</article>
<article>
<title>Pagbili sa 'Parisian Life' ilegal</title>
<author>Malou Escudero</author>
<date>
<month>November</month>
<day>09</day>
<year>2002</year>
</date>
<body>Iligal umano ang pagkakabili ni Government Service Insurance System (GSIS) president Winston Garcia ng &amp;quot;Parisian Life&amp;quot; painting ni Juan Luna matapos ibunyag kahapon ni Iloilo Rep. Rolex Suplico na walang pahintulot ng board ang hakbang nito. Ayon sa mambabatas, walang pag-apruba ang board ng GSIS sa pagbili sa nasabing painting at maging ang pagpunta ni Garcia sa Hong Kong ay wala ring basbas ng board. Dahil dito, lumalabas umano na ang ginawang pagpunta ni Garcia sa HK at pagbili at pagsali sa auction ay sa personal na kapasidad nito. Sinabi ni Suplico na ang dapat gawin ni Garcia ay aminin sa publiko ang kanyang pagkakamali at ibalik ang P46 milyong ipinambili sa 110-taong painting bago niya ito iuwi sa kanyang bahay. Ayon pa kay Suplico, wala ring travel advisory mula sa Office of the President si Garcia, ang curator ng museo at press relations officer nito para sa pagsali ng mga ito sa auction. Sinabi ng mambabatas na nagulat siya sa laki ng alok para bilhin ang nasabing painting na unang inalok sa halagang P14 milyon. (Ulat ni Malou Escudero)</body>
<link>http://www.philstar.com/Article.aspx?articleId=183285&amp;publicationSubCategoryId=92</link>
</article>
<article>
<title>4 pang OFWs sa Saudi pupugutan</title>
<author>Sandy Araneta</author>
<date>
<month>November</month>
<day>09</day>
<year>2002</year>
</date>
<body>Apat pang overseas Filipino workers (OFWs) ang nakatakdang pugutan matapos hatulan ng kamatayan sa umanoy pagpatay sa isa pang OFW sa Saudi Arabia. Kinilala ng Migrante International ang apat na sina Wilfredo Bautista, 35; Sergio Aldana, Antonio Alvesa at Miguel Fernandez. Ang mga akusado ay nakakulong noon pang 1999 at nahatulan ng Taif Grand Court sa Saudi Arabia noong September 11, 2002 dahil sa umanoy pagpatay kay Jaime dela Cruz. Si dela Cruz ay natagpuang tadtad ng saksak at pinatay umano ng apat matapos manalo sa P3 million lottery na pinatatakbo ng mga Pilipino doon. Ang perang napanalunan ng biktima ay nawawala pa rin. Base sa fact sheet na ibinigay ng Southern Luzon Jurisdictional Convention of the United Church of Christ in the Philippines (SLJC-UCCP), tinortyur si Bautista habang sinasailalim sa interogasyon at na-comatose ng ilang buwan. Kaugnay nito, hiniling ni Poe Gratela, Migrante International secretary general, na makialam ang DFA at sagipin ang mga ito sa pugot ng Taif prison authorities. Ang pamilya ni dela Cruz ay humihingi ng P6 million diyah o blood money para iurong ang kaso. Ang diyah ay dapat na bayaran ng pamahalaang Pilipinas at hindi mga pamilya ng mga akusado. Una rito, isa pang OFW na si Primo Gasmen ang nanganganib na mabitay sa susunod na taon kapag nabigo itong makapagbigay ng US$15,000 blood money. Si Gasmen ay 1999 pa nakakulong dahil sa umanoy pagpatay sa isang Nepalese co-worker sa Saudi Arabia. (Ulat ni Sandy Araneta)</body>
<link>http://www.philstar.com/Article.aspx?articleId=183289&amp;publicationSubCategoryId=92</link>
</article>
<article>
<title>Senate presidency inaasinta rin ni Loren</title>
<author>Rudy Andal</author>
<date>
<month>November</month>
<day>09</day>
<year>2002</year>
</date>
<body>Inaambisyon ngayon ni Senate Majority Leader Loren Legarda-Leviste ang pagiging pangulo ng Senado at basbas na lamang umano ni Pangulong Arroyo ang hinihintay nito. Ayon sa source, makikipagpulong si Sen. Legarda sa Pangulo sa susunod na linggo upang hingin ang suporta ng Chief Executive para masungkit nito ang Senate presidency. Sakaling bigyan ng basbas ni GMA si Legarda at manalo ay siya ang kauna-unahang Senate president na babae. Nakatakdang bumaba sa kanyang posisyon si Senate President Franklin Drilon sa darating na Disyembre 31 kagaya ng kasunduan nila ni Sen. Renato Cayetano para sa term sharing. Unang napaulat na nais ding tumakbo bilang Senate president si Sen. Manuel Villar subalit kaagad namang inihayag ng oposisyon na walang makukuhang suporta si Villar. Ayon naman kay Sen. Robert Barbers, anuman ang magiging pasya ng majority sa sandaling magtapos ang termino ni Drilon sa Disyembre 31 ay igagalang nila ito. (Ulat ni Rudy Andal)</body>
<link>http://www.philstar.com/Article.aspx?articleId=183296&amp;publicationSubCategoryId=92</link>
</article>
<article>
<title>'Second envelope' gagamitin vs Clarissa</title>
<author>Malou Escudero</author>
<date>
<month>November</month>
<day>09</day>
<year>2002</year>
</date>
<body>Gagamitin ng mga abogado ni dating Pangulong Estrada ang kontrobersiyal na &amp;quot;second envelope&amp;quot; sa naunsyaming impeachment trial sa Senado upang sirain ang kredibilidad at testimonya ni dating Equitable-PCI Bank senior vice president Clarissa Ocampo na haharap sa Sandiganbayan sa Lunes. Sa dalawang pahinang mosyon, hiniling nina retired Sandiganbayan Manuel Pamaran, Attys. Prospero Crescini, Irene Jurado at Noel Malaya sa Sandiganbayan na magpalabas ng subpoena para sa &amp;quot;second envelope&amp;quot; upang patunayan na si Jaime Dichaves, akusado rin sa plunder case, ang totoong may-ari ng Jose Velarde account at hindi si Estrada. Inobliga ng mga abogado ni Estrada ang korte na magpalabas ng &amp;quot;subpoena duces tecum&amp;quot; upang ibigay ng Senate legal counsel o ng sinumang awtorisadong kinatawan ng Archives Division ng Senado ang nasabing dokumento sa Sandiganbayan sa Nob. 11, 13 at 18. Kakailanganin ng depensa ang nasabing dokumento sa cross examination kay Ocampo. (Ulat ni Malou Escudero)</body>
<link>http://www.philstar.com/Article.aspx?articleId=183298&amp;publicationSubCategoryId=92</link>
</article>
<article>
<title>GMA target ng 'Oplan Tumba' ng NPA</title>
<author>Joy Cantos</author>
<date>
<month>November</month>
<day>10</day>
<year>2002</year>
</date>
<body>Alinsunod sa direktiba ni CPP-NPA founding chairman Jose Maria Sison na paigtingin pa ang mga pag-atake laban sa puwersa ng pamahalaan ay inilunsad ng komunistang grupo ang Operation Tumba&amp;quot; kung saan nangunguna umano sa hit list ng New Peoples Army (NPA) si Pangulong Arroyo kasama ang matataas na opisyal ng pamahalaan, militar at pulisya. Base sa nakalap na intelligence report, kabilang din sa tinatarget si First Gentleman Mike Arroyo at mga opisyal na sina National Security Adviser Roilo Golez, Defense Secretary Angelo Reyes, mga top brass sa AFP kabilang na sina outgoing Chief of Staff Gen. Benjamin Defensor, AFP Vice Chief of Staff Lt. Gen. Gregorio Camiling, AFP Deputy Chief of Staff Gen. Ernesto Carolina, incoming Chief of Staff Army Chief Lt. Gen. Dionisio Santiago, ISAFP Chief Col. Victor Corpus; DILG Secretary Joey Lina, National Bureau of Investigation (NBI) Director Reynaldo Wycoco, PNP Chief P/Director Gen. Hermogenes Ebdane, PNP-Intelligence Chief P/Director Roberto Delfin, PNP-Criminal Investigation and Detection Group (PNP-CIDG) Director P/Chief Supt. Eduardo Matillano. Bukod rito, nasa hit list din ang ilang mga senador at may 50 kongresista na mahigpit umanong bumabatikos sa kilusang komunista habang may ilan ring mga gobernador at mayor partikular na mula sa mga lalawigan na kilalang balwarte ng NPA. Kabilang naman sa mga lugar na plano umanong isagawa ang pananabotahe sa mga instalasyon ng gobyerno ay sa Southern Tagalog, Bicol Region, Visayas Region, Northern Mindanao, Central at Northern Luzon gayundin sa National Capital Region (NCR) na siya namang kinaroroonan ng mga tanggapan ng mga matataas na opisyal ng pamahalaan. Napag-alaman na ang serye ng mga panununog ng mga rebelde ay alinsunod sa inilatag na plano ng CPP-NDF bilang buwelta sa pagdedeklara rito bilang Foreign Terrorists Organization (FTO) ng Estados Unidos na sinuportahan naman ng 15 member states ng European Union. Samantala, pinangangambahan rin ang posible pang mga pag-atake ng grupo sa Southern Luzon na kilala namang balwarte ni NPA spokesman Gregorio Ka Roger Rosal kung saan ilan pa umanong mga istasyon ng pulisya sa mga liblib na lugar ang balak ng mga itong salakayin gayundin ang panununog ng mga cell sites ng Smart at Globe Telecommunications. Ito ay bilang paghihiganti dahilan sa pagsuporta umano ng administrasyon sa pagdedeklara ng US sa CPP-NPA bilang komunistang grupo kung saan ay hirap na ngayon ang mga itong makapangalap ng donasyon upang isuporta sa Kilusan partikular na mula sa EU. Bilang reaksiyon, sinabi naman ni AFP Public Information Office (PIO) Chief Lt. Col. Danilo Servando na hindi na umano dapat pang patulan ang ganitong mga pagbabanta dahil lumang tugtugin na umano ito. Sinabi pa ng opisyal na nakahanda ang militar at pulisya sa anumang pagtatangka ng mga rebelde na maghasik ng terorismo. (Ulat ni Joy Cantos)</body>
<link>http://www.philstar.com/Article.aspx?articleId=183411&amp;publicationSubCategoryId=92</link>
</article>
<article>
<title>2 repeater station sa Tagaytay pasasabugin?</title>
<author>Mario Basco</author>
<date>
<month>November</month>
<day>10</day>
<year>2002</year>
</date>
<body>Target umanong pasabugin ang dalawang malaking repeater station sa Tagaytay City bilang pasimula ng sinasabing December coup na magpapabagsak sa pamahalaang Arroyo. Layunin nito na putulin ang anumang komunikasyon sa sandaling lumusob na ang puwersa ng mga coup plotters sa Maynila. Sa nakalap na impormasyon ng PSN sa isang opisyal ng Cavite-PNP na ayaw ipabanggit ang pangalan, pinalalabas lamang umano na mga rebeldeng New Peoples Army (NPA) ang namataang gumagala sa bayan ng Magallanes, Maragondon at Tagaytay City at sa iba pang bayan sa nakalipas na ilang araw. &amp;quot;Kung tunay na mga NPA rebels ang mga iyon ay madali namang sagupain ng pulis-Cavite at tropa ng militar pero hindi nga mga NPA,&amp;quot; anang source. Pinupuntirya umano ang naturang 2 dambuhalang repeater sa Tagaytay City dahil maaring gamitin ito ng mga awtoridad sa pagsagap ng komunikasyon kapag may grupong sasalakay sa Kalakhang Maynila. Ang pattern umano ng kudeta ay ihahalintulad sa naganap na December 1989 coup na dito ay unang pinuntirya ng mga rebeldeng sundalo ang Palace in the Sky sa Tagaytay City. (Ulat ni Mario Basco)</body>
<link>http://www.philstar.com/Article.aspx?articleId=183421&amp;publicationSubCategoryId=92</link>
</article>
<article>
<title>Ilaban nyo si Joma!</title>
<author>Lilia Tolentino</author>
<date>
<month>November</month>
<day>10</day>
<year>2002</year>
</date>
<body>Pabor ang Malaca&amp;ntilde;ang na ilaban ng militanteng grupo si self-exiled CPP founder Jose Ma. Sison sa halalan pampanguluhan sa 2004 para masubukan nila kung ang kanilang kilusan ay mayroong suporta ng bansa. Ayon kay Presidential Security Adviser Roilo Golez, mas mabuti ngang lumahok sa halalan ang lider ng komunista kaysa isulong ang kanilang laban sa pamamagitan ng paghahasik ng karahasan. Ang paglahok aniya ni Sison sa halalan ay isang tanda na handa siyang pumailalim sa isang mapayapang proseso kaysa ang atupagin ay maglunsad ng pananabotahe at gulo para maisulong ang ideyolohiyang ipinaglalaban. Gayunman, sinabi ni Golez na hindi niya sigurado kung si Sison ay nananatiling mamamayang Pilipino o kung ito ay isa nang Dutch citizen. Sa ilalim ng Konstitusyon tanging mamamayang Pilipino lamang ang kuwalipikadong tumakbong presidente o sa iba pang puwestong halal ng bayan. Hindi rin umano nakatitiyak si Sison na mananalo siyang pangulo dahil mababa naman ang rating nito tulad din ng rating ng iba pang militanteng grupo. (Ulat ni Lilia Tolentino)</body>
<link>http://www.philstar.com/Article.aspx?articleId=183425&amp;publicationSubCategoryId=92</link>
</article>
<article>
<title>Kudeta gawa ng nakapaligid kay Gloria</title>
<author>Rudy Andal</author>
<date>
<month>November</month>
<day>10</day>
<year>2002</year>
</date>
<body>Malaki ang paniwala ni Senator Panfilo Lacson na ang nasa likod ng mga planong kudeta ay mismong mga nakapaligid kay Pangulong Arroyo upang masiguro ang kanilang pananatili sa poder sa pamamagitan ng paglalagay ng panibagong magiging puppet leader nila. Ayon kay Sen. Lacson, naniniwala siya na ang may kagagawan ng tsismis na ito sa kudeta ay mismong mga malalapit sa Pangulo na natatakot mawala sa kanilang posisyon kapag natalo si GMA sa 2004 elections. Sinabi pa ni Lacson, nakakatakot ang balak na ito dahil nais ng mga nasa likod ng kudeta na patalsikin si Arroyo upang makapaglagay sila ng panibagong lider na magiging sunud-sunuran sa kanila. Aniya, hindi dapat ang grupo ng oposisyon ang ituro na nasa likod ng planong kudeta dahil wala naman ito sa posisyon upang makumbinsi at mahawakan ang militar at civil society. (Ulat ni Rudy Andal)</body>
<link>http://www.philstar.com/Article.aspx?articleId=183434&amp;publicationSubCategoryId=92</link>
</article>
<article>
<title>Camiling na-by pass uli, Santiago bagong AFP chief</title>
<author>Lilia Tolentino/Joy Cantos</author>
<date>
<month>November</month>
<day>10</day>
<year>2002</year>
</date>
<body>Sa ikalawang pagkakataon ay muling na-by pass ng kanyang mga lower class si AFP Vice Chief of Staff Lt. Gen. Gregorio Camiling matapos ihayag kahapon ni Pangulong Arroyo ang pagtatalaga niya kay Army Chief Lt. Gen. Dionisio Santiago bilang kapalit ni AFP Chief of Staff Gen. Benjamin Defensor na magreretiro sa puwesto sa Nobyembre 18. Ang paghahayag ng napiling kapalit ni Defensor ay isang pagkumpirma sa naunang ulat na hindi binigyan ng Pangulo ng extension ang serbisyo ng kasalukuyang chief of staff. Nang hirangin ng Pangulo si Defensor bilang AFP chief noong Setyembre 11, nakatakda na itong magretiro sa serbisyo noong Setyembre 12, subalit binigyan siya ng Pangulo ng extension na 69 araw sa serbisyo. Sa press briefing kahapon, sinabi ni Presidential Spokesman Rigoberto Tiglao na bagaman sinasabing maaaring mabigyan si Defensor ng puwestong ambassador hindi naman ito napag-uusapan pa sa pulong ng Pangulo at miyembro ng Gabinete. Si Santiago ay nakilala bilang Task Force Libra commander na namuno sa pagtataboy sa EDSA supporters sa madugong May 1 siege noong 2001. Ipinanganak siya noong Abril 8, 1947 sa Malabon, Manila at produkto ng PMA Class 1970. Kung susumahin ay si Camiling ang pinaka-senior sa lahat ng sinasabing kuwalipikado maging hepe ng AFP dahil siya na lamang ang natitirang miyembro ng PMA Class 1969 na nasa active service pa. Bukod kay Camiling, kabilang pa sa mahigpit na nagtutunggali sa puwesto sina AFP Deputy Chief of Staff Lt. Gen. Ernesto Carolina, Air Force Chief Lt. Gen. Nestor Cantillan, Navy Chief Admiral Victorino Hingco at Southcom Chief Lt. Gen. Narciso Abaya. (Ulat ni Lilia Tolentino/Joy Cantos)</body>
<link>http://www.philstar.com/Article.aspx?articleId=183437&amp;publicationSubCategoryId=92</link>
</article>
<article>
<title>Petron Station binomba ng MILF, 4 nadale</title>
<author>Roel Pare&amp;ntilde;o</author>
<date>
<month>November</month>
<day>11</day>
<year>2002</year>
</date>
<body>ZAMBOANGA CITY  Tinutugis ng mga tropa ng militar ang isang bomber na pinaghihinalaang miyembro ng hit squad ng separatistang Moro Islamic Liberation Front (MILF) na nagbomba noong Sabado sa isang gasolinahan sa Central Mindanao. Ayon kay Col. Daniel Lucero, Spokesman ng Armed Forces of the Philippines (AFP) Southern Command na apat katao ang malubhang nasugatan nang bombahin dakong alas-2:45 ng hapon ang Petron Gas Station na matatagpuan sa bayan ng Shariff Aguak, Maguindanao sa pamamagitan ng isang improvised explosive device. Sa lakas ng pagsabog ay halos nawasak ang kabuuan ng gasolinahan na pag-aari ng isang Datu Andal Ampatuan Jr. Lumalabas sa pagsisiyasat ng pulisya, ang bomba ay ibinalot sa isang plastic bag at pagkatapos ay itinapon sa basurahan malapit sa nasabing gasolinahan ng hindi pa nakikilalang suspek na mabilis umalis sa lugar at ilang minuto ay sumabog na ito. Sa nakuhang impormasyon ng pulisya mula sa mga nakasaksi sa pangyayari at nakakita sa suspek na naglagay ng bomba ay agad nilang natukoy na kagagawan ito umano ng separatistang MILF. Ang MILF na kilalang Muslim insurgent group ng bansa ay iniuugnay umano sa Indonesian based Jemaah Islamiyah (JI) movement na may kagagawan sa pagbomba sa Bali, Indonesia noong Oktubre 12 na ikinasawi ng mahigit 190 katao. Subalit pinabulaanan ng MILF na sila ay grupo ng terorista at iginiit na tumatalima sa pinagkasunduang peace talks noong nakalipas na taon. Sinisilip din ng pulisya ang anggulong may kinalaman sa extortion activities ng ilang masasamang elemento sa nasabing lugar. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=183554&amp;publicationSubCategoryId=92</link>
</article>
<article>
<title>Pagkatapos nina 'Eastwood' at 'Ford', 'Million Dollar Man' naman</title>
<author>Jess Diaz</author>
<date>
<month>November</month>
<day>11</day>
<year>2002</year>
</date>
<body>Mga small time pala sina &amp;quot;Clint Eastwood&amp;quot; at &amp;quot;Harrison Ford&amp;quot; dahil may &amp;quot;Million Dollar Man&amp;quot; na miyembro ng gabinete ang Pangulong Arroyo na dapat maging prayoridad sa lifestyle check. Sinabi ni Rep. Willie Villarama (Aksyon Demokratiko, Bulacan) na dapat imbestigahan ng Pangulo ang isa niyang gabinete na naging milyonaryo sa pagbabayad ng isang dating crony ng pinatalsik na Pangulong Estrada. &amp;quot;Hindi peso,kundi dolyar ang binabayad sa gabineteng ito ng isang dating crony ni Pangulong Estrada na nahaharap sa isang malaking problema at nakita ko na ang ilang dokumento kayat ito ay yumaman at tinaguriang &amp;quot;Million Dollar Man&amp;quot; wika ni Villarama. Sinuportahan umano nito si Pangulong Arroyo sa kampanya para labanan ang katiwalian. (Ulat ni Jess Diaz)</body>
<link>http://www.philstar.com/Article.aspx?articleId=183564&amp;publicationSubCategoryId=92</link>
</article>
<article>
<title>Clarissa tetestigo sa Sandiganbayan vs Erap</title>
<author>Jose Rodel Clapano</author>
<date>
<month>November</month>
<day>11</day>
<year>2002</year>
</date>
<body>Nakatakdang tumestigo ngayong araw na ito sa Sandiganbayan si Equitable-PCI Bank executive Clarissa Ocampo laban sa nakakulong na dating Pangulong Joseph Estrada sa kasong ilegal na paggamit ng alias. Ang prosecution panel na pangungunahan naman ni Assistant Ombudsman Dennis Villa-Ignacio ay nagsabi na ang patotoo ni Ocampo ay magdidiin sa dating Pangulo na kumamal ng humigit kumulang na P 4 bilyon sa tagong yaman nito na minaliit naman ng kampo ni Estrada sa pangunguna ng abogado nitong si Raymond Fortun. Patutunayan ni Ocampo na si Estrada ay ang totoong Jose Velarde at hindi ang kaibigan nitong si Jaime Dichavez na kamakailan ay umamin na siya ang may-ari ng Jose Velarde account sa nasabing bangko. Ayon pa kay Villa-Ignacio na uulitin lamang ni Clarissa ang kanyang naging pahayag noong nakaraang taon sa impeachment court at pagkatapos niya ay may walo hanggang labindalawang saksi ang tetestigo laban kay Estrada at iba pang mga akusado nito. (Ulat ni Jose Rodel Clapano)</body>
<link>http://www.philstar.com/Article.aspx?articleId=183569&amp;publicationSubCategoryId=92</link>
</article>
<article>
<title>Malaca&amp;ntilde;ang di boto sa balak ng US na missile attack vs terorista sa Asya</title>
<author>Ely Saludar</author>
<date>
<month>November</month>
<day>11</day>
<year>2002</year>
</date>
<body>Pumalag ang Malaca&amp;ntilde;ang sa naging pahayag ng US na handa itong maglunsad ng missile strike laban sa mga terorista sa Asya. Ayon kay Presidential Spokesman Rigoberto Tiglao,hindi papayag ang Malaca&amp;ntilde;ang na gawin ito ng US lalo na dito sa Pilipinas dahil may sapat na kakayahan at kagamitan ang Armed Forces of the Philippines (AFP) na tugisin ang mga terorista. Ito ay kaugnay sa naging pahayag ni Ambassador Francis Taylor, US State Department coordinator for counter terrorism na may opsiyon ito na tirahin ang mga terorista sa Asya sa pamamagitan ng missile strike na kahalintulad ng ginawang pag-atake ng US sa Yemen na ikinamatay ng 6 na hinihinalang miyembro ng Al-Qaeda. Sinabi naman ni Press Secretary Ignacio Bunye,na malabong matulad ang Pilipinas sa Yemen dahil sa katuwang ang US sa kampanya laban sa terorismo. (Ulat ni Ely Saludar)</body>
<link>http://www.philstar.com/Article.aspx?articleId=183577&amp;publicationSubCategoryId=92</link>
</article>
<article>
<title>Bentahan ng tocino, longganisa ng mga guro muling nabuhay</title>
<author>Danilo Garcia</author>
<date>
<month>November</month>
<day>11</day>
<year>2002</year>
</date>
<body>Halos magdadalawang buwan pa lamang matapos na lisanin ni dating Education Secretary Raul Roco ang kanyang puwesto ay muling nabuhay ang industriya ng mga guro na longganisa, tocino at puwersahang pagbabayad sa mga tiket sa mga pampublikong paaralan. Hindi umano umaaksyon ang bagong Education Secretary Edilberto De Jesus sa mga reklamong natatanggap buhat sa magulang ng mga mag-aaral. Batay sa reklamo ng isang magulang na nagpapaaral ng anak sa Pantok Elementary School sa Binangonan, Rizal na may dagdag na grado ang kanilang anak kung oorder ng tocino at longganisa sa mga guro. Hiniling ng mga magulang kay Secretary De Jesus na imbestigahan ang mga guro, school principal ng eskwelahan ang ginagawang pagmamalabis ng mga ito. (Ulat ni Danilo Garcia)</body>
<link>http://www.philstar.com/Article.aspx?articleId=183581&amp;publicationSubCategoryId=92</link>
</article>
<article>
<title>Banta ng NPA kay GMA dinedma</title>
<author>Ely Saludar</author>
<date>
<month>November</month>
<day>11</day>
<year>2002</year>
</date>
<body>Hindi naalarma ang Malaca&amp;ntilde;ang sa naging banta ng rebeldeng New Peoples Army (NPA) laban kay Presidente Gloria Macapagal- Arroyo at ilang pulitiko na nangunguna sa hitlist sa ilalim ng Oplan Tumba. Sinabi ni Press Secretary Ignacio Bunye na itinuturing ng Palasyo na normal lamang ang nasabing banta sa sinumang Presidente ng bansa at opisyal ng pamahalaan. Naniniwala si Bunye na ang hakbang na ito ng NPA ay dahil nasaktan ang mga ito sa naging deklarasyon ng US na sila ay grupo ng mga terorista. (Ulat ni Ely Saludar)</body>
<link>http://www.philstar.com/Article.aspx?articleId=183587&amp;publicationSubCategoryId=92</link>
</article>
<article>
<title>Lider ng simbahan tinuligsa sa kapabayaan</title>
<author></author>
<date>
<month>November</month>
<day>11</day>
<year>2002</year>
</date>
<body>Binatikos ng isang supplier ang naging kapabayaan ng Catholic Bishops Conference of the Philippines sa ginawang pagpayag ng mga lider ng simbahan na pumasok sa negosyo at gamitin ang pangalan ng simbahan sa pakikipagkalakalan sa pribadong sektor na naging dahilan para mawala ang mga propesyonal at moral na responsibilidad. Ayon sa negosyanteng si Jonathan Khonghun ng Quadpro Inc., na nahihirapan siyang singilin ang halos P 12 milyong halaga ng computer equipment na ipinautang niya sa CBCPNet,na ipinagmamalaking proyekto ng CBCP sa larangan ng information technology. Ngunit makalipas ang maikling panahon ay bumagsak ang CBCPNet dahil sa laki ng pagkakautang nito sa katulad niyang suppliers na halos dalawang taon nang hindi nababayaran. Isinisi ni Khonghun ang nangyaring kapalpakan sa ilang lider ng CBCP,ang organisasyong sumasaklaw sa buong simbahang Katoliko sa Pilipinas. Napatunayan ito ni Khonghun nang umamin ang ilang pinuno ng CBCP na hindi nila na-audit ang mga transaksyon at accounts na kontrolado ng kanilang partner na si Eman Lim na sinisisi rin sa pagbagsak ng CBCPNet. Subalit nagtataka si Khonghun dahil sa hindi pa tapos ang krisis ng CBCP sa utang ay muli itong nagtayo ng CBCP World.</body>
<link>http://www.philstar.com/Article.aspx?articleId=183589&amp;publicationSubCategoryId=92</link>
</article>
<article>
<title>Plane crash: 14 patay, 15 nasagip</title>
<author>Joy Cantos/Lordeth Bonilla/Grace dela Cruz/ Danilo Garcia/Ellen Fernando at Butch Quejada</author>
<date>
<month>November</month>
<day>12</day>
<year>2002</year>
</date>
<body>Labing-apat katao kabilang ang apat na bata ang kumpirmadong patay, 15 ang nakaligtas habang lima pa ang nawawala matapos na bumagsak sa Manila Bay ang Fokker-27 plane flight 585 na may lulang 34 katao kabilang ang 5 crew ng Laoag International Airlines, kahapon ng umaga. Sa nakuhang report, dalawang minuto bago mag-alas-6 ng umaga ng mag-take-off mula sa runway 31 ng Manila Domestic Airport sa Para&amp;ntilde;aque City patungong Laoag ang flight 585. Pero 30 minuto pa lamang nakakalipad ay nagdeklara na ng distress call sa tower ang piloto nitong si Capt. Bernie Crisostomo at nag-announce na magsasagawa ng landing sa Manila Bay. Dakong 6:27 ng tuluyang bumagsak ang eroplano. Kinilala ang mga nasawing sina Gemma Dasalla, flight stewardess; Nestor Bernal, flight steward; Jomer Dierra, 4; Earl John Rada, Sheryl Manda, Taupin Van Nguyen, Jake Padilla, Darren Green, Julia Margarette Nguyen, Normita Mata, Jocelyn Fajardo, Cherylyn Rada, Arnel Angeles, Edelquin Abriganda at isang John Doe. Lima sa mga nakaligtas ay isinugod sa San Juan de Dios Hospital na kinilalang sina Marielle Poncio, Epifania Reyes, Nemia Castillejos, flight steward na si Adhika Espinosa at pilotong si Crisostomo. Sampu ang ginagamot ngayon sa Ospital ng Maynila na sina Juan Pornillos, Noli Dierra, Maria Severo, Tessie Bugarin, Jose Salazar, Bryan Forrester, Steve Thompson, Wilfredo Alviso, crew pilot na si Joseph Gardiner at isang di nakuha ang pangalan. Kabilang naman sa nawawala ang mga bakasyunistang Australian na sina John Benson, Jim Coddington, Sam Coddington, Nick Bright at Minn Nguyen, habang si Jefferson Mata ay hindi makumpirma kung kabilang sa nawawala o kasama sa hindi nakikilalang nasawi. Bago ang pagbagsak ay namataan ang eroplano na umuusok ang bahagi ng buntot nito habang nasa himpapawid. Sinikap umano ng piloto na mag-crashland sa reclamation area ng Manila Bay pero nabigo ito at tumuloy sa karagatan ang eroplano. Unang sumayad sa tubig ang pakpak ng F-27 hanggang sa humiwalay ang buntot sa katawan at naputol ang puwitan. Tuluyan ng nabiyak sa dalawa ang eroplano. Ilang minuto pa ay dinispatsa na ang search and rescue operations at mabilis na sinuyod ng mga tauhan ng Phil. Coast Guard (PCG) ang kailaliman ng crash site sa tulong ng Navy, Air Transportation Office, MMDA at mga mangingisda. Tatlong babae ang unang nasagip ng mga rescuer na agad isinugod sa ospital. Sumunod na naiahon ay apat na bata pero patay na ang mga ito. Sinabi ni PCG chief Vice Admiral Ruben Lista na maaring may na-trap pa sa loob ng eroplano kaya pinagsusumikapan nilang maiahon sa pamamagitan ng boom crane ng Navy. Alas-4 ng hapon kahapon ay 1/4 pa lamang ng eroplano ang naiahon dahil na rin sa bigat nito. Binigyan na umano ng go-signal ang pagsira sa eroplano matapos na makumpirmang buhay ang dalawang piloto na siyang magbibigay ng pahayag kung ano ang talagang nangyari. Ang mga bahagi ng narekober na nagkapira-pirasong Fokker plane ay kasalukuyang nasa Pier. Nabatid na ang nasabing eroplano ay 22-taon na. (Ulat nina Joy Cantos/Lordeth Bonilla/Grace dela Cruz/ Danilo Garcia/Ellen Fernando at Butch Quejada)</body>
<link>http://www.philstar.com/Article.aspx?articleId=183678&amp;publicationSubCategoryId=92</link>
</article>
<article>
<title>Lahat ng biyahe ng Laoag Airlines sinuspinde</title>
<author>Lilia Tolentino/Malou Escudero/Gemma Amargo</author>
<date>
<month>November</month>
<day>12</day>
<year>2002</year>
</date>
<body>Agad sinuspinde ng Air Transportation Office (ATO) ang natitirang apat na F-27 Fokker planes ng LAI na pag-aari at ino-operate ng Malaysian-Chinese na nakilalang si Paul Ng na asawa ng isang Ilocana mula sa Laoag. Ito ay habang sinisiyasat ang pinagmulan ng pagbagsak ng flight 585 at hanggang hindi nasusuring lahat ang eroplano ng naturang kumpanya. Sinisi ni Ilocos Norte Rep. Imee Marcos ang ATO sa trahedya dahil matagal na siyang nagbabala sa nasabing ahensiya ng pamahalaan kaugnay sa matatandang eroplano na ginagamit ng LIA. Luma na umano ang mga eroplano nito kaya bumagsak at sa kabila anya ng babala ay nagpatuloy pa rin ang operasyon ng nasabing airlines. Ibinunyag pa ni Marcos na sa kabila ng kalumaan ng mga eroplano ng LIA ay pinayagan itong mag-expand ng operasyon kaya posible anyang overworked na rin ang mga piloto nito. Noong una ang ruta nito ay Manila-Laoag lamang pero lumawak na ang serbisyo patungong Batanes, Tuguegarao at Leyte. Isang House probe ang nakatakdang isagawa matapos ang insidente. Samantala, sinabi ni DOJ chief State Prosecutor Jovencito Zu&amp;ntilde;o na handa niyang tanggapin ang mga reklamong ihahain ng pamilya ng mga biktima. Kasong kriminal lamang ang kanilang maaring hawakan laban sa may-aring si Ng at sa mga pilotong sina Capt. Bernie Crisostomo at co-pilot na si Joseph Gardiner. Ang ATO naman ang maaring humawak ng kasong administratibo laban kina Ng at Crisostomo. (Ulat nina Lilia Tolentino/Malou Escudero/Gemma Amargo)</body>
<link>http://www.philstar.com/Article.aspx?articleId=183689&amp;publicationSubCategoryId=92</link>
</article>
<article>
<title>Delaying tactics nagtagumpay, Clarissa di naisalang</title>
<author>Malou Escudero</author>
<date>
<month>November</month>
<day>12</day>
<year>2002</year>
</date>
<body>Nagtagumpay kahapon ang delaying tactics ng mga abogado ni dating Pangulong Estrada matapos na hindi maisalang ng prosekusyon sa witness stand ang kanilang star witness na si Clarissa Ocampo. Naubos ang oras sa pagpapatuloy ng pagdinig ng plunder case sa Sandiganbayan Special Division sa ginawang cross examination ng mga abogado ng dating pangulo kay Maria Caridad Manahan-Rodenas, cashier ng Land Bank of the Philippines-Shaw Blvd. branch. Si Rodena ang nagproseso nang pagwi-withdraw nina Alma Alparo, Eleuterio Tan at Delia Rajas ng salapi mula sa tobacco excise tax. Ayon kay Assistant Ombudsman Dennis Villa Ignacio, nagtagumpay ang depensa sa kanilang delaying tactics at sadya aniyang tinagalan ng depensa ang cross-examination kay Rodenas. Halata umanong takot ang mga abogado ni Estrada sa magiging testimonya ni Ocampo kaya pinatatagal pa nila ang pagsasalang sa dating senior vice president ng Equitable PCI-Bank. Pero sinabi naman nina retired Sandiganbayan Presiding Justice Manuel Pamaran at Atty. Prospero Crescini na karapatan ng depensa na isalang sa cross-examination ang isang akusado o testigo kahit pa magresulta ito sa pagkaantala ng presentasyon ni Ocampo. (Ulat ni Malou Escudero)</body>
<link>http://www.philstar.com/Article.aspx?articleId=183694&amp;publicationSubCategoryId=92</link>
</article>
<article>
<title>Loren malabong masungkit ang Senate presidency</title>
<author>Rudy Andal</author>
<date>
<month>November</month>
<day>12</day>
<year>2002</year>
</date>
<body>Malabong masungkit ni Senate Majority Leader Loren Legarda-Leviste ang pamumuno ng Senado matapos mapaulat na hindi ito susuportahan ng House bloc ng majority group habang alinlangan naman ang kanyang mga kasamahan sa ABS-CBN bloc. Tinatarget umano ni Legarda ang posisyon ni Senate President Franklin Drilon upang makapagtala ng kasaysayan bilang kauna-unahang lady senate president ng bansa. Ayon sa source, sakaling makuha ni Legarda ang pagiging Senate president ay magagamit niya itong propaganda sakaling tumakbo naman itong vice-president sa darating na 2004 elections. Dumami ang lumutang na nagnanais sungkitin ang pagiging senate president na nakatakdang mawala kay Drilon sa darating na December 31 dahil sa term-sharing agreement nito kay Sen. Renato Cayetano. Napag-alaman na maraming miyembro ng mayorya ang ayaw na igalang ang term-sharing lalo ngayong mahina ang pangangatawan ni Cayetano. (Ulat ni Rudy Andal)</body>
<link>http://www.philstar.com/Article.aspx?articleId=183701&amp;publicationSubCategoryId=92</link>
</article>
<article>
<title>PNP firearms officials dawit sa gun-running syndicate</title>
<author>Danilo Garcia</author>
<date>
<month>November</month>
<day>12</day>
<year>2002</year>
</date>
<body>Gugulong ang ulo ng ilang opisyal ng PNP Firearms and Explosives Division (FED) matapos na madiskubre ang pagkakasangkot ng ilan sa mga ito sa international gun running syndicate kung saan 10 baril ang naigawang mailabas, kamakailan ng isang grupo sa storage room nito upang ibagsak sa Taiwan. Kasabay nito, nananatiling naka-padlock umano ang storage room ng FED upang matiyak na walang maipupuslit na armas ang mga indibidwal na sangkot sa naturang sindikato. Sinabi ni PNP Civil Security Group Director, Chief Superintendent Reynaldo Berroya na suspendido na umano ang isinasagawang pagbebenta ng mga baril ng PNP matapos ang isinagawang imbentaryo sa kanilang bodega. Matatandaan na isang Fil-Chinese at tatlong Pinoy ang naaresto noong nakalipas na Nobyembre 7 matapos na mabuko na peke ang mga dokumento ng mga ito sa pagpapalabas ng sampung kalibre 9mm na baril na hinihinalang may kontak sa loob ng PNP. Ibinulgar din ni Berroya na noong nakaraang Abril ng taong kasalukuyan ay may nasabat ang Taiwanese Coast Guard na mga 173 9mm na baril na nabatid na galing sa Pilipinas. Nang pag-aralan ng PNP kung saan posibleng galing ang mga ito ay natuklasan sa mga bodega ng kampo na pagmamay-ari ng mga firearm dealer. Bawat firearms dealer ay may kanya-kanyang bodega sa PNP Camp Crame. Nagsasagawa ngayon ng masusing imbestigasyon ang PNP upang makilala ang mga opisyal at empleyado ng CSG maging ang hanay ng Association of Firearms and Ammunitions Dealers sa pamumuno ni Germie Guttierez ng Trust Trade Gun Store. Tiniyak ni Berroya na may mga masisibak sa kanilang mga tauhan matapos ang imbestigasyon. (Ulat ni Danilo Garcia)</body>
<link>http://www.philstar.com/Article.aspx?articleId=183706&amp;publicationSubCategoryId=92</link>
</article>
<article>
<title>Mga opisyal ng APEA, ipinao-audit</title>
<author>Doris Franche</author>
<date>
<month>November</month>
<day>12</day>
<year>2002</year>
</date>
<body>Iniutos ng Department of Labor and Employment (DOLE) sa Union Accounts Examiner ng Labor Relations Division ang pagsasailalim sa auditing ng mga opisyal ng Asian Productivity Employees Association (APEA) matapos ang umanoy akusasyong paglulustay ng pondo ng unyon. Ayon sa 7-pahinang kautusan ng DOLE-National Capital Region, kabilang sa mga isasailalim sa auditing ay sina Alfredo Bautista, president ng APEA; Salvador Frado, V-pres; Perlita Gulapa, Secretary; Estelito Jacinto, Treasurer; Laurence Cortes, Auditor; Renato Reyes, PRO; at sina Julius Brillantes, Rogelio Opong, Samuel Leonor, Florito Managuelod, Florentino Diangco, Geraldine dela Cruz, pawang mga board members. Nabatid sa order ng DOLE-NCR na pinagsusumite ang mga naturang opisyal ng financial records na kinabibilangan ng book accounts, disbursement vouchers kasama ang kailangang resibo, income at revenue receipts, financial statement at constitution and by-laws ng unyon. Lumilitaw sa reklamong isinampa ng mga miyembro ng APEA sa pangunguna ni Alberto Roxas na hindi umano ipinapaalam sa kanila ng mga opisyal ng APEA ang kanilang financial position ng samahan at wala umanong maliwanag na usapin hinggil sa kapakanan ng bawat miyembro at ang estado ng relasyon sa pagitan ng manggagawa at management. (Ulat ni Doris Franche)</body>
<link>http://www.philstar.com/Article.aspx?articleId=183712&amp;publicationSubCategoryId=92</link>
</article>
<article>
<title>Sabotage sinisilip sa bumagsak na Fokker 27</title>
<author>Joy Cantos, Grace dela Cruz at Butch Quejada</author>
<date>
<month>November</month>
<day>13</day>
<year>2002</year>
</date>
<body>Hinihinala ng management ng Laoag International Airlines, operator ng bumagsak na Fokker-27, na may &amp;quot;pananabotaheng naganap&amp;quot; sa malagim na aksidenteng kumitil sa buhay ng 19 katao. Sa isang panayam sa telebisyon, sinabi ni Paul Ng, presidente ng LIA na posibleng hinaluan ng tubig ang langis ng makina ng eroplano na naging dahilan para tumigil ang kanang propeller nito. Tiniyak ni Ng na kahit lumang modelo ang Fokker-27 ay &amp;quot;well maintained ang eroplano at nasa magandang kondisyon ito. Ayon naman kay Air Transportation Office (ATO) assistant secretary Adelberto Yap, &amp;quot;malabo&amp;quot; ang anggulong sabotage dahil masusi munang sinisiyasat ang alin mang eroplano bago payagang makalipad. Hindi rin anya maaring gamitin ang personal na dahilan sa naturang trahedya. Ayon kay Yap, posibleng mechanical o engine failure ang sanhi ng crash. Samantala, tapos na ang paghahanap ng Philippine Coast Guard (PCG) sa lima pang nawawalang mga bangkay matapos marekober lahat sa search and retrieval operations kahapon sa Manila Bay. Kinilala ang mga ito na sina Jefferson Mata at mga dayuhan na sina John Benson, Sam Coddington, Minn Nguyen at Tim Coddington. Sinasabing ang bumagsak na 44-seater Fokker plane ay masyado nang luma na nabili ng PAL noong 1960, ibinenta sa Phil. Air Force, ipinasa sa Indonesian Air Force hanggang sa mapunta kay Ng.(Ulat nina Joy Cantos, Grace dela Cruz at Butch Quejada)</body>
<link>http://www.philstar.com/Article.aspx?articleId=183835&amp;publicationSubCategoryId=92</link>
</article>
<article>
<title>Credential ng piloto peke?</title>
<author>Malou Escudero</author>
<date>
<month>November</month>
<day>13</day>
<year>2002</year>
</date>
<body>Peke umano ang isinumiteng credential sa Air Transportation Office (ATO) ng piloto na nagpalipad sa bumagsak na Fokker-27 sa Manila Bay noong Lunes ng umaga. Ayon sa isang source, may hawak siyang dokumento na magpapatunay na peke ang credential ni Capt. Bernie Crisostomo sa ATO at nakahanda siyang isumite ito sa House committee on transportation and communications upang maimbestigahan. Nagsumite umano si Crisostomo sa ATO ng flight safety certificate noong Setyembre 1999 upang patunayan na nagtapos siya ng kurso sa King Air B200 Recurrent sa Flight Safety International School sa Long Beach, California. Ipinalabas umano ang sertipikasyon noong Marso 23, 1999 na pirmado ng manager ng training school at minarkahan ni Concha Payumo, officer-in-charge ng Central Records Section na &amp;quot;true xerox copy.&amp;quot; Layon umano ng piloto na makakuha ng lisensiya sa ATO para makapagpalipad ng eroplano kahit kulang pa ang kanyang karanasan at training. Pero pinabulaanan ng Shannon Fackner, Flight Safety International Records Coordinator sa pamamagitan ng pinalabas na hiwalay na certificate noong Agosto 2000 na hindi lumahok sa nasabing training si Crisostomo. (Ulat ni Malou Escudero)</body>
<link>http://www.philstar.com/Article.aspx?articleId=183839&amp;publicationSubCategoryId=92</link>
</article>
<article>
<title>Dante Ang nag-resign</title>
<author>Ely Saludar</author>
<date>
<month>November</month>
<day>13</day>
<year>2002</year>
</date>
<body>Nagbitiw na ang kontrobersiyal na top PR man ni Pangulong Arroyo na si Dante Ang. Isinumite ni Ang ang kanyang irrevocable resignation sa Pangulo upang huwag na umanong madamay ang Palasyo sa mga kontrobersiyang kinasasangkutan nito. Si Ang ay mainit ngayon sa mata ng publiko matapos na bumili ng isang bangko, ang Bank Wise. &amp;quot;I submitted my irrevocable letter of resignation to the President as senior consultant on public relations. First to protect the President and her family from unfair news reports and vicious editorial criticisms,&amp;quot; bahagi ng pahayag ni Ang. Ayon pa kay Ang, nais din nitong protektahan ang kanyang pamilya at ang integridad ng kanyang negosyo. Pero hindi binanggit ni Ang na iiwanan na rin nito ang posisyon sa gobyerno bilang chairman ng IBC 13 na kontrolado ng pamahalaan. Idinagdag pa ni Ang na nais na umano nitong putulin ang kanyang kaugnayan sa tanggapan ng Pangulo at tutulong na lang bilang isang pribadong mamamayan. Samantala, tututukan din ni Ang ang pagpapalakas sa partidong Kampi ng Pangulo bilang paghahanda sa 2004 presidential elections. Si Ang ang kasalukuyang presidente ng partidong pulitikal ng Pangulo. (Ulat ni Ely Saludar)</body>
<link>http://www.philstar.com/Article.aspx?articleId=183849&amp;publicationSubCategoryId=92</link>
</article>
<article>
<title>Account number ng 'Multi-Million Dollar Man' ibununyag ng solon</title>
<author>Malou Escudero</author>
<date>
<month>November</month>
<day>13</day>
<year>2002</year>
</date>
<body>Ibinunyag na kahapon ng isang pro-administration congressman ang account number ng sinasabing &amp;quot;Multi-Million Dollar Man&amp;quot; sa Gabinete ni Pangulong Arroyo na nangikil umano ng halos $2 milyon mula sa isang crony ni dating Pangulong Estrada. Sa isang privilege speech, ipinakita ni Bulacan Rep. Willie Villarama ang 2-pahinang dokumento na magpapatunay sa nangyaring paglilipat ng halos $2M sa Hong Kong account. Nakasaad sa dokumento na $1,999,965.00 ang nailipat sa isang account sa Coutts Bank (Schweiz) AG sa Hong Kong noong Peb. 23, 2001. Ang nasabing halaga ay nagmula sa Trade and Commerce Bank sa Uruguay at idineposito sa account # HO13706. Mula sa Uruguay, inilipat muna ang pera sa Cayman Island BWI, pagkatapos ay inilipat sa Chase Manhattan Bank sa New York bago ito inilipat sa Coutts Bank sa HK. Ang nasabing transaksiyon ay nakadetalye sa isang Payment Detailed Report mula sa Trade and Commerce Bank. Sinabi ni Villarama na hindi muna niya ibubunyag ang pangalan ng Cabinet member bagaman at hinamon siya ni Justice Secretary Hernando Perez na pangalanan ang nasabing opisyal. Mabubulgar din anya ito base sa mga dokumentong ilalabas niya. (Ulat ni Malou Escudero)</body>
<link>http://www.philstar.com/Article.aspx?articleId=183853&amp;publicationSubCategoryId=92</link>
</article>
<article>
<title>Presyo ng cell cards na lang ang ibaba kaysa itaas ang sahod</title>
<author>Malou Escudero</author>
<date>
<month>November</month>
<day>13</day>
<year>2002</year>
</date>
<body>Insulto sa mga manggagawa! Yan ang tugon ni Bayan Muna Rep. Crispin Beltran sa kahilingan ng Labor Solidarity Movement (LSM) at Trade Union Congress of the Philippines (TUCP) na ibaba na lamang ang presyo ng cell cards bilang alternatibo sa hinihinging karagdagang sahod ng mga manggagawa. Sinabi ni Beltran na maraming maralitang manggagawa ang hindi kayang bumili ng cellphones at computers na may internet kaya maituturing na malaking kalokohan ang panukala ni TUCP spokesman Alec Aguilar. &amp;quot;Puwede bang ipambili ng pagkain ng mga manggagawa ang cell cards, o baka naman gustong sabihin ni Mr. Aguilar sa mga workers na yong cellcards na lamang ang kanilang isaing,&amp;quot; sabi ni Beltran. Hinamon rin ni Beltran si Aguilar na subukang gamitin na pambayad ang cell card sa ospital sa pagpapa-examine niya ng kanyang utak. Naniniwala si Beltran na ang panukala ng TUCP ay pagpapakita ng suporta sa mga kapitalista at hindi sa mga manggagawa. Seryoso aniya ang problema ng mga manggagawa at ang kahilingan ng mga ito sa karagdagang sahod kaya hindi ito dapat gawing katawa-tawa ng TUCP. (Ulat ni Malou Escudero)</body>
<link>http://www.philstar.com/Article.aspx?articleId=183861&amp;publicationSubCategoryId=92</link>
</article>
<article>
<title>Hagedorn makakaupo na</title>
<author>Jhay Quejada/Gemma Amargo</author>
<date>
<month>November</month>
<day>13</day>
<year>2002</year>
</date>
<body>Anumang araw ay maari nang maiproklama ng Comelec si Edward Hagedorn, ang nagwaging alkalde ng Puerto Princesa sa Palawan makaraang pumabor ang 13 mahistrado ng Korte Suprema na alisin ang temporary restraining order (TRO) na humaharang sa proklamasyon nito. Ayon kay Comelec Chairman Benjamin Abalos, panahon na upang maituloy ang nabinbin na mga proyekto at programa para sa nasasakupan ni Hagedorn. Sa desisyon ng SC, hindi maituturing na pang-apat na termino ang ginawang pagtakbo ni Hagedorn sa recall election noong Set. 24, 2002. Matatandaan na nagkaroon ng recall elections sa Palawan matapos aprubahan ng Comelec na magsagawa ng Preparatory Recall Assembly ang mga barangay officials sa Puerto Princesa na wala na silang tiwala sa kakayahan ni Puerto Princesa Mayor Victorino Socrates. Nanalo si Hagedorn, subalit nagpalabas ng TRO ang SC para huwag munang iproklama ang nagwaging mayor dahil may nakabinbin na disqualification case laban dito. Itoy matapos magprotesta ang mga residente ng Puerto Princesa na si Hagedorn ay hindi maaring iproklama dahil lumilitaw na pang-apat na termino na niya ang kanyang ginawang pagtakbo. (Ulat ni Jhay Quejada/Gemma Amargo)</body>
<link>http://www.philstar.com/Article.aspx?articleId=183863&amp;publicationSubCategoryId=92</link>
</article>
<article>
<title>10 araw ekstensiyon kay Defensor</title>
<author>Ely Saludar</author>
<date>
<month>November</month>
<day>13</day>
<year>2002</year>
</date>
<body>Pinahaba pa ng 10 araw ni Pangulong Arroyo ang termino ni AFP Chief Gen. Benjamin Defensor kaya sa halip na Nobyembre 18 aalis sa puwesto si Defensor ay sa Nob. 28 na. Ayon kay Presidential Spokesman Rigoberto Tiglao, nais ng Pangulo na personal itong dumalo sa turn over ceremony sa pagsasalin ng kapangyarihan ni Defensor kay incoming AFP chief Army chief Lt. Gen. Dionisio Santiago, pero masyado umanong masikip ang schedule ng Pangulo kaya pinalawig nito ang termino ni Defensor. (Ulat ni Ely Saludar)</body>
<link>http://www.philstar.com/Article.aspx?articleId=183865&amp;publicationSubCategoryId=92</link>
</article>
<article>
<title>Extra bonus na P5,000 sa gov't employees binawi</title>
<author>Lilia Tolentino</author>
<date>
<month>November</month>
<day>13</day>
<year>2002</year>
</date>
<body>Binawi ng Department of Budget and Management ang ipinalabas na memorandum circular ukol sa planong pagkakaloob ng dagdag na P5,000 bonus sa mga empleyado ng gobyerno. Sinabi ni Budget Secretary Emilia Boncodin na bagaman mayroong ganoong panukalang pagbibigay ng dagdag na bonus, kailangan muna itong pag-usapan sa Gabinete dahil kailangang humanap kung saan kukunin ang pondo. Samantala, sa Lunes ay makukuha ng mga empleyado ng pamahalaan ang kalahati ng kanilang 13th month na ang unang bahagi ay natanggap na nila noong Hunyo. (Ulat ni Lilia Tolentino)</body>
<link>http://www.philstar.com/Article.aspx?articleId=183866&amp;publicationSubCategoryId=92</link>
</article>
<article>
<title>Pari nagbigti sa hotel</title>
<author>Angie Dela Cruz</author>
<date>
<month>November</month>
<day>14</day>
<year>2002</year>
</date>
<body>Dahil sa umanoy cancer sa buto, isang 62-anyos na pari ang nagpasyang magpakamatay sa pamamagitan ng pagbibigti sa loob ng banyo ng inokupahang silid sa isang hotel, kamakalawa sa Quezon City. Kinilala ang biktimang si Rev. Andrew Villamor Sacuyap ng Bonifacio st., Lemery, Batangas at kura-paroko ng St. Peter Church sa Binondo, Maynila. Sa ulat ni SPO1 Roger Yalung ng Central Police District-Criminal Investigation Unit, nag-iisang nag-check-in sa room 307 ang biktima dakong alas-8 kamakalawa ng gabi at nadiskubreng patay ito ganap na alas-11:30 ng gabi ring yun ng katukin ng isang Joel Jimenez, supervisor ng Sogo Hotel sa Cubao. Sinabi ni Jimenez na tinungo niya ang kuwarto ng pari para ipaalam dito na lumagpas na ito sa oras ng pananatili sa kanilang hotel. Dahil sa tagal ng kanyang pagkatok sa nakakandadong pinto ay napilitan itong kunin ang duplicate ng susi ng kuwarto. Nang mabuksan ang silid, napansin umano niyang magulo ang paligid pero wala doon ang biktima kaya minabuting i-check ang buong silid. Nang buksan ang CR sa naturang kuwarto, laking gulat nito nang tumambad sa kanya ang nakabiting katawan ng pari. Isang suicide note, seniors citizen ID at isang litrato na naka-abito ito ang nakuha. Batay sa sulat, nagpapaalam na ito sa St. Peter Church, ang simbahang 44 taon niyang pinaglingkuran. Nabatid na nauwi umano sa cancer sa buto ang matagal nang idinadaing na pananakit ng paa ng biktima. Patuloy namang inaalam ng pulisya kung may foul play.(Ulat ni Angie Dela Cruz)</body>
<link>http://www.philstar.com/Article.aspx?articleId=183964&amp;publicationSubCategoryId=92</link>
</article>
<article>
<title>Katawan ng Fokker plane naiahon na</title>
<author>Grace dela Cruz/Butch Quejada</author>
<date>
<month>November</month>
<day>14</day>
<year>2002</year>
</date>
<body>Naiahon na ang malaking bahagi ng nag-crash na eroplano ng Laoag International Airlines flight 585 kahapon, matapos ang tatlong araw na operasyon sa ilalim ng Manila Bay. Ang Fokker-27 ay inilagay pansamantala sa isang barko ng Philippine Coast Guard kung saan yuping-yupi ang nguso nito at wala na ang landing gear subalit buo naman ang pakpak at elisi. Sinabi ni PCG Vice Admiral Ruben Lista, nakuha na nila ang 75% ng bahagi ng eroplano ngunit nasa ilalim pa rin ng dagat ang buntot nito kaya patuloy ang retrieval operation ng mga frogmen ng PCG. Aniya, hindi titigil ang operation ng PCG hanggat hindi maiaahon ang main tail kung saan naroon ang importanteng &amp;quot;black box&amp;quot;. Nilinaw ni Lista na kailangan na makuha ang black box para malaman kung nagsasabi ng totoo ang pilotong si Capt. Bernie Crisostomo. Bumuo na rin ang DOTC ng fact finding committee at binigyan ito ng 15 araw para tapusin ang imbestigasyon. Agad namang dumating ang mga kinatawan ng Rolls Royce, ang gumawa sa makinang ginamit ng Fokker-27, para tumulong sa imbestigasyon. Posible umanong dalhin ng mga imbestigador sa Europe ang black box ng eroplano para doon buksan at i-decode ang lahat ng flight information. (Ulat nina Grace dela Cruz/Butch Quejada)</body>
<link>http://www.philstar.com/Article.aspx?articleId=183972&amp;publicationSubCategoryId=92</link>
</article>
<article>
<title>Crash victims ninakawan daw</title>
<author>Joy Cantos</author>
<date>
<month>November</month>
<day>14</day>
<year>2002</year>
</date>
<body>Pinagnakawan umano ang mga nasawing biktima ng bumagsak na Fokker-27 plane ng Laoag Airlines kabilang na ang isang stewardess. Base sa report, karamihan umano sa mga nawala sa mga bangkay ay mga alahas, mga basang pera kabilang na ang mga dolyar na nakalagay sa wallet ng bulsa ng mga sinawimpalad na dayuhan na nasa katawan pa ng mga ito ng marekober ng mga nagrespondeng rescue team katulong ang ilang mga lokal na mangingisda. Sa pahayag ni Ferdie Dasalla, asawa ng nasawing stewardess na si Gemma Dasalla, nawawala umano ang wedding ring, kuwintas at hikaw ng kanyang asawa. Nabatid kay Ferdie, bago umalis ng araw na maganap ang insidente ay suot pa ng kanyang misis ang mga alahas nito. Ayon pa dito, ang wedding ring na lamang sana ang magsisilbing alaala ni Gemma kayat masakit anya na namatay na nga ito ay pinagnakawan pa. (Ulat ni Joy Cantos)</body>
<link>http://www.philstar.com/Article.aspx?articleId=183977&amp;publicationSubCategoryId=92</link>
</article>
<article>
<title>Clarissa idiniin si Erap na talagang si Jose Velarde</title>
<author>Malou Escudero</author>
<date>
<month>November</month>
<day>14</day>
<year>2002</year>
</date>
<body>Sa wakas ay tumestigo kahapon sa Sandiganbayan ang pangunahing witness sa impeachment trial kaugnay sa paglilitis sa kasong pandarambong laban kay dating Pangulong Estrada. Isinalang sa witness stand si dating Equitable-PCI Bank senior vice president Clarissa Ocampo at muling idiniin na si dating Pangulong Estrada ang nakita niyang pumirma ng 15 beses ng buksan ang trust account sa Malaca&amp;ntilde;ang noong Pebrero 4, 2000. Kampante ring sinabi ni Ocampo sa kanyang pagharap na tumango pa si Estrada na senyales ng pagkakaintindi sa bawat dokumento na kanyang ipinapaliwanag bago ito lumagda bilang Jose Velarde. &amp;quot;I explained it to him. I told him that the P500 million coming from his account will be lent to Wellex. He nodded several times. He signed as Jose Velarde,&amp;quot; ani Ocampo sa korte. Ang trust account sa ilalim ng pangalang Jose Velarde ay pinondohan ng P500 milyon mula sa regular na savings account sa Juan Luna branch sa Binondo, Manila. Ipinakita sa korte ang bank documents na nilagdaan ni Estrada bilang Jose Velarde, ang 3 kopya ng Investment Management Agreement, 2 kopya ng specimen signature cards, 3 kopya ng investment guidelines, 2 kopya ng directional letters at isang debit credit authority kung saan nakasulat ang naka-makinilyang Jose Velarde. Itutuloy ang cross examination kay Ocampo sa Lunes at inaasahang ipapakita ang mga dokumento na magpapatunay kung sino ang may-ari ng Jose Velarde account. (Ulat ni Malou Escudero)</body>
<link>http://www.philstar.com/Article.aspx?articleId=183984&amp;publicationSubCategoryId=92</link>
</article>
<article>
<title>Mga bagong M-16 ng AFP kinuwestiyon</title>
<author>Malou Escudero</author>
<date>
<month>November</month>
<day>14</day>
<year>2002</year>
</date>
<body>Dahil wala namang pondong inilaan ang Kongreso para sa pagbili ng mga bagong baril ng Armed Forces of the Philippines, kinuwestiyon kahapon ni Tarlac Rep. Noynoy Aquino ang 600 units ng baril na kinuha ng AFP na nagkakahalaga ng P85,000 bawat isa. Sinabi ni Aquino na labis niyang ipinagtataka kung saan kumuha ng pera ang AFP para ipambili sa mga modified M-16 rifles. Ang mga bagong baril ang gagamitin umano ng AFP para ipanlaban sa terorismo. Dapat aniyang siyasatin ng Kongreso kung paanong nakabili ng mga bagong baril ang AFP nang hindi dumadaan sa budget deliberation. Ayon pa kay Aquino, kuwestiyunable rin ang kontrata ng mga baril dahil ayon sa natanggap na ulat ng kongresista, hindi ito dumaan sa tamang proseso ng bidding. Hindi pa anya rehistrado ang kompanyang nanalo sa bidding ng makuha nila ang kontrata ng nasa 600 modified M-16. (Ulat ni Malou Escudero)</body>
<link>http://www.philstar.com/Article.aspx?articleId=183989&amp;publicationSubCategoryId=92</link>
</article>
<article>
<title>Paglagda ng 5 batas binoykot ng oposisyon</title>
<author>Lilia Tolentino</author>
<date>
<month>November</month>
<day>14</day>
<year>2002</year>
</date>
<body>Takot bang tumuntong sa Malaca&amp;ntilde;ang ang mga miyembro ng oposisyon o sinadya lamang nilang iboykot ang seremonya ng paglagda sa 5 batas ni Pangulong Arroyo? Lumutang ang mga katanungang ito sa media matapos mapunang hindi dumalo ang Senate at House Minority Leaders at mga oposisyong co-authors sa ginanap na seremonya kahapon. Nandoon sina Senate President Franklin Drilon, Senate Majority Leader Loren Legarda, House Speaker Jose de Venecia, Deputy House Speaker Raul Gonzales, House Majority Leader Neptali Gonzales, Senators Robert Jaworski, Ralph Recto at Noli de Castro, at Congw. Cynthia Villar. Hindi naman sumipot ang mga oposisyong sina Senate Minority Leader Aquilino Pimentel Jr., House Minority Leader Carlos Padilla, Senators Edgardo Angara, Gregorio Honasan, Tito Sotto, Luisa Ejercito-Estrada at Congw. Bella Angara-Castillo na pawang co-authors. Wala rin sa okasyon sina Senators Francis Pangilinan, Juan Flavier at Manny Villar. Kabilang sa mga panukalang batas na nilagdaan ay Republic Act 9175 o an Act regulating the Ownership, Possession, Sale, Importation and Use of Chain Saws; RA 9176 an Act Extending the Period Until December 31 2020 for the Filing of Applications for Administrative Legalization and Judicial Confirmation of Imperfect and Incomplete Titles to Alienable and Disposable Lands of Public Domain; RA 9174 an Act Amending RA 6768 Entitled an Act Instituting a Balikbayan Program; RA 9178 An Act to Promote the Establishment of Barangay Micro Business Enterprises at RA 9177 an Act Declaring the First Day of Shawwal, the Tenth Month of the Islamic Calendar a National Holiday in ARMM. (Ulat ni Lilia Tolentino)</body>
<link>http://www.philstar.com/Article.aspx?articleId=183994&amp;publicationSubCategoryId=92</link>
</article>
<article>
<title>6 van ng bomba nasabat</title>
<author>Jhay Quejada</author>
<date>
<month>November</month>
<day>15</day>
<year>2002</year>
</date>
<body>Nasabat ng pinagsanib na mga tauhan ng PNP-Civil Security Group at Bureau of Customs (BOC) ang ibat ibang explosive shipment buhat sa Saudi Arabia na ipinuslit ng international terrorist group para magamit sa paglulunsad ng pagpapasabog sa bansa. Ayon kay BOC Commissioner Antonio Bernardo, ang shipment na inabandona sa Manila South Harbor ay sakay ng barkong Xiang Wang ng Wan Hai Lines at magkakahiwalay na nakalagay sa anim na 20-footer container vans. Naglalaman ito ng 20 bag ng sodium nitrate at 30 square plastic containers ng liquid chemicals na sangkap sa paggawa ng bomba. Nabatid na ang mga chemical ay ipinadala ng Ingrav Bjorland ng Mohammad al-Mojjil Group, isang Saudi-based corporation na may kaugnayan sa Saudi Bin Laden Group of Companies. Naka-consign ito sa Evergreen Chemicals Technology Philippines Inc., isang kumpanya ng chemical at water waste cleaning treatment, recycling at reprocessing services. Pero sa ginawang background check sa naturang kumpanya, noong 1999 lang ito itinatag at walang anumang record of transaction sa mga nagdaang taon maging sa lokal at abroad man. Wala ring importation papers ang mga equipment, chemicals at personal effects na sakay ng container vans. Nalaman din na ang naturang exlosive ingredients ay pumasok sa South Harbor noong Setyembre 6, 2001 limang araw bago naganap ang World Trade Center bombing sa New York, subalit ngayon lang nadiskubre matapos ipasya ng mga awtoridad na inspeksiyon ito dahil na rin sa kahina-hinalang laman nito. Kabilang sa personal effects ng Bjorland ay mga dokumento na naglalaman ng pangalan ng mga Arab nationals. Ang nakitang pangalan naman ng isang Mohammad Al-Khalifa, miyembro ng Hizbollah, isang Muslim terrorist group sa Lebanon.(Ulat ni Jhay Quejada)</body>
<link>http://www.philstar.com/Article.aspx?articleId=184091&amp;publicationSubCategoryId=92</link>
</article>
<article>
<title>Utak sa Zamboanga bombing nalambat</title>
<author>Danilo Garcia/Lordeth Bonilla</author>
<date>
<month>November</month>
<day>15</day>
<year>2002</year>
</date>
<body>Pilay na umano ang operasyon ng pambobomba ng Abu Sayyaf Group (ASG) sa Metro Manila matapos na madakip ng militar ang umanoy lider ng Urban Special Operations and Explosive Team nito sa isang operasyon sa Pasay City. Nakilala ang nadakip na bandido na si Abdulmukin Edris, may mga alyas na Mukim Edris, Hamil Haja Ajilul, Alex at Ryan. May patong umano na P1 milyon ang naturang bandido at isa sa most wanted na nasa hit list ng AFP. Sa ulat ng Phil. Air Force, nadakip si Edris noong nakaraang Martes matapos na maituro ng mga asset ng Intelligence Service of the AFP . Armado ng 11 warrant of arrest ang mga awtoridad na ipinalabas ng Isabela, Basilan Regional Trial Court 9th Judicial Region sa mga kasong kidnapping, serious illegal detention, triple frustrated murder at murder. Itinuturo ang suspek na mastermind sa naganap na pambobomba sa Puriculture Food Court Center noong Oktubre 28, 2001 at sa Shoppers Plaza at Shop-O-Rama sa Zamboanga City noong Oktubre 17 kung saan pito katao ang namatay. Sa interogasyon, inamin ni Edris na siya ang gumawa ng naturang mga bomba na pinasabog sa mga mall kasama ang isang alyas Abbas. Naatasan umano siya ni ASG leader Khadaffy Janjalani na magsagawa ng pagpapasabog hindi lang sa Zamboanga City kundi pati sa Metro Manila. Sinabi rin nito na sumailalim siya sa isang buwang pagsasanay sa paggawa ng car bomb, pagbuo ng mga improvised explosive devices at paggamit ng cellphone at digital clock sa pagde-detonate ng mga bomba. Dalawa pa umanong Yemen national na may diretsong koneksiyon sa Jemaah Islamiyah at Al-Qaeda network ang kasama nila ni Abbas na sumailalim sa naturang training. Bukod sa mga insidente ng pambobomba, sangkot rin si Edris sa kidnapping sa Dos Palmas resort. (Ulat nina Danilo Garcia/Lordeth Bonilla)</body>
<link>http://www.philstar.com/Article.aspx?articleId=184094&amp;publicationSubCategoryId=92</link>
</article>
<article>
<title>P 264.3M unliquidated cash advances ng Malaca&amp;ntilde;ang nasilip</title>
<author>Malou Escudero</author>
<date>
<month>November</month>
<day>15</day>
<year>2002</year>
</date>
<body>Hinamon ni Iloilo Rep. Rolex Suplico na ipaliwanag ng Malaca&amp;ntilde;ang ang mahigit sa P264.3 milyong unliquidated cash advances nito noong 2001. Itoy matapos manguna sa listahan ng may malaking cash advance ang Office of the President na may P159.2 milyon at Presidential Anti-Organized Crime Commission na P105.1 milyon batay na rin sa report ng Commission on Audit (COA) para sa 2001. Nakasaad sa batas na hindi maaring kumuha ng CA ang isang ahensiya hanggang hindi nito naaayos ang nauna nitong mga advances. Sinabi ni Suplico na dapat pangunahan ni Arroyo, bilang Pangulo ng bansa, ang pag-iimplementa nito ng mahigpit na fiscal responsibility sa paggamit ng public funds. Lumalabas sa nakalap na mga dokumento mula sa COA na sa bawat buwan ng 2001 ay naglabas umano ng pondo ang Pangulo ng P13.27M cash advance, pero nabigo na makapagsumite ng kanilang liquidation report nitong Disyembre 2001. Kabilang sa sinasabing cash advances ay travel (30 days sa lokal at 60 sa foreign trips), salary at operating expenses. (Ulat ni Malou Escudero)</body>
<link>http://www.philstar.com/Article.aspx?articleId=184105&amp;publicationSubCategoryId=92</link>
</article>
<article>
<title>Blood money sa bibitaying OFW sa Saudi kumpleto na</title>
<author>Ellen Fernando</author>
<date>
<month>November</month>
<day>15</day>
<year>2002</year>
</date>
<body>Dalawang legal officer ng Department of Foreign Affairs (DFA) ang nakatakdang tumungo sa Nepal at India upang ihatid ang P780,000 diyah o blood money na makakapagligtas sa overseas Filipino worker (OFW) na si Primo Gasmen na hinatulan ng kamatayan sa Saudi Arabia. Sa panayam, sinabi ni Atty. Rainier Mama&amp;ntilde;gan, ng DFA-Office of Migrant Workers Affairs-Assistance to Nationals na tutulak siya kasama si Atty. Gil Salceda ng nasabi ring dibisyon sa Nepal at India upang ihatid ang nasabing blood money matapos na makumpleto ito. Unang nakalikom ng halagang P500,000 para kay Gasmen at ito ay idadagdag sa nalikom ng DFA na P239,856 na kasalukuyang nakadeposito sa Philippine National Bank. Ayon kay Mama&amp;ntilde;gan, sa susunod na linggo ay may inaasahan pa silang magbibigay ng tulong pinansiyal mula sa mga nangakong personalidad at makukumpleto na ang P780,000 blood money. Ang mga nabanggit na pera ay mula sa mga religious group, Radio Mindanao Network, mga negosyante at anonymous. Sinabi ni Mama&amp;ntilde;gan na sa Nobyembre 25 ang kanilang alis at mayroon silang dalawang linggo para ayusin lahat ang mga papeles at dokumento para sa pormal na pagbibigay ng blood money sa pamilya ng biktimang si Kim Bahadir Gurung. (Ulat ni Ellen Fernando)</body>
<link>http://www.philstar.com/Article.aspx?articleId=184107&amp;publicationSubCategoryId=92</link>
</article>
<article>
<title>FPJ umatras sa 2004</title>
<author>Malou Escudero/Lilia Tolentino</author>
<date>
<month>November</month>
<day>15</day>
<year>2002</year>
</date>
<body>&amp;quot;Hindi pa itinatakda ng kapalaran ang pagtakbo ko bilang presidente ng Pilipinas.&amp;quot; Ito ang inihayag ni action king Fernando Poe Jr. Sa isang panayam sa telebisyon, muling siniguro ni Poe na hindi siya tatakbo sa 2004 presidential elections at malaking bahagi sa desisyon niyang ito ang kawalang karanasan sa larangan ng pulitika. Ayon kay Poe, wala siyang ambisyong maging presidente at hindi niya ipagpapalit sa pulitika ang pag-aartista. Idinagdag nito na mahal niya ang kanyang trabaho bilang artista kaya hindi niya ito maipagpapalit sa mundo ng pulitika. Niliwanag rin nito na hindi siya pinipilit ng matalik niyang kaibigang si dating Pangulong Estrada na tumakbo sa pagka-pangulo para sagipin ito sa kasong kinasasangkutan. Wala rin umano silang pinag-uusapan tungkol sa pulitika kapag dinadalaw niya ito sa Veterans Memorial Medical Center. Sinabi pa nito na madalang na siyang makadalaw sa kaibigan dahil na rin sa dami ng kanyang ginagawa at sa bagong pelikula na pinagkakaabalahan niya. Si FPJ ang sinasabing tinik sa lalamunan ng kandidatura ni Pangulong Arroyo sa 2004 dahil tulad ni Erap, mayroon itong hatak sa masa dahil sa kanyang pagiging isang action star. (Ulat ni Malou Escudero/Lilia Tolentino)</body>
<link>http://www.philstar.com/Article.aspx?articleId=184116&amp;publicationSubCategoryId=92</link>
</article>
<article>
<title>'Ok ka Gloria' - Bush</title>
<author>Lilia Tolentino</author>
<date>
<month>November</month>
<day>16</day>
<year>2002</year>
</date>
<body>Malugod na binati ni US President Bush si Presidente Arroyo sa pagkakadakip sa sinasabing &amp;quot;bomb expert&amp;quot; ng mga teroristang Abu Sayyaf na pumilay sa naturang samahan. Sa kanyang pakikipag-usap sa Pangulo sa telepono, pinuri ni Bush ang aniyay &amp;quot;matatag&amp;quot; na pamumuno ng Pangulo sa pandaigdig na pakikidigma laban sa terorismo. Kasabay ng presentasyon ng suspek sa media ay nasamsam naman ng Customs ang 6 na van ng sangkap sa paggawa ng bomba. Kahapon, muling nasabat ng mga operatiba ng pulisya ang may 35 kilo ng explosive chemicals sa Basilan. Kaugnay nito, muling tiniyak ni Bush kay Pangulong Arroyo na tutulungan niya ang Pilipinas para maisulong sa US Congress ang pagpapatibay ng $30 milyong supplemental budget bilang ayudang militar sa bansa. Ang pondong ito para sa AFP ay kabilang sa tulong pinansiyal ng US sa ibat ibang bansa na nagkakahalaga ng $2 bilyon na hindi pinagtibay ng US Congress dahil sa dinaranas na problema sa ekonomiya ng US. Samantala, binati naman ng Pangulo si Bush dahil sa botong ipinagkaloob ng UN Security Council sa resolusyong umoobliga sa Iraq para ipagbawal ang mga malalakas na armas nukleyar at ipasuri ang mga armas nito sa mga eksperto ng UN. Pinasalamatan din ni Arroyo si Bush at sinabi niyang ang pakikipaglaban sa terorista ay hindi lamang sa pamamagitan ng conventional warfare kundi isang labanan sa sistema ng paniniktik. Ito anya ang dahilan kung bakit hiningi ng pamahalaan ang tulong ng lahat nitong kaalyadong bansa sa mundo para suportahan ang laban ng bansa sa terorismo. Kaya naman anya, dito sa bansa lahat na opisyal ng pamahalaan hanggang barangay ay pinatutulong din niya sa kampanya laban sa terorismo.(Ulat ni Lilia Tolentino)</body>
<link>http://www.philstar.com/Article.aspx?articleId=184222&amp;publicationSubCategoryId=92</link>
</article>
<article>
<title>Meralco inutusan ng SC na i-refund ang sobrang singil</title>
<author></author>
<date>
<month>November</month>
<day>16</day>
<year>2002</year>
</date>
<body>Magandang balita para sa mga consumers ng Manila Electric Company (Meralco), inatasan ng Supreme Court (SC) na isoli ang kanilang sobrang singil sa kuryente mula taong 1994 hanggang 2002. Sa ipinalabas na 20-pahinang desisyon ng SC Third Division, sinabi nito na umabuso sa tungkulin ang Meralco matapos nilang ipatupad ang sobrang singil sa mga consumers. Sinabi ng SC na hindi naipakita sa kanila ng Meralco na ang kanilang hihinging karagdagang singil ay makatwiran. Nilinaw pa ng Mataas na Hukuman na walang karapatan ang Meralco na ipasa sa mga consumers ang mga binayaran nilang buwis o income tax sa pamamagitan ng karagdagang singil sa kuryente. Matatandaang nag-ugat ang kaso matapos na maghain ng petisyon ang Meralco sa Energy Regulatory Board (ERB) noong Disyembre 23, 1993 para sa karagdagang singil sa kuryente sa halagang 21 centavos per kilowatt hour. Pinayagan naman ng ERB ang petisyon subalit umaabot lamang sa 0.184 centavos per kilowatt hour ang kanilang inaprubahang pagtataas sa singil sa kuryente. Hiniling din ng ERB na isailalim sa kaukulang pagbusisi sa Commission on Audit (COA) ang mga libro ng Meralco upang malaman kung nagkaroon ng pag-abuso ang nasabing kumpanya. Subalit lumalabas sa COA report noong Pebrero 11, 1997 na hindi dapat isama ng Meralco ang kanilang income taxes na binabayaran sa gobyerno bilang bahagi ng kanilang operating expenses at ipasa naman sa mga consumers. Dahilan dito kung kayat nagpalabas ng panibagong kautusan ang ERB na aabot lamang sa 0.017 per kilowatt hour ang maari nilang itaas na singil sa kuryente epektibo sa billing cycle mula Pebrero 1994 hanggang Pebrero 1998. Bunga nito kaya inatasan din ng ERB ang Meralco na isauli sa mga consumers ang excess average amount o sobrang singil sa kuryente na umaabot sa 0.0167 per kilowatt hour. Samantala, naging dahilan ito upang umakyat ang Meralco sa Court of Appeals para i-apela ang kaso at kinatigan naman ng Appelate Court ang petisyon ng una at binaligtad nito ang unang hatol ng ERB. Hindi naman pinaboran ng SC ang naging hatol ng CA kayat inatasan nito ang Meralco na isauli sa mga consumers ang aabot sa halos 0.17 sentimos kada kilowatt hour na singil sa kuryente epektibo mula Pebrero 1994 hanggang sa mga susunod na billings. Maari namang umapela ang Meralco sa SC sa pamamagitan ng paghahain ng motion for reconsideration sa loob ng 15 araw. Samantala, kinastigo ni Presidential Spokesman Rigoberto Tiglao ang Meralco hinggil sa pananakot nito sa publiko na maaring bumagsak ang ekonomiya at makakaranas umano ng malawakang brownout na resulta ng desisyon ng Korte Suprema. Ayon kay Tiglao, hindi dapat na takutin ng Meralco ang publiko at sa halip ay kumilos na lamang ang mga abogado nito dahil maari pa namang iapela ang desisyon ng SC. Pero tiniyak ng Malaca&amp;ntilde;ang na ipatutupad ng Meralco ang desisyon ng SC. Binigyang diin ni Tiglao na ang batas ay batas na dapat ipatupad. (Gemma Amargo/Ely Saludar)</body>
<link>http://www.philstar.com/Article.aspx?articleId=184225&amp;publicationSubCategoryId=92</link>
</article>
<article>
<title>Angelica, Malaysian citizen</title>
<author>Ellen Fernando</author>
<date>
<month>November</month>
<day>16</day>
<year>2002</year>
</date>
<body>Isang Malaysian citizen si Angelica. Ito ang napatunayan sa isinagawang imbestigasyon at sa mga nakalap na ebidensiya ng Department of Foreign Affairs (DFA) at Department of Justice (DOJ). Ayon kay DFA Secretary Blas Ople, mga Malaysian ang mga magulang ni Angelica. Dahil dito nawala ang pagdududa sa &amp;quot;dual citizenship&amp;quot; nito. Nakatakdang iturn-over ng pamahalaan sa Malaysian government ang 13-anyos na si Angelica. Kabilang siya sa mga Filipino deportees na nakulong at naging biktima ng panghahalay sa Sandakan matapos na madiskubre ang tunay na nationality nito. Ipapasa si Angelica na kasalukuyang kinukupkop ng DSWD sa Social Welfare Department ng Malaysia na siyang mangangalaga sa kanya at magpapatuloy sa kaso nito. Sinabi ni Ople, bagaman hindi Pilipina si Angelica ay maglalaan pa rin ang pamahalaan ng social welfare attache sa Malaysia na siyang personal na magmomonitor at posibleng tumulong din sa kaso ng dalagita habang nasa custody ng Malaysian government. Magugunita na naghain ng dalawang magkasunod na diplomatic protest ang Pilipinas laban sa Malaysia matapos ang umanoy di makataong pagtrato sa may 300,000 Pinoy deportees at ang ginawang panghahalay kay Angelica. (Ulat ni Ellen Fernando)</body>
<link>http://www.philstar.com/Article.aspx?articleId=184235&amp;publicationSubCategoryId=92</link>
</article>
<article>
<title>'Truck bombs' ng Abu Sayyaf hinahanap</title>
<author>Danilo Garcia</author>
<date>
<month>November</month>
<day>16</day>
<year>2002</year>
</date>
<body>Nakaalerto na ngayon ang buong puwersa ng pulisya sa Metro Manila sa paghahanap sa kinatatakutang &amp;quot;truck bombs&amp;quot; ng Abu Sayyaf kung saan target na pasabugin ang US Embassy, Philippine Stock Exchange, mga malls at flyovers. Inatasan na ni PNP chief, Gen. Hermogenes Ebdane Jr. ang PNP-Security Agencies and Guards Supervisory na magbigay ng advisory sa lahat ng security agencies upang mas lalong paigtingin ang kanilang pagbabantay. Itoy matapos aminin ni ASG bomb expert Abdulmukin Edris na matapos ang mga pagpapasabog sa Zamboanga City ay susunod sana nilang pasasabugin ang US Embassy sa Maynila, ang Tektite Towers sa Pasig city kung saan naroon ng Phil. Stock Exchange, SM Megamall sa Mandaluyong City, MRT at LRT. Ang pagpapasabog ay isasagawa umano sa pamamagitan ng &amp;quot;truck bombs&amp;quot; na maglululan ng apat na drum ng ammonium nitrate at gagamitan ng cellphone. Sinabi ni PNP spokesman Sr. Supt. Leopoldo Bataoil na sa kabila ng pagkakadakip kay Edris, maaari pa ring isagawa ng iba niyang mga kasamahan sa ASG ang kanilang plano anumang oras. Si Edris ay kasalukuyang nasa PNP-Intelligence Group headquarters sa Camp Crame at patuloy na isinasailalim sa interogasyon. (Ulat ni Danilo Garcia)</body>
<link>http://www.philstar.com/Article.aspx?articleId=184238&amp;publicationSubCategoryId=92</link>
</article>
<article>
<title>Black box ng Fokker narekober</title>
<author>Joy Cantos/Butch Quejada</author>
<date>
<month>November</month>
<day>16</day>
<year>2002</year>
</date>
<body>Matapos ang ilang araw na paghahanap, natagpuan na rin ang pinaghahanap na black fox ng Fokker plane -27 Flight 585 ng Laoag International Airlines (LIA) matapos itong bumagsak sa Manila Bay kamakailan na kumitil ng 19 katao. Sinabi ni Transportation and Communications Sec. Leandro Mendoza na ang buntot ng eroplano na kinaroroonan ng black box o ang flight data recorder na naglalaman ng huling komunikasyon ng mga piloto nito ay nakuha ng mga frogmen ng Phil. Coast Guard noong nakalipas na Biyernes ng gabi. Bagaman black box ang taguri sa nasabing flight data recorder ay kulay orange ito na iniahon pasado alas-6 ng umaga dahilan hinintay pa umanong lumiwanag at kumalma ang tubig sa lugar na kinabagsakan nito. Nauna nang bumuo ang DOTC ng 5-man team independent Fact Finding Committee sa pamumuno ni Undersecretary for Transportation Arturo Valdez upang siyasatin ang sanhi ng trahedya na tatapusin ng mga ito sa loob ng palugit na 15 araw. Ayon sa mga opisyal, kahit na narekober na umano ang black box na nakatakdang dalhin sa London ay inaasahang aabutin pa ng ilang linggo o maaring buwan bago matukoy ang talagang dahilan ng nasabing insidente. Nagpahayag naman ng paniniwala si Mendoza na malalaman na nila ang sanhi ng plane crash matapos na marekober ang black box at makaligtas ang dalawang piloto na makatutulong ang mga pahayag sa imbestigasyon na sina Capt. Bernie Crisostomo at 1st Officer Joseph Gardiner. Kaugnay nito, inihayag naman ng mga opisyal ng Air Transportation Office (ATO) na ikinokonsidera nilang sarado na ang kaso sa pagkakatagpo sa black box kung saan sinabi ng mga ito na sira sa makina umano ang pangunahing sanhi ng pagbagsak ng lumang Fokker plane 27. Sa kabila nito, tiniyak ni ATO Chief Edilberto Yap na hindi pa umano lusot sa kaso ang dalawang nakaligtas na piloto ng eroplano. &amp;quot; The twin motors may have stopped but we are not discounting the possibility of pilot error &amp;quot;, pahayag ni Yap. Base sa inisyal na imbestigasyon ng ATO nabaliko umano ang propeller ng eroplano na nangangahulugan na hindi na ito umaandar ng mag-crash sa Manila Bay noong Nobyembre 11. (Ulat nina Joy Cantos/Butch Quejada)</body>
<link>http://www.philstar.com/Article.aspx?articleId=184247&amp;publicationSubCategoryId=92</link>
</article>
<article>
<title>Mag-klasmeyt nasapol ng sasakyan habang nag-ti-text</title>
<author>Cristina Go-Timbang</author>
<date>
<month>November</month>
<day>17</day>
<year>2002</year>
</date>
<body>SILANG, Cavite  Marahil magsisilbing babala ang pangyayaring ito sa mahihilig mag-text habang tumatawid sa kalsada. Dalawang mag-aaral ng high school ang nasa kritikal na kalagayan ngayon matapos mabundol ng Pajero habang tumatawid sa kahabaan ng Aguinaldo Highway, Barangay Lalaan 1, ng bayang ito kamakalawa ng gabi. Kasalukuyang inoobserbahan sa Estrella Hospital ang mga biktimang sina Monette Ebo at Arvin Lomarca, kapwa 17-anyos, mag-aaral ng St. Anthony at residente ng Mendez, Cavite. Arestado naman ang suspek at driver ng Pajero na may plakang TBN-441 na si Jose Joaquin Dayrit, may-asawa, architect at residente ng Dasmari&amp;ntilde;as Village, Makati City. Batay sa pangyayari, dakong alas-6:45 ng gabi ay mabilis umanong pinatatakbo ng suspek ang kanyang sasakyan at hindi namalayan ang tumatawid na mga biktima at tuluyan na itong nabangga. Lumalabas sa pagsisiyasat ni SPO2 Levy Buladas, kanyang napag-alaman na habang tumatawid ang magkaklase ay abala umano sa pagti-text ang mga ito at hindi namalayan ang mabilis na pagdating ng sasakyan ng suspek. Sinampahan ng kasong reckless imprudence resulting to double serious physical injuries ang driver. (Ulat ni Cristina Go-Timbang)</body>
<link>http://www.philstar.com/Article.aspx?articleId=184363&amp;publicationSubCategoryId=92</link>
</article>
<article>
<title>1.8-M Pinoy adik</title>
<author>Malou Rongalerios-Escudero</author>
<date>
<month>November</month>
<day>17</day>
<year>2002</year>
</date>
<body>Umaabot na sa 1.8 milyong Pilipino ang lulong sa ipinagbabawal na gamot, samantalang 1.6 milyon naman ang patikim-tikim lang. Sa ulat na natanggap ni House Assistant Majority Leader Frank Perez III, dahil sa dumarami na ang Pinoy na nalululong sa droga ay umaabot na sa P250 bilyon hanggang P300 bilyon ang kinikita ng mga drug lords taun-taon. Dahil dito, hinimok ni Perez ang pamahalaan na magsagawa ng tuluy-tuloy na anti-drug abuse seminars sa buong bansa. Hindi anya tamang tuwing Drug Abuse and Control Week lamang nagsasagawa ng programa ang pamahalaan dahil sa ang problema umano sa droga ay dinaranas sa buong taon. Ipinaliwanag nito na karaniwang nahihinto ang paglaban ng gobyerno sa illegal drug trade sa mga ordinaryong araw kaya hindi napapansin ng mga mamamayan ang epekto ng programa. Naniniwala si Perez na tanging ang patuloy na implementasyon ng mga programa laban sa droga ang makasusugpo sa illegal drug trade. Hindi anya makakaya ng pulis ang problema kung hindi tutulong ang mga sibilyan sa pagsugpo ng illegal drugs. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=184367&amp;publicationSubCategoryId=92</link>
</article>
<article>
<title>'Cabinet secretaries 'wag kayong parelaks-relax</title>
<author>Ely Saludar</author>
<date>
<month>November</month>
<day>17</day>
<year>2002</year>
</date>
<body>Nagbabala ang Malaca&amp;ntilde;ang sa mga miyembro ng Gabinete na huwag maging kampante sa tungkulin kahit pa tinanggihan ng Palasyo ang mga inihaing courtesy resignation ng ilang Cabinet members. Nilinaw ni Press Secretary Ignacio Bunye na ang sinumang miyembro ng Gabinete ay maaring alisin sa puwesto anumang oras batay sa desisyon ng Pangulo. Hindi anya nangangahulugan na porket hindi na inoobliga ng Malaca&amp;ntilde;ang na magsumite ng courtesy resignation ang mga Cabinet secretaries ay nakatitiyak na mananatili sila sa puwesto. Ito ay kaugnay ng pagbasura ng Malaca&amp;ntilde;ang sa inihaing courtesy resignation nina Secretaries Mar Roxas (Trade), Jose Camacho (Finance) at Housing czar Mike Defensor. Nauna rito, iginiit ng ilang senador na dapat ay magsumite ng courtesy resignation ang mga Cabinet members upang bigyang laya si Pangulong Arroyo sa pagbalasa. Subalit ang ganitong estratehiya ay hindi kinagat ng Malaca&amp;ntilde;ang dahil isang publisidad lang umano ito at hindi na kailangan. (Ulat ni Ely Saludar)</body>
<link>http://www.philstar.com/Article.aspx?articleId=184377&amp;publicationSubCategoryId=92</link>
</article>
<article>
<title>Pinoy drivers bawal na sa Saudi</title>
<author>Ellen Fernando</author>
<date>
<month>November</month>
<day>17</day>
<year>2002</year>
</date>
<body>Ipinagbabawal na ang mga manggagawang Pilipino na mag-apply at magtrabaho bilang mga taxi driver sa Saudi Arabia upang bigyan umano ng mas malaking oportunidad o pagkakataon ang mga Saudi Arabian citizens na makuha ang nasabing trabaho. Ayon sa report ng RP Embassy sa Riyadh, simula noong Nobyembre 12, 2002 ay hindi na pinapayagan ang sinumang dayuhan kabilang na ang mga overseas Filipino workers (OFWs) na mag-aaply at magtrabaho bilang mga taxi drivers. Itoy matapos maalarma si Crown Prince Abdullah Bin Abdul Aziz dahil sa paglobo ng bilang ng mga dayuhang drivers gayong maraming mga lokal na gustong makakuha ng naturang trabaho. Iniutos na ng Crown Prince na tumatayong deputy minister at commander ng National Guard sa Interior Ministry na magbigay ng mga hakbangin at magpataw ng kaukulang parusa sa mga lalabag sa naturang implementasyon. Dahil dito, inaasahan na magkakaroon ng 20,000 bagong trabaho para sa mga unemployed Saudi nationals. Sa rekord, umaabot sa 700 kumpanya ng taxi sa Saudi Arabia ang kasalukuyang nag-ooperate sa Riyadh, Jeddah at Dammam. (Ulat ni Ellen Fernando)</body>
<link>http://www.philstar.com/Article.aspx?articleId=184381&amp;publicationSubCategoryId=92</link>
</article>
<article>
<title>Non-PMAers isa-isang winawalis?</title>
<author>Joy Cantos</author>
<date>
<month>November</month>
<day>17</day>
<year>2002</year>
</date>
<body>Nababahala ang mga non-PMAers sa bakuran ng PNP na isa-isa na silang wawalisin sa posisyon kasunod ng pagkakasibak kamakalawa kay P/Director Lucas Managuelod. Si Managuelod, hepe ng Directorate for Investigation and Detective Management at kasalukuyang presidente ng Police Graduates for Integrity, Morality and Order (PRIMO), isang samahan ng hindi produkto ng Philippine Military Academy ay tinanggal sa kanyang puwesto at inilagay sa floating status. Nabatid sa isang source na isang &amp;quot;secret meeting&amp;quot; ang agarang isinagawa ng mga miyembro ng PRIMO para talakayin ang mga posibleng kahihinatnan ng mga ito sa kasalukuyang pamunuan ng PNP ngayong maging ang kanilang lider na si Managuelod ay sinibak. Ang grupo ay may 3,000 miyembro ng binubuo ng mga police officials at non-commissioned officers ngunit tanging si PRIMO member C/Supt. Robert Delfin, directorate for intelligence, ang may mahalagang posisyon sa departamento. Nais ng PRIMO na magkaroon ng pantay na pagtingin sa kanilang PMAer counterparts dahil sa lantaran na umanong napapaboran ang mga huli partikular sa mga juicy positions sa PNP. Samantala, isa pang source sa PRIMO ang nagsabi na posibleng kagagawan ni Deputy Director Gen. Virtus Gil, chief of directorial staff, ang sinapit ni Managuelod at siyang nag-impluwensiya sa Malaca&amp;ntilde;ang para itoy masibak gamit ang alegasyong pakikipag-secret meeting umano nito (Managuelod) kay Sen. Panfilo Lacson. Si Managuelod ay nakatakda pang magretiro sa darating na Marso 9, 2003. (Ulat ni Joy Cantos)</body>
<link>http://www.philstar.com/Article.aspx?articleId=184389&amp;publicationSubCategoryId=92</link>
</article>
<article>
<title>Housing program wala sa 2003 budget</title>
<author>Malou Escudero</author>
<date>
<month>November</month>
<day>17</day>
<year>2002</year>
</date>
<body>Hindi matutupad ang pangarap ng maraming Pilipino na magkaroon ng sariling bahay sa susunod na taon dahil hindi naman umano ito prayoridad ng gobyerno sa isinumiteng 2003 budget sa Kongreso. Ayon kay Muntinlupa Rep. Ruffy Biazon, kahit isang sentimo ay walang inilaan ang pamahalaan para sa ilang housing program ng National Home Mortgage Finance Corp. (NHMFC). Nagsumite ng budget proposal na P1 bilyon ang NHMFC para pondohan ang kanilang Community Mortgage Program (CMP), isa sa matagumpay na programa ng nasabing ahensiya, subalit ibinasura ng Budget department ang naturang panukala. Sinabi ni Biazon na ang naging aksiyon ng Budget department ay taliwas sa polisiya ng administrasyong Arroyo na bigyan ng prayoridad ang pabahay. Ibinigay na halimbawa ng solon ang pahayag ng Pangulo noong Pebrero 18, 2002 kung saan inamin nito na dapat pondohan ng gobyerno ang housing program para sa mga mahihirap. Ayon pa kay Biazon, maraming mga mahihirap ang umaasa na matutupad ang kanilang pangarap na magka-bahay sa pamamagitan ng CMP. Sa ilalim ng programa, bibilhin ng gobyerno sa pamamagitan ng NHMFC ang lupang kinatitirikan ng isang mahirap na pamilya at babayaran naman niya sa NHMFC sa abot kayang halaga. Naniniwala si Biazon na epektibo ang programa kaya hindi niya maintindihan kung bakit ibinasura ng Department of Budget ang CMP. (Ulat ni Malou Escudero)</body>
<link>http://www.philstar.com/Article.aspx?articleId=184390&amp;publicationSubCategoryId=92</link>
</article>
<article>
<title>Meralco i-take-over na lang</title>
<author>Joy Cantos/Ely Saludar</author>
<date>
<month>November</month>
<day>17</day>
<year>2002</year>
</date>
<body>Dapat umanong itake-over na lamang ng gobyerno ang Manila Electric Company (MERALCO) kung hindi kaya ng kumpanya nito na ibalik sa tinatayang may 4 milyong consumers ang P28 bilyong sobrang singil sa kuryente simula taong 1994. Ito ang naging posisyon kahapon ng Employees Confederation of the Philippines (ECOP) sa gitna na rin ng pagbabanta ng Meralco na daranas umano ang bansa ng matinding krisis sa kuryente at malawakang blackout bunga ng naging kautusan ng Supreme Court. Sinabi ni ECOP chairman Randy Dy na hindi umano dapat pasindak ang pamahalaan sa bantang blackout kung isosoli ang nasabing halaga sa kanilang mga consumers. Hindi naniniwala si Dy na malulugi ang Meralco dahil maaari naman umano itong gawing hulugan. Gayunman, ibinasura ng Malaca&amp;ntilde;ang ang panukalang pagtake-over ng gobyerno sa Meralco. Nilinaw ni Presidential Spokesman Rigoberto Tiglao na lubhang maaga pa at wala pa sa panahon ang panukalang kontrolin na ng pamahalaan ang Meralco dahil maaari pang umapela ang Meralco para mabaligtad ang desisyon ng Third Division ng SC. (Ulat ni Joy Cantos/Ely Saludar)</body>
<link>http://www.philstar.com/Article.aspx?articleId=184391&amp;publicationSubCategoryId=92</link>
</article>
<article>
<title>X'mas card na may bomba ikakalat</title>
<author>Danilo Garcia</author>
<date>
<month>November</month>
<day>18</day>
<year>2002</year>
</date>
<body>Pinag-iingat ang publiko sa pagtanggap ng mga greeting cards lalo na ngayong darating na Pasko dahil posibleng ang mga itoy &amp;quot;letter bomb&amp;quot;. Ang babala ay ipinalabas ng mga awtoridad matapos tumanggap ang embahada ng Myanmar noong Biyernes ng isang musical card na may nakakabit na blasting caps,leg wires,aluminium foil at tatlong battery. Malaki ang paniniwala ng Philippine National Police (PNP) na isang uri na naman ng paghahasik ng takot ang ginagawa ngayon ng mga terorista sa pagpapadala ng letter bomb. Kaya agad na nakipag-ugnayan si PNP chief, Director General Hermogenes Ebdane sa mga embahada ng ibat ibang bansa sa Pilipinas na agad tumawag sa pinakamalapit na istasyon ng pulisya upang masiyasat ng mga tauhan ng Explosive and Ordinance Division (EOD) ang mga darating na sulat at pakete na papasok sa kanilang tanggapan. Nagbigay rin ito ng direktiba sa Philippine Postal Office (PPO) na maging maingat sa pagdadala ng mga sulat at pakete buhat sa ibang bansa dahil sa posibleng may susunod pang letter bomb na papasok sa Pilipinas. Ang naturang letter bomb na pinadala sa embahada ng Myanmar ay maaaring ikamatay o ikawasak sana ng mukha at pumutol ng braso ng taong nagbukas nito. Subalit hindi naman sumabog. Hinihinala na may kinalaman ang grupong Jemaah Islamiyah sa pagpapadala ng letter bomb dahil sa meron umanong radikal na grupo ng mga Muslim sa Myanmar na posibleng may kaugnayan dito. Binalaan rin ng pulisya ang publiko sa pagtanggap ng mga sulat at pakete na hindi nila alam kung kanino galing na dadagsa ngayong Kapaskuhan.(Ulat ni Danilo Garcia)</body>
<link>http://www.philstar.com/Article.aspx?articleId=184494&amp;publicationSubCategoryId=92</link>
</article>
<article>
<title>Civil disobedience ilulunsad vs Meralco</title>
<author>Lilia Tolentino</author>
<date>
<month>November</month>
<day>18</day>
<year>2002</year>
</date>
<body>Isang kampanya ng civil disobedience ang pamumunuan ng militanteng grupong Sanlakas laban sa Manila Electric Company (Meralco) para maobliga itong bayaran ang publiko ng P 28 bilyong sobrang siningil sa taumbayan sa konsumo ng kuryente mula pa noong 1994. Bukod sa hindi pagbabayad ng electric bill mula sa darating na Disyembre,sinabi ni Sanlakas national president Wilson Fortaleza na kailangan ang gobyerno na ang mangasiwa ng pamamahagi ng kuryente at humanap ng ibang kumpanya na bibili para maiwasan ang monopoliya sa elektrisidad. Ngayong araw na ito ay sisimulan ng Sanlakas ang pagdaraos ng rali sa harap ng gusali ng Meralco sa Ortigas bilang pag-uumpisa ng serye ng malawakang kilos protesta para mapilitan ang Meralco na bayaran agad ang sobrang nasingil sa mga consumer. Maging ang Korte Suprema ay pinanawagan din ng Sanlakas na maging matatag sa paninindigan sa nauna nilang ipinalabas na desisyon na nagdeklarang nasobrahan ang Meralco sa siningil nito sa taumbayan. Walang reaksiyon ang Malaca&amp;ntilde;ang sa kampanyang civil disobedience ng Sanlakas bagkus ay nagpayo si Press Secretary Ignacio Bunye sa publiko na huwag pangunahan ang Korte Suprema sa gagawin nitong desisyon sa apelang gagawin ng Meralco. (Ulat ni Lilia Tolentino)</body>
<link>http://www.philstar.com/Article.aspx?articleId=184498&amp;publicationSubCategoryId=92</link>
</article>
<article>
<title>Inuutang na $500-M muntik maging 'bato'</title>
<author>Lilia Tolentino</author>
<date>
<month>November</month>
<day>18</day>
<year>2002</year>
</date>
<body>Muntik nang maging bato o masayang ang $500 milyong nilalakad na utang ng Pilipinas sa ibang bansa dahil sa pinalutang ng Malaca&amp;ntilde;ang na &amp;quot;courtesy resignation&amp;quot; sa lahat ng mga miyembro ng Gabinete. Si Finance Secretary Jose Isidro Camacho ay naghain ng pagbibitiw sa Pangulo noong Biyernes na muntik ikaurong nang nilalakad nitong $500 milyong utang ng bansa sa ibayong dagat. Kaya agad na sinabi ni Press Secretary Igancio Bunye na walang magaganap na courtesy mass resignation dahil napagkasunduan ng mga miyembro ng Gabinte na hindi na kailangan ang ganitong hakbang. Hindi naman tinanggap ng Pangulo ang courtesy resignation ni Camacho para umano hindi mabawi ang malapit nang mapagtibay na utang. (Ulat ni Lilia Tolentino)</body>
<link>http://www.philstar.com/Article.aspx?articleId=184508&amp;publicationSubCategoryId=92</link>
</article>
<article>
<title>Iodized salt sobrang mahal</title>
<author>Rudy Andal</author>
<date>
<month>November</month>
<day>18</day>
<year>2002</year>
</date>
<body>Humigit kumulang sa 87 porsiyentong Pilipino ang may kamalayan sa kahalagahan ng iodized salt, subalit 24 porsiyento lamang ang gumagamit nito dahil sa umanoy sobrang mahal. Kaya nanawagan si Senador Loren Legarda sa Department of Health (DOH) at Department of Trade and Industry (DTI) na gumawa ng paraan upang mapababa ang presyo nito. Kahit na may batas na inaprubahan noong 1995 na kailangang tanging iodized salt lang ang gawing produkto ng mga manufacturers at itinda sa palengke ay nagpapatuloy pa rin ang paggawa ng non-iodized rock salt dahil sa mura ito. Ang paggamit ng iodized salt ay programa ng gobyerno para labanan ang iodine defiency at maiwasan ang sakit na goiter. (Ulat ni Rudy Andal)</body>
<link>http://www.philstar.com/Article.aspx?articleId=184512&amp;publicationSubCategoryId=92</link>
</article>
<article>
<title>PAGC sisiyasatin si 'Million dollar man'</title>
<author>Jess Diaz</author>
<date>
<month>November</month>
<day>18</day>
<year>2002</year>
</date>
<body>Magsasagawa ng sariling imbestigasyon ang Presidential Anti-Graft Commission (PAGC) sa hindi pa kilalang miyembro ng Gabinete na tinaguriang &amp;quot;million dollar man&amp;quot; dahil sa pagtanggap nito ng suhol mula sa crony ng dating Pangulong Estrada. Hiningian ni PAGC Chairman Dario Rama sina Bulacan Rep. Wilfredo Villarama at Senador Panfilo Lacson ng mga dokumento na magpapatunay na ang tinuturing nilang million dollar man ay tumanggap ng suhol. Tatlong araw na palugit ang hiningi ni Rama sa dalawang solons para ibigay sa kanya ang tunay na pangalan ni million dollar man at ang account number nito sa bangko sa Hongkong kung saan idineposito umano ang suhol. Samantala hinikayat ni Villarama ang Pangulong Arroyo na sibakin sa kanyang Gabinete si million dollar man dahil sa kilala naman umano nito ang kanyang tinutukoy. Sinabi pa ni Villarama na umaasa ang taumbayan na ang pamahalaang Arroyo ay malayo sa katiwalian,subalit marami sa kanyang mga opisyal ang napapansin ng publiko na gumagawa ng katiwalian kaya hindi katakataka na ang Pilipinas ay na-ranggo na isa sa pinakamaraming katiwalian. (Ulat ni Jess Diaz)</body>
<link>http://www.philstar.com/Article.aspx?articleId=184520&amp;publicationSubCategoryId=92</link>
</article>
<article>
<title>Isang preso pumupuga kada tatlong araw</title>
<author>Rudy Andal</author>
<date>
<month>November</month>
<day>18</day>
<year>2002</year>
</date>
<body>Ibinunyag kahapon ni Senador Francis Pangilinan na dahil sa kapalpakan ng mga tauhan at opisyal ng Bureau of Corrections (Bucor) ay isang preso kada tatlong araw ang tumatakas. Ayon kay Pangilinan,kung walang gagawing aksyon ang mga opisyal ng Bucor ay baka maubos ang mga preso sa kulungan dahil lamang sa kapalpakan. Sinabi ni Pangilinan,may kabuuang 128 preso ang nakatakas nitong nakaraang taon na mas mataas ng 21 porsiyento sa taong 2000 batay sa rekord ng Department of Justice (DOJ). Mula naman sa 70 personnel ng Bucor ay 5 lamang dito ang napapatalsik dahil sa kapabayaan sa kanilang tungkulin habang ang iba ay suspensyon at inililipat lamang ng puwesto. Sa kasalukuyan ay may pitong prison facilities ang nasa ilalim ng pangangasiwa ng Bucor na pinamumunuan ni director Ricardo Macala at NBP sa Muntilupa ang may pinakamataas na bilang ng mga nakapuga. (Ulat ni Rudy Andal)</body>
<link>http://www.philstar.com/Article.aspx?articleId=184523&amp;publicationSubCategoryId=92</link>
</article>
<article>
<title>1-kahong gatas, bomba pala!</title>
<author>Danilo Garcia</author>
<date>
<month>November</month>
<day>19</day>
<year>2002</year>
</date>
<body>Iniuwi ng isang empleyado ng Light Rail Transit (LRT) ang isang kahon ng bomba sa kanilang probinsiya sa Bicol matapos na mapagkamalang mga gatas ang laman nito na ilang linggo nang nakaimbak sa lost and found section ng Central Terminal Station nito sa Arroceros, Manila. Laking-gulat ni Manjho Patrocinio, public relations officer (PRO) ng LRT at ng buong pamilya nito nang matuklasan na halos isang kilo ng bomba ang laman ng naturang kahon nang kanyang buksan sa loob ng kanyang bahay sa San Jose, Camarines Sur kahapon. Agad naman nitong ipinagbigay-alam ang insidente sa Camarines Sur Provincial Police Office na agad na rumesponde para i-detonate ang naturang bomba. Sa salaysay ni Patrocinio, nagpasya umano siya na iuwi na lamang ang isang kahon na may tatak na &amp;quot;Bear Brand&amp;quot; matapos na walang kumukuha nito sa imbakan ng kanilang istasyon na nakalagak dito noon pang Setyembre. Inakala umano niya na mga gatas nga ang laman ng naturang kahon ngunit laking pasalamat pa niya nang hindi ito sumabog habang ibinibiyahe niya at hanggang sa makarating sa kanilang bahay. Ayon sa Explosive and Ordnance Division ng Camarines Sur PPO, naglalaman ang kahon ng blasting caps, Trinitrutoluene, ilang cords at isang cellphone. Maari umanong nakalimutan ng executioner ang numero ng cellphone na nakalagay dito kaya hindi napasabog ang bomba at bigong makapaghasik ng kaguluhan sa istasyon ng LRT. Bunsod nito, nagpahayag din ng pasasalamat ang ibang empleyado ng LRT dahil walang nasaktang inosenteng sibilyan. Nagsasagawa naman ng masusing imbestigasyon ang pulisya upang mabatid kung kelan ang eksaktong araw na natagpuan ang naturang bomba at matukoy ang posibleng nag-iwan nito sa LRT. Samantala, isasailalim rin sa masusing interogasyon si Patrocinio dahil sa pag-uuwi nito ng bagahe ng palihim. Ipinaliwanag ni Commander Ernesto Garzon, chief security officer ng LRT sa Pasay Central Office, na iniutos na umano sa kanya ni LRT Administrator Teodoro Cruz ang recall sa vacation leave ni Patrocinio para pabalikin agad sa Maynila dahil sa pag-uwi nito sa Bicol dala ang naiwang bagahe. Ayon kay Garzon, kapag ang bagahe na nakalagay sa kahon ay naglalaman ng mga damit at itoy naiwan ng pasahero alinman sa mga istasyon ng LRT ay kanila itong dinadala sa PRO para ipaanunsiyo sa nagmamay-ari. Ipapamahagi lamang ang nasabing bagahe kung sa loob ng 2 buwan ay wala pang nagki-claim. Kung ang mga kahon ay naglalaman naman ng mabubulok na bagay itoy kanilang nang itatapon, kaya hindi umano alam ng pamunuan ang ulat na inuwi ni Patrocinio ang bagahe sa kanilang probinsiya. (Ulat ni Danilo Garcia)</body>
<link>http://www.philstar.com/Article.aspx?articleId=184611&amp;publicationSubCategoryId=92</link>
</article>
<article>
<title>Gobyerno malulugi pag tinake-over ang Meralco</title>
<author>Malou Escudero</author>
<date>
<month>November</month>
<day>19</day>
<year>2002</year>
</date>
<body>Lalo lamang mababangkarote ang pamahalaan kapag sinunod nito ang panukala ng ilan na itake-over ang Manila Electric Company (Meralco) sakaling magdeklara ito ng pagkalugi dahil sa pinababalik na overcharge na P28 bilyon. Sinabi ni Batanes Rep. Florencio Abad na hindi maituturing na isang asset ang Meralco kundi isang liability at magiging pasanin pa ito ng pamahalaan. Magiging problema din anya ng gobyerno kung saan kukunin ang P28 bilyon na ibabalik sa mga consumers, ang pera para sa pagpapatakbo ng Meralco at sa ibabayad sa kasalukuyang utang nito. Inihalimbawa pa ni Abad ang National Power Corp. na pinatatakbo pa rin ng gobyerno at nangangailangan ng P12.6 bilyon taun-taon upang magpatuloy ang operasyon. (Ulat ni Malou Escudero)</body>
<link>http://www.philstar.com/Article.aspx?articleId=184623&amp;publicationSubCategoryId=92</link>
</article>
<article>
<title>Coast Guard nanguna sa memorial service ng Flight 585 crash victims</title>
<author></author>
<date>
<month>November</month>
<day>19</day>
<year>2002</year>
</date>
<body>Pinangunahan ni Philippine Coast Guard chief Vice Admiral Reuben Lista ang isang memorial service kahapon para sa 19 na nasawi sa pagbagsak ng Flight 585 ng Laoag International Airlines sa Manila Bay noong Nobyembre 11. Sakay ng isang barko ng Coast Guard, isang misa ang ginanap para sa mga kamag-anak ng namatay kasabay ng pag-aalay ng mga bulaklak sa mismong pinagbagsakan ng eroplano. Kinatawan ni Gen. Thompson Lantion si Transportation and Communications Secretary Leandro Mendoza sa seremonya kung saan pinasalamatan ng publiko ang Coast Guard sa maagap nitong pagresponde sa trahedya kasama ang ilang mangingisda. Si Laoag Air president Jose Miranda at LIA chief operating officer Tito Garcia ang kumatawan naman sa Laoag Air sa memorial service. Inulit ng dalawa na sinagot lahat ng LIA ang burial expenses ng mga nasawi at ang pagpapagamot sa mga nakaligtas. Pinasalamatan ni Pangulong Arroyo ang PCG personnel sa kanilang mabilis na pag-aksiyon. Pinuri rin niya sina Mendoza at Lista sa pagpapalakas sa kapabilidad ng Coast Guard na tumugon sa mga emergency.</body>
<link>http://www.philstar.com/Article.aspx?articleId=184626&amp;publicationSubCategoryId=92</link>
</article>
<article>
<title>Butas ng kaso vs Erap lumalaki</title>
<author>Malou Escudero</author>
<date>
<month>November</month>
<day>19</day>
<year>2002</year>
</date>
<body>Tinangkang sirain ng depensa ang kredibilidad ni star witness Clarissa Ocampo sa pagpapatuloy ng testimonya nito sa plunder trial laban kay dating Pangulong Estrada sa harap ng Sandiganbayan special division. Sinabi ni Partido ng Masang Pilipino (PMP) spokesman Jesus Crispin Remulla na sa ilalim ng masusing cross-examination ni counsel de officio Prospero Cresicini, nadagdagan pa ang bilang ng mga di magkakatugmang deklarasyon ni Ocampo sa harap ng korte kumpara sa kanyang mga sinabi noong kasagsagan ng impeachment trial ni Estrada. Inamin ni Ocampo na wala siyang personal na kaalaman kung sino ang tunay na may-ari ng Equitable-PCI Bank account no. 00010-25495-4 na mas kilala bilang Jose Velarde account at sinabing personal lamang niyang opinyon na si Estrada ang may-ari nito. Maliwanag ding binago ni Ocampo ang kanyang testimonya nang sabihin niya sa korte na wala siyang alam ukol sa Board Resolution 13741-2001 na pinalabas ng Equitable-PCI Bank board of directors, samantalang nangako pa siyang bibigyan niya ng kopya nito si dating Sen. Juan Ponce Enrile noong impeachment trial. Ang nasabing resolusyon ay ipinalabas ng board of directors ng naturang bangko upang pangakuan ng tulong pinansiyal ang sinumang opisyal o empleyado ng bangko na tetestigo laban kay Estrada. Bagamat nag-resign si Ocampo sa nasabing bangko noong isang taon, patuloy siyang nagsisilbing consultant dito at ngayon ay may-ari rin umano ng isang restaurant sa Alabang. Hinihinalang ang salaping ginamit sa pagpapatayo ng restaurant ay nanggaling umano sa settlement na nakuha ni Ocampo mula sa bangko para sa kanyang pagtestigo kontra kay Estrada. (Ulat ni Malou Escudero)</body>
<link>http://www.philstar.com/Article.aspx?articleId=184635&amp;publicationSubCategoryId=92</link>
</article>
<article>
<title>BIR papalitan ng NARA</title>
<author>Malou Escudero</author>
<date>
<month>November</month>
<day>19</day>
<year>2002</year>
</date>
<body>Upang makolekta ang taunang P400 bilyong buwis na napupunta lamang sa katiwalian, ipinanukala kahapon ng anim na mambabatas ang pagbuo ng National Authority for Revenue Administration (NARA) para ipalit sa Bureau of Internal Revenue (BIR). Sinabi ni Quezon City Rep. Maite Defensor, isa sa mga awtor ng panukala, na ang hindi epektibong pangongolekta sa buwis ang magiging daan para lalong bumagsak ang Pilipinas. Malaking suliranin ng pamahalaan ang malaking kakapusan sa pondo dahil sa palpak na koleksiyon sa buwis na nagresulta para lumobo sa P166.4 bilyon hanggang Setyembre 2002 ang budget deficit o kakulangan sa pondo. Isinusulong ng panukala ang &amp;quot;restructuring&amp;quot; sa ahensiya para magkaroon ito ng tinatawag na &amp;quot;corporate powers&amp;quot; para sa epektibong pangongolekta sa buwis. Umaasa ang anim na mambabatas na awtor ng NARA na makikiisa sa kanilang ang mga awtor ng Internal Revenue Management Act (IRMA) kabilang na ang nagpanukalang si de Venecia para maisulong ang isa na lamang na panukala. Nauna rito, ipinanukala ni de Venecia Jr., ang pagbuwag din sa BIR at pagbuo ng IRMA. Nagkaroon ng negatibong pananaw ang mga empleyado ng BIR sa panukala ni de Venecia dahil sa pangambang ito ang magiging daan upang matanggal sila sa kanilang trabaho. Subalit sinabi ng mga awtor ng NARA na nakapaloob sa panukala ang magandang benepisyo sa pagreretiro at separation pay para sa mga empleyado ng BIR na tatangging maglingkod sa NARA. (Ulat ni Malou Escudero)</body>
<link>http://www.philstar.com/Article.aspx?articleId=184637&amp;publicationSubCategoryId=92</link>
</article>
<article>
<title>OWWA may bagong hepe</title>
<author>Ellen Fernando</author>
<date>
<month>November</month>
<day>19</day>
<year>2002</year>
</date>
<body>Uupo na ngayong araw bilang bagong administrator ng Overseas Workers Welfare Administration (OWWA) si Virgilio &amp;quot;Ver&amp;quot; Angelo kapalit ni Wilhelm Soriano matapos na pormal na lagdaan ni Pangulong Arroyo ang appointment paper ng una noong Oktubre 10, 2002. Mahigit tatlong buwan naka-leave si Soriano at nanahimik matapos ang bangayan nila ni Labor Secretary Patricia Sto. Tomas. Ang alitan ay nag-ugat sa ibinunyag ng huli na umanoy paglustay ng halagang P1.2 bilyong pondo ng OWWA sa pamamahala ni Soriano. Hanggang sa makialam ang Malaca&amp;ntilde;ang dahil naapektuhan na ang kanilang serbisyo publiko. (Ulat ni Ellen Fernando)</body>
<link>http://www.philstar.com/Article.aspx?articleId=184647&amp;publicationSubCategoryId=92</link>
</article>
<article>
<title>Presyo ng gamot tumaas</title>
<author>Malou Escudero</author>
<date>
<month>November</month>
<day>19</day>
<year>2002</year>
</date>
<body>Ibinunyag kahapon ni Iloilo Rep. Augusto Syjuco na umabot sa 85 porsiyento ang ipinatupad na increase sa presyo ng gamot ng drug companies, drug stores at mga pribadong ospital. Sinabi ni Rep. Syjuco na dapat ikonsidera ng Kongreso ang pag-regulate sa presyo ng gamot upang maprotektahan ang mga consumers mula sa mga nananamantalang negosyante. Ipinanukala din nito sa Department of Health (DOH) na magpakalat ng mga rolling drug stores na nagbibili ng mga murang groceries gaya ng &amp;quot;Botika ni Gloria.&amp;quot; Umaabot umano sa 38 gamot ang ipinagbibili ngayon ng mga drug firms, pharmacies at medical institutions sa napakamahal na halaga gayong puwede itong mabili ng mura sa mga government hospitals. (Ulat ni Malou Escudero)</body>
<link>http://www.philstar.com/Article.aspx?articleId=184649&amp;publicationSubCategoryId=92</link>
</article>
<article>
<title>Refund i-convert sa shares</title>
<author>Rudy Andal</author>
<date>
<month>November</month>
<day>19</day>
<year>2002</year>
</date>
<body>Kinontra ni Senator Joker Arroyo ang panukala na i-convert na lamang sa shares ng Meralco ang ipinababalik na P28 bilyon sa mga consumers nito dahil maliwanag ang desisyon ng Korte Suprema na ibalik ang nasabing halaga sa mga tao. Sinabi ni Sen. Arroyo, hindi maari ang options na iminungkahi ni Senate President Franklin Drilon na i-convert na lamang sa shares ang naturang halagang ipinababalik ng SC dahil maliwanag na iniutos ang refund. Ang puwede lamang anyang options ay ang i-credit na lamang sa mga darating na konsumo ng mga consumers ang gagawing pagbabawas subalit hindi maaari na i-convert ito sa shares dahil wala ito sa desisyon ng Korte. Iginiit pa ni Arroyo na hindi pa pinal ang desisyon dahil hihintayin pa ang sagot sa inihaing apela ng Meralco sa SC. (Ulat ni Rudy Andal)</body>
<link>http://www.philstar.com/Article.aspx?articleId=184655&amp;publicationSubCategoryId=92</link>
</article>
<article>
<title>Gift bomb: Nene patay, 2 pa grabe</title>
<author>Danilo Garcia at Myds Supnad</author>
<date>
<month>November</month>
<day>20</day>
<year>2002</year>
</date>
<body>Isang regalong bomba ang nag-umpisa nang ipakalat matapos na padalhan ang bahay ng isang pastor na ikinamatay ng anak nitong babae habang siya at isa pa niyang anak ang grabeng nasugatan matapos na ito ay sumabog kamakalawa ng gabi sa Ilocos Sur. Namatay habang ginagamot sa Ilocos Training Medical Center ang biktimang si Marjorie Lovely Caligtan, 8 anyos habang ang ama nitong si Leopoldo, pastor at kapatid na si Shiela, 14 ay nagtamo ng sugat sa katawan. Sa ulat na tinanggap ni Sr/Supt. Paterno Hernandez, hepe ng Regional Intelligence and Investigation sa Region 1 na bandang alas- 7 ng gabi nang utusan ng di kilalang lalaki ang isang tricycle driver na si Elias Handoc, 48 anyos na dalhin sa bahay ng pamilya Caligtan na nasa Brgy. Daligan, Sta.Cruz ang isang kahon na regalo na nakatali ng goma at masking tape. Katatapos lang na maghapunan ang pamilya nang maisipang buksan ni Leopoldo ang natanggap na regalo katabi ang mga anak na nag-uusyoso nang ito ay bigla na lamang sumambulat. Agad na tumulong ang ilang kapitbahay ng mga biktima para dalhin sa ospital. Di pa matiyak ng mga awtoridad kung sino ang may kagagawan at nagpadala ng naturang gift bomb dahil wala naman umanong kaaway si Leopoldo sa kanilang lugar. Ayon naman kay Handoc na binigyan siya ng P 70 ng isang mataas na lalaki para ihatid ang regalo sa bahay ng mga biktima habang siya ay nakapila sa palengke. Inaalam pa kung ang pagbomba sa mga biktima ay kagagawan ng lokal na terorista o grupo ng mga rebeldeng NPA na namumugad sa bayang ito. Magugunita na noong Biyernes ay nakatanggap ng letter bomb ang embahada ng Myanmar sa Makati City subalit hindi ito pumutok. (Ulat nina Danilo Garcia at Myds Supnad)</body>
<link>http://www.philstar.com/Article.aspx?articleId=184754&amp;publicationSubCategoryId=92</link>
</article>
<article>
<title>P1.50 taas sa presyo ng gas nakaamba sa Enero</title>
<author>Rudy Andal</author>
<date>
<month>November</month>
<day>20</day>
<year>2002</year>
</date>
<body>Siniguro ng mga oil companies na nakahanda silang tumupad sa mga probisyon ng Clean Air Act sa darating na Enero 2003 subalit hindi mapipigilan ang pagtaas ng presyo ng gasolina sa pagpasok ng taon. Ito ang inihayag ng mga kinatawan ng Shell, Petron at Caltex kay Senator Robert Jaworski, chairman ng senate committee on environment ng natural resources kaugnay sa isinasagawang pagdinig ng komite nito sa nakatakdang pagpapatupad ng Clean Air Act sa susunod na taon. Sinabi ni Jaworski, mapipilitan ang mga oil companies na magtaas ng presyo ng gasolina mula P.80 sentimos hanggang P1.50 kada litro dahil aangkatin nila ang mga produktong papasa sa standard ng CAA na babawas sa aromatic at benzene content ng mga ito. Nakasaad sa probisyon ng CAA na dapat ay bawasan ang aromatic content ng unleaded gasoline mula 45%-35% habang ang benzene content na dati ay 4% ay magiging 2% na lamang na ipatutupad sa Enero ng susunod na taon habang ang diesel o krudo ay nakatakdang bawasan ng aromatics at benzene contents sa Enero 2004. (Ulat ni Rudy Andal)</body>
<link>http://www.philstar.com/Article.aspx?articleId=184765&amp;publicationSubCategoryId=92</link>
</article>
<article>
<title>Mga bayani ng flight 585 pinuri ni GMA</title>
<author></author>
<date>
<month>November</month>
<day>20</day>
<year>2002</year>
</date>
<body>Tinuring ni Pangulong Gloria Macapagal-Arroyo na makabagong bayani ng bansa ang dalawang mangingisda at mga anak nila dahil sa ginawang pagliligtas sa mga pasahero ng bumagsak na eroplano ng Laoag International Airlines flight 585 noong nakaraang linggo. Ang mga nadagdag na bayani ng lahi tulad ng OFWs ay ang magkapatid na mangingisdang sina Edgar at Crispulo Naga at ang kanilang mga anak na sina Elorde,12 at Rico Cayabyab,15,ampon ni Edgar. Ang apat ay ipinatawag ng Pangulo sa Malaca&amp;ntilde;ang para mabigyan ng kaukulang parangal dahil sa ipinamalas nilang kabayanihan sa pagliligtas ng 15 pasahero. Dalawang tsekeng nagkakahalaga ng P50,000 ang ibinigay ng Pangulo kina Edgar at Crispulo na lubos na nagpapasalamat sa maagang pamasko sa kanila. Samantala, sisimulan ngayon ng binuong panel ng Department of Transportation and Communication (DOTC) ang imbestigasyon sa pagbagsak ng flight 585 na ikinasawi ng 19 na pasahero. Ayon kay Usec. Arturo Valdez, ipapatawag ng investigating body ang piloto na si Capt. Bernie Crisostomo at ang co-pilot nitong si Joseph Gardiner bilang pasimula ng imbestigasyon maging ang mga survivors. (Lilia Tolentino at Rudy Andal)</body>
<link>http://www.philstar.com/Article.aspx?articleId=184771&amp;publicationSubCategoryId=92</link>
</article>
<article>
<title>ERC ipapatupad ang desisyon ng Korte Suprema</title>
<author>Joy Cantos</author>
<date>
<month>November</month>
<day>20</day>
<year>2002</year>
</date>
<body>Binigyan ng katiyakan ng Energey Regulatory Commission (ERC) na ipatutupad nito ang magiging pinal na desisyon ng Korte Suprema matapos umapela ang Manila Electric Company (Meralco) kaugnay ng kontrobersiyal na pagbabalik ng umanoy P 28 bilyong kinurakot nito sa taumbayan sa pamamagitan ng sobrang singil sa bayarin ng kuryente. Itoy sa gitna na rin ng agam-agam sa panig ng milyong mga consumers sa bansa na hindi sila bayaran ng Meralco sa overcharges nito sa loob ng nakalipas na walong taon. Sinabi naman ni ERC Acting Chaiperson Commissioner Leticia Ibay na bukas ang kanilang tanggapan sa suhestiyon kung paanong paraan maibabalik sa mga consumers ang sobrang naibayad nila sa kuryente simula pa noong 1994 at kabilang na dito ay ang pagbabawas sa electric bills sa Disyembre. Gayunpaman, nilinaw naman ni Ibay na pangunahin nilang ikukonsidera ang magiging panukala ng Meralco sa oras na magpalabas ang Korte Suprema ng pinal na desisyon. Samantala hinamon ni Sanlakas national president Wilson Fortaleza na magpalabas ng posisyon ang mga ABS-CBN senators na sina Noli de Castro, Rene Cayetano, Loren Legarda at Kiko Pangilinan dahil sa pagiging tikom ng bibig ng mga ito ukol sa isyu.(Ulat ni Joy Cantos)</body>
<link>http://www.philstar.com/Article.aspx?articleId=184777&amp;publicationSubCategoryId=92</link>
</article>
<article>
<title>LRTA ibinagsak ang sisi sa mga bus company</title>
<author>Joy Cantos</author>
<date>
<month>November</month>
<day>20</day>
<year>2002</year>
</date>
<body>Naghugas kamay kahapon ang tanggapan ng Light Rail Transit Authority (LRTA) sa isyu ng natagpuang bomba na nakalagay sa loob ng isang powdered milk na may dalawang buwan ng naiwan sa kanilang istasyon. Sa halip ay ibununton ng LRTA ang sisi sa mga bus companies na baka umano ito ang nalusutan at hindi sila na nagpapatupad ng mahigpit na seguridad. Sinabi ni LRTA Administrator Teodoro Cruz Jr., na malaki ang kanyang paniniwala na may naganap na &amp;quot;switching&amp;quot; sa loob ng bus terminal at hindi naganap sa LRT lost and found section. Ang natagpuang powdered milk ay nadiskubre ng mga bomb experts sa San Jose, Camarines Sur na naglalaman ng explosive powder, isang cellphone at wiring sa loob ng isang gatas. Sa patakaran ng LRTA na ang lahat ng mga naiiwang bagahe o pag-aari ng pasahero ay kanilang inilalagay sa lost and found section at sa loob ng dalawang buwan na ito ay hindi kinuha ay kanilang inilalagay sa Public Relations Department na magdedesisyon kung paano ito madi-dispose. Sinabi pa ni Cruz na imposibleng may nakalusot na bomb materials sa kanilang istasyon dahilan matalas naman umano ang pang-amoy ng kanilang mga bomb sniffing dogs. (Ulat ni Joy Cantos)</body>
<link>http://www.philstar.com/Article.aspx?articleId=184783&amp;publicationSubCategoryId=92</link>
</article>
<article>
<title>24 Pinoy nasagip sa lumubog na tanker ship</title>
<author>Aurea Calica</author>
<date>
<month>November</month>
<day>20</day>
<year>2002</year>
</date>
<body>Dalawamput-apat na Pinoy seamen ang nakatakdang magbalik sa bansa matapos na sila ay masagip sa North Atlantic Ocean nang lumubog ang kanilang tanker ship, ayon sa ulat ng Department of Foreign Affairs (DFA). Ang mga ito ay nakilalang sina Benjamin Castro, Leonilo Cominador, Ernie Mendiola, Joseph Christopher Aloro, Eriberto Borlaza, Christopher Descartin, Ramon Ramirez, Edilberto Batomalaque, Romeo Romines, Jessie Basalo, Walter Cueto, Nicolas Silhay, Raymond Viray, Efren Pajam Jr., Ireneo Maloto, Romeo Yaoyao, Alvaro Escabusa, Roger Apalit, Jose Carmelotes, Nelson Leonard Mortalla, Murphy Mejias, Jose Elly Bedia, Airon Jenelli Valladares at Roberto Mana. Ang mga seamen ay pansamantalang itinira sa isang hotel sa La Coruna, Spain at nasa mabuting kalusugan. Batay sa report ng embahada ng Pilipinas sa Athens, Greece na sakay ang mga Pinoy sailors ng MT Prestige na pag-aari ng Mare Shipping Lines at nakahingi ng tawag bago ito ay tuluyang lumubog noong Nobyembre 14. Dumating sa lugar ang isang helicopter at isa-isang iniligtas ang mga ito mula sa dagat. (Ulat ni Aurea Calica)</body>
<link>http://www.philstar.com/Article.aspx?articleId=184789&amp;publicationSubCategoryId=92</link>
</article>
<article>
<title>Shoot-to-kill sa coup plotters</title>
<author>Benjie Villa</author>
<date>
<month>November</month>
<day>21</day>
<year>2002</year>
</date>
<body>CAMP AQUINO, Tarlac  Isang mataas na opisyal ng militar na nakabase dito na ang kanyang mga tauhan ay target ng pagre-recruit para magsagawa ng kudeta at ibagsak ang pamahalaang Arroyo bago matapos ang taon ay nagpanukala sa Pangulo na magbigay ng kautusang &amp;quot;shoot-to-kill&amp;quot; sa mga coup plotters. Ayon kay Maj. Gen. Alberto Braganza, commanding officer ng Philippine Armys 7th Infantry Division na ang shoot-to-kill order ay dapat lamang itakda sa mga nanghihimok na magsagawa ng kudeta. Ang 7th ID ay isa sa dibisyon ng Army na nakaposisyon sa lalawigan ng Pangasinan, Nueva Viscaya, Isabela at Quezon at handa sa anumang pag-atake ng kalaban ng pamahalaan. Maging ang isa nilang brigada ay ipinadala sa Mindanao para lumupig sa mga bandidong Abu Sayyaf. Inilarawan ni Braganza na ang nasa likod ng umanoy destabilisasyon laban sa pamahalaang Arroyo ay mga &amp;quot;loko-loko&amp;quot; maging ang ginagawa ng umanoy right-wing military group na Rebolusyonaryong Alyansang Makabayan (RAM) para patalsikin sa puwesto ang Pangulo ay walang basehan at pawang personal na interes lamang ang iniisip at sinisira ang imahe ng AFP. Lumabas ang isang ulat kamakailan na ang umanoy tinatawag na &amp;quot;EDSA III Forces&amp;quot; ay isa sa mga nagpaplano para isagawa ang kudeta bago mag-Pasko o pagkalipas ng Bagong Taon. Partikular ding tinutukoy ay ang mga militar at pulis na malapit kina Senators Gringo Honasan at Panfilo Lacson ang umanoy nagpaplano ng kudeta. Si Honasan na dating Army colonel na nanguna sa sunod-sunod na pagsasagawa ng kudeta noong panahon ni Pangulong Aquino subalit nabigo, habang si Lacson ay dating PNP chief at kaalyado ng nakakulong na dating Pangulong Estrada dahil sa kasong plunder. Ang senyales umano ng pagsasagawa ng kudeta para pabagsakin ang pamahalaan ay ang malawakang blackout sa Metro Manila, Southern Tagalog at Central Luzon. Ang mga sundalo na sakop ni Braganza ay nakaposisyon na at binabantayan ang lahat ng power installations sa Central at Northern Luzon dahil na rin sa banta ng rebeldeng New Peoples Army (NPA) matapos na sila ay bansagan bilang terrorist group ng Estados Unidos at 15 bansa ng European Union. Isa rin sa hinala ni Braganza na ang nasa likod ng planong kudeta ay ang mga opisyal ng pulisya at militar na sumama sa EDSA II na nagpatalsik kay dating Pangulong Estrada subalit hindi nabigyan ng puwesto sa gobyerno. (Ulat ni Benjie Villa)</body>
<link>http://www.philstar.com/Article.aspx?articleId=184889&amp;publicationSubCategoryId=92</link>
</article>
<article>
<title>Si Sec.Perez ay si 'million dollar man' - Cong. Villarama</title>
<author></author>
<date>
<month>November</month>
<day>21</day>
<year>2002</year>
</date>
<body>Matapos ang ilang paghihintay,sa wakas ay tinukoy na rin ni Bulacan Rep. Willie Villarama na si &amp;quot;million dollar man&amp;quot; ay walang iba kundi si Justice Secretary Hernando Perez. Ito ang isiniwalat ni Villarama sa ginanap na The Philippine Insurers Club General Meeting sa Manila Peninsula at ibinigay na niya ang hawak na impormasyon sa Presidential Anti-Graft Commission noong Lunes at tahasang nitong binanggit ang pangalan ni Perez. &amp;quot;I wish to advise that based on unverified information coming from reliable sources, the government official who,I believe, may either have intimate knowledge of,or have connection with the subject bribery is Secretary Hernando Perez&amp;quot;, anang sulat ni Villarama sa PAGC. Sinabi pa ni Villarama na ginawa lamang niya ang kanyang tungkulin bilang opisyal ng gobyerno na isiwalat ang pangingikil ni million dollar man upang sa ganun ay mawala ang katiwalian sa pamahalaan at umaasa na iimbestigahan ng PAGC ang kanyang ibinulgar. Binatikos ni Villarama ang National Bureau of Investigation (NBI) dahil sa pananahimik nito sa isyu at dapat anya ay humingi rin ito ng mga dokumento na magpapatunay sa mga bank transaction ni million dollar man na maging basehan ng kanilang imbestigasyon. Samantala tahasang pinabulaanan ni Perez na siya si million dollar man bagkus ay hinamon niya si Villarama na panumpaan muna nito ang akusasyon bago niya ito sagutin. Idinagdag pa ni Perez na sa kasalukuyan ay wala pa siyang plano na sampahan ng kaso si Villarama. Nagpahayag rin ito ng paniniwala na hindi si Manila Representative Mark Jimenez ang nasa likod ng pagbubunyag ni Villarama dahil sa mayroon pa itong extradition case na kinakaharap. Hinimok naman ni Senator Ramon Magsaysay si Perez na magsumite muna ito ng kanyag leave of absence matapos tukuyin na siya si million dollar man. Sa pamamagitan umano ng leave of absence ay mawawala ang espekulasyon ng taumbayan na magkaroon ng white-wash sa imbestigasyon. (Malou Escudero, Gemma Amargo, Rudy Andal at Lilia Tolentino)</body>
<link>http://www.philstar.com/Article.aspx?articleId=184896&amp;publicationSubCategoryId=92</link>
</article>
<article>
<title>Pagsuporta ni GMA sa Meralco magpapabagsak sa kanya sa '04</title>
<author></author>
<date>
<month>November</month>
<day>21</day>
<year>2002</year>
</date>
<body>Sigurado na umano ang pagkatalo ni Pangulong Gloria Macapagal-Arroyo sa 2004 presidential election dahil sa ipinahayag nitong &amp;quot;total support&amp;quot; sa Manila Electric Company (Meralco). Sinabi nina Reps. Crispin Beltran (Bayan Muna),Imee Marcos (Ilocos Norte) at mga militanteng grupo na para na ring pinatalo ni Arroyo ang kanyang ambisyon sa pulitika sa pagkampi sa nasabing kumpanya. Nauna rito,napaulat na ilang oras matapos ilabas ng Korte Suprema ang desisyon hinggil sa pagbabalik ng P 28 bilyong overcharging ng Meralco ay nakipagpulong umano si Pangulong Arroyo sa mga Lopezez,may-ari ng nasabing kumpanya at dito umano ay ipinahayag ang buo nitong suporta. Sinabi nito na sa halip na makiisa sa tagumpay ng mamamayan ay nakikita si Pangulong Arroyo na nakikidalamhati sa mga nang-aabuso tulad ng Meralco. Na isa sa magiging dahilan upang lalong bumulusok pababa ang ratings at popularidad nito. (Malou Escudero)</body>
<link>http://www.philstar.com/Article.aspx?articleId=184904&amp;publicationSubCategoryId=92</link>
</article>
<article>
<title>LIA Fokker plane walang gasolina ?</title>
<author>Joy Cantos</author>
<date>
<month>November</month>
<day>21</day>
<year>2002</year>
</date>
<body>Lumutang ang posibildad na kulang sa gasolina ang bumagsak na Fokker 27 flight 585 ng Laoag International Airlines (LIA) sa naganap na trahedya sa Manila Bay noong nakalipas na linggo na kumitil sa buhay ng 19 katao habang 16 pa ang sugatang nailigtas. Sa unang araw ng ginanap na pagdinig kahapon ng binuong independent fact finding committee ng Department of Transportation and Communications (DOTC) na pinamumunuan ni Usec. Arturo Valdez, nagturuan ang dalawang piloto na sina Captain Bernie Crisostomo at 1st Officer Joseph Gardiner gayundin ang mekaniko ng eroplano na si Juan Pornillo. Dahil dito, pilot error ang siyang inisyal na lumutang na posibilidad nang pagbagsak ng eroplano maliban pa sa kabulukan ng Fokker 27. Sa inisyal na imbestigasyon, lumitaw na masyadong konti na ang gasolina ang sanhi ng pagkasira ng makina ng eroplano bagay na nagpatibay sa unang findings ng Air Transporatation Office (ATO) na &amp;quot;quit engine&amp;quot; ang maaring dahilan ng pag-crash ng eroplano. Sa pagharap sa komite, sinabi ni Crisostomo na bilang co-pilot ay trabaho umano ni Gardiner na itsek muna o tingnang mabuti kung may lamang aviation fuel ang eroplano. Aminado naman si Crisostomo na maging siya ay di batid kung kumpleto sa aviation fuel ang pinalipad nilang eroplano o kung nakabukas ang fuel valve ang nasabing bahagi ang siya namang magbubukas para magsuplay ng fuel sa buong makina. Sa panig naman ni Gardiner,ikinatuwiran nito na sa pagkakaalam niya ay nasa maayos na kundisyon ang eroplano kasabay na bagaman hindi niya sinuri kung may fuel ang eroplano ay trabaho na umano ito ng mekaniko na si Pornillo. Ikinatuwiran naman ni Pornillo na bilang mga piloto ay ang dalawa na umano ang dapat magsuri kung may lamang gasolina ang eroplano. (Ulat ni Joy Cantos)</body>
<link>http://www.philstar.com/Article.aspx?articleId=184910&amp;publicationSubCategoryId=92</link>
</article>
<article>
<title>Angara kumalas sa oposisyon</title>
<author>Rudy Andal</author>
<date>
<month>November</month>
<day>21</day>
<year>2002</year>
</date>
<body>Nahati ang hanay ng oposisyon sa senado matapos humiwalay ng landas si Senator Edgardo Angara at hindi dumalo sa pagpupulong ng New Coalition ng United Opposition kamakalawa ng gabi sa Shangri-La Hotel. Ikinatuwiran ni Senator Panfilo Lacson na kaya hindi dumalo si Angara sa pulong ay nasa ibang pagpupulong ito habang si Sen. Aquilino Pimentel Jr. ay hindi pa sumasama sa bagong coalition. Tumagal ang pagpupulong ng mga opposition senators ng tatlong oras at nagkaisa na palakasin ang kanilang hanay at maglagay lamang ng isang kandidato na ilalaban kay Pangulong Arroyo sa 2004 presidential elections. Itinanggi ni Lacson na nagdeklara na siya ang tatakbong pangulo sa 2004 kundi bukas siya sa magiging desisyon ng united opposition na ilalaban. Samantala, ayon sa source na si Lacson o Fernando Poe Jr. ang malamang na suportahan ni dating Pangulong Estrada na maging standard bearer at hindi si Angara. Ayon naman kay Angara,hindi naman niya ipipilit ang kanyang sarili na maging kandidato ng oposisyon sa presidential race kung hindi naman siya ang napipisil ng grupo. (Ulat ni Rudy Andal)</body>
<link>http://www.philstar.com/Article.aspx?articleId=184916&amp;publicationSubCategoryId=92</link>
</article>
<article>
<title>GSIS bankrupt na</title>
<author>Malou Escudero</author>
<date>
<month>November</month>
<day>21</day>
<year>2002</year>
</date>
<body>Masamang balita sa mga kawani ng gobyerno na kasapi sa Government Service Insurance System (GSIS). Ito ang pagbubunyag ni House Deputy Minority Leader Rolex Suplico na mahigit na sa P 25 bilyon ang kakulangan na pondo ng GSIS. Ayon sa 2001 audit report ng Commission on Audit (COA), umaabot sa P 25.167 bilyon ang deficiency ng Social Insurance Fund nito. Ang patuloy na pagtaas ng kakulangan ng pondo sa GSIS sa nakalipas na 11 taon ay nagbibigay ng masamang pangitain sa kapabilidad ng ahensiya na mabayaran ang mga obligasyon nito sa libu-libong miyembro. Simula nang itatag ang GSIS noong 1936 ngayon lamang umano dumoble ang laki ng kakulangan ng ahensiya. Sinabi pa ni Suplico na nagsimulang lumobo ang kakulangan ng pondo ay nang umupo bilang presidente ng GSIS si Winston Garcia kung saan umabot ito sa P 10 bilyon. Kung hindi aniya gagawa ng paraan ang GSIS ay siguradong hindi nito maibibigay ang nararapat na benepisyo sa mga miyembro. Isa sa mga suhestiyon ng COA ay ang pagbebenta ng mga non-performing investment ng ahensiya katulad ng mga paintings na kinabibilangan ng kontrobersiyal na Parisian Life ni Juan Luna. (Ulat ni Malou Escudero)</body>
<link>http://www.philstar.com/Article.aspx?articleId=184922&amp;publicationSubCategoryId=92</link>
</article>
<article>
<title>Pagbukas sa NAIA 3 ipinagpaliban</title>
<author></author>
<date>
<month>November</month>
<day>21</day>
<year>2002</year>
</date>
<body>Bunga na rin ng problema sa pambansang seguridad sanhi ng matinding banta ng terorismo, ipinagpaliban ng pamahalaan ang itinakdang pagbubukas ng Ninoy Aquino International Passenger Terminal 3 sa darating na Disyembre 15, 2002. Ito ang inihayag kahapon ni Transportation Secretary Leandro Mendoza matapos na siya mismo ang humiling kay Pangulong Gloria Macapagal Arroyo na isantabi muna ang naunang planong pagbubukas ng NAIA Terminal 3 na kinatigan naman ng Palasyo. Aminado si Mendoza na kabilang sa problemang pangseguridad na kanilang pinangangambahan ay ang mataas na bantang pag-atake ng mga terorista sa mga airports kung saan base sa intelligence reports ng mga awtoridad ay kabilang ang Pilipinas sa mga pangunahing target ng mga teroristang grupo. Bukod sa banta ng mga terorista kabilang din sa dapat na pagtuunan ng higit na pansin sa Terminal 3 ay ang passenger screening, luggage screening, pass issuance system, access control measures sa mga gate, physical barriers gayundin ang mas pinalakas na intelligence gathering sa loob at labas mismo ng airport. Sinabi ni Mendoza na ilang mga safety concerns na dapat isaayos ng PIATCO ay hindi pa rin natutugunan kabilang na dito ang communication system sa pagitan ng Terminal 3 at Air Traffic Control Tower and Approach Control. Ayon kay Mendoza, binigyan na siya ni Pangulong Arroyo ng go signal na ayusin ang lahat ng dapat na tapusin sa Terminal 3 bago pa man ito magbukas. Hindi naman makapagbigay ng eksaktong petsa si Mendoza kung kailan bubuksan ang Terminal 3 kung saan ay depende ito kung agad na makakasunod ang PIATCO sa proseso sa pagpapatupad ng seguridad para tiyakin ang kaligtasan ng mga pasahero. Samantala, hinimok kahapon ni opposition Senator Gringo Honasan ang Arroyo government na hintayin na lamang ang desisyon ng korte kaysa ituloy nito ang soft-opening ng kontrobersyal na NAIA passenger Terminal 3 sa darating na Disyembre 15. Sinabi ni Sen. Honasan, mas nararapat na hintayin na lamang ng gobyerno ang pagpayag ng proper court hanggang sa makumpleto nito ang deliberasyon sa legalidad ng NAIA Terminal 3 project kaysa payagan ang pagbubukas nito sa Dec. 15. (Dagdag na ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=184928&amp;publicationSubCategoryId=92</link>
</article>
<article>
<title>Toy bombs ipakakalat din</title>
<author>Joy Cantos</author>
<date>
<month>November</month>
<day>22</day>
<year>2002</year>
</date>
<body>Higit pang pinatindi ng Al-Qaeda terrorist group ang kanilang banta at pati toy bombs ay plano umano nilang gamitin sa paghahasik nila ng kaguluhan ngayong malapit na ang kapaskuhan. Base sa intelligence report, may impormasyon na bukod sa mga Xmas card bomb at letter bomb ay magpapakalat din umano ng mga toy bomb ang mga terorista at partikular na tatargetin ay mga batang estudyante. Bunga nito, inalerto kahapon ni Department of Education (DepEd) Secretary Edilberto de Jesus ang lahat ng mga mag-aaral sa elementarya at sekondarya na huwag basta tatanggap ng mga Xmas card at regalong mga laruan mula sa mga estranghero. Pinangangambahang haluan ng pampasabog ang mga laruan na labis na mapang-akit sa mga batang wala pang mga kamalayan sa panganib. Mahigpit na rin ang ginagawang pagbabantay sa mga pasukan at labasan sa mga paaralan para masuring mabuti ang mga lumalabas at pumapasok rito nang sa gayon ay maharang ang mga terorista. Idinagdag pa ng kalihim na hanggat maaari ay ituro rin ng mga guro sa mga bata ang itsura ng mga bomba base na rin sa kanilang mga pagbabasa at pakikipag-ugnayan sa mga awtoridad kaugnay na rin ng pinalakas na kampanya ng pamahalaan kontra terorismo. Ang pag-alarma sa mga estudyante ay ginawa ni de Jesus base sa ipinalabas na memorandum 233. Itoy kasunod na rin ng pagtanggap ng Xmas card bomb ng embahada ng Myanmar kamakailan at pagkasawi naman ng isang 8-anyos na bata makaraang buksan ang tinanggap na regalo ng pamilya nito na ikinasugat ng ama nitong pastor at dalawang kapatid sa Sta. Cruz, Ilocos Sur kamakailan. (Ulat ni Joy Cantos)</body>
<link>http://www.philstar.com/Article.aspx?articleId=185008&amp;publicationSubCategoryId=92</link>
</article>
<article>
<title>MLSA pirmado na</title>
<author>Danilo Garcia</author>
<date>
<month>November</month>
<day>22</day>
<year>2002</year>
</date>
<body>Tahimik ang naging pag-apruba at pagpirma kahapon sa kontrobersiyal na Mutual Logistics Support Agreement (MLSA) sa pagitan ng Pilipinas at Amerika upang iwasan ang mga inaasahang kilos-protesta laban dito. Sa isang simpleng seremonya kahapon sa Camp Aguinaldo, pormal na inihayag ang pagkakasundo sa pagitan ng dalawang bansa kung saan naging representante ng US si Col Mathias Velasco, hepe ng Joint US Military Assistance Group (JUSMAG). Base sa naturang kasunduan, magpapalitan ang dalawang bansa ng mga tulong sa kagamitan, supplies at manpower. Ipinagtanggol ni Defense Secretary Angelo Reyes ang MLSA kung saan lubhang mabibiyayaan ang AFP dahil sa magiging tulong sa pondo, supply at trainings na kayang ibigay ng US Armed Forces. Bilang ganti, puwede umanong magbigay ng tulong ang AFP sa paglalaan ng mga pansamantalang base tuwing dadalaw ang mga sundalong Kano, pagbibigay ng gasolina sa mga barko nito at tulong sa manpower kung kakailanganin. Sinabi nito na labas sa Mutual Defense Treaty ang naturang kasunduan ngunit nakagabay naman sa charter ng United Nations. Ang Pilipinas ang kasalukuyang ika-60 bansa na pumirma sa MLSA sa pagitan ng US habang 20 bansa pa ang naka-pending. Naging kontrobersiyal ang MLSA dahil sa pagkontra ng ilang mambabatas at maging si Vice President Teofisto Guingona dahil sa mga ilang probisyon ng kasunduan. Iniaangal naman ng mga militanteng grupo na magiging sanhi ng permanenteng pagtatayo muli ng mga base militar ng Amerika ang MLSA. (Ulat ni Danilo Garcia)</body>
<link>http://www.philstar.com/Article.aspx?articleId=185011&amp;publicationSubCategoryId=92</link>
</article>
<article>
<title>Paglagda sa MLSA idinepensa</title>
<author>Ely Saludar/Rudy Andal</author>
<date>
<month>November</month>
<day>22</day>
<year>2002</year>
</date>
<body>Tiniyak naman ng Malaca&amp;ntilde;ang na para sa kapakanan ng bansa ang paglalagda sa MLSA. Ayon kay Press Secretary Ignacio Bunye, inalis na ang mga probisyon na naunang tinututulan sa MLSA tulad ng pagkakaroon ng karapatan na magtatag ng permanenteng base militar sa bansa. Nilinaw ni Bunye na hindi na kailangan pang ratipikahan ng mga mambabatas ang MLSA dahil ito ay isang kasunduan sa sangay ng ehekutibo kung saan ay lumagda dito ang mas mababang level na opisyal ng pamahalaan. Siniguro rin ni Foreign Affairs Secretary Blas Ople na hindi nilalabag ng nilagdaang MLSA ang ating Konstitusyon. Ayon kay Sec. Ople, ang MLSA ay isa lamang executive agreement at hindi isang tratado gaya ng pag-aakala ng ilan at siniguro nitong hindi ito magiging tuntungan upang manumbalik ang US bases sa ating bansa. Humingi naman ng paumanhin si Ople kay Sen. Ramon Magsaysay Jr., chairman ng Senate committee on national defense and security, dahil sa kakulangan ng sapat na abiso sa mga senador dahil kahapon lamang ng umaga nilagdaan ang MLSA. (Ulat nina Ely Saludar/Rudy Andal)</body>
<link>http://www.philstar.com/Article.aspx?articleId=185022&amp;publicationSubCategoryId=92</link>
</article>
<article>
<title>7 pang bayani ng flight 585 humabol sa reward ni GMA</title>
<author>Jose Aravilla</author>
<date>
<month>November</month>
<day>22</day>
<year>2002</year>
</date>
<body>Matapos malathala sa mga pahayagan ang larawan ng isang pamilya habang tumatanggap ng cash reward mula kay Pangulong Arroyo, pito pang bagong &amp;quot;bayani&amp;quot; ng November 11 flight 585 crash ang nagsulputan at nagpahayag na nais rin nilang kunin ang kanilang gantimpala. Pero may problema, ayon kay Philippine Cost Guard spokesman Lt. Armand Balilo, dahil naipadala na nila ang final report sa Malaca&amp;ntilde;ang. Tuloy, gagawa na lamang sila ng panibagong report at Malaca&amp;ntilde;ang na ang bahalang magdedesisyon. Kung matatandaan, noong Martes ay personal na tinanggap ng pamilya Naga na binubuo nina Edgar, anak nitong si Elorde, 12, kapatid na si Crispulo, at Rico Cayabyab, 15, ang kanilang reward mula sa Pangulo. Ang mga matatanda ay binigyan ng tig-P50,000 habang scholarship naman ang ipinangako sa dalawang binatilyo. Kinabuksaan ng mabasa ng pitong mangingisda ang pagtanggap ng reward ng pamilya Naga ay agad silang nagtungo sa PCG. Sinabi naman ni Balilo na kinumpirma ng Naga family na ang pitong mangingisda ay kasama nila sa pag-rescue, gayunman bineberipika pa rin ng kanilang intelligence personnel kung tutoo nga ito. Kahapon ay inatasan na ni Balilo ang kanyang mga tauhan para kunin ang mga pangalan at kapanayamin ang pito na nakatira sa seaside homes sa Tambo, Para&amp;ntilde;aque. Ang pamilya Naga ay kabilang sa mga unang dumating sa crash site at tumulong sa pagsagip sa mga pasahero. Samantala ang pito na kapitbahay ng mga ito ay kasalukuyang nangingisda sakay ng dalawang bangka ng maganap ang pagbagsak ng Laoag Air sa Manila Bay. Siniguro naman ni Balilo na may record ang PCG ng mga fishing boats na tumulong sa rescue kaya malalaman din nila kung kasama nga ang pito. (Ulat ni Jose Aravilla)</body>
<link>http://www.philstar.com/Article.aspx?articleId=185025&amp;publicationSubCategoryId=92</link>
</article>
<article>
<title>Villarama, MJ at Lacson iimbitahan ng NBI</title>
<author>Gemma Amargo/Ely Saludar</author>
<date>
<month>November</month>
<day>22</day>
<year>2002</year>
</date>
<body>Padadalhan na ng subpoena ng National Bureau of Investigation (NBI) sina Bulacan Rep. Willie Villarama, Manila Rep. Mark Jimenez at Sen. Panfilo Lacson kaugnay sa kanilang nalalaman sa isyu ng &amp;quot;Million Dollar Man.&amp;quot; Ito ang sinabi kahapon ni NBI Director Reynaldo Wycoco matapos itong magtungo sa tanggapan ni Justice Secretary Hernando Perez sa Department of Justice (DOJ) para magpulong. Itinalaga ni Wycoco ang NBI-Agent Graft Division sa pangunguna ni Atty. Justo Yap upang magsiyasat at tutukan ang imbestigasyon sa ginawang pagbubunyag ni Villarama. Idinagdag pa ni Wycoco na inisyu nila ang subpoena duces tecum upang makuha ang lahat ng mga papeles at dokumento na magdidiin kay Perez. Dahilan din dito kaya pinadadalhan na nila sina Villarama, Jimenez at Lacson upang makapagbigay ng linaw tungkol sa kanilang nalalaman sa &amp;quot;Million Dollar Man.&amp;quot; Nabatid pa na isinama rin sa imbestigasyon si Jimenez matapos na sabihin ni Perez na ito ang source nina Lacson at Villarama sa nasabing isyu upang maharang ng una ang kanyang extradition case sa Estados Unidos kayat sinusulsulan umano nito si Villarama. Tiniyak naman ni Wycoco na magiging parehas ang kanilang gagawing imbestigasyon sa kabila ng katotohanan na si Perez ay kanilang amo dahil nasa ilalim sila ng pangangasiwa ng DOJ. Nagtakda naman ng palugit ang Presidential Anti-Graft Commission kay Villarama para pormal na magharap ng reklamo laban kay Perez. Hanggang November 26 ang ibinigay na deadline ng PAGC kay Villarama upang masimulan na ang imbestigasyon sa umanoy Million Dollar Man na nagtukoy kay Perez. Unang nagsumite ng sulat sa PAGC si Villarama noong November 18, 2002 na nagmumungkahi ng imbestigasyon subalit wala naman siyang mga isinumiteng mga dokumento para magpatunay ng kanyang alegasyon kay Perez. (Ulat nina Gemma Amargo/Ely Saludar)</body>
<link>http://www.philstar.com/Article.aspx?articleId=185032&amp;publicationSubCategoryId=92</link>
</article>
<article>
<title>Angara nagyabang</title>
<author>Rudy Andal</author>
<date>
<month>November</month>
<day>22</day>
<year>2002</year>
</date>
<body>Ipinagmamalaki ni Sen. Edgardo Angara na nanguna ito sa naging text survey sa &amp;quot;Magandang Umaga Bayan&amp;quot; program ng ABS-CBN kung saan ay inilampaso niya sina action king Fernando Poe Jr. at Sen. Panfilo Lacson kung sino ang nararapat na maging pambato ng oposisyon sa rating ng 2004 presidential polls. Nakakuha umano ng 849 boto si Angara, sumunod si FPJ na 658 at pumangatlo lamang si Lacson na may botong 365 votes mula sa mga texters. Iginiit naman ni Angara na sakaling hindi siya ang mapili ng binubuong bagong coalition ng United Opposition ay hindi naman niya ipipilit ang kanyang sarili. Ayon naman sa source, posibleng si Lacson ang suportahan ni dating Pangulong Estrada kesa kay Angara dahil mas subok ng dating pangulo ang loyalty ng una. (Ulat ni Rudy Andal)</body>
<link>http://www.philstar.com/Article.aspx?articleId=185034&amp;publicationSubCategoryId=92</link>
</article>
<article>
<title>Bitay sa 4 Gokongwei kidnapper</title>
<author>Arnell Ozaeta</author>
<date>
<month>November</month>
<day>23</day>
<year>2002</year>
</date>
<body>TANAUAN CITY, Batangas - Matapos ang limang taon, nakuha rin ng pamilya Gokongwei ang hustisya matapos hatulan ng dobleng bitay ang apat na lalaking akusado sa pag-carnap at kidnapping for ransom na nagresulta sa pagkamatay ng manugang na lalaki ni business magnate na si John Gokongwei sa Sto. Tomas, Batangas. Sa 20-pahinang desisyon ni Regional Trial Court Branch 83 Judge Voltaire Rosales, napatunayang nagkasala ng walang pag-aalinlangan sina Millano Muit, Sergio Pancho, Rolando Dequillo at Romeo Pancho sa pagdukot sa biktimang si Ignacio Earl Ong Jr. ng ILO Construction Company noong Disyembre 2, 1997. Nabatid sa record ng korte na si Ong ay dinukot sa isang project site ng ILO Construction Co. sa Barangay Darasa sa siyudad na ito noong nabanggit na petsa. Dadalhin sana ng mga kidnapper si Ong sa Barangay Kaylaway sa bayan ng Nasugbu sakay ng kanyang Pajero nang silay maharang ng mga pulis sa isang checkpoint sa Lipa city. Isang shootout ang sumiklab na nagresulta sa pagkamatay ni Ong at pagkakaaresto sa mga kidnapper. Isa pang akusado na si Joseph Ferraer ang tumayong state witness laban sa kanyang mga kasama. Si Ong, isang engineer ay asawa ni Faith Gokongwei, isa sa anim na anak ng mga Gokongwei at siyang nag-aasikaso sa pag-aari ng pamilya na ILO Construction. Pinatawan din ang apat na akusado ng panibagong death penalty sa pangalawang kasong carnapping nang tangayin si Ong kasama ang kanyang Pajero. Inutos din ni Judge Rosales na magbayad ang mga akusado sa pamilya ng biktima ng kabuuang halos P3 milyong halaga ng pinsala. Awtomatiko namang dadalhin sa Supreme Court ang naturang hatol para rebisahin habang inilipat na ang apat sa Bilibid Prisons sa Muntinlupa.(Ulat ni Arnell Ozaeta)</body>
<link>http://www.philstar.com/Article.aspx?articleId=185121&amp;publicationSubCategoryId=92</link>
</article>
<article>
<title>2 piloto ng flight 585 pinanood lang ang mga pasahero</title>
<author>Joy Cantos</author>
<date>
<month>November</month>
<day>23</day>
<year>2002</year>
</date>
<body>Pinanonood lamang umano ng dalawang piloto habang nagkakanya-kanyang ligtas sa kanilang mga sarili ang mga pasahero ng bumagsak na Flight 585 Fokker plane ng Laoag International Airlines noong nakalipas na Nobyembre 11 sa Manila Bay. Sa naging testimonya kahapon ni Marane Poncio ng Batanes, isa sa mga survivors, tahasan nitong sinabi sa harap ng independent fact-finding committee ng Department of Transportations and Communications na nakaupo lamang umano sa pakpak ng eroplano ang mga pilotong sina Capt. Bernie Crisostomo at 1st Officer Joseph Gardiner kasama ang chief mechanic na si Josefino Vinluan habang nagkakagulo ang mga biktima. &amp;quot;Yung dalawa pong nakaputi (piloto) tsaka yung isa pang nakauniporme rin ay nanonood lang sa amin,&amp;quot; ani Poncio. Sinabi ni Poncio sa 5-man team na inakala umano niyang magre-refuel lamang ang eroplano matapos itong huminto sa himpapawid ilang minuto pagka-takeoff sa Manila Domestic Airport. &amp;quot;Bigla ko kaming huminto sa mid-air, slow motion na ho yung propeller nakita ko dahil sa tabi ako ng bintana nakaupo na hangin na lang ang nagpapagalaw dito,&amp;quot; pahayag pa ni Poncio. Hinihintay niya umanong mag-announce ng emergency landing ang mga piloto ng eroplano subalit nag-uumpisa pa lang ay bigla na itong bumulusok sa karagatan. Nawalan umano siya ng ulirat at ng mahimasmasan ay tubig na ang sumalubong sa kanya kaya agad niyang tinanggal ang kanyang seat belt at dumaan sa nakabukas na exit sa may pakpak malapit sa kanyang kinauupuan. Hindi umano siya marunong lumangoy at nangunyapit siya sa bakal ng eroplano hanggang sa sagipin ng isang Australian national at dalhin sa may pakpak. Si Poncio ay tinulungan rin ng flight steward na si Adhika Espinosa na siya umanong nakita niyang tumutulong sa pagsagip sa mga biktima habang nanonood lamang ang tatlong nabanggit bago pa man tuluyang lumubog ang eroplano at daluhan sila ng mga mangingisda dito. Sinabi pa nito na wala rin siyang nakitang apoy mula sa eroplano o anumang leak na maaring maging sanhi ng pagbagsak nito. (Ulat ni Joy Cantos)</body>
<link>http://www.philstar.com/Article.aspx?articleId=185132&amp;publicationSubCategoryId=92</link>
</article>
<article>
<title>MLSA iparerepaso</title>
<author>Lilia Tolentino</author>
<date>
<month>November</month>
<day>23</day>
<year>2002</year>
</date>
<body>Hiniling kahapon ng militanteng Kilusang Mayo Uno (KMU) sa Senado na busisiing mabuti ang nilagdaang Mutual Logistics Support Agreement (MLSA) ng Pilipinas at Amerika sa hinalang daan ito sa pirmihang pananatili sa bansa ng tropang Kano. Sa idinaos na rally sa Mendiola kahapon, sinabi ng KMU na kailangang gamitin ng Mataas na Kapulungan ang karapatan nitong marepasong mabuti ang kasunduan bilang lehitimong mga kinatawan ng mamamayan. Sinabi pa ng grupo na minadali ng pamahalaang RP at US ang pagpirma sa MLSA para masimulan kaagad ang RP-US Balikatan sa susunod na taon. Tugon naman ng Malaca&amp;ntilde;ang, handa itong iparebisa sa Senado ang MLSA para patunayang wala ditong probisyon na nagbibigay permiso sa pananatili sa bansa ng tropang Amerikano. Inihayag ito kahapon ni Press Secretary Ignacio Bunye kasabay ng pahayag na bagaman ang nilagdaang MLSA ay pang-ehekutibo at hindi na kailangan ang ratipikasyon ng Senado ay puwede naman itong baguhin. Ang kasunduan anya ay para lang sa loob ng limang taon at maaaring pawalang bisa ng alinmang panig. (Ulat ni Lilia Tolentino)</body>
<link>http://www.philstar.com/Article.aspx?articleId=185136&amp;publicationSubCategoryId=92</link>
</article>
<article>
<title>GMA inupakan ang mga kritiko sa pagsalba sa Meralco</title>
<author>Ely Saludar/Lilia Tolentino</author>
<date>
<month>November</month>
<day>23</day>
<year>2002</year>
</date>
<body>Binuweltahan ni Pangulong Arroyo ang kanyang mga kritiko sa pagsasalba sa Meralco. Sinabi ng Pangulo na walang sinuman ang maaaring mag-dikta sa kanya lalo pat ang pinag-uusapan ay ang kapakanan ng bansa. Nilinaw ng Pangulo na hindi niya isasakripisyo ang mga mahihirap upang bigyan ng kasiyahan ang mayayaman samantalang hindi rin nito maaring dedmahin ang mayayaman para maging mabango sa mahihirap. Tugon ito ng Pangulo sa mga banat ng kritiko na umanoy pinaboran nito ang mga mayayaman dahil sa pagsalba sa Meralco partikular sa pamilya Lopez. Nilinaw ng Palasyo na ang pangunahing layunin nito sa pagsagip sa Meralco ay para sa interes ng taumbayan. Gayunman, tiniyak ni Pangulong Arroyo na makakakuha ng refund ang publiko sa sobrang binayaran nilang konsumo sa kuryente simula pa noong 1994 sa sandaling ipalabas ng Korte Suprema ang pinal na desisyon sa inihaing motion ng Meralco. Tiniyak din ng Pangulo na hindi na magaganap ang krisis sa enerhiya. Ito ay sa gitna ng mga babala ng Meralco na maaring makaranas muli ng brownout ang bansa dahil sa utos ng Korte Suprema na ibalik ang P28 bilyong pisong sobrang singil. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=185145&amp;publicationSubCategoryId=92</link>
</article>
<article>
<title>Perez di sisibakin</title>
<author>Gemma Amargo</author>
<date>
<month>November</month>
<day>23</day>
<year>2002</year>
</date>
<body>Sa kabila ng kontrobersiyang kinasasangkutan ni Justice Secretary Hernando Perez, tiniyak sa kanya ni Pangulong Arroyo na hindi siya sisibakin bilang hepe ng Department of Justice (DOJ). Sinabi ng isang mapagkakatiwalaang impormante mula sa DOJ na nagkausap na umano sina Perez at Pangulong Arroyo matapos ibunyag ni Bulacan Rep. Willie Villarama na ang kalihim ang siyang tinutukoy nitong &amp;quot;million dollar man.&amp;quot; Naganap ang pag-uusap bago magtungo si Perez sa Bangkok, Thailand noong nakaraang araw para sa isang pagpupulong ng partido ng Lakas-NUCD kasama si House Speaker Jose de Venecia. Idinagdag pa ng source na si Pangulong Arroyo mismo ang nagbigay ng katiyakan kay Perez na mananatili ito sa kanyang puwesto hanggang maganda ang kanyang performance bilang kalihim ng DOJ. At kahit pa umano sumapit ang balasahan sa Gabinete sa darating na Nobyembre 30 ay mananatili si Perez bilang hepe ng DOJ. (Ulat ni Gemma Amargo)</body>
<link>http://www.philstar.com/Article.aspx?articleId=185149&amp;publicationSubCategoryId=92</link>
</article>
<article>
<title>Paglaya ni Atong Ang di dagok sa Pilipinas</title>
<author>Ely Saludar</author>
<date>
<month>November</month>
<day>23</day>
<year>2002</year>
</date>
<body>Hindi ikinabahala ng Malaca&amp;ntilde;ang ang pagpayag ng Federal Court sa US sa pagpapalaya kay dating presidential adviser Charlie &amp;quot;Atong&amp;quot; Ang. Ayon kay Press Secretary Ignacio Bunye, hindi naman maituturing na ganap na malaya si Ang dahil napakaraming kondisyon ang ibinigay ng korte dito tulad ng pagsusuot ng electronic belt, pagsurender ng pasaporte at paglalagak ng piyansang $300,000 na kailangang ipaliwanag kung saan kukunin ang pondo. Nilinaw ni Bunye na normal lamang ang prosesong ipinagkaloob kay Ang kaya hindi maituturing na malaking dagok ito sa Pilipinas. (Ulat ni Ely Saludar)</body>
<link>http://www.philstar.com/Article.aspx?articleId=185156&amp;publicationSubCategoryId=92</link>
</article>
<article>
<title>Tunay na lagay ng ekonomiya dapat sabihin sa taumbayan</title>
<author>Rudy Andal</author>
<date>
<month>November</month>
<day>23</day>
<year>2002</year>
</date>
<body>Nagbabala kahapon ang pangunahing kaalyado ni Pangulong Arroyo sa Senado na mawawalan ng tiwala ang taumbayan sa kasalukuyang administrasyon kung hindi matitiyak ng economic managers sa Palasyo na makababangon ang ekonomiya sa susunod na taon. Sinabi ito kahapon ni Senador Manuel Villar matapos aminin ni Finance Secretary Jose Isidro Camacho na lumalaki nang husto ang problema ng pamahalaan sa lumolobong budget deficit. Ayon kay Villar, nakakagulat ang pag-amin ng mga economic managers ni Pangulong Arroyo na umabot sa P233 bilyon ang budget deficit ng bansa kahit hindi pa natatapos ang Nobyembre. Hinikayat ni Villar ang Pangulo na magbigay ng tunay na kalagayan ng ating ekonomiya dahil tiyak na mawawalan ng tiwala ang taumbayan sakaling pumalpak ang pamahalaan sa pagbabangon ng ating kabuhayan. (Ulat ni Rudy Andal)</body>
<link>http://www.philstar.com/Article.aspx?articleId=185160&amp;publicationSubCategoryId=92</link>
</article>
<article>
<title>Bodyguard ng mayor todas sa judge na sinapak</title>
<author>Danilo Garcia</author>
<date>
<month>November</month>
<day>24</day>
<year>2002</year>
</date>
<body>ANTIPOLO CITY, Rizal - Dahil sa gitgitan sa trapiko, isang 65-anyos na huwes ang namaril at nakapatay ng driver/bodyguard ng alkalde ng lungsod na ito matapos siyang suntukin sa mukha sa gitna ng kanilang pagtatalo, kamakalawa ng gabi. Dead-on-the spot dahil sa tinamong tama ng bala sa kaliwang sikmura ang biktimang nakilalang si Gerardo Martinez, 44, may asawa, driver ni Antipolo Mayor Angelito Gatlabayan at residente ng Sitio Knight of Columbus, Brgy. San Roque ng naturang lungsod. Ginagamot naman sa St. Lukes Hospital matapos na mabasag ang ilong ng suspek na si Judge Francisco Querubin, ng Regional Trial Court Branch 74 at residente ng Cogeo Village, Brgy. Bagong Nayon ng nasabi ring lungsod. Sa ulat ni SPO1 Alfredo Coronado ng Criminal Investigation Unit, naganap ang insidente dakong alas-10:30 ng gabi sa may Hamaga Park, Circumferential road, Brgy. dela Paz. Binabagtas umano ni Martinez ang naturang kalsada sakay ng kanyang motorsiklo angkas ang saksing si Teresita Maraha at patungo sa Antipolo proper nang i-cut umano ng gray na Ford Lynx na may plakang WKW-567 na minamaneho ni Judge Querubin. Dito muling umovertake si Martinez sa naturang kotse at iniharang ang motor upang patigilin si Querubin. Isang pagtatalo ang naganap sa dalawa hanggang sa tuluyang suntukin umano ni Martinez ang huwes sa mukha kung saan may nakakabit na bakal na knuckles ang kamao nito. Agad namang kinuha ni Querubin ang kanyang kalibre .357 magnum sa loob ng kotse at nagpaputok ng warning shot sa ere ngunit tinangka pa rin umanong sumugod ni Martinez kaya ito pinaputukan. Nagtungo naman sa Antipolo Doctors Hospital ang judge pero nagpalipat sa St. Lukes habang isinugod naman si Martinez sa Unciano Medical Center subalit patay na ito. Kasalukuyang binabantayan naman ng mga pulis si Querubin sa ospital at nakatakda itong sampahan ng kasong homicide.(Ulat ni Danilo Garcia)</body>
<link>http://www.philstar.com/Article.aspx?articleId=185263&amp;publicationSubCategoryId=92</link>
</article>
<article>
<title>SC naalarma sa talamak na bentahan ng TROs</title>
<author>Gemma Amargo</author>
<date>
<month>November</month>
<day>24</day>
<year>2002</year>
</date>
<body>Binabantayan na ng Supreme Court (SC) ang lahat ng mga hukom kaugnay sa umanoy talamak na bentahan ng temporary restraining orders (TROs) sa buong bansa. Sa ipinalabas na dalawang pahinang administrative circular no.62-2002 ng SC en banc ni Chief Justice Hilario Davide Jr., inatasan nito ang lahat ng hukuman sa bansa na magsumite ng lahat ng kanilang mga ipinalabas na TROs o writ of preliminary injunction Binigyan ng taning ng SC ng hanggang Enero 15, 2003 ang pagsusumite ng kanilang report upang agad na mabusisi kung nakakaduda ang madalas na pagpapalabas ng TRO ng isang hukom at ang posible na ring pagbebenta nito ng kaso. Partikular namang tinukoy ng SC na dapat isumite ng mga mahistrado ang lahat ng TRO na kanilang ipinalabas para pigilan ang proyekto ng gobyerno o mga kasong patungkol sa mga pautang ng mga bangko. Inatasan din ng SC ang mga hukom na isama ang lahat ng title at uri ng mga kaso at status ng mga TROs hanggang sa kasalukuyan. Nais din umanong malaman ng SC na mabigyan ng linaw kung bakit mayroong ilang hukom na mabagal umaksiyon sa mga kasong kinakailangang magpalabas ng TRO. Inatasan din ng SC si Court Administrator Presbitero Velasco na tiyakin na masusunod ang kanilang ipinalabas na kautusan sa lahat ng hukom ng bansa. (Ulat ni Gemma Amargo)</body>
<link>http://www.philstar.com/Article.aspx?articleId=185267&amp;publicationSubCategoryId=92</link>
</article>
<article>
<title>Labis na pagkain ng repolyo,labanos at talong nakaka-goiter</title>
<author>Andi Garcia</author>
<date>
<month>November</month>
<day>24</day>
<year>2002</year>
</date>
<body>Ikaw ba ay nagdadalang-tao at mahilig kumain ng mga gulay tulad ng talong, repolyo at labanos? Makabubuting magdalawang-isip muna bago sumabak ng kain sa mga gulay na ito dahil malaki ang posibilidad na ang dinadala mong sanggol ay kapitan ng hyperthyroid disease gaya ng goiter. Ayon sa isang espesyalista sa sakit na goiter mula sa Chinese General Hospital, isang contributory factor ang pagkain ng nasabing gulay upang lumitaw ang mga sintomas ng goiter lalot nagdaranas ng iodine deficiency ang isang nagbubuntis. Sinabi pa ng endocrinologist na si Dr. Robert Tiu na mayroong 75-90% risk na magka-goiter ang isang nagdadalang-tao lalot mahina ang kanyang auto immune system sa panahong nakakakain ito ng mga nabanggit na gulay. Lumilitaw pa sa mga naunang pag-aaral na ang repolyo, labanos at talong ay nagtataglay ng isang uri ng kemikal na nag-uudyok upang maging abnormal ang dalawang uri ng hormones na pinu-produce ng thyroid glands na kinabibilangan ng T3 at T4. Nabatid pa na mayroon ding mga kaso na kahit hindi nagdadalang-tao ang isang babae, pero nataong mahina ang kanyang auto immune system at mayroon malalang iodine deficiency sa katawan, ang tsansa ng paglitaw ng toxic goiter o yaong nakamamatay ay malaki. Kadalasan na dinadapuan nito ay nasa edad 17 pataas, babae o lalaki. Magdaranas ito ng mabilis na paglobo ng katawan dahil sa hindi makontrol na produksiyon ng thyroid hormones. Higit pang masaklap ay mauuwi siya sa tinatawag na pagkabaog, paglaki ng puso at pagluwa ng mata. Kapag ganito na kalala ang sitwasyon ay tanging radioactive iodine na lamang ang magagawang sumunog sa nakalalasong laman sa lalamunan ng biktima. Gayunman, kahit pa ito ay masunog ng radioactive iodine ay hindi na maibabalik pa sa normal ang pisikal na anyo ng pasyente. (Ulat ni Andi Garcia)</body>
<link>http://www.philstar.com/Article.aspx?articleId=185277&amp;publicationSubCategoryId=92</link>
</article>
<article>
<title>3 Pinoy na sentensiyado sa Cuba makakabalik na</title>
<author>Ellen Fernando</author>
<date>
<month>November</month>
<day>24</day>
<year>2002</year>
</date>
<body>Makakauwi na sa bansa ang tatlong tripulanteng Pilipino na nasentensiyahan dahil sa kasong pagtutulak ng droga sa Cuba makaraang magkasundo ang pamahalaan ng Pilipinas at Cuba na lumagda sa isang kasunduang &amp;quot;Transfer of Sentenced Persons&amp;quot; sa Department of Foreign Affairs kamakalawa ng gabi. Kinatawan nina Foreign Affairs Undersecretary for Policy Lauro Baja Jr. at Deputy Secretary ng Ministry of Foreign Affairs Jose Guerra Menchero ng Cuba ang paglagda sa naturang kasunduan. Nakasaad sa kasunduan na ang bawat Pilipino o Cuban na napiit at nahatulan ay maaari nang ilipat sa kani-kanilang bansa para dito ipagpatuloy ang kanilang sentensiya. Nabatid kay Menchero na apat na taon nang nakakulong ang tatlong tripulanteng Pinoy na may edad 25-27 na nahatulan ng walo hanggang 12 taon sa kasong drug trafficking. Pansamantalang hindi muna ibinunyag ang kanilang mga pangalan. Inaasahan na sa loob ng dalawang buwan matapos makumpleto ang mga dokumento ng mga ito ay makakabalik na sa bansa ang tatlo. (Ulat ni Ellen Fernando)</body>
<link>http://www.philstar.com/Article.aspx?articleId=185282&amp;publicationSubCategoryId=92</link>
</article>
<article>
<title>Kampanya vs droga pinatindi</title>
<author>Angie dela Cruz</author>
<date>
<month>November</month>
<day>24</day>
<year>2002</year>
</date>
<body>Puspusan na ang kampanya laban sa droga matapos magkapit-bisig ang mga private firms, corporations, local govt units at Drug Check Phils. Inc., nangunguna at largest drug testing firm sa bansa at pangunahan ang pagdiriwang ng National Drug Prevention and Control Week na may temang &amp;quot;Kalayaan sa Droga Tungo sa Matatag na Republika.&amp;quot; Sinabi ni DILG Sec. Joey Lina na ito lamang ang tamang paraan para maibsan ang paglaganap ng bawal na gamot sa bansa sa pamamagitan ng pagtutulungan ng bawat isa sa pagpuksa dito. Nakiisa rin ang Dangerous Drug Board (DDB) sa kampanya ng Drug Check para labanan ang problema sa illegal drugs at hinihikayat nito ang lahat ng kumpanya na tumugon sa probisyon ng bagong Comprehensive Drug Act. Kapuna-puna umano na 36% ng rehabilitation center patients ay professional employees na may college degree. Nangangahulugan lamang anya ito na ang mga drug users ay hindi lamang mga unemployed. &amp;quot;In a global economy, investments naturally have a propensity to channel themselves to competitive markets. No country can hope to achieve parity with the rest of the world if its work force is impaired by drug. The challenge in front of us is to shape our companies by eradicating drugs or face economic extinction,&amp;quot; sabi ni Mylon Villasante, spokesman ng Drug Check. (Ulat ni Angie dela Cruz)</body>
<link>http://www.philstar.com/Article.aspx?articleId=185289&amp;publicationSubCategoryId=92</link>
</article>
<article>
<title>Ekonomiya babangon sa tulong ng OFWs</title>
<author>Lordeth Bonilla</author>
<date>
<month>November</month>
<day>24</day>
<year>2002</year>
</date>
<body>Unti-unti na ring makakabangon ang Pilipinas sa pagiging kulelat nito pagdating sa larangan ng ekonomiya makaraang tumaas ang bilang ng mga overseas Filipino workers (OFWs) na dumating sa bansa na mag-aakyat ng dolyar at isa sa magbibigay ng solusyon sa bumabagsak na ekonomiya. Ayon sa record ng Overseas Workers Welfare Administration OWWA), daan-daang OFWs na nagmula sa Hong Kong ang dumating para suportahan nila ang programa ni Pangulong Arroyo at tugunan ang panawagan nito na mag-invest sila sa sarili nilang bansa. Naging mainit ang pagtanggap ng isang grupo ng OFW sa HK sa Pangulo matapos silang tagurian bilang mga Overseas Filipino Investors dahil nangangahulugan anya ito na tumatanaw ng malaking utang na loob sa kanila ang kasalukuyang lider ng bansa. Bilang bahagi ng programa ng gobyerno para sa mga OFW, hinimok at nanawagan ang Pangulo na higit na paigtingin ang komunikasyon sa pagitan nila at naiwang mga pamilya ng mga ito sa Pilipinas. Sa pamamagitan anya nito ay maiiwasan ang labis na kalungkutan ng mga OFW at ganap nilang magagampanan ang kani-kanilang mga trabaho. (Ulat ni Lordeth Bonilla)</body>
<link>http://www.philstar.com/Article.aspx?articleId=185293&amp;publicationSubCategoryId=92</link>
</article>
<article>
<title>Base militar hindi ibabalik -US envoy</title>
<author>Lilia Tolentino</author>
<date>
<month>November</month>
<day>24</day>
<year>2002</year>
</date>
<body>Pinawi ni US Ambassador to RP Francis Ricciardone ang pangamba ng ilang sektor na ibabalik ang base militar sa bansa sa pamamagitan ng nilagdaang Mutual Logistics Support Agreement (MLSA). Sa pahayag sa media, nilinaw ni Ricciardone na walang probisyon ang pinirmahang MLSA na nagbibigay permiso sa Estados Unidos para ibalik ang pinaalis na base ng Amerika sa bansa. Sinabi ni Ricciardone na walang koneksiyon sa base militar ang MLSA kaya walang dapat katakutan. Inihayag din ni Ricciardone na nirerespeto ng US ang mga obserbasyong sinabi ng oposisyon dahil sa isang demokrasya kailangang bigyang pagpapahalaga ang oposisyon. Sinabi pa ni Ricciardone na &amp;quot;boring&amp;quot; ang MLSA at ang nilalaman nito ay teknikal at isa itong kasunduan tungkol sa accounting ng mga supply. (Ulat ni Lilia Tolentino)</body>
<link>http://www.philstar.com/Article.aspx?articleId=185295&amp;publicationSubCategoryId=92</link>
</article>
<article>
<title>Bus nahulog sa bangin: 33 patay, 6 kritikal</title>
<author>Tony Sandoval, Ed Amoroso, Francis Elevado at Arnell Ozaeta</author>
<date>
<month>November</month>
<day>25</day>
<year>2002</year>
</date>
<body>TAGKAWAYAN, Quezon  Umaabot sa tatlumput-tatlong katao ang nasawi habang anim na iba pa ang nasa kritikal na kundisyon matapos ang kanilang sinasakyang pampasaherong bus ay mahulog sa may 30 talampakang lalim na bangin kahapon ng madaling araw sa Barangay San Vicente ng bayang ito. Batay sa ulat, ang Falcon Bus Liner na nagmula sa Ali Mall, Cubao station ay bumibiyahe patungong Masbate ay nahulog sa bangin nang mawalan ng kontrol sa pagmamaneho ang driver na si Norberto Capillanes na kasama sa nasawi. Ayon kay SPO4 Efren Garcia, deputy chief of police, na hinihinala nito na hindi gumana ang brakes ng bus na may body number 9998 at plakang AVK-125 habang binabagtas nito ang kahabaan ng Quirino Highway patungong Bicol at bumangga sa kanang bahagi ng mga nakaharang sa kalye bago tuluyang nahulog sa bangin dakong alas-12:30 ng madaling araw. Habang nahuhulog umano ang bus ay humiwalay ang makina at chassis nito na siyang umararo sa mga pasahero na naging sanhi ng kanilang kamatayan. Bukod kay Capillanes, ang 23 nasawi ay nakilalang sina Eleazar Gegante; Alexander Rico; Andres Tolentino; Jose Iba&amp;ntilde;ez Sr.; Leuterio Quillopas; Romulo Adigue; Rudy Lopez; Arturo Rosero; Jeffrey Magdael; Lucy Lipanan; Jonathan Aganan; Policarpio Tamaso Jr.; Bonifacio Tamaso; Yolanda Lopera; Amanda Adecer; Rosalio Adigue; Lando Adicer; Teddy Dimabasa; Philip Merioles; Josefa De Jesus; Naning Esparilla; Elsie Sy at Virginia Laurio. Hinihintay pa ng mga awtoridad ang pagkakakilanlan ng siyam pang nasawi. Ang mga nasawi ay nakalagak ngayon sa Sta.Cecilia Funeral Homes sa Poblacion at Rofiles Funeral sa Brgy. Sta.Cecilia dito. Tatlo sa anim na nakaligtas na pawang nagtamo ng mga sugat sa ulo at katawan ay nakilalang sina Fredie Lorica, Edwin Fuentes at isang nagngangalang Onofre, habang inaalam pa ang pangalan ng dalawang bata at isang matanda. (Ulat nina Tony Sandoval, Ed Amoroso, Francis Elevado at Arnell Ozaeta)</body>
<link>http://www.philstar.com/Article.aspx?articleId=185397&amp;publicationSubCategoryId=92</link>
</article>
<article>
<title>Extra bonus sa mga government employees tiniyak</title>
<author></author>
<date>
<month>November</month>
<day>25</day>
<year>2002</year>
</date>
<body>Magiging masaya ang Paskong darating sa mga kawani ng gobyerno matapos tiyakin ng Malaca&amp;ntilde;ang na tutuparin ni Pangulong Gloria Macapagal-Arroyo ang pangako nitong extra bonus. Ayon kay Budget Secretary Emilia Bongcodin na makatatanggap ng tig-P 5,000 ang lahat ng kawani at kung sakaling hindi makayanan ng isang ahensiya na ibigay ang nasabing bonus ito naman ay aabonohan ng Malaca&amp;ntilde;ang. Pantay-pantay umano ang matatanggap na bonus ng mga kawani upang sa ganoon ay walang mangyaring tampuhan. Tiniyak ni Boncodin na matatanggap ng mga kawani ang kanilang bonus bago dumating ang Disyembre 15. (Ulat Ely Saludar)</body>
<link>http://www.philstar.com/Article.aspx?articleId=185410&amp;publicationSubCategoryId=92</link>
</article>
<article>
<title>Ceasefire sa NPA ipapatupad</title>
<author>Ely Saludar</author>
<date>
<month>November</month>
<day>25</day>
<year>2002</year>
</date>
<body>Irerekomenda ni Presidential Adviser on the peace process Eduardo Ermita kay Pangulong Arroyo na magpatupad ng ceasefire o tigil-putukan ngayong Kapaskuhan para sa mga rebeldeng New Peoples Army (NPA). Sinabi ni Ermita na mas makakabuting ipatupad ang ceasefire upang lalong madama ang diwa ng Pasko. Ang pahayag ni Ermita ay bilang pagtutol sa pahayag ni Philippine National Police (PNP) Deputy Director General Virtus Gil na nagsabing ayaw ng PNP na magpatupad ng ceasefire dahil hindi naman ito sinusunod ng NPA. Nilinaw ni Ermita na maaaring magbigay ng opinyon ang mga heneral tulad ni Gil subalit nasa Pangulo pa rin ang huling desisyon. (Ulat ni Ely Saludar)</body>
<link>http://www.philstar.com/Article.aspx?articleId=185414&amp;publicationSubCategoryId=92</link>
</article>
<article>
<title>Peace talks vs MILF dapat tuldukan!  Oreta</title>
<author>Rudy Andal</author>
<date>
<month>November</month>
<day>25</day>
<year>2002</year>
</date>
<body>Hiniling ni Senator Tessie Aquino-Oreta na magbigay ng deadline sa pagpapatuloy ng usapang pangkapayapaan ng pamahalaan sa Moro Islamic Liberation Front (MILF). Ayon kay Oreta, malugod niyang tinatanggap ang muling pagkakaroon ng peace talks sa MILF subalit dapat ay magtakda ng deadline at sakaling mabigong ayusin ang insureksyon sa Mindanao ay gamitan na ito ng alternatibong militarisasyon. Sinabi ni Oreta,ang pakikipag-usap sa kapayapaan sa mga rebelde ay hindi maaaring panghabang panahon kaya dapat ay magtakda ng deadline kung hanggang kailan lamang ito. Iginiit pa nito na sakaling mabigo na magkasundo sa muling pagkakaroon ng peace talks na idaraos sa susunod na buwan ay dapat magkaroon ng matigas na posisyon ang pamahalaan dito dahil hindi puwedeng lifetime ang usapang pangkapayapaan. (Ulat ni Rudy Andal)</body>
<link>http://www.philstar.com/Article.aspx?articleId=185424&amp;publicationSubCategoryId=92</link>
</article>
<article>
<title>Vice-mayor ng Zamboanga del Norte todas sa ambus</title>
<author>Lordeth Bonilla</author>
<date>
<month>November</month>
<day>25</day>
<year>2002</year>
</date>
<body>Nasawi noon din sa lugar ng pinangyarihan ang isang vice-mayor ng isang bayan sa lalawigan ng Zamboanga del Norte matapos itong ambusin ng mga armadong kalalakihan kagabi sa Muntinlupa City. Ang biktima ay nakilalang si Rizal, Zamboanga del Norte, Vice-mayor Perfecto Cebedo, 57 na nagtamo ng maraming tama ng bala sa ibat-ibang bahagi ng katawan. Mabilis na tumakas ang mga suspek sakay ng hindi pa mabatid na kotse. Sa sketchy report ng Muntinlupa City PNP, na ang insidente ay naganap dakong alas-6 ng gabi malapit sa tollgate ng Filinvest, Brgy. Alabang ng nasabing lungsod. Nabatid na sakay ang biktima ng kanyang sasakyan nang ito ay harangin ng sasakyan ng mga suspek na agad na pinaulanan ng bala si Cebedo. Habang isinusulat ang balitang ito ay patuloy ang pagsasagawa ng imbestigasyon ang pulisya kung sino ang mga suspek at motibo para paslangin ang biktima. (Ulat ni Lordeth Bonilla)</body>
<link>http://www.philstar.com/Article.aspx?articleId=185427&amp;publicationSubCategoryId=92</link>
</article>
<article>
<title>MLSA gagawing US base ang buong bansa  Ka Roger</title>
<author>Benjie Villa</author>
<date>
<month>November</month>
<day>25</day>
<year>2002</year>
</date>
<body>Nagpahayag ang grupong komunista na hindi na umano kailangan ng pamahalaang US at Pilipinas na isama sa kontrobersiyal na Mutual Logistics Support Agreement (MLSA) ang probisyon na permanenteng pagtatayo ng base ng Amerika dito. Ayon kay Gregorio &amp;quot;Ka Roger&amp;quot; Rosal, spokesman ng Melito Glor Command ng Communist Party of the Philippines-New Peoples Army (CPP-NPA) na malinaw na ang Pilipinas ay magiging base ng Amerika sa pamamagitan lamang umano ng paglakip sa pinagkasunduang RP-US Visiting Forces Agreement (VFA). Sinabi ni Ka Roger na ang mga ito ay panlilinlang at inakusahan ang Malaca&amp;ntilde;ang na balak din linlangin ang mga kumokontra sa MLSA sa pagsasabing aalisin ang isang probisyon nang paglagi ng US base sa bansa. Sa paglagda kamakailan ng MLSA ang militar ng Pilipinas at US ay nangako sa bawat isa na magtutulungan sa kakailanganin sa giyera tulad ng mga armas,gasolina at iba pang bagay na nauukol sa gagamitin sa pandigma. Samantala ang VFA naman ay pinapayagan ang US forces na manatili sa bansa sa itinakdang panahon sa pamamagitan ng Balikatan Exercise. (Ulat ni Benjie Villa)</body>
<link>http://www.philstar.com/Article.aspx?articleId=185435&amp;publicationSubCategoryId=92</link>
</article>
<article>
<title>Giyerang MJ, Nani sumiklab na</title>
<author>Malou Escudero</author>
<date>
<month>November</month>
<day>26</day>
<year>2002</year>
</date>
<body>Tuluyang sumiklab kahapon ang giyera sa pagitan nina Manila Rep. Mark Jimenez at Justice Secretary Hernando Perez. Sa kanyang 12-pahinang privilege speech, inakusahan ni Jimenez si Perez na &amp;quot;nangikil&amp;quot; sa kanya ng $2-M noong nakaraang taon. Inisa-isa ni Jimenez ang ginawang panggigipit ni Perez sa kanya at sa kanyang pamilya kung saan ginamit ng huli ang isyu ng kanyang extraditon case. Pinagmumura pa raw ni Perez si Jimenez sa pagtutol nitong tumestigo laban kay ex-Pres. Joseph Estrada. Nagalit umano sa kanya si Perez matapos siyang tumanggi na magpalabas ng isang affidavit kaugnay sa mga financial contributions ng malalaking kumpanya para kay Estrada. &amp;quot;I have kept my silence. I have allowed my family and my dearly beloved children to suffer immeasurably and endure all the mudslinging,&amp;quot; ani Jimenez. Ayon pa kay Jimenez, hindi kayang tumbasan ng $2 milyon ang &amp;quot;mental torture&amp;quot; na nararamdaman ng kanyang pamilya tuwing magpapalabas ng masasakit na balita si Perez tungkol sa kanyang extradition case. Inihalimbawa ni Jimenez ang mga lumabas na balita mula sa DOJ gaya ng &amp;quot;makukulong ang kongresista ng 100 taon,&amp;quot; &amp;quot;papayat ito sa kulungan dahil P80 lamang ang budget sa isang preso,&amp;quot; at &amp;quot;huhulihin na siya upang ibalik sa Amerika.&amp;quot; Pero nilinaw ng kongresista na walang kinalaman sa kanyang extradition case ang pagbibigay ng $2 milyon kay Perez kundi para lamang hindi na guluhin ng huli ang kanyang pamilya. Kung wala umanong epekto ang mga nasabing balita sa ordinaryong tao ay malaki naman ang epekto nito sa kanyang asawa at mga anak. Base sa mga dokumentong ipinalabas ni Bulacan Rep. Willie Villarama sa media, pumasok sa bank account no.HO 13706 ang $2 milyon noong Pebrero 23, 2001. Sinabi pa ni Jimenez na handa siyang i-waive ang kanyang karapatan na siyasatin ang kanyang bank account upang makita ang nasabing transaksiyon. Idinagdag pa ni Jimenez na tatlong beses pa siyang kinausap ni Perez matapos nitong matanggap ang $2 milyon upang tanungin kung bakit nag-&amp;quot;leak&amp;quot; ang kanilang transaksiyon. Labis anyang nagalit si Perez matapos mag-leak sa mga kaibigan nito ang balita na tumanggap ang DOJ secretary ng $2 milyon mula sa kanya kaya lalo siyang idinidiin sa kanyang extradition case. Ang unang transaksiyon ay naganap umano sa Batangas, ikalawa sa Holiday Inn Manila at ang huli sa mismong bahay ni Perez sa Quezon City. Nakahanda si Jimenez na magsampa ng kaso sa Ombudsman upang patunayan ang pangingikil ni Perez at ang panggigipit nito sa kanyang pamilya. (Ulat ni Malou Escudero)</body>
<link>http://www.philstar.com/Article.aspx?articleId=185530&amp;publicationSubCategoryId=92</link>
</article>
<article>
<title>Walang overcharging  Meralco</title>
<author>Rudy Andal</author>
<date>
<month>November</month>
<day>26</day>
<year>2002</year>
</date>
<body>Iginiit kahapon ng Manila Electric Company (Meralco) na hindi sila nagpataw ng overcharging sa kanilang mga customers dahil legal na pinayagan ito ng Energy Regulatory Board (ERB). Ayon sa Meralco, ang pagsasama ng kanilang income tax bilang operating expenses ng kanilang kumpanya ay legal at ginagamit ding formula ng iba pang public utilities sa Pilipinas at maging ng mga bansang US, Netherlands, Australia, New Zealand at iba pang bansa sa Asia-Pacific region. Sa statement ng Meralco, hindi maaaring ituring na overcharging ang kanilang ginawang pagsasama sa kanilang income tax sa operating expenses dahil pinayagan ito ng ERB. Anila, hindi lamang ang Meralco ang gumagamit ng ganitong accounting formula kundi maging ang PLDT land lines, mga shipping companies sa kanilang economy class at non-air conditioned buses. Ipinaliwanag pa ng Meralco na maging ang National Power Corp. at iba pang utilities tulad ng Cotabato Light at San Fernando electric ay ginagamit din ang accounting formula na ito kung saan ang kanilang income tax ay nakapatong sa kanilang operating expenses. &amp;quot;Income taxes being treated as an expenses is an international practice in the States and in Asia-Pacific and in the formulation of the financial loan covenants pertaining to the Return of Rate Base (RORB), all operating expenses as well as taxes and fees including income tax are deducted from the gross revenues,&amp;quot; wika pa ng Meralco. (Ulat ni Rudy Andal)</body>
<link>http://www.philstar.com/Article.aspx?articleId=185533&amp;publicationSubCategoryId=92</link>
</article>
<article>
<title>'Po' at 'opo , sir at ma'm dapat isagot ng pulis sa mga sibilyan</title>
<author>Doris Franche</author>
<date>
<month>November</month>
<day>26</day>
<year>2002</year>
</date>
<body>Pagsagot sa sibilyan ng &amp;quot;po,&amp;quot; &amp;quot;ho,&amp;quot; &amp;quot;sir&amp;quot; at &amp;quot;mam&amp;quot; ang ipinalabas na kautusan ni National Capital Regional Police Office (NCRPO) chief deputy director Gen. Reynaldo Velasco sa kanyang mga tauhan kaugnay ng kanyang programang &amp;quot;Police Officer Magalang.&amp;quot; Ayon kay Velasco, kailangang ibalik ng mga pulis ang pagiging magalang sa mga sibilyan na humihingi ng tulong sa kapulisan. Aminado si Velasco na maraming pulis ang nalilimutang magbigay galang subalit hindi na umano ito problema dahil agad niyang pasasampahan ng kaso ang pulis na magpapakita ng kabastusan. Aniya, bilang alagad ng batas, kailangan na magalang ang mga tauhan ng PNP upang mabalik ang tiwala ng publiko sa kanila. Magkakaroon ng monitoring sa bawat himpilan ng pulisya sa kalakhang Maynila para malaman kung sino sa mga pulis ang sumusuway sa kanyang regulasyon. (Ulat ni Doris Franche)</body>
<link>http://www.philstar.com/Article.aspx?articleId=185542&amp;publicationSubCategoryId=92</link>
</article>
<article>
<title>Perez mag-bakasyon ka muna!</title>
<author>Rudy Andal/Grace dela Cruz/Joy Cantos/Lilia Tolentino</author>
<date>
<month>November</month>
<day>26</day>
<year>2002</year>
</date>
<body>Pinayuhan kahapon ni Senate President Franklin Drilon si Justice Secretary Hernando Perez na mag-bakasyon muna para hindi makahadlang sa imbestigasyon. Ayon kay Drilon, hindi magagampanan ni Perez ang kanyang tungkulin bilang kalihim ng DOJ kung kabi-kabila ang umaakusa dito at direktang tukuyin ni Rep. Mark Jimenez na siya ang &amp;quot;million dollar man&amp;quot; sa gabinete ni Pangulong Arroyo. Aniya, mas makabubuting maghain muna ito ng boluntaryong leave of absence kaysa hintayin ang magiging desisyon ng Pangulo. Ayon naman kay Press Secretary Ignacio Bunye, ganap pa rin ang tiwala ng Malaca&amp;ntilde;ang kay Perez at hindi ito pagbabakasyunin sa serbisyo dahil ang akusasyon ni Jimenez ay isa anyang desperadong tangka na i-blackmail si Perez para maiwasan ang extradition. Pero nabatid na balak mag-leave of absence ni Perez dahil sa tumitinding sakit sa ulcer at hindi dahil sa hiling na magbitiw siya sa tungkulin. Samantala, nagpadala na ang National Bureau of Investigation (NBI) ng dalawang Interpol agent sa Hong Kong upang halungkatin at siyasatin ang umanoy bank account doon ni Perez. Ayon kay NBI Director Reynaldo Wycoco, magpapadala din ang NBI ng karagdagang 2-man team sa Uruguay dahil dito umano orihinal na nanggaling ang nasabing account at inilipat lamang sa HK. Sinabi ni Wycoco na sa ilalim ng money laundering scheme, sinumang indibidwal na magdeposito ng mahigit sa $10,000 ay kailangang isailalim sa imbestigasyon. (Ulat nina Rudy Andal/Grace dela Cruz/Joy Cantos/Lilia Tolentino)</body>
<link>http://www.philstar.com/Article.aspx?articleId=185546&amp;publicationSubCategoryId=92</link>
</article>
<article>
<title>Kasinungalingan  Nani</title>
<author>Butch Quejada/Gemma Amargo</author>
<date>
<month>November</month>
<day>26</day>
<year>2002</year>
</date>
<body>Ito naman ang ibinalik na salita ni Justice Secretary Hernando Perez sa mga akusasyon ni Rep. Mark Jimenez. Sa kanyang pagdating kahapon mula sa Bangkok, Thailand matapos dumalo sa ASEAN Political Parties conference ay tahasang itinanggi ni Perez na tumanggap siya ng $2-M mula kay Rep. Jimenez. Ayon kay Perez, isang desperadong hakbang laban sa kanya ang akusasyon ng solon na pangingikil at ginigipit lamang daw siya dahil sa napipintong resolusyon sa kanyang extradition case. Ayon kay Perez, si Jimenez ang lumapit sa kanya para tumestigo laban kay dating Pangulong Estrada sa plunder case nito. Si Jimenez din daw ang nag-imbita ng meeting sa bahay ng kalihim at dito ipinakita sa kanya ang mga tseke na galing umano kay dating pangulong Estrada na nakahandang isumite bilang ebidensiya laban sa pinatalsik na presidente. Nasa panganib anya ang buhay niya dahil sa nalalaman niya kaya gusto niyang pumasok sa Witness Protection Program ng DOJ subalit tumanggi umano si Perez dahil ang hinihinging kapalit ng kongresista ay ang pagbasura ng extradition case ng DOJ. Sinabi ni Perez na isang panggigipit sa Justice department ang mga akusasyon para ibasura ang extradition case ni Jimenez sa Amerika. (Ulat nina Butch Quejada/Gemma Amargo)</body>
<link>http://www.philstar.com/Article.aspx?articleId=185554&amp;publicationSubCategoryId=92</link>
</article>
<article>
<title>Ping-Sotto hihirit sa '04</title>
<author>Joy Cantos</author>
<date>
<month>November</month>
<day>26</day>
<year>2002</year>
</date>
<body>Malakas umano ang hatak ng tambalang Sen. Panfilo Lacson bilang presidential bet at Sen. Tito Sotto bilang running mate sa 2004 national elections. Ito ang personal na opinyon na inihayag ng anak ni dating Pangulong Estrada na si San Juan Mayor JV Ejercito. Ayon kay Mayor Ejercito, kung siya umano ang tatanungin ay boto siya sa tandem nina Lacson at Sotto. Ang pahayag ay sa kabila na maugong ang mga pangalan nina Sen. Edgardo Angara at da king Fernando Poe Jr. bilang mga posibleng iindorso ng Partido ng Masang Pilipino (PMP). Sinabi ni Ejercito na naniniwala siyang sinumang kandidato na iindorso ng oposisyon ay sigurado umanong magwawagi laban sa ilalabang presidential at vice presidentiables ng administrasyon. (Ulat ni Joy Cantos)</body>
<link>http://www.philstar.com/Article.aspx?articleId=185557&amp;publicationSubCategoryId=92</link>
</article>
<article>
<title>Pork barrel tatapyasan para sa budget deficit</title>
<author>Malou Escudero</author>
<date>
<month>November</month>
<day>26</day>
<year>2002</year>
</date>
<body>Upang masolusyonan ang kakulangan sa pondo ng bansa, iminungkahi kahapon nina House Deputy Rolex Suplico at Rep. Ted Failon na magkaroon ng 10% kaltas sa ipagkakaloob na Priority Development and Assistance Fund (PDAF) o pork barrel sa mga kongresista at senador. Sinabi ng mga mambabatas na hindi lamang sa mga ahensiya ng pamahalaan dapat ipatupad ang pagtitipid kundi pati sa Kongreso. Ayon sa finance managers ng bansa, aabot sa P202 bilyon mula sa P138 bilyon ang budget deficit sa susunod na taon at P223 bilyon ang kakulangan sa pondo. Sa kasalukuyan umano ay mayroong P65 milyon ang mga kongresista samantalang P200 milyon ang PDAF ng mga senador. Dapat anyang ibatay ang pagbawas sa kaunlaran ng distrito at kung gaano nang kalaking pondo ang naipagkaloob dito ng gobyerno. Mas makabubuti anya ito dahil matatantiya kung gaano ang pangangailangan ng distrito. Mas malaking kaltas sa mga lugar na marami nang naibigay na proyekto upang hindi umano magdoble-doble ang mga ito. (Ulat ni Malou Escudero)</body>
<link>http://www.philstar.com/Article.aspx?articleId=185562&amp;publicationSubCategoryId=92</link>
</article>
<article>
<title>MJ, Nani parehong makakalaboso</title>
<author>Rudy Andal,Gemma Amargo,Lilia Tolentino at Ely Saludar</author>
<date>
<month>November</month>
<day>27</day>
<year>2002</year>
</date>
<body>Parehong makukulong sina Justice Secretary Hernando Perez at Rep. Mark Jimenez kung mapapatunayang totoo ang alegasyon ng kongresista na sinuhulan niya ang kalihim ng $2 milyon. Sinabi kahapon ng grupong Free Legal Assistance Group (FLAG) na sa ilalim ng batas, kapwa may sagutin ang nanuhol at tumanggap ng suhol. Pero iginigiit ni MJ na extortion at hindi bribery ang naganap dahil ito ay may halong pananakot. Isang special prosecution team naman ang bubuuin ni Ombudsman Simeon Marcelo upang simulan ang pagsasagawa ng imbestigasyon sa naturang bribery scandal. Kasabay nito, pinayagan ni Pangulong Arroyo si Perez na magbakasyon muna ng 30 araw simula ngayon para di maapektuhan ang operasyon ng Justice department. Nakipagpulong kahapon sa Pangulo ang kalihim para humingi ng permisong makapag-leave para maidepensa niya ang sarili at makapaghanda ng ebidensiyang magpapabulaan laban sa akusasyong pangongotong sa kanya. Sa loob ng 30 araw, sinabi ng Pangulo na inaasahan naman niyang makapagbibigay si Jimenez ng sapat na ebidensiya na hiningan siya ng suhol ni Perez. Dapat anyang may pruweba ang sinumang nag-aakusa. May suspetsa ang Malaca&amp;ntilde;ang na nanggugulo lang si Jimenez dahil sa extradition case nito. Pansamantalang papalit kay Perez bilang officer-in-charge si DOJ Undersecretary Mercedita Gutierrez. Walang account si Nani Kinumpirma naman ng Coutts Bank sa Hong Kong na walang nakalagak na pera sa kanila si Perez. Sa ipinadalang liham ng Coutts Bank, pinabulaanan ni Chris Burton, branch manager, ang akusasyon ni Jimenez na naglipat siya ng $2-M sa account ng kalihim sa naturang banko at sinabing walang business relationship o bank account sa ilalim ng pangalan ni Perez. Ang nasabing sulat ay bilang sagot sa liham naman ni Perez noong Nobyembre 19, 2002 matapos ibunyag ni Bulacan Rep. Willie Villarama hinggil sa isyu ng million dollar man. Kaugnay nito, hinamon ni Perez si Jimenez na i-withdraw nito ang umanoy deposito niya sa Coutts Bank sa HK at handa anya siyang magbigay ng authorization dito o sa kanino mang gustong mag-withdraw sa nasabing bank account at sa kanila na umano ang makukuhang pera dito. Binigyang diin pa ng kalihim na wala siyang personal na agenda laban sa kongresista ng kanyang isulong ang extradition case laban dito at ginagawa lamang umano niya ang kayang trabaho bilang Justice secretary. (Ulat nina Rudy Andal,Gemma Amargo,Lilia Tolentino at Ely Saludar)</body>
<link>http://www.philstar.com/Article.aspx?articleId=185667&amp;publicationSubCategoryId=92</link>
</article>
<article>
<title>Solon at DAR sec. nagmurahan, muntik magsuntukan</title>
<author>Malou Escudero</author>
<date>
<month>November</month>
<day>27</day>
<year>2002</year>
</date>
<body>Muntik nang magsuntukan sina Nueva Ecija Rep. Raul Villareal at Agrarian Reform Secretary Hernani Braganza matapos magpalitan ng maaanghang na salita dahil lamang sa hindi pagkakaintindihan sa isang kontrata ng pamahalaan sa sesyon ng Kamara kahapon. Napigilan lamang ang suntukan dahil sa mabilis na pag-awat ng ilang kongresista at mga miyembro ng security. Ayon sa mga guwardiyang umawat, nagtimpi si Braganza sa unang dalawang pagmumura ni Villareal. Ngunit napilitan na itong murahin rin ang kongresista nang sa ikatlong pagkakataon ay duruin pa ang kanyang mukha. Humihirit si Villareal na muling isubasta ang isang farm-to-market road project na ipinapatupad ng DAR dahil umano nagkaroon ng iregularidad na mariing pinabulaanan naman ni Braganza. Nabatid sa kampo ni Braganza na nagnanais umano si Villareal na makuha ang kontrata para sa isang kontraktor na kaibigan nito at ng kanyang asawang si dating Rep. Julita Villareal. Pero may hinala ang source mula sa grupo ni Braganza na ang natalong kumpanya sa subasta ay pag-aari rin umano ng pamilya Villareal. (Ulat ni Malou Escudero)</body>
<link>http://www.philstar.com/Article.aspx?articleId=185670&amp;publicationSubCategoryId=92</link>
</article>
<article>
<title>Gobyerno umatras sa planong itake-over ang Meralco</title>
<author>Lilia Tolentino</author>
<date>
<month>November</month>
<day>27</day>
<year>2002</year>
</date>
<body>Tuluyang inabandona ng gobyerno ang panukalang ito ang magpatakbo ng Meralco matapos umani ng batikos ang naturang balak. Inamin kahapon ni Finance Secretary Jose Isidro Camacho na ibinasura na ang kontrobersiyal niyang planong itake-over ang Meralco matapos itong lumikha ng mga negatibong reaksiyon hindi lamang sa pamilya Lopez kundi maging sa publiko. Sa isang press briefing sa Malaca&amp;ntilde;ang, sinabi ni Camacho na may bagong binabalangkas na plano si Energy Sec. Vince Perez para matulungan ang Meralco na malutas ang problema nito sa pinansiyal nang hindi naisasakripisyo ang kapakanan ng publiko. Ayon kay Camacho, wala siyang intensiyong kontrolin ng gobyerno ang Meralco dahil kung tutuusin naman ang pamahalaan ang siyang may pinakamalaking saping puhunan sa kompanya. Pinabulaanan din ni Camacho ang mga hakahaka na ang planong pagkontrol ng pamahalaan sa Meralco ay isang paraan para mapilitan ang pamilya Lopez na magamit ng administrasyon ang ABS-CBN sa political campaign ni Pangulong Arroyo sa 2004. (Ulat ni Lilia Tolentino)</body>
<link>http://www.philstar.com/Article.aspx?articleId=185681&amp;publicationSubCategoryId=92</link>
</article>
<article>
<title>Anti-graft patindihin pa - Honasan</title>
<author>Rudy Andal</author>
<date>
<month>November</month>
<day>27</day>
<year>2002</year>
</date>
<body>Hiniling kahapon ni opposition Senator Gringo Honasan kay Pangulong Arroyo na lalong paigtingin ang lifestyle check sa kanyang mga appointees bilang bahagi ng kampanya laban sa graft and corruption ng pamahalaan. Sinabi ni Sen. Honasan, mawawalang saysay ang inutos ni Pangulong Arroyo na lifestyle check sa Presidential Anti-Graft Commission (PAGC) kung walang sapat na personnel at capabilities ang nasabing tanggapan para imbestigahan ang mga lifestyle ng mga presidential appointees. Wika pa ni Honasan, upang mabatid ng publiko na makatotohanan ang inutos na lifestyle check ni GMA ay dapat isama dito ang kanyang mister na si First Gentleman Mike Arroyo. &amp;quot;The conduct of lifestyle check on top government officials, specially the presidential appointees may have fatal self-inflicted limitations if the President would not provide PAGC with sufficient manpower and resources to do the job of removing erring officials efficiently,&amp;quot; wika ni Honasan. Ipinaliwanag pa ng mambabatas, wala naman siyang nakikitang conflict sa pagitan ng PAGC at Office of the Ombudsman dahil magiging katulong ng Ombudsman ang PAGC sa pagkuha ng mga ebidensiya laban sa nagkakamaling govt officials. (Ulat ni Rudy Andal)</body>
<link>http://www.philstar.com/Article.aspx?articleId=185683&amp;publicationSubCategoryId=92</link>
</article>
<article>
<title>Guro sa bansa magsisilayas</title>
<author>Rudy Andal</author>
<date>
<month>November</month>
<day>27</day>
<year>2002</year>
</date>
<body>Nagbabala kahapon si Senator Edgardo Angara na malamang maubos ang magagaling na guro sa bansa matapos nitong matuklasan na buong faculty ng isang Bukidnon-based Catholic school ang hinihimok ngayon ng isang recruiter upang magturo na lamang ang mga ito sa Texas, USA. Ayon kay Angara, hindi matanggihan ng mga gurong ito ang offer dahil sa malaking suweldo na ipagkakaloob sa kanila bukod sa magandang oportunidad. Aniya, hindi natin masisi ang mga gurong ito kung masilaw man sa magagandang alok ng mga recruiter para magturo sa ibang bansa dahil sa sobrang liit ng kanilang sahod dito na hindi sapat para magkaroon ng magandang pamumuhay. Ipinaliwanag pa ng senador na kung hindi mabibigyang solusyon ng Arroyo government ang suliraning ito ay hindi malayong tuluyang maubos ang magagaling na guro sa bansa at maging dahilan sa pagguho ng pundasyon ng magandang edukasyon. (Ulat ni Rudy Andal)</body>
<link>http://www.philstar.com/Article.aspx?articleId=185693&amp;publicationSubCategoryId=92</link>
</article>
<article>
<title>Budget sa edukasyon maliit lang</title>
<author>Malou Escudero</author>
<date>
<month>November</month>
<day>27</day>
<year>2002</year>
</date>
<body>Kailangan na namang magsakripisyo ng mga estudyante sa pampublikong paaralan sa susunod na taon dahil sa kakulangan sa mga guro, classrooms, upuan at aklat dulot ng maliit na budget para sa edukasyon sa 2003. Ayon kay Bayan Muna Rep. Liza Maza, tinatayang nasa 17.3 milyong kabataan ang papasok sa mga public schools sa Hunyo 2003. Kung pagbabatayan umano ang panukalang 2003 budget, makikitang plano lamang tugunan ng pamahalaan ang 46% ng pangangailangan sa mga guro, 12% sa classroms, 15% sa armchairs at 59% sa libro. Sinabi pa ni Maza na mali ang naging prayoridad ng administrasyong Arroyo sa budget. Kung gusto umano ng bansa na maging isang tunay na strong republic, dapat nitong unahin ay pamuhunan ang edukasyon ng mga kabataan at hindi sa militarisasyon at pambayad-utang. (Ulat ni Malou Escudero)</body>
<link>http://www.philstar.com/Article.aspx?articleId=185695&amp;publicationSubCategoryId=92</link>
</article>
<article>
<title>DOJ post sinusulot na!</title>
<author>Ely Saludar at Lilia Tolentino</author>
<date>
<month>November</month>
<day>28</day>
<year>2002</year>
</date>
<body>Malamang umano na wala nang babalikang posisyon ang naka-bakasyong si Justice Secretary Hernando Perez. Ayon sa isang mapapanaligang impormante, interesado si Presidential Legal Counsel Avelino Cruz na masungkit ang puwesto ni Perez. Sinabi ng source na tanging ang DOJ na lamang ang hindi hawak ng grupo ni Cruz na Carpio-Villaraza-Cruz Law Office na sinasabing malakas na power bloc sa Malaca&amp;ntilde;ang. Sinabi ng source na nakuha na ng grupo ni Cruz ang Ombudsman sa pamamagitan ni Simeon Marcelo, samantalang sa Korte Suprema ay naitalaga na si Justice Antonio Carpio. Gayunman, agad pinabulaanan ni Presidential Spokesman Rigoberto Tiglao na may sumusulot na sa puwesto ni Perez. Iginiit ni Tiglao na hindi umano interesado si Cruz sa nasabing posisyon sa DOJ. Ipinaliwanag rin kahapon ng Palasyo na walang indikasyong nagmumula kay Pangulong Arroyo na ang isang buwang bakasyong ibinigay kay Perez ay daan sa tuluyan na nitong pagkakasipa sa puwesto. Nilinaw ng Malaca&amp;ntilde;ang na buo pa rin ang tiwala ng Pangulo kay Perez at kapag nalinis na ang pangalan nito ay agad ding makakabalik sa DOJ. Double standard of justice wag pairalin Masyado umanong mababaw at magaang na kaparusahan para sa isang Cabinet official na naakusahan ng extortion ang 30-araw na pagpapabakasyon ni Pangulong Arroyo kay Justice Secretary Hernando Perez. Ito ang paniniwala ng militanteng organisasyong Katipunan ng Anak ng Bayan (KAAKBAY) na lumalaban sa graft and corruption sa pamahalaan. Sinabi ni KAAKBAY national chairman Alain Pascua na pinatutunayan lamang nito na double standard pa rin ng hustisya ang nangingibabaw sa ating bansa. &amp;quot;Kung mahirap ang naakusahang nagnakaw ng ilang libong piso, kalaboso agad ang aabutin samantalang kapag mayaman at makapangyarihang opisyal ng Gabinete, pagbabakasyunin lang at sigurado pang magpapakasasa siya sa kinurakot niyang milyones,&amp;quot; pahayag ni Pascua. Iginiit ni Pascua na walang ibang dapat gawin si Pangulong Arroyo at ang Ombudsman kundi ang sampahan kaagad ng kasong plunder si Perez at ikulong ng walang piyansa upang mabura ang pagdududa sa kasalukuyang administrasyon at hindi ito maakusahang nagtataguyod ng double standard of justice. (Ulat nina Ely Saludar at Lilia Tolentino)</body>
<link>http://www.philstar.com/Article.aspx?articleId=185790&amp;publicationSubCategoryId=92</link>
</article>
<article>
<title>MJ may video vs Nani</title>
<author>Joy Cantos/Malou Escudero</author>
<date>
<month>November</month>
<day>28</day>
<year>2002</year>
</date>
<body>May hawak na video tape ang kampo ni Manila Rep. Mark Jimenez na magpapatunay ng pagkuha ni Justice Secretary Hernando Perez sa umanoy inextort nitong $2-M na nakadeposito sa Coutts Bank sa Hong Kong. Sa panibagong bombshell na ibinulgar kahapon ni Jimenez sa ginanap na forum kahapon sa Ciudad Fernandina sa Greenhills, San Juan, sinabi ng solon na nakunan umano sa video tape si Perez sa pagtungo nito sa nasabing bangko bagaman tumanggi itong idetalye kung sa mismong safety vault nakunan ng footage ang kalihim. Ayon kay Jimenez, maraming beses na umanong nagtungo si Perez kasama ang umanoy bagman nitong si Ernest Escaler, vice president ng Phil. Commercial International Bank sa HK, simula Pebrero hanggang Abril 2001. Ibinulgar rin ni Jimenez na nagpapagawa na siya ng special power of attorney para kung anuman ang mangyari sa kanya ay may magpupursige ng kaso. Kasabay nito, hinamon ni Jimenez ang administrasyon na gamitin ang Mutual legal Assistance Agreement sa pagitan ng Pilipinas at Hong Kong upang mabuksan ang account na sinasabing pinaglagakan ng $2-M kinikil umano sa kanya ni Perez. Ayon kay Jimenez, nasa HK na ang kanyang mga abogado upang hintayin ang mga representante ng Pangulo para sa pagbubukas ng account sa Coutts Bank. Nabatid na ang nasabing $2-M ay nagmula sa isang bangko sa Uruguay at napunta sa Chase Manhattan Bank sa New York City bago pa man mapunta sa Coutts Bank account no.400-9222932 sa HK na umanoy nasa pangalan ni Perez. Ang tanging gagawin na lamang umano ni Pangulong Arroyo ay ipadala ang naturang agreement, pirmahan at ipag-utos sa NBI at iba pang govt lawyers na magtungo sa HK. Sa ilalim ng kasunduan, pumayag ang dalawang bansa na magkaroon ng kooperasyon sa pagkuha ng ebidensiya laban sa kasong pinanghahawakan ng isang bansa. (Ulat nina Joy Cantos/Malou Escudero)</body>
<link>http://www.philstar.com/Article.aspx?articleId=185803&amp;publicationSubCategoryId=92</link>
</article>
<article>
<title>Caloocan 'binibili' rin ni Jimenez</title>
<author>Malou Escudero</author>
<date>
<month>November</month>
<day>28</day>
<year>2002</year>
</date>
<body>Inakusahan kahapon ni Caloocan Rep. Edgar Erice si Manila Rep. Mark Jimenez nang &amp;quot;pambibili&amp;quot; sa kanyang mga kaibigan at kaalyado sa Caloocan. Sa kanyang privilege speech, tahasang sinabi ni Erice na nayayabangan siya sa ginagawang pagmamalaki ni Jimenez sa kanyang mga dolyar. Hindi anya maganda ang pagpapakita ng limpak-limpak na salapi ni Jimenez. &amp;quot;Si (dating US president Bill) Clinton hinahabol ako dahil nakatikim ng dolyar ko, si Erap hinahabol ako dahil nakatikim din ng dolyar ko, si Perez hinahabol ako dahil nagpapadagdag pa,&amp;quot; pahayag ni Erice na sinabi umano ni Jimenez. Kinausap umano ni Jimenez ang isang Konsehal Tolentino Bagus sa distrito niya at hinimok na lumipat ng loyalty. Sinigurado rin umano ni Jimenez kay Bagus na babaha ng pera sa Caloocan kung ang kandidato niya sa pagka-mayor ang kanilang susuportahan. Hindi naman niliwanag ng kongresista kung sino ang tinutukoy ni Jimenez na kandidato niya. Itinuring ni Erice na insulto ito at hindi lamang sa kanya kundi sampal sa mukha sa mga mamamayan ng Caloocan na tinitingnan umano ni Jimenez na nabibili ng pera. Kinumpirma din ni Erice na namudmod ng P50,000 tseke sa mga kongresista si MJ noong nakaraang pasko. Inamin ni Erice na inabutan din siya ng tseke ni Jimenez subalit hindi niya ito tinanggap. (Ulat ni Malou Escudero)</body>
<link>http://www.philstar.com/Article.aspx?articleId=185805&amp;publicationSubCategoryId=92</link>
</article>
<article>
<title>Kidney disease pang-10 dahilan ng pagkamatay sa RP</title>
<author>Ellen Fernando</author>
<date>
<month>November</month>
<day>28</day>
<year>2002</year>
</date>
<body>Ang sakit sa atay ang pang-10 pangunahing dahilan ng pagkamatay sa Pilipinas. Ito ang iniulat ng 14th Asian Colloquim in Nephrology at ang 22nd Annual Convention of the Philippine Society of Nephrology (PSN) matapos ang ginanap na pulong balitaan sa Edsa Shangri-la Hotel. Lumalabas sa statistics ng National Kidney and Transplant Institute, may 4,500 emergency rooms, 19,000 out-patient consultations at 8,800 admissions of patients ang may problema sa kidney. Nabatid na ang pangunahing dahilan ng pagkakasakit ng kidney ay mula rin sa sakit na diabetes kung saan 4% ng mga Pilipino ay apektado. Ayon kay Dr. Benita Padilla, board member ng PSN, na umaabot na sa 3.1 million o 4 porsiyento sa total na bilang ng mga Pinoy ang may diabetes. Dahil dito, binuo nina Padilla at Dr. Romina Danguilan ang Kidney Biopsy and Renal Disease Registry projects upang matulungan ang milyong Pilipino na mayroon ng nasabing sakit. Sinabi ni Danguilan na kailangan mapalitan ang kidney function sa pamamagitan ng dialysis o kidney transplant. Sa mga pasyenteng ito, 4,490 lamang ang may kakayahan na magpasailalim sa dialysis dahil sa kawalan ng pera ng iba. Tinatayang nagkakahalaga ng P30,000-P40,000 ang dialysis kada buwan. &amp;quot;A patient who gets regular dialysis and sufficient treatment can expect to survive for 10-15 years,&amp;quot; ani Padilla. (Ulat ni Ellen Fernando)</body>
<link>http://www.philstar.com/Article.aspx?articleId=185816&amp;publicationSubCategoryId=92</link>
</article>
<article>
<title>Gobyerno gagastos ng P2-B sa seminars, trainings ng employees</title>
<author>Rudy Andal</author>
<date>
<month>November</month>
<day>28</day>
<year>2002</year>
</date>
<body>Tinutulan kahapon ni Senator Ralph Recto ang plano ng pamahalaan na gumastos ng P2 bilyon para lamang sa mga seminars ng mga government employees sa susunod na taon. Sinabi ni Sen. Recto, mababawasan ang nasabing paggugol ng salapi sa pagdaraos ng mga training at seminars ng mga govt employees sa susunod na taon kung ang mga ito ay hindi gagawin sa mga 5-star hotels at out-of-towns. Wika pa ni Recto, kung nais ng gobyerno na makatipid ay bakit hindi na lamang ito idaos sa munisipyo o city hall o sa kanilang mga tanggapan para hindi na gumastos pa ng malaki. Aniya, nakasaad sa 2003 budget na maglalaan ang gobyerno ng P2.018 bilyon para lamang sa mga training at seminars ng mga govt employees para sa susunod na taon. Ipinaliwanag ni Recto na kung mababawasan natin ang P2 bilyong ito para lamang sa mga seminar ay maiiwasan natin ang inaasahang P200 bilyong budget deficit sa 2003. (Ulat ni Rudy Andal)</body>
<link>http://www.philstar.com/Article.aspx?articleId=185817&amp;publicationSubCategoryId=92</link>
</article>
<article>
<title>Australia at Canadian embassies nagsara</title>
<author>Malou Escudero,Doris Franche, Lordeth Bonilla,Danilo Garcia at Ellen Fernando</author>
<date>
<month>November</month>
<day>29</day>
<year>2002</year>
</date>
<body>Pansamantalang isinara kahapon ng Australia at Canada ang kanilang mga embahada sa Makati City dahil sa impormasyon na maaaring pasabugin ito ng Islamic extremists. Sa pahayag ni Foreign Affairs Sec. Blas Ople, kinumpirma ng kalihim na tumawag sa kanya ang envoys ng dalawang bansa upang ipaalam sa kanya ang pagsasara ng kanilang tanggapan sa mga susunod pang araw hanggat may banta pa sa terorismo. Mismong ang mga envoys umano ang nagsabing seryoso ang banta at posibleng sila ang maging target ng terorismo. Ayon sa source, naalarma ang dalawang embahada sa huling statement ni Bin Laden ng bantaan nito ang mga kaalyado ng US na aatakihin kapag hindi tinigilan ang pagsuporta sa Amerika. Kabilang sa US allies na tinukoy ni Bin Laden ang Australia, Canada at Pilipinas. Bunsod nito, agad inabisuhan ng Australia ang kanilang mga mamamayan na mag-ingat sa pagbiyahe sa Pilipinas, habang mas matindi naman ang babala ng Canada na lantarang sinabihan ang kanilang citizens na huwag magtungo sa Pilipinas. Gusto umanong pangalagaan ng mga opisyal ang kanilang mga personnel dahil ayaw nilang maulit ang Oct. 12 attacks sa Bali, Indonesia kung saan 200 turista, karamihan ay Australian, ang nasawi. Sinabi naman ni DILG Sec. Joey Lina na nagulat siya sa desisyon ng dalawang embahada dahil nakahanda naman umano ang PNP na tugunan ang banta ng terorismo sa bansa. Kinumpirma din ni Lina na nagpadala na si PNP chief Gen. Hermogenes Ebdane ng karagdagang pulis sa ibat ibang embahada at establisimiyento. Ayon naman kay Ilocos Norte Rep. Imee Marcos, nakapagtatakang nagsara ang dalawang embahada matapos malagdaan ang Mutual Logistics and Support Agreement (MLSA). Posible anyang pinag-iinitan ngayon ng mga terorista ang Pilipinas dahil sa nilagdaang kasunduan. &amp;quot;Ito ba ang kinabukasan dito sa Pilipinas? Ito ba ang hinaharap ng Pilipinas sa sobrang pagsipsip sa mga Amerikano?&amp;quot; tanong ni Marcos. Ang pagsasara anya ng dalawang embahada ay lalong magdudulot ng malaking kahihiyan sa bansa. (Ulat nina Malou Escudero,Doris Franche, Lordeth Bonilla,Danilo Garcia at Ellen Fernando)</body>
<link>http://www.philstar.com/Article.aspx?articleId=185911&amp;publicationSubCategoryId=92</link>
</article>
<article>
<title>Perjury isasampa kay MJ sa di pagdeklara ng yaman sa Uruguay</title>
<author>Malou Escudero</author>
<date>
<month>November</month>
<day>29</day>
<year>2002</year>
</date>
<body>Posibleng maharap sa panibagong problema si Manila Rep. Mark Jimenez dahil sa kabiguan nitong ideklara sa kanyang statement of assets and liabilities (SAL) and net worth noong nakaraang taon ang mga ari-arian niya at negosyo sa Uruguay. Base sa rekord ng House of Representatives, si Jimenez ang ikalawa sa pinakamayamang mambabatas at ito marahil ang naging pinakamayamang kongresista kung isinama niya sa kanyang SAL ang mga ari-arian sa Uruguay kung saan niya kinuha ang umanoy $2M isinuhol kay Justice Secretary Hernando Perez. Lumabas sa isinumiteng SAL ni Jimenez na may petsang Abril 30, 2002 sa records section ng Kamara, ang net worth nito ay P355,852,376.62. Ang kanyang assets ay P405,517,749.00 at umaabot lamang sa P80 milyon ang utang nito. Pumangalawa lamang si Jimenez sa pinakamayamang kongresista kung saan nanguna si Las Pi&amp;ntilde;as Rep. Cynthia Villar na may net worth na P406,517,749.00 at walang naitalang utang. Base sa SAL ni Jimenez, mayroon itong lupat bahay sa Ayala-Alabang at sa Forbes Park na may market value na P41.8 milyon; mga sasakyan na nagkakahalaga ng P20 milyon; stocks certificates sa ibat ibang negosyo na umaabot sa P373,032,006 at cash sa bangko na P1 milyon. Ayon sa isang source, kung totoo ang sinasabi ni Jimenez na mayroon itong deposito sa isang bangko sa Uruguay ay maaari itong sampahan ng perjury dahil hindi ito nakalagay sa kanyang SAL. (Ulat ni Malou Escudero)</body>
<link>http://www.philstar.com/Article.aspx?articleId=185921&amp;publicationSubCategoryId=92</link>
</article>
<article>
<title>Escaler umeskapo</title>
<author>Butch Quejada</author>
<date>
<month>November</month>
<day>29</day>
<year>2002</year>
</date>
<body>Para umano makaiwas sa gagawing imbestigasyon sa $2-M bribe scandal, agad lumipad patungong Los Angeles ang negosyanteng si Ernest Escaler, ang sinasabing &amp;quot;strongest link&amp;quot; sa eskandalong kinasasangkutan ni Justice Secretary Hernando Perez, kamakalawa ng gabi. Nag-iisa lamang si Escaler ng dumating sa NAIA airport at nanatili ito sa Mabuhay lounge ng PAL upang makaiwas sa media. Dakong alas-10:30 ng gabi ng umalis ito lulan ng PAL flight PR 102. Si Escaler ang itinuturo ni Manila Rep. Mark Jimenez na umanoy bagman ni Sec. Perez na siyang nag-open ng account ng kalihim sa Coutts Bank sa Hong Kong kung saan idineposito ang $2-M na hiningi umano ni Perez. Bagamat walang hold departure order (HDO) si Escaler, ang pag-alis nito ay hinihinalang may kinalaman sa napipintong pag-iimbestiga sa mga akusasyon ni Jimenez laban sa kalihim. (Ulat ni Butch Quejada)</body>
<link>http://www.philstar.com/Article.aspx?articleId=185926&amp;publicationSubCategoryId=92</link>
</article>
<article>
<title>House arrest kay Erap hiniling ng INK</title>
<author>Lilia Tolentino</author>
<date>
<month>November</month>
<day>29</day>
<year>2002</year>
</date>
<body>Hiniling ng Iglesia Ni Cristo (INC) kay Pangulong Arroyo na ipailalim na lang sa house arrest si dating Pangulong Estrada para masimulan na ang isang makatotohanang reconciliation sa bansa. Ayon kay INC spokesman minister Bienvenido Santiago, nakikiisa ang INC sa nauna nang kahilingang ginawa ng grupong El Shaddai na pinamumunuan ni Bro. Mike Velarde. Kung ipahihintulot anya ito ng Malaca&amp;ntilde;ang, isa itong magandang simula tungo sa pambansang pagkakaisa. Bagaman walang kumpirmasyon ang Palasyo sa kahilingang ito ng INC, isang mapagkakatiwalaang impormante ang nagsabi na may ipinadala nang emisaryo ang Malaca&amp;ntilde;ang kay Estrada sa Veterans Memorial Center. Sinabi pa ng source na pabor na rin umano sina dating Pangulong Cory Aquino at Fidel Ramos sa kahilingang ito ng INC dahil hindi na raw malaking banta sa seguridad si Estrada sa Arroyo administration. (Ulat ni Lilia Tolentino)</body>
<link>http://www.philstar.com/Article.aspx?articleId=185934&amp;publicationSubCategoryId=92</link>
</article>
<article>
<title>OFWs mapapabayaan</title>
<author>Malou Escudero</author>
<date>
<month>November</month>
<day>29</day>
<year>2002</year>
</date>
<body>Kalahati lamang ng isang porsiyento sa total budget ng bansa na P804 bilyon para sa susunod na taon ang inilaang budget ng pamahalaan para sa Department of Foreign Affairs. Ayon kay Ilocos Norte Rep. Imee Marcos, ang hindi pagbibigay prayoridad ng Arroyo administration sa overseas Filipino workers (OFWs) ay siguradong magiging daan upang maisantabi na naman ang mga OFWs lalo na yong may mga kasong dinidinig sa ibang bansa dahil P4.4 bilyon lamang ang budget ng DFA sa 2003. Sinabi ni Marcos na dahil sa limitadong budget, nahirapan ang DFA na magpadala ng representante sa abroad para tulungan ang mga may problemang OFWs. Batay sa istatistika, ang bawat 1 embassy staff ay katumbas na ng 8,000 manggagawa sa Saudi Arabia; 2 staff para sa 3,000 OFWs sa Japan at 60 consular employees para sa 500,000 Pinoys sa Hong Kong. Hindi anya kayang bumili ng DFA ng pinakamodernong teknolohiya para sa mabilis na komunikasyon ng mga embahada sa ibang bansa. (Ulat ni Malou Escudero)</body>
<link>http://www.philstar.com/Article.aspx?articleId=185938&amp;publicationSubCategoryId=92</link>
</article>
<article>
<title>May-ari ng Laoag Air inaresto, kinalaboso</title>
<author>Butch Quejada at Jhay Quejada</author>
<date>
<month>November</month>
<day>30</day>
<year>2002</year>
</date>
<body>Dinakip kahapon ng mga kagawad ng Bureau of Immigration (BI) ang may-ari at opisyal ng bumagsak na Fokker-27 ng Laoag International Airlines (LIA) dahil sa pagtatrabaho sa bansa ng walang kaukulang working permit. Sina Paul Ng, isang Malaysian na kasalukuyang chairman of the board ng LIA ay inaresto sa main office ng LIA sa Laoag City, habang ang Australian na si Jimmy Tan Theng Chui, board member at chief mechanic ng LIA ay dinampot sa hangar ng Laoag airport. Ayon kay BI Commissioner Andrea Domingo, ang pagkakadakip sa dalawa ay base na rin sa isang mission order na kanyang nilagdaan matapos silang ilagay sa BI watchlist kasama ang dalawang piloto ng flight 585. Nabatid na walang working permit sina Ng at Tan kaugnay ng kanilang pagtatrabaho sa bansa. Lumabas sa record ng BI sa Ninoy Aquino International Airport na dumating sa bansa si Tan bilang turista habang si Ng naman ay may hawak na resident visa bunsod na rin sa pagpapakasal nito sa isang Filipina. Subalit binigyan diin ni Domingo na kahit na kasal si Ng sa isang Filipina ay hindi nangangahulugan na puwede na itong magtrabaho sa bansa. &amp;quot;Ngs resident visa does not entitle him to work in the country without the required alien employment permit (AEP) or certificate of residence for pre-arranged employee (CRPE) from the Department of Labor and Employment,&amp;quot; ani Domingo. Inilagay din ng BI sa NAIA sa watchlist ang pangalan nina Ng at Tan, kasama ang mga pilotong sina Capt. Bernie Crisostomo at Joseph Gardiner upang mapigilan ang kanilang pagtakas habang hindi pa tapos ang isinasagawang imbestigasyon sa sanhi ng pagbagsak ng eroplano. (Ulat nina Butch Quejada at Jhay Quejada)</body>
<link>http://www.philstar.com/Article.aspx?articleId=186038&amp;publicationSubCategoryId=92</link>
</article>
<article>
<title>Israeli Embassy nagsara rin</title>
<author>Ellen Fernando/Malou Escudero/Rudy Andal/Ely Saludar</author>
<date>
<month>November</month>
<day>30</day>
<year>2002</year>
</date>
<body>Naalarma ang Department of Foreign Affairs (DFA) matapos magsara rin kahapon ang embahada ng Israel sa Makati City kasunod ng pagsasara kamakalawa ng Australian at Canadian Embassies at European Commission. Pero agad nilinaw sa DFA ni Israeli Ambassador to Manila Irit Ben-Abba na ang pagsasara ay walang kinalaman sa terrorist threat. Sinabi ni Ben-Abba na gusto lamang nilang isiguro ang seguridad sa paligid ng kanilang tanggapan dulot ng isinasagawang rally kahapon ng ilang militanteng grupo sa tapat nito sa Makati City. Nilinaw ni Ben-Abba na tuloy ang kanilang operasyon sa Lunes. Kabastusan! Isang malaking kabastusan umano ang ginawang pagsasara ng mga embahada ng Australia at Canada dahil ginagawa lamang ito kapag mayroong giyera. Ayon kay Tarlac Rep. Noynoy Aquino, masama ang ipinapahiwatig ng mga nagsarang embahada dahil posible anyang isipin ng ibang bansa na magkakaroon na ng giyera sa Pilipinas kaya naglalayasan ang ibat ibang embahada. Inihalimbawa ni Aquino ang World War II kung saan nagsara ang mga embahadang nakabase sa Pilipinas bago pa man magsimula ang digmaan. Bunga nito, sinisi ng ilang mambabatas ang pamahalaan dahil nagpapakita lang anya ito na wala ng tiwala ang mga opisyal ng dalawang bansa sa kakayahan ng gobyerno na mabigyan sila ng proteksiyon laban sa mga terorista. Pinatunayan lamang anya ng mga security officials ng Pilipinas na mahina ang intelligence gathering nito dahil hindi namalayan na magsasara na ang Australian at Canadian embassies. Idinagdag naman ni Leyte Rep. Ted Failon na kahit sa mas magulong bansa tulad ng Israel at Indonesia na palaging target ng terorista ay hindi nagsasara ang mga embahada ng Australia at Canada. Dahil dito, mas malaking problema aniya ang dapat tutukan ng gobyerno at ito ay ang masiguro sa mga natitirang embahada sa bansa na kayang pangalagaan ang kaligtasan ng kanilang mga tauhan. Posibleng maghain ng diplomatic protest ang Pilipinas laban sa mga nagsarang embassy upang ipakita na pinoprotesta ng gobyerno ang kanilang naging hakbang. Samantala, tuloy pa rin ang operasyon ng Australian Embassy bagaman nagsara ito. Tiniyak ng DFA na ang pagpoproseso ng mga visas ay patuloy at pansamantala silang lumipat sa kalapit na hotel. (Ulat nina Ellen Fernando/Malou Escudero/Rudy Andal/Ely Saludar)</body>
<link>http://www.philstar.com/Article.aspx?articleId=186049&amp;publicationSubCategoryId=92</link>
</article>
<article>
<title>Guingona pumalag sa titulong 'Mindanao czar'</title>
<author>Rudy Andal/Lilia Tolentino</author>
<date>
<month>November</month>
<day>30</day>
<year>2002</year>
</date>
<body>Itinanggi kahapon ni Vice President Teofisto Guingona Jr. na tinanggap niya ang pagiging &amp;quot;Mindanao czar&amp;quot; at nagbalik bilang miyembro ng Gabinete ni Pangulong Arroyo. Sinabi ni Guingona na walang katotohanan ang inihayag ni Press Secretary Ignacio Bunye na pumayag siya kundi nagkasundo lamang sila ng Pangulo noong magbitiw siya na ipagpapatuloy ang mga naiwan niyang programa tulad ng OFI bonds para sa mga OFWs, pabahay sa mga ito, rehabilitasyon ng Integrated Steel plant sa Mindanao at Seafarers welfare program. Wika ni Guingona, hindi na siya maaaring magbalik sa Gabinete ni GMA dahil marami silang isyung hindi napagkakasunduan tulad ng posisyon sa Mutual Logistics Support Agreement (MLSA) na dapat ay ratipikahan ng Senado. Inamin naman ni Bunye na nagkamali siya ng interpretasyon sa nilalaman ng ipinalabas na administrative order no.45 sa pag-aakalang itinalaga na siyang Mindanao czar gaya ng napagkasunduan nina GMA at Guingona. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=186053&amp;publicationSubCategoryId=92</link>
</article>
<article>
<title>Nani may 'bomba' din vs MJ, Villarama</title>
<author>Gemma Amargo</author>
<date>
<month>November</month>
<day>30</day>
<year>2002</year>
</date>
<body>Nagbanta kahapon si Justice Secretary Hernando Perez na may pasasabugin itong kontrobersiya laban kina Manila Rep. Mark Jimenez at Bulacan Rep. Willie Villarama. Sa isang presscon, sinabi ni Perez na masyado na umanong naapektuhan ang kanyang pamilya sa ginagawang pagbubunyag nina Congressmen Jimenez at Villarama na umanoy mga walang basehan. &amp;quot;Starting next week I will be offensive, I will file charges against Cong. Villarama at Cong. Jimenez that will reveal his character and that will affect his credibility,&amp;quot; sabi ng kalihim. Sasampahan niya ng multiple libel cases si Villarama dahil sa paulit-ulit nitong pagsasabi na sinungaling ang kalihim. Hinamon din ni Perez si Jimenez na ilabas ang lahat ng kanyang mga ebidensiya at nalalaman upang kanya itong sagutin. Samantala, nagbigay umano ng lakas ng loob kay Perez ay nang halikan siya ni Pangulong Arroyo matapos silang magkita sa Malaca&amp;ntilde;ang kahapon ng umaga sa isinagawang mass oath-taking ng mga bagong miyembro ng Lakas-NUCD. &amp;quot;My morale was boosted because of that kiss,&amp;quot; sabi pa ng kalihim. (Ulat ni Gemma Amargo)</body>
<link>http://www.philstar.com/Article.aspx?articleId=186061&amp;publicationSubCategoryId=92</link>
</article>
<article>
<title>Kontrata sa PIATCO</title>
<author>Lilia Tolentino</author>
<date>
<month>November</month>
<day>30</day>
<year>2002</year>
</date>
<body>Ibinasura ni Pangulong Arroyo ang umanoy maanomalyang kontrata ng Philippine International Air Terminals Corp. (PIATCO) sa pamahalaan kaugnay sa pagpapatakbo ng NAIA Terminal 3. Ayon sa Palasyo, lumalabas sa pag-aaral ng Office of the Solicitor General at Department of Justice (DOJ) na maraming probisyon sa kontrata ang umanoy kuwestiyunable kaya idineklarang null and void. Ipinag-utos ng Pangulo sa DOJ at Presidential Anti-Graft Commission na imbestigahan kung sino ang dapat managot sa maanomalyang kontrata. Gayunman tuloy ang pagbubukas ng NAIA Terminal 3. (Ulat ni Lilia Tolentino)</body>
<link>http://www.philstar.com/Article.aspx?articleId=186065&amp;publicationSubCategoryId=92</link>
</article>
<article>
<title>House arrest ni Erap suportado ng mga kongresista</title>
<author>Malou Escudero</author>
<date>
<month>November</month>
<day>30</day>
<year>2002</year>
</date>
<body>Payag na ang mga kongresista na pagbigyan ang kahilingan ni dating Pangulong Estrada na ilagay na lamang siya sa &amp;quot;house arrest.&amp;quot; Sa pahayag ni Surigao del Norte Rep. Robert Ace Barbers, malaki ang maitutulong sa katahimikan ng bansa kung iha-house arrest na lamang si Estrada. &amp;quot;In the spirit of reconciliation and for the interest of our country why not?&amp;quot; sabi ni Barbers. Ipinaliwanag ni Barbers na isang pulitikal na usapin ang kaso ni Estrada kaya normal lamang na magbigay ng opinyon sa kaso ang mga pulitiko. Wala ring nakikitang masama si Ilocos Sur Rep. Salacnib Baterina kung kokonsulta ang mga mahistrado ng Sandiganbayan sa mga mambabatas kaugnay sa house arrest ni Erap. Pero dapat anyang tiyakin na hindi makakalabas ng bansa si Estrada at haharap ito sa korte kapag ipinatawag ng Sandiganbayan. Pabor din si Tarlac Rep. Noynoy Aquino na ma-house arrest ang dating pangulo ngayong kapaskuhan, pero tutol na manatili ito sa kanyang tahanan pagkatapos ng pasko. Dapat anyang isaalang-alang ang bigat ng kasalanan ni Estrada kaya hindi magandang halimbawa sa ibang bilanggo kung mananatili ito sa kanyang bahay habang nililitis ang kaso. (Ulat ni Malou Escudero)</body>
<link>http://www.philstar.com/Article.aspx?articleId=186071&amp;publicationSubCategoryId=92</link>
</article>
</data>