<?xml version="1.0" encoding="ISO-8859-1" ?>
<data>
<article>
<title>DENR, DA chiefs sinibak ni GMA!</title>
<author>Lilia Tolentino</author>
<date>
<month>December</month>
<day>01</day>
<year>2002</year>
</date>
<body>Sinampolan na kahapon ni Pangulong Arroyo ang mga posisyon nina Department of Environment and Natural Resources (DENR) Sec. Heherson Alvarez at Department of Agriculture (DA) Sec. Leonardo Montemayor sa gagawin nitong pagbalasa sa kanyang Gabinete matapos biglaang ihayag ang pagpapatalsik sa puwesto ng mga ito. Matapos ang ilang ulit na denial sa napipintong Cabinet revamp, itinuloy ng Pangulo ang pagbalasa at dalawa agad sa kanyang 20 Department Secretaries ang naapektuhan. Ang announcement ay ginawa sa isang talumpati sa pagdiriwang ng National Heroes Day at anibersaryo ng kaarawan ni Andres Bonifacio sa ceremonial hall ng Malaca&amp;ntilde;ang. Bagaman dalawa pa lang miyembro ng Gabinete ang pinalitan ng Pangulo, nabatid sa isang source sa Palasyo na may kasunod ang naturang pagbalasa kaugnay na rin ng isinusulong na &amp;quot;strong republic&amp;quot; ng Pangulo. Mayroon na anyang &amp;quot;short list&amp;quot; na naisumite sa Presidente base sa pagrerepasong ginawa ng isang komite. Gayunman, sinabi ng naturang impormante na nasa Pangulo ang pagpapasya kung sinu-sino ang dapat palitan at kung kailan gagawin ang pag-aanunsiyo. Kabilang sa hinihinalang susunod na mapapaalis ay sina Justice Secretary Hernando Perez, Finance Secretary Isidro Camacho at DILG Secretary Jose Lina. Si Perez ay binigyan ng Pangulo ng 30-day leave of absence para ayusin ang $2-M extortion charges sa kanya ni Manila Rep. Mark Jimenez, habang si Lina ay nasa balag rin ng alanganin matapos mangako na magre-resign sa Gabinete kapag nabigo itong masugpo ang jueteng operations sa bansa. Si Camacho naman na nauna nang nagsumite ng kanyang courtesy resignation ay iniulat na gusto na ring kumalas sa gobyerno at bumalik na lamang sa private sector bilang investment-banker. Siya rin ay sentro ng pagbatikos dahil sa budget deficit ng bansa dulot ng pagbaba ng tax collection. Simula sa Disyembre 15, si Elisea &amp;quot;Beth&amp;quot; Gozun na dating DENR assistant secretary noong panahon ni dating Pangulong Ramos, ang makakapalit ni Alvarez, habang itinalaga bilang bagong Agriculture Secretary si Luis &amp;quot;Chito&amp;quot; Lorenzo. Sinabi ng Pangulo na inilagay niya si Lorenzo sa DA para puspusang maipatupad ang modernisasyon ng agri-business. Si Gozun naman na ekspertong environmentalist ang ganap na magpapatupad ng mga programa sa proteksiyon ng kapaligiran. Samantala, nag-walk-out kahapon ang pinatalsik na si Agriculture Sec. Montemayor matapos malaman na isa siya sa dalawang iaanunsiyong sisibakin sa puwesto ng Pangulo. Masama ang loob na umalis si Montemayor sa ceremonial hall dahil hindi man lang umano siya nabigyan ng paunang abiso na kasama siya sa revamp ng Gabinete. Hindi naman namataan sa Palasyo si DENR Sec. Alvarez. (Ulat ni Lilia Tolentino)</body>
<link>http://www.philstar.com/Article.aspx?articleId=186168&amp;publicationSubCategoryId=92</link>
</article>
<article>
<title>Beso-beso nina GMA at Nani oks lang sa First Gentleman</title>
<author>Lilia Tolentino</author>
<date>
<month>December</month>
<day>01</day>
<year>2002</year>
</date>
<body>Walang malisya para kay First Gentleman Mike Arroyo ang pagbebeso-besong ginawa nina Pangulong Arroyo at Justice Secretary Hernando Perez sa Malaca&amp;ntilde;ang. Ayon sa First Gentleman, kaibigan niya si Perez at kaibigan din ito ng Pangulo kaya hindi na anya dapat pang pinalalaki ang isyung ito. Matatandaan na ang beso-beso ay nakunan ng larawan ng mga Malaca&amp;ntilde;ang fotog kung saan agad nabigyan ng ibang kahulugan at natsismis na may romantikong relasyon ang dalawa na kapwa naman nila pinabulaanan. Ayon kay Perez, ang beso-beso ay isa lang pagpapakita ng Pangulo ng kanyang suporta sa kanya dahil na rin sa kinakaharap nitong kontrobersiya hinggil sa $2-M extortion charges. Ito raw ang unang kiss niya mula sa Pangulo mula ng maluklok itong Presidente noong Enero 2001. (Ulat ni Lilia Tolentino)</body>
<link>http://www.philstar.com/Article.aspx?articleId=186181&amp;publicationSubCategoryId=92</link>
</article>
<article>
<title>Malaca&amp;ntilde;ang naduduwag na sa house arrest ni Erap</title>
<author>Lilia Tolentino</author>
<date>
<month>December</month>
<day>01</day>
<year>2002</year>
</date>
<body>Tila lumalambot na ang Palasyo sa isyu ng pagpapailalim kay dating Pangulong Estrada sa house arrest matapos ihayag kahapon ni Press Secretary Ignacio Bunye na handang ipatupad ito ng Malaca&amp;ntilde;ang kung ito ang magiging desisyon ng Sandiganbayan. Ayon kay Bunye, ang usapin sa house arrest ay dapat desisyunan ng Sandiganbayan na siyang lumilitis sa kasong pandarambong o plunder laban kay Estrada at sa anak nitong si Jinggoy. Ayon pa dito, kahit umapela ang El Shaddai, Iglesia Ni Cristo at Philippine Chinese Chamber of Commerce kay Pangulong Arroyo na pagkalooban ng house arrest si Estrada ay hindi anya nangangahulugan ito na ihihinto na ang paglilitis sa kaso ng dating pangulo. Nilinaw ni Bunye na layon lamang umano ng kahilingang ito na matigil na ang away sa pagitan ng mga kampo ni Erap at ng Arroyo administration at bilang simula na rin ng pagkakaisa ng sambayanan lalo na ngayong kapaskuhan. (Ulat ni Lilia Tolentino)</body>
<link>http://www.philstar.com/Article.aspx?articleId=186185&amp;publicationSubCategoryId=92</link>
</article>
<article>
<title>PEA lulusawin na rin</title>
<author>Lilia Tolentino</author>
<date>
<month>December</month>
<day>01</day>
<year>2002</year>
</date>
<body>Ipinabubuwag na ni Pangulong Arroyo ang Public Estate Authority (PEA) kaugnay ng mga kontrobersiyang kinasangkutan nito na ang pinakahuli ay ang maanomalyang kontrata sa pagpapagawa ng Diosdado Macapagal highway sa Roxas boulevard. Sa isang talumpati sa pagdiriwang kahapon ng National Heroes Day, sinabi ng Pangulo na maghaharap siya ng panukalang batas sa Kongreso para sa PEA abolition kasabay ng pahayag na naiharap na ng kanyang tanggapan sa Ombudsman ang mga sangkot sa pinakahuling anomalya para masampahan ng kaso ang lahat na opisyal kabilang na ang PEA Board. &amp;quot;I had accepted the resignation of all the current members of the PEA Board including the general managers, the assistant general manager and the senior corporate attorneys,&amp;quot; anang Pangulo. Ang lahat anyang ari-arian ng ahensiya ay ililipat sa kinauukulang mga tanggapan na siyang magsusuri kung napangalagaan ang mga ito ng mga opisyal ng PEA. Kabilang din sa kakasuhan ang mga sangkot sa PEA-Amari land deal na tinagurian noon ni dating senador Ernesto Maceda na &amp;quot;grandmother of all scams.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=186194&amp;publicationSubCategoryId=92</link>
</article>
<article>
<title>MJ natatalo sa recount</title>
<author>Malou Escudero</author>
<date>
<month>December</month>
<day>01</day>
<year>2002</year>
</date>
<body>Natatalo sa isinasagawang recount ng House of Representatives Electoral Tribunal (HRET) ang kontrobersiyal na si Manila Rep. Mark Jimenez laban kay dating congressman Pablo Ocampo. Ayon sa source mula sa HRET, 50 porsiyento na ng mga balota ang nabilang ng tribunal at lumilitaw umano na nakalalamang sa isinasagawang partial at unofficial recount si Ocampo ng mahigit 1,000. Base sa official count na ipinalabas ng Comelec, umabot lamang sa 756 ang lamang ni MJ kay Ocampo. Kinumpirma naman ni Ilocos Sur Rep. Salacnib Baterina, isa sa mga miyembro ng tribunal, na lamang nga si Ocampo pero ipinaliwanag nito na karamihan sa mga balotang binilang ay mula sa itinuturing na balwarte ng mga Ocampo. Idinagdag niya na 24 porsiyento pa lang ng proseso ng protesta laban kay Jimenez ang kanilang naaaksiyunan dahil sa dami ng kasong nakahain sa HRET. Sinabi pa ni Baterina na mayroong 43 protesta laban sa mga nanalong kongresista ang dinidinig nila ngayon. Sinabi naman ni dating Manila Rep. Sandy Ocampo, anak ng nakalaban ni Jimenez, na hiniling nilang magkaroon ng recount sa HRET dahil sa napakaliit na kalamangan ni Jimenez at sa diumanoy malawakang dayaan na nangyari sa kanilang distrito. Sinabi rin nito na isinumite na ng kanilang abogadong si Atty. Pete Quadra sa HRET ang mga bagong ebidensiya na magpapatunay na hindi residente ng Maynila si Jimenez. Lahat anya ng litrato ni Jimenez sa mga pahayagan na nagpapakitang nasa tahanan niya ito sa Forbes Park ay isinumite na nila kabilang na umano ang tape ng TV Patrol kung saan inamin ng isang katulong na hindi sa Pandacan, Manila nakatira si MJ. Magugunitang sinabi ni Jimenez matapos ibunyag na kinikilan siya ni DOJ Sec. Hernando Perez ng $2 milyon na ilang beses nagpunta sa kanilang tahanan sa Forbes Park ang kalihim. Umaasa si Ocampo na madedesisyunan ng HRET ang kanilang reklamo at makakaupo ang kanyang ama sa susunod na taon. (Ulat ni Malou Escudero)</body>
<link>http://www.philstar.com/Article.aspx?articleId=186198&amp;publicationSubCategoryId=92</link>
</article>
<article>
<title>Mga taxi sa NAIA target ng 'car bomb'</title>
<author>Joy Cantos</author>
<date>
<month>December</month>
<day>01</day>
<year>2002</year>
</date>
<body>Mahigpit nang ipinagbabawal na magtagal ang mga taxi sa pagparada sa mga paliparan sa bansa partikular sa Ninoy Aquino International Airport (NAIA) dahil sa posibilidad na targetin ng &amp;quot;car bomb&amp;quot; ng mga terorista. Ang direktiba ay ipinalabas ni Chief Supt. Jesus Versoza, hepe ng PNP-Aviation Security Group bilang bahagi ng pag-iingat at pagmamatyag na kanilang ginagawa sa pangambang mangyari rin sa Pilipinas ang &amp;quot;car bomb&amp;quot; na gumugulantang ngayon sa bansang Israel bunga ng tumitinding banta ng terorismo na kagagawan ng terrorist network ni Saudi billionaire Osama bin Laden. Ang naturang paghihigpit sa mga sasakyan ay partikular na isasakatuparan sa mga taxi na dumadayo sa arrival at departure area ng NAIA. Nilinaw din ni Versoza na hindi na papayagan ang mga motorista na pumarada o iwan ang kanilang mga sasakyan habang naghihintay ng pag-alis o pagdating ng mga biyaherong kaanak. Itoy para maiwasan din ang pagsisikip ng trapiko sa naturang lugar. Nauna nang nagsara ang mga embahada ng Australia, Canada at European Union na nakabase sa Makati City matapos na makatanggap umano ng mga pagbabanta na bobombahin ng mga miyembro ng Jemaah Islamiyah, ang Southeast Asian-based terrorist network ni bin Laden. (Ulat ni Joy Cantos)</body>
<link>http://www.philstar.com/Article.aspx?articleId=186205&amp;publicationSubCategoryId=92</link>
</article>
<article>
<title>3 pulis-Cavite tiklo sa kidnap</title>
<author>Ed Amoroso</author>
<date>
<month>December</month>
<day>02</day>
<year>2002</year>
</date>
<body>CAMP PANTALEON GARCIA, Cavite  Nadakip sa isang dragnet operation ang tatlong pulis na pinaghihinalaang miyembro ng kidnap for ransom syndicate sa aktong dala ng mga ito ang isang Japanese national at asawa nito na kanilang kinidnap kamakalawa sa Brgy. Bulihan, Silang, Cavite. Kinilala ni Cavite police chief, Sr. Supt. Roberto Rosales ang mga naarestong suspek na sina PO1s Lito Liao, Benjamin Del Rosario at PO2 Larry Agui pawang mga aktibo at nakatalaga sa Criminal Investigation Group sa Cavite Provincial Police Office. Ang masuwerteng mag-asawang biktima na nailigtas ay nakilalang sina Akihiro Mamiya, 42, Japanese national, promotion manager at asawang si Eliza, 32, negosyante at nakatira sa Brgy. Yakal, Silang, Cavite. Sa ulat na ibinigay kay Rosales,dakong alas-4:30 ng hapon nang harangin ng tatlong pulis kasama ang dalawang sibilyan na nakilala lamang sa alyas na Boyong at Bernie ang kotse ng mag-asawa sa Brgy. Bulihan, Silang, Cavite. Sinabi ng mga suspek na ang mag-asawa ay nasa drug watchlist at sila ay inaaresto dahil sangkot sa drug trafficking. Ayaw maniwala ang mag-asawa dahil wala namang maipakitang warrant of arrrest ang mga pulis na sapilitang sumakay sa Mitsubishi Galant (TFC-361) na pag-aari ng mag-asawa at pinasibad habang ang mga sibilyang suspek na sina Boyong at Bernie ay sakay naman ng motorsiklo na walang plaka. Ang pagdukot sa mag-asawa ay nasaksihan ng ilang residente na siyang nag-report sa Silang PNP station na tumawag naman sa Provincial Investigation and Intelligence Bureau (PIIB) sa ilalim ng pamumuno ni C/Insp. Rhodel Sarmonia na mabilis na nagsagawa ng dragnet operation sa posibleng daraanan ng mga suspek. Dakong alas-8 ng gabi ay naharang ng Bacoor Police ang sasakyan ng mga pulis kasama ang mag-asawa sa kahabaan ng Molino, Brgy. Salawag, Bacoor, Cavite. Sa pahayag ng mag-asawa sa pulisya, habang sila ay nasa loob ng sasakyan ay hinihingan sila ng mga suspek ng pantubos na P500,000 para sila ay mapalaya. Tumawad ang mag-asawa sa mga pulis at nagkasundo sa halagang P30,000 at nakatakda na sanang pakawalan ang babae para kunin ang pera sa may Pag-asa nang sila ay maaresto ng mga pulis. Samantala, patuloy ang pagtugis ng mga awtoridad sa dalawang sibilyan habang ang tatlong pulis ay kinasuhan ng abduction, extortion at carnapping. (Ulat ni Ed Amoroso)</body>
<link>http://www.philstar.com/Article.aspx?articleId=186320&amp;publicationSubCategoryId=92</link>
</article>
<article>
<title>GMA pa-Japan</title>
<author>Lilia Tolentino</author>
<date>
<month>December</month>
<day>02</day>
<year>2002</year>
</date>
<body>Nakatakdang umalis ngayong araw na ito si Pangulong Gloria Macapagal-Arroyo para sa apat na araw na state visit sa bansang Japan. Kasama ng Pangulo sa kanyang pag-alis sina First Gentleman Mike Arroyo, Foreign Affairs Secretary Blas Ople, Economic Planning Secretary Dante Canlas, Trade Secretary Mar Roxas, Finance Secretary Isidro Camacho at Press Secretary Ignacio Bunye. Ayon sa Malaca&amp;ntilde;ang, mahalaga ang pagbisita ng Pangulo sa Japan dahil ito ang maglulunsad ng isang bagong pagtutuwang ng dalawang bansa sa pagsusulong ng kapayapaan at kaunlaran ng rehiyon. Ito ang kauna-unahang state visit ng Pangulo sa Japan na una nang binisita ni dating Pangulong Fidel V. Ramos noong 1993. Sinabi ni Philippine Ambassador to Japan Domingo Siazon na ang magiging tampok sa pagdalaw ng Pangulo sa Tokyo ay ang pagtatalumpati nito sa Japanese Diet (parliyamento) sa Disyembre 3. Ayon kay Siazon na pili lamang ang lider sa daigdig ang iniimbita para magtalumpati sa Japanese Diet at dito ay kabilang na nagsalita na ay sina US President George W. Bush,dating US President Bill Clinton, dating German Chancelor Helmut Kohl, Nobel Peace Prize Laureate Nelson Mandela ng South Africa at si dating Pangulong Carlos Garcia ng Pilipinas. Bukod sa pagtatalumpati sa Diet ay dadalaw din ang Pangulo at First Gentleman sa Japanese Emperor at Empress sa Imperial Palace at dito ay hahandugan sila ng state dinner. (Ulat ni Lilia Tolentino)</body>
<link>http://www.philstar.com/Article.aspx?articleId=186333&amp;publicationSubCategoryId=92</link>
</article>
<article>
<title>Lahat ng dokumentong hawak dapat nang ilabas ni MJ</title>
<author>Rudy Andal</author>
<date>
<month>December</month>
<day>02</day>
<year>2002</year>
</date>
<body>Umapela kahapon si Senate President Franklin Drilon kay Manila Rep. Mark Jimenez na ilabas na nito ang lahat ng hawak na dokumento laban kay Justice Secretary Hernando Perez at investment banker Ernest Escaler upang matapos na kaagad ang isyu. Sinabi ni Drilon, mapapatunayan na hindi lamang publisidad ang ginagawang pagbubunyag ni Jimenez kung ang mga dokumentong hawak nito laban kay Perez at Escaler ay kaagad niyang isusumite sa tanggapan ng Ombudsman upang masimulan na agad ang imbestigasyon. Wika pa ni Drilon, may hurisdiksyon dito ang Ombudsman subalit kinakailangan munang patunayan na nagkaroon ng sabwatan sina Perez at Escaler at dapat munang ma-establish kung mayroong extort try si Perez gaya ng akusasyon ni Jimenez. Ipinaliwanag pa ni Drilon,sa sandaling maratipikahan ng senado ang Mutual Legal Assistance Treaty sa pagitan ng HongKong at Pilipinas ay maaari na mahiling sa Hongkong government na masilip ang sinasabing accounts sa Coutts bank upang matukoy kung kanino nakapangalan ang $2 million dollar deposit na nagmula kay Jimenez sa account nito sa Cayman Island Bank. Idinagdag pa ni Drilon, maaaring kanselahin ang pasaporte ni Escaler sa sandaling magkaroon ang Ombudsman ng prima facie case laban dito at pabalikin ito sa bansa sa pamamagitan ng extradition treaty. (Ulat ni Rudy Andal)</body>
<link>http://www.philstar.com/Article.aspx?articleId=186337&amp;publicationSubCategoryId=92</link>
</article>
<article>
<title>Escaler broker daw ni Perez</title>
<author>Lilia Tolentino</author>
<date>
<month>December</month>
<day>02</day>
<year>2002</year>
</date>
<body>Inihayag ni dating Pangulong Joseph Estrada na ang &amp;quot;socialite private banker&amp;quot; na si Ernest Escaler ang siyang ginamit na broker ni Justice Secretary Hernando Perez para siya at si fgPerez ay mag-usap sa bahay ni Chito Madrigal para aluking mangibang-bansa. Sa isang panayam sa Veterans Memorial Medical Center, dalawang ulit na ginamit ni Perez si Escaler para magkapulong sila sa tahanan ni Madrigal sa Forbes Park ilang linggo lang pagkaraang maluklok sa Malaca&amp;ntilde;ang si Pangulong Gloria Macapagal-Arroyo. &amp;quot;Nagtataka ako nang sabihin ni Perez na hindi niya kakilala si Ernest Escaler,&amp;quot; ani Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=186346&amp;publicationSubCategoryId=92</link>
</article>
<article>
<title>Ople, Guingona magde-debate</title>
<author>Ellen Fernando</author>
<date>
<month>December</month>
<day>02</day>
<year>2002</year>
</date>
<body>Matutuloy na ang paghaharap nina Vice President Teofisto Guingona at Foreign Affairs Secretary Blas Ople na itinakda sa Disyembre 12. Ito ay matapos na tanggapin ni Guingona ang hamon ni Ople na magharap sila sa pamamagitan ng debate hinggil sa usaping kontrobersiyal na pagkakalagda ng Mutual Logistics Support Agreement (MLSA). Iginiit kamakailan ni Guingona na illegal ang isinagawang pagpapasa ng naturang agreement nang hindi dumaan sa dalawang Kongreso at pinirmahan lamang ng mga low-level officials. Dahil dito, hinamon ni Ople si Guingona matapos na umani ng batikos ang una kaugnay sa pagsasabwatan umano upang ganap na maisakatuparan ang MLSA bagaman hindi dumaan ito sa Kongreso. Binigyan-diin ni Ople na hindi na kailangan pang ipadaan ito sa Kongreso dahil sa limitado ang mga probisyon o nilalaman ng nasabing kasunduan kabilang na ang pagbabawal sa mga US forces na huwag magpatayo ng istraktura at base militar habang nasa Pilipinas. Magsisilbing host sa nasabing showdown nina Ople at Guingona ay ang Foreign Correspondents Association of the Philippines (FOCAP) matapos na tanggihan ng National Press Club na unang binanggit ni Ople na siyang mangangasiwa sa debate na gaganapin sa Manila Mandarin Hotel sa Makati City. (Ulat ni Ellen Fernando)</body>
<link>http://www.philstar.com/Article.aspx?articleId=186350&amp;publicationSubCategoryId=92</link>
</article>
<article>
<title>Pagbabago sa Gabinete gagawin kung kinakailangan</title>
<author>Lilia Tolentino</author>
<date>
<month>December</month>
<day>02</day>
<year>2002</year>
</date>
<body>Tiniyak kahapon ng Malaca&amp;ntilde;ang na magsasagawa si Pangulong Gloria Macapagal-Arroyo ng mga pagbabago sa komposisyon ng kanyang Gabinete kung hinihingi ng pagkakataon at pangangailangan. Ang pahayag ay ginawa ni Press Secretary Ignacio Bunye kasunod ng kritisismo ng oposisyon na kinabibilangan nina Senador Edgardo Angara at Tessie Aquino-Oreta na pampaganda lang ng imahen ang inianunsiyong pagbabalasa sa Gabinete nitong nakaraang Sabado. Sinabi ni Angara na ang dapat na inalis sa tungkulin ng Pangulo ay ang itinuturing na &amp;quot;weakest link&amp;quot; tulad ng ilang miyembro ng &amp;quot;economic team&amp;quot; na responsable sa paglobo ng budget deficit ng bansa. &amp;quot;Ang Pangulo ang siyang higit na nakakabatid kung ano ang dapat niyang gawin. Binalangkas niya ang mga programang dapat ipatupad at alam niya kung sinu-sino ang mga magpapatupad nito. She will make changes in the Cabinet as and when the need arises,&amp;quot; ani Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=186356&amp;publicationSubCategoryId=92</link>
</article>
<article>
<title>Nurses sa RP kumokonti</title>
<author>Rudy Andal</author>
<date>
<month>December</month>
<day>02</day>
<year>2002</year>
</date>
<body>Ibinunyag kahapon ni Senate Majority Leader Loren Legarda na may 150,000 Filipino nurses ang nagtatrabaho sa ibang bansa habang umaabot lamang sa 27,000 ang nasa Pilipinas. Ayon kay Sen. Legarda, ito ang lumilitaw sa isinagawang pag-aaral ng University of the Philippines (UP) kaugnay sa kalagayan ng ating mga Filipino nurses. Sinabi ni Legarda na umaasa ito na sa ilalim ng inaprubahang New Philippine Nursing Act ng Kongreso nitong nakaraang buwan ay mabibigyan ng sapat na training ang mga ito upang makapaghanap ng kanilang mapapasukan dito man o sa ibayong-dagat. Aniya, hindi natin mapipigil ang mga nurses na maghanap ng mas magandang trabaho dahil nagnanais lamang sila na magkaroon ng magandang buhay para sa kanilang hinaharap. Ipinaliwanag pa ni Legarda na sa ilalim ng inaprubahang batas ay magkakaroon sila ng comprehensive specialty program kung saan ang pondo ay may mandatory contributions ang Philippine Gaming Corporation at Philippine Charity Sweepstakes Office na pamamahalaan naman ng Department of Health. Lumilitaw sa pag-aaral ng UP, mayroon lamang 27,000 nurses ang naglilingkod sa Pilipinas kung saan ay 17,500 dito ang nasa public hospitals habang ang 7,500 naman ay nasa private hospitals at 2,000 ang nasa educational institutions kumpara sa 150,000 Filipino nurses na nagtatrabaho sa abroad. (Ulat ni Rudy Andal)</body>
<link>http://www.philstar.com/Article.aspx?articleId=186358&amp;publicationSubCategoryId=92</link>
</article>
<article>
<title>MJ sabit sa droga - Nani</title>
<author>Gemma Amargo</author>
<date>
<month>December</month>
<day>03</day>
<year>2002</year>
</date>
<body>Inumpisahan nang buweltahan ng nakabakasyong si Justice Secretary Hernando Perez si Manila Rep. Mark Jimenez matapos pasingawin ng una ang umanoy pagkakasangkot sa droga ng huli kung kaya takot itong maipatapon sa Amerika. Sa ginanap na turn-over ceremony kay acting DOJ undersecretary Merceditas Gutierrez, ibinulgar ni Perez na base sa kanyang natanggap na unverified information mula sa Federal Bureau of Investigation (FBI) posibleng sangkot si Jimenez sa drug smuggling sa Amerika dahil ng makausap niya noon si FBI director Robert Mueller matapos itong magtungo sa Pilipinas at kanyang tinanong ang pinanggagalingan ng kayamanan ni Jimenez, tiniyak umano ni Mueller kay Perez na malabong nanggaling lamang sa pagbebenta ng mga computers ang salapi ni Jimenez dahil sobra ang laki ng kayamanan nito. Nilinaw umano ni Mueller na &amp;quot;tip of the iceberg&amp;quot; pa lamang ang mga kasong naghihintay kay Jimenez sa Amerika na kinabibilangan ng tax evasion, illegal campaign contribution at wire fraud kaya nangangahulugan lamang na may mas mabibigat na kaso pa ito dahilan upang takot ang kongresista na masipa palabas ng bansa. Subalit hindi naman direktang tinukoy ni Perez na sa droga nag-ugat ang kayamanan ni Jimenez dulot ng mga transaksiyon nito sa Uruguay at Columbia na sinasabing drug capital sa Latin Amerika. Bukod dito, maging ang ilang Supreme Court (SC) associate justices ay kinumpirma na mayroon silang natanggap na impormasyon tungkol sa pagkakasangkot ni Jimenez sa drug smuggling sa Amerika. &amp;quot;Kung natatandaan ninyo dumating dito ang FBI director na si Mueller, tinanong ko kung bakit ganoon na lamang ang interes ninyo kay Mario Crespo (tunay na pangalan ni Jimenez). Kailangan siyang i-extradite dahil mayroon siyang kaso sa US. Kung balewala ito bakit siya kailangan magtago, kailangan niyang harapin ito,&amp;quot; ayon kay Perez. Samantala, kakasuhan ngayong araw na ito ni Perez ng multiple libel sina Bulacan Rep. Willie Villarama at Jimenez dahil umano sa ginawang paulit-ulit na pagsira sa kanyang pangalan. (Ulat ni Gemma Amargo)</body>
<link>http://www.philstar.com/Article.aspx?articleId=186453&amp;publicationSubCategoryId=92</link>
</article>
<article>
<title>Senatorial elections sa 2004 malabo</title>
<author>Malou Escudero</author>
<date>
<month>December</month>
<day>03</day>
<year>2002</year>
</date>
<body>Malaki ang posibilidad na hindi na magkaroon ng senatorial elections sa 2004 upang pumayag ang matitirang 12 senador na suportahan ang Charter change o pag-amyenda sa Konstitusyon. Ito ang inihayag ni Leyte Rep. Edgardo Nachura, chairman ng House committee on Constitutional amendments, kaugnay sa isinusulong na Charter change ngayong darating na taon. Labing-dalawa sa 24 senador na nakaupo ngayon ang magtatapos ang termino sa 2004, samantala ang natitirang 12 ay maiiwan sa puwesto. Ipinaliwanag ni Nachura na ang mga reelectionists senators ay maaaring tumakbo bilang assemblyman sa 2004 kung matutuloy ang Cha-Cha at ang 12 iba pa na matatapos ang term sa 2007 ay matitira hanggang matapos ang transition period. Kinumpirma pa ni Nachura na malakas ang panawagan sa isinagawang konsultasyon ng komite na gawing isa na lamng ang kapulungan ng Kongreso para makaiwas sa pagkaantala ng mga ginagawang batas. Malaki rin anya ang matitipid ng gobyerno kung nasa isang bubong na lamang ang Kongreso. Subalit sinabi ni Nachura na mayroon ring ilang senador na hindi payag na magkaroon ng Constituent Assembly at tuluyang buwagin ang Senado. Target ng komite na simulan ang deliberasyon sa Cha-Cha sa Pebrero 2003 kasabay ang pagdiriwang ng Constitutional Day. Sa sandaling matuloy ang Charter change, gagawing Parliamentary ang sistema ng gobyerno at maghahalal ng Prime Minister ang mga mauupong assemblyman. Hindi naman aalisin ang posisyon ng presidente kaya matutuloy pa rin ang presidential elections sa 2004. (Ulat ni Malou Escudero)</body>
<link>http://www.philstar.com/Article.aspx?articleId=186463&amp;publicationSubCategoryId=92</link>
</article>
<article>
<title>'Pagganti' ng Australia kinontra ng Senado</title>
<author>Rudy Andal</author>
<date>
<month>December</month>
<day>03</day>
<year>2002</year>
</date>
<body>Sinalungat ng Senado ang plano ng Australia na magpadala ng kanilang mga sundalo sa ibat ibang bansa kabilang ang Pilipinas para mapigilan umano ang balak ng terorista na atakihin sila. Iginiit ni Senate President Franklin Drilon na tahasang panghihimasok sa ating gobyerno ang nais ng Australia na magpadala ng kanilang mga sundalo upang sila ang magtanggol sa kanilang embahada at mamamayan na target umano ng terorista. Sinabi naman ni Sen. Manuel Villar, chairman ng Senate committee on foreign relations, wala sa lugar ang planong ito ng Australia na magpadala ng kanilang tropa. Hindi anya dapat magpadalus-dalos ang Australian government sa kanilang desisyon bagkus ay dapat magpakita ito ng matibay na ebidensiya na talagang may terrorist threat sila dito sa ating bansa. Malaking pinsala din umano ang idudulot nito sa anumang military assaults at tiyak na mawawalan ng oportunidad ng pagkakakitaan ang nasabing bansa at taon ang bibilangin para muling makabangon ito sa kanyang imahe. (Ulat ni Rudy Andal)</body>
<link>http://www.philstar.com/Article.aspx?articleId=186467&amp;publicationSubCategoryId=92</link>
</article>
<article>
<title>First Gentleman special envoy sa OFWs</title>
<author>Ely Saludar</author>
<date>
<month>December</month>
<day>03</day>
<year>2002</year>
</date>
<body>TOKYO, Japan via PLDT - Itinalaga ni Pangulong Arroyo si First Gentleman Mike Arroyo bilang special envoy for Overseas Filipino Workers (OFWs). Ang pahayag ng Pangulo ay kanyang ginawa kagabi sa kanyang talumpati sa harapan ng Filipino community sa Hotel Mariners Court sa Tokyo, Japan. Sinabi ng Pangulo na magsisilbing espesyal na kinatawan niya ang First Gentleman para asikasuhin ang mga kapakanan ng OFWs. Nilinaw ng Pangulo na walang suweldo ang bagong puwesto ng kanyang kabiyak. &amp;quot;Itinalaga kong sugo sa ating mga kababayan ang aking mahal na kabiyak na si Atty. Jose Miguel Arroyo. Kaya lang Mike, wala itong suweldo, ang bayad lang ay ang aking pagmamahal,&amp;quot; sabi ng Pangulo. Tiniyak rin ni GMA na lahat ng mga pangangailangan ng OFWs ay ginagawa ng pamahalaan para mapabuti ang kanilang kabuhayan. Sa panig naman ni FG, tinanggap niya ang posisyon at umaasa na hindi siya uulanin ng batikos sa bagong puwesto sa gobyerno dahil sa ito ay para lamang sa kapakanan ng mga OFWs. (Ulat ni Ely Saludar)</body>
<link>http://www.philstar.com/Article.aspx?articleId=186476&amp;publicationSubCategoryId=92</link>
</article>
<article>
<title>Dayrit, David isusunod ni GMA</title>
<author>Malou Escudero</author>
<date>
<month>December</month>
<day>03</day>
<year>2002</year>
</date>
<body>Ibinunyag kahapon ng isang kongresista na posibleng sina Health Secretary Manuel Dayrit at Civil Service Commissioner Karina David ang isunod ni Pangulong Arroyo sa ginagawa nitong pagbalasa sa kanyang Gabinete. Ayon sa kongresistang tumangging magpabanggit ng pangalan, ginagapang na umano sa Malaca&amp;ntilde;ang ng ilang mambabatas sa Kamara ang agarang pagpapatalsik sa dalawang Cabinet secretaries. Nag-ugat umano ang galit ng ilang mambabatas kay Dayrit dahil sa hindi nito pagtupad sa ipinangakong P5 milyon halaga ng gamot sa bawat kongresista kapalit ang kanyang kumpirmasyon sa CA. Sa kaso naman ni David, sinabi ng source na nakita na umano ng Pangulo na wala itong kakayahang patakbuhin ang CSC dahil sa kulang umano ang kanyang kuwalipikasyon. Sa dami ng kasong inihahain sa CSC, dapat anya ay isang abogado ang ilagay dito ni Arroyo. (Ulat ni Malou Escudero)</body>
<link>http://www.philstar.com/Article.aspx?articleId=186478&amp;publicationSubCategoryId=92</link>
</article>
<article>
<title>Hirit ni Erap: 'Maligo sa miraculous fountain'</title>
<author>Malou Escudero</author>
<date>
<month>December</month>
<day>03</day>
<year>2002</year>
</date>
<body>Hiniling kahapon ni dating Pangulong Estrada sa Sandiganbayan Special Division na payagan siyang makalabas ng Veterans Memorial Medical Center simula sa Disyembre 16 upang maligo sa &amp;quot;miraculous fountain&amp;quot; ng Mother Ignacia Healing Center sa Bagumbong, Novaliches. Sa 3-pahinang mosyon, sinabi ng mga abogado ng dating pangulo na kailangang makumpleto ni Estrada ang isinasagawang spiritual healing session sa kanya na nagsimula noong Oktubre 10, 2001 dahil na rin sa payo ni Sister Gloria Ross ng RVM. Ang nasabing madre ay ipinakilala kay Estrada nina dating senator Ernesto Maceda at Atty. Prospero Crescini nang bumisita ang mga ito sa VMMC. Gumanda umano ang pakiramdam ng dating pangulo ng isailalim siya ng madre sa isang prayer healing session. Upang makumpleto umano ang session, kailangan ni Estrada na maligo sa &amp;quot;miraculous fountain&amp;quot; ng RVM. Mariin namang tinutulan ng prosekusyon ang mosyon dahil isa lamang umano itong kapritso. Kung tutoo anyang nakagagaling ang tubig ay puwede namang magpakuha na lamang nito si Estrada upang ipaligo niya sa VMMC. (Ulat ni Malou Escudero)</body>
<link>http://www.philstar.com/Article.aspx?articleId=186486&amp;publicationSubCategoryId=92</link>
</article>
<article>
<title>CBK power project pinababasura</title>
<author>Rudy Andal</author>
<date>
<month>December</month>
<day>03</day>
<year>2002</year>
</date>
<body>Hiniling ng Freedom from Debt Coalition (FDC) na ibasura ng pamahalaang Arroyo ang kontrata ng Caliraya-Botocan-Kalayaan (CBK) hydroelectric project ng IMPSA sa kabila ng ginagawa nitong pagtangging nanuhol ito sa mga opisyal ng gobyerno. Sa pahayag ng FDC, ang 25 taong build-rehabilitate-operate-transfer contract ng Industrias Metallurgicas Pescarmona Sociedad Anonyma o IMPSA ay punung-puno ng anomalya kung saan ay nagkaroon pa ito ng overpricing na ipapataw nila sa publiko. Anila, pinalitaw ng IMPSA na kinakailangan ang repair at rehabilitasyon ng Kalayaan 1 &amp;amp; 2 power plant kung saan ay sinasabing pinalobo ng IMPSA ang naging project cost nito na kanila namang babawiin sa sandaling payagan ng Energy Regulatory Commission (ERC) ang petisyon ng National Power Corp. (Napocor) na i-recover nito ang project cost sa ginawang repair sa pamamagitan ng Fuel and Purchased Power Cost Adjustment (FPCA). &amp;quot;The FPCA is automatic price adjustment mechanism which Napocors customers pass on to end-consumers as the Purchased Power Adjustment or PPA,&amp;quot; wika ng University of the Philippines-based FDC. Iginiit naman ng IMPSA na suportado ng mga dokumento ang ginawang pagsasaayos ng Kalayaan 2 na nasa estado na ng pagbagsak at ang kanilang kontrata umano para sa CBK ay dumaan sa matinding pagrebisa na nagsimula sa administrasyon ni dating Pangulong Ramos. Wika pa ng IMPSA, ang kanilang kontrata ay legal at nasa ayos kaya ang iniharap na kaso laban sa kanila sa Pasig RTC at Ombudsman ay pawang nadismis dahil sa kawalan ng sapat na ebidensiya laban sa kanila. (Ulat ni Rudy Andal)</body>
<link>http://www.philstar.com/Article.aspx?articleId=186489&amp;publicationSubCategoryId=92</link>
</article>
<article>
<title>Japanese investors liligawan ni GMA</title>
<author>Ely Saludar</author>
<date>
<month>December</month>
<day>03</day>
<year>2002</year>
</date>
<body>TOKYO, Japan via PLDT - Sisikapin ni Pangulong Arroyo na makumbinsi ang mga Japanese investors na magnegosyo sa bansa upang mapasigla ang ekonomiya ng Pilipinas. Sa kanyang state visit dito, sinabi ng Pangulo na hihimukin niya ang pamahalaang Hapon na alisin ang negatibong travel advisory laban sa Pilipinas para masagip ang patuloy na bumabagsak na bilang ng mga turistang Hapon na dumarating sa ating bansa. Itoy sa dahilang nananatiling nasa listahan ng Japan Ministry of Foreign Affairs ang Pilipinas sa travel advisory alert level na siyang nagpapabawas sa mga turista na magtungo sa ating bansa. Pinuna ng Pangulo na bumagsak ng halos 75 porsiyento ang puhunan na inilagak ng mga negosyanteng Hapon sa Pilipinas sa nakalipas na 5 taon. Batay sa talaan ng Philippine Board of Investments, lumitaw na umabot lamang sa 32.7 milyong dolyar na halaga ng negosyo ang inilagak ng mga Hapones sa bansa noong 2001 kumpara sa 126.2 milyong dolyar noong 1997. Sa kabila nito, hindi naman naalarma ang Japan sa pansamantalang pagsasara ng mga embahada at inihayag na hindi nila isasara ang kanilang embassy sa Pilipinas. (Ulat ni Ely Saludar)</body>
<link>http://www.philstar.com/Article.aspx?articleId=186494&amp;publicationSubCategoryId=92</link>
</article>
<article>
<title>Jimenez aarestuhin na!</title>
<author>Gemma Amargo</author>
<date>
<month>December</month>
<day>04</day>
<year>2002</year>
</date>
<body>Pinaghahanda na ng Department of Justice (DOJ) ang mga tauhan ng National Bureau of Investigation (NBI) para sa nalalapit na pag-aresto kay Manila Rep. Mark Jimenez. Ayon kay DOJ acting Secretary Merceditas Gutierrez, nakipag-ugnayan na siya kay NBI Director Reynaldo Wycoco para sa gagawing pagdakip kay Jimenez dahil napaulat na ilalabas na ng Supreme Court (SC) ang hatol sa kongresista sa nalalapit na kapaskuhan. Naniniwala si Gutierrez na hindi magbabago ng posisyon ang SC kaya tiyak na ang kanselasyon sa piyansa ni Jimenez kaya kaagad na itong aarestuhin at idederetso sa NBI jail kasama ang iba pang akusado na mayroon ding extradition case. Nabatid na ilalabas na ng SC ang hatol nito sa bail hearing case ni Jimenez sa sandaling isagawa ng Korte ang kanilang en banc session. Sinabi naman ni Gutierrez na personal niyang hinahawakan ang pag-uusig sa extradition case ng kongresista sa Manila Regional Trial Court (RTC) at sa SC, subalit inamin nito na sa kasalukuyan ang kinakaharap nitong problema ay ang posibilidad na gawing sanktuaryo ni Jimenez ang Kongreso upang hindi ito maaresto. Nakasaad sa Article 6 Section 11 ng saligang batas na ang isang senador o kongresista ay hindi maaring arestuhin habang isinasagawa ang sesyon kung ang kasong kinakaharap nito ay hindi hihigit sa anim na taong pagkabilanggo. Subalit nilinaw ng Mataas na Hukuman na ang extradition case ay hindi isang kasong sibil o kriminal kaya hindi matiyak kung maaring gamiting depensa ni Jimenez ang nasabing batas.(Ulat ni Gemma Amargo)</body>
<link>http://www.philstar.com/Article.aspx?articleId=186602&amp;publicationSubCategoryId=92</link>
</article>
<article>
<title>Sen. Revilla 2 beses na-stroke</title>
<author>Rudy Andal</author>
<date>
<month>December</month>
<day>04</day>
<year>2002</year>
</date>
<body>Inoobserbahan ngayon sa intensive care unit (ICU) ng Asian Hospital and Medical Center si Senator Ramon Revilla Sr. matapos ma-stroke ng dalawang beses kahapon dahil sa sobrang pagod mula sa pagho-host ng international cock derby sa Bacoor, Cavite. Ayon kay Video Regulatory Board chairman Bong Revilla, pasado alas-9 ng umaga kahapon ng unang atakihin ng mild stroke ang senador kaya isinugod kaagad sa Makati Medical Center pero inilipat din sa Asian hospital. Nanigas at namanhid umano ang mga kamay nito at umurong ang dila at nagreklamong nahihirapan huminga. Habang nasa Asian hospital ay muli itong dumanas ng pangalawang mild stroke bandang ala-una ng hapon na tumagal ng 25 minuto kung saan ay hindi na nila ito makausap. Ipinaliwanag ni Bong na normal naman ang puso ng kanyang ama matapos itong eksaminin ng mga doktor pero mayroon lamang kaunting pamamaga sa veins ng kanyang utak sanhi ng atake. Sinabi ni Bong na napagod marahil ang kanyang ama dahil madaling-araw na itong umuwi mula sa pagho-host ng derby. Bagaman ligtas na sa panganib si Sen. Revilla ay mananatili pa rin ito sa ICU para malaman ang sanhi ng kanyang paulit-ulit na atake at para masuri ng husto ng kanyang cardiologists. Wala pang ideya kung hanggang kailan sa ospital ang senador. (Ulat ni Rudy Andal)</body>
<link>http://www.philstar.com/Article.aspx?articleId=186610&amp;publicationSubCategoryId=92</link>
</article>
<article>
<title>P10-M libel ni Perez vs Villarama isinampa</title>
<author>Gemma Amargo/Andi Garcia</author>
<date>
<month>December</month>
<day>04</day>
<year>2002</year>
</date>
<body>Tinutoo na ng nakabakasyong si Justice Secretary Hernando Perez ang kanyang bantang demanda makaraang pormal na maghain kahapon ng P10 million libel case sa Manila Prosecutors Office laban kay Bulacan Rep. Willie Villarama at P10 million civil case laban naman kay Rep. Mark Jimenez. Ayon kay Atty. Agnes Devenadera, spokesperson ng legal panel ni Perez na pinagbasehan nila ang kasong libelo laban kay Villarama dahil sa pagtukoy nito kay Perez bilang &amp;quot;$2-million dollar man&amp;quot; sa Gabinete. Idinagdag pa ni Devenadera na mayroon silang sapat na basehan upang sampahan ng kasong libelo si Villarama dahil pinangalanan niya ang kalihim kahit ang pinagbatayan nito ay isang unverified documents. Bukod dito, ang kanila umanong hinihinging P10 million damages ay hindi sapat kumpara sa tunay na pinsala sa reputasyon ni Perez at sa pamilya nito. Samantala, sa Batangas RTC naman isinampa ng mga abugado ni Perez ang P10-M civil case laban kay Jimenez dahil sa akusasyong tumanggap ng $2-M suhol ang kalihim. Kasong sibil lamang ang isinampa para di maantala ang extradition case sa kongresista. (Ulat nina Gemma Amargo/Andi Garcia)</body>
<link>http://www.philstar.com/Article.aspx?articleId=186617&amp;publicationSubCategoryId=92</link>
</article>
<article>
<title>Kaya nagpalit ng pangalan: MJ tumakas sa unang asawa!</title>
<author>Malou Escudero</author>
<date>
<month>December</month>
<day>04</day>
<year>2002</year>
</date>
<body>Hindi lamang umano sa Amerika tumakas si Manila Rep. Mark Jimenez kundi maging sa una nitong asawa kaya nito pinalitan ang kanyang dating pangalan na Mario Crespo. Mismong si Jimenez ang nagpahayag sa nakaraang forum ng Foreign Correspondents Association of the Philippines (FOCAP) na ayaw niyang masundan nang hiniwalayang unang asawa kaya nagpalit siya ng pangalan at gumamit ng alyas. Ginawa niya umano ito makaraang magdesisyon ang kanyang pitong anak na sumama sa kanya. Kailangan umano ito upang maprotektahan ang kanyang mga anak mula sa asawa sa hindi naman binanggit na dahilan. Sa kasalukuyan ay 11 na ang anak ni Jimenez makaraang magkaanak pa ng apat sa kasalukuyang maybahay na si Carol. Pinabulaanan ni Jimenez na binago niya ang kanyang pangalan upang matakasan ang mga dating kasong kinakaharap sa bansa. Napaulat na may mga kasong estafa, fake passport at child abuse si Jimenez maliban pa sa illegal campaign contributions at tax evasion sa Amerika. (Ulat ni Malou Escudero)</body>
<link>http://www.philstar.com/Article.aspx?articleId=186623&amp;publicationSubCategoryId=92</link>
</article>
<article>
<title>Posisyon ng First Gentleman gagamitin sa 2004 elections</title>
<author>Rudy Andal/Malou Escudero/Lilia Tolentino/Ely Saludar</author>
<date>
<month>December</month>
<day>04</day>
<year>2002</year>
</date>
<body>May bahid umano ng pamumulitika ang ginawang paghirang ni Pangulong Arroyo kay First Gentleman Mike Arroyo bilang special envoy para sa overseas Filipino workers (OFWs) at pinaghihinalaan na gagamitin ang naturang posisyon para sa kandidatura ng Pangulo sa 2004 elections. Sinabi nina Senators Tessie Aquino-Oreta at Edgardo Angara, kahit na ito ay walang katumbas na suweldo, timing umano ang pagkakatalaga sa First Gentleman dahil sa nalalapit na pagpasa sa Absentee Voting bill na magbibigay karapatan sa may 7 milyong OFWs para makaboto sa darating na 2004 elections. Duda ang mga mambabatas mula sa hanay ng oposisyon sa Senado at Kamara na magamit ni Mike ang nasabing posisyon upang isulong ang kandidatura ng kanyang asawa na tatakbo sa pagkapangulo sa 2004 elections. Sinabi nina Senators Oreta at Angara na hindi na kinakailangan ng special envoy para alamin ang kalagayan ng ating mga manggagawang Pinoy sa ibang bansa dahil naririyan naman ang DOLE, POEA at OWWA para proteksiyunan ang ating mga bagong bayani. Baka anya nakalimutan ni Pangulong Arroyo ang kanyang naging pahayag kamakailan na ang pagiging bansot ng ating ekonomiya ay dahil sa sobrang pamumulitika tapos ay itatalaga niya ang First Gentleman bilang sugo sa mga OFW. Ayon naman kina Reps. Carlos Padilla, Ted Failon at Rolex Suplico, wala na umanong election safeguard ang maaring makaharang sa adminisrasyon na makapandaya sa eleksiyon lalot kasama na sa campaign team si Mike. Dahil dito, nanawagan ang mga ito na ibasura na lamang ang absentee voting bill kahit nasa bicameral stage na ito upang hindi magamit ni GMA sa pagsusulong ng kanyang pamumulitika. Hindi naman natinag ang First Gentleman sa inaasahang pag-ulan ng batikos sa kanyang bagong puwesto. Ayon kay Mr. Arroyo, tinanggap niya ang tungkulin bilang pagmamahal sa kanyang misis at sa bansa. Tiniyak nito na gagawin niya ang lahat na makakaya upang maibigay ang kinakailangang pag-aruga sa mga Pinoy na manggagawa sa buong mundo. Samantala, nilinaw ni OWWA Administrator Virgilio Angelo na hindi makikialam at sasapaw sa kanilang trabaho ang First Gentleman at hindi kokontrolin ang inter-agency team ng DFA, DOLE, HUDCC at SSS na inatasan ni Pangulong Arroyo na tumulong sa kanya. (Ulat nina Rudy Andal/Malou Escudero/Lilia Tolentino/Ely Saludar)</body>
<link>http://www.philstar.com/Article.aspx?articleId=186628&amp;publicationSubCategoryId=92</link>
</article>
<article>
<title>Disyembre 6 holiday</title>
<author>Jhay Mejias</author>
<date>
<month>December</month>
<day>04</day>
<year>2002</year>
</date>
<body>Idineklarang regular holiday ng Malaca&amp;ntilde;ang sa buong bansa ang Disyembre 6, araw ng Biyernes, dahil sa pagtatapos ng isang buwang selebrasyon ng Eid-Ul-Fitre o Ramadan ng mga kapatid na Muslim. Batay sa Proclamation No.298 na nilagdaan ni Pangulong Arroyo, ang Republic Act No. 9177 na kilala bilang Eid-Ul-Fitre ay idedeklarang holiday. &amp;quot;Iginagalang ng pamahalaan ang kultura ng ating mga kababayang Muslim kaya dapat lamang na bigyan sila ng pagkakataon na makasalamuha ang kanilang pamilya,&amp;quot; wika ni Executive Secretary Alberto Romulo. Layunin din ng Pangulo na magkaroon ng sapat na panahon ang mga Kristiyano na makiisa sa selebrasyong ito. Suportado naman ni DOLE Secretary Patricia Sto. Tomas ang proklamasyong ito. (Ulat ni Jhay Mejias)</body>
<link>http://www.philstar.com/Article.aspx?articleId=186631&amp;publicationSubCategoryId=92</link>
</article>
<article>
<title>Kikidnaping trader pumalag, tinodas ng 4 na pulis</title>
<author>Ed Amoroso at Rene Alviar</author>
<date>
<month>December</month>
<day>05</day>
<year>2002</year>
</date>
<body>CALAMBA CITY, Laguna - Isang lady trader na umanoy tangkang dukutin ng apat na pulis ang pinagbabaril hanggang sa mapatay makaraang manlaban ang una sa mga suspek sa Barangay Pansol dito, noong Martes ng gabi. Kinilala ang biktimang si Jean Abalos, 32, dalaga, anak ni Don Pepe Abalos, may-ari ng mga lumberyards sa lugar na ito. Sa imbestigasyon ng pulisya, dakong 6:30 ng gabi ay pauwi na ang biktima sa kanilang bahay sa Arvin st., Brgy. Pansol at sakay ng kanyang kotseng Mercedez Benz na may plakang NPJ-724. Lingid sa kanya ay inaabangan na pala siya ng mga suspek na lulan naman ng isang gray Lancer na walang plaka sa kanto ng Arvin st. Nagduda ang dalaga na kikidnapin siya kaya binangga ng biktima ang kotse ng mga ito at agad umatras para tumakas. Subalit habang nagmamaniobra ay bumangga ang kotse nito sa pader na nagbigay ng pagkakataon sa mga suspek para pagbabarilin ang kanyang sasakyan. Dead-on-the-spot ang biktima na nagtamo ng anim na tama ng bala habang nagtangka namang humarurot patakas ang mga salarin, subalit nalubog sa isang putik ang kotse kaya napilitang abandonahin ang sasakyan. Isang dumadaang pampasaherong jeep ang pinara ng mga suspek at inarkila para hilahin ang get-away car. Sa isang follow-up operation, isa sa apat na suspek na kinilalang si PO1 Roger Abulencia, 31, ang naaresto ng mga tauhan ni Supt. Generoso Calderon, Calamba police chief, habang sumuko naman si PO1 Obet Onte. Isang manhunt operation na ang iniutos sa dalawa pa na kinilalang sina PO1 Armando Macaraeg at isang PO1 Arde. Ang mga suspek ay pawang nakatalaga sa Regional Mobile Group sa Calabarzon area. Narekober ang inabandonang get-away car na pag-aari ni Macaraeg at mga basyo ng bala ng kalibre .9mm at .45 baril. Kasong murder ang nakatakdang isampa laban sa mga pulis.(Ulat nina Ed Amoroso at Rene Alviar)</body>
<link>http://www.philstar.com/Article.aspx?articleId=186711&amp;publicationSubCategoryId=92</link>
</article>
<article>
<title>Unang hirit ni Mike Arroyo: Housing sa OFWs</title>
<author>Lilia Tolentino</author>
<date>
<month>December</month>
<day>05</day>
<year>2002</year>
</date>
<body>Para patunayang gagawin niya ang lahat na makakaya upang maibigay ang kinakailangang pag-aruga sa mga overseas Filipino workers (OFWs), ang pangarap na pabahay ng nakararaming OFWs ang unang tutuparin ni special envoy for OFWS First Gentleman Mike Arroyo. Isang memorandum of agreement sa pagitan ng Pag-IBIG at DOLE sa ilalim ng OFW Kabayanihan Program ni Pangulong Arroyo ang ipinalabas na may layuning matulungan ang mga OFWs na makapagpundar ng sariling bahay sa mababang halaga. Ang programa ay isa sa mga priority ni First Gentleman. Kasabay nito, kinilala ng First Gentleman ang kabayanihan ng mga OFWS na anya ay nagsakripisyong mapalayo sa pamilya upang magtrabaho sa ibang bansa. Malaki anya ang naitutulong ng mga tinaguriang &amp;quot;modernong bayani&amp;quot; sa ekonomiya ng bansa sa pamamagitan ng kanilang mga dollar remittances. Dahil sa kanila, tinanggap niyang pamunuan ang OFW Kabayanihan Program ng Pangulo. Kabilang sa mga magiging proyekto ng First Gentleman ang Medicare program sa ilalim ng health maintenance services ng OWWA. Dito mabibigyan ng benepisyong pangkalusugan ang mga OFWs at ang kanilang pamilya. Isasakatuparan din ang pagkakaroon ng reintegration at retraining sa mga OFWs at bibigyan sila ng electronic identification card o E-card na maaring gamiting credit card, automated teller machine (ATM) para sa mga Philippine commercial banks at discount card sa duty-free shops. Hindi na pipila ang mga OFWs na E-card holders sa POEA upang makakuha ng overseas employment certificate para sa kanilang exemption sa pagbabayad ng travel tax at airport terminal fee dahil ang E-card na ang kanilang magiging ultimate ID. Naniniwala si Pangulong Arroyo na sa pamamagitan ng First Gentleman ay lubos na maitataguyod ang kapakanan ng mga Pilipinong manggagawa sa ibayong dagat. (Ulat ni Lilia Tolentino)</body>
<link>http://www.philstar.com/Article.aspx?articleId=186719&amp;publicationSubCategoryId=92</link>
</article>
<article>
<title>Gov't agencies na may utang sa inyo ibulgar n'yo!</title>
<author>Rudy Andal</author>
<date>
<month>December</month>
<day>05</day>
<year>2002</year>
</date>
<body>Hinamon kahapon ni Senator Ralph Recto ang Manila Electric Co. (Meralco) na ibunyag nito ang mga delinkuwenteng government agencies na hindi nagbabayad ng kanilang electric bill. Sinabi ni Sen. Recto, dapat malaman ng mamamayan kung anu-anong tanggapan ng gobyerno ang sinasabing may pagkakautang sa Meralco dahil sa pagkabigo ng mga ito na magbayad ng kanilang electric bill na umabot ng P21 bilyon. Ayon kay Recto, naglaan ang pamahalaan ng P4 bilyon budget sa 2003 national budget para sa water at power consumption ng ibat ibang tanggapan ng gobyerno kaya kung susumahin ang sinasabing utang sa Meralco na P21 bilyon ay lumilitaw na 5-taong konsumo sa kuryente ang hindi binayaran nito. Iginiit naman ni Senator Tessie Aquino-Oreta na nangangamba siya na gamiting panangga ng Meralco ang pagkakautang sa kanila ng gobyerno. Wika ni Sen. Oreta, baka magising isang araw ang mga Meralco consumers na wala ng magaganap na refund dahil sa pagkakaroon ng offsetting arrangement ng nasabing public utility sa gobyerno dahil sa utang nitong P21bilyon kung saan ay lilitaw na P7 bilyon na lamang ang ibabalik nito sa kanilang consumers. Aniya, hindi dapat isipin ng Meralco na may offsetting arrangement dahil ibang isyu ang pagkakautang ng gobyerno sa kanila at ang kautusan ng Korte ay i-refund ang sinasabing overcharging na P28 bilyong mula noong 1994 kaya hindi dapat ipasa nito ang kanilang obligasyon. (Ulat ni Rudy Andal)</body>
<link>http://www.philstar.com/Article.aspx?articleId=186726&amp;publicationSubCategoryId=92</link>
</article>
<article>
<title>2003 budget pasado sa 2nd reading</title>
<author>Malou Escudero</author>
<date>
<month>December</month>
<day>05</day>
<year>2002</year>
</date>
<body>Pumasa na kahapon sa ikalawang pagbasa sa Mababang Kapulungan ng Kongreso ang P804.2 bilyon budget para sa susunod na taon. Lumusot ang General Appropriations Act (GAA) 2003 matapos magsagawa ang Kamara ng magdamagang sesyon na nagsimula noong Martes ng hapon at natapos kahapon ng alas-8 ng umaga. Inaasahang lulusot na ito sa ikatlo at huling pagbasa sa susunod na linggo upang masigurong magiging isang ganap na batas ito bago matapos ang taon at maiwasang magamit muli ang kasalukuyang P708.8 billion GAA 2002. Pumabor si Minority Leader Carlos Padilla na panatilihin ang pambansang budget ng walang bawas na taliwas sa unang pahayag nitong tatapyasan ng apat hanggang limang bilyong piso. Ayon kay Padilla, ipinauubaya na niya sa House committee on appropriations ang pagbawas sa budget sa pagsasailalim nito sa period of amendments bago pumasa sa ikatlo at pinal na pagbasa. Ang mga sumusunod na ahensiya ng gobyerno ang makakakuha ng pinakamalaking alokasyon: DepEd at School Building Program, P106.4B; DPWH, P51.6B; DILG, P44.5B; Defense, P42.5B; Agriculture at Agriculture and Fisheries Modernization Act, P18.9B; State Universities and Colleges, P16.8B; Health, P11.4B; DOTC, P9.9B at Judiciary, P7.6B. (Ulat ni Malou Escudero)</body>
<link>http://www.philstar.com/Article.aspx?articleId=186732&amp;publicationSubCategoryId=92</link>
</article>
<article>
<title>P10-M libel pa kay Villarama</title>
<author>Gemma Amargo/Lordeth Bonilla</author>
<date>
<month>December</month>
<day>05</day>
<year>2002</year>
</date>
<body>Panibagong P10-million libel case ang isinampa kahapon ni Justice Secretary Hernando Perez laban kay Bulacan Rep. Willie Villarama. Kasama ni Perez ang kanyang mga abugado sa Balgos &amp;amp; Perez Law offices ng pormal na ihain sa Makati Prosecutors Office ang isa pang kasong libelo laban sa kongresista. Humihingi si Perez ng P10 milyon kay Villarama bilang danyos matapos siyang tawaging &amp;quot;sinungaling&amp;quot; ni Villarama sa isang artikulo na lumabas sa isang pahayagan noong Nobyembre 22 taong ito. &amp;quot;This guy (Perez) is lying through his teeth,&amp;quot; pahayag umano ni Villarama na ang tinutukoy ay ang ginawang pagtanggi ng kalihim na mayrong kasunduan sa pagitan ng Pilipinas at Hong Kong na maaaring magpasilidad ukol sa imbestigasyon ng bank account ng &amp;quot;million dollar man&amp;quot; sa Coutts Bank. Pero ayon kay Perez ay hindi pa ito epektibo at hindi pa nararatipikahan ng Senado at ang tinutukoy na treaty ni Perez ay sa pagitan ng RP at Uruguay at hindi sa HK. Nabatid na sa Makati isinampa ang kasong libelo dahil dito ang business address ng pinaglabasang pahayagan ng nasabing artikulo. Ani Perez, bawat &amp;quot;libelous statement&amp;quot; na bibitawan laban sa kanya ni Villarama at Rep. Mark Jimenez ay isang kaso ng libel na pag-aaralan ng kanyang mga abogado para isampa. Kamakalawa ay naunang sinampahan ng P10-M libel case ni Perez si Villarama sa Manila Prosecuotrs Office kasabay ng P10-M civil case laban naman kay Rep. Jimenez. (Ulat nina Gemma Amargo/Lordeth Bonilla)</body>
<link>http://www.philstar.com/Article.aspx?articleId=186738&amp;publicationSubCategoryId=92</link>
</article>
<article>
<title>PNP no.1 human rights violator</title>
<author>Joy Cantos</author>
<date>
<month>December</month>
<day>05</day>
<year>2002</year>
</date>
<body>Nangunguna sa listahan ng human rights violators o paglabag sa karapatang pantao ang Philippine National Police (PNP). Ito ang inihayag kahapon ni Commission on Human rights (CHR) Chairperson Purificacion Quisumbing base sa istadistika na nairekord ng kaniyang tanggapan kaugnay na rin sa pagdiriwang ng National Human Rights Week na inumpisahan nitong Disyembre 3 hanggang 10 sa taong ito. Sa ginanap na regular na forum kahapon sa Citio Fernandina sa Greenhills, San Juan, sinabi ni Quisumbing na karamihan umano sa mga paglabag na kinasangkutan ng PNP ay mula sa illegal detention, pag-aresto na walang warrant, torture at iba pa. Nabatid na nakapagtala ang PNP ng 183 insidente ng paglabag sa karapatang pantao mula Enero hanggang sa kasalukuyang buwan ng taong ito. Pumapangalawa naman ang mga lokal na opisyal laban sa kanilang mga empleyado sa bilang na 60 at pangatlo ang mga sibilyan sa naitalang bilang na 57. Pang-apat ang Armed Forces of the Philippines (AFP) sa rekord na 53 na halos ang mga kaso ay katulad rin ng mga paglabag na kinasangkutan ng pulisya. Tinukoy ni Quisumbing na partikular na nasangkot sa paglabag sa karapatang pantao ang militar sa Mindanao na sentro ng operasyon ng tropang gobyerno laban sa mga bandidong Abu Sayyaf Group (ASG). Sa kabila naman ng pagkakatala ng Estados Unidos bilang ika-34 Foreign Terrorist Organization (FTO) sa mga komunistang New Peoples Army (NPA) ay anim na insidente lamang ang naitalagang paglabag ng naturang rebeldeng grupo.(Ulat ni Joy Cantos)</body>
<link>http://www.philstar.com/Article.aspx?articleId=186743&amp;publicationSubCategoryId=92</link>
</article>
<article>
<title>Campos dinedo, Lacson itinurong utak</title>
<author>Danilo Garcia,Lordeth Bonilla, Grace dela Cruz at Doris Franche</author>
<date>
<month>December</month>
<day>06</day>
<year>2002</year>
</date>
<body>Positibong itinuro ni dating Presidential Anti-Organized Crime Task Force (PAOCFT) agent Mary Ong, alias Rosebud si Sen. Panfill Lacson bilang utak sa pagpaslang sa kanyang ex-lover na si P/Supt. John Campos, kahapon ng madaling araw sa isang restaurant sa Para&amp;ntilde;aque. Dumating kahapon as PNP Crime Laboratory si Rosebud habang isinasailalim sa awtopsiya si Campos at inihayag na planado umano ang naturang pagpatay dahil sa nais nang bumaligtad nito sa kanya at isiwalat ang lahat ng kanyang mga iligal na aktibidades partikular na sa droga. Sinabi ni Ong na may dokumento siya tungkol sa &amp;quot;plan B&amp;quot; ng plano ni Lacson. Ang operasyon na tinawag na Oplan Pearl of the Orient ay dapat isinagawa noong Oktubre 21 para hiyain ang administrasyong Arroyo. Agad naman itong pinabulaanan ni Lacson sa kahiwalay na panayam at tinawag na &amp;quot;rurok ng kawalanghiyaan&amp;quot; ang bintang ni Rosebud dahil ginagamit sa pamumulitika pati ang taong &amp;quot;dati niyang minahal&amp;quot; na tumutukoy kay Campos. Sinabi ni Ong na wala umano siyang ibang maisip na posibleng magpapapatay kay Campos bukod kay Lacson dahil kilala umano niya ang ugali ng senador na walang konsensiya na magpapatay ng tao para hindi na makapagsalita. Alas-2 pasado kahapon ng madaling araw ng pagbabarilin ng tatlo hanggang apat na armadong lalaki si Campos, 36, residente ng Sarmiento Ave., Better Living subdivision habang kumakain ng bulalo sa Tita Ghems Pares Food Haus sa Do&amp;ntilde;a Soledad Ave., Brgy. Don Bosco, Para&amp;ntilde;aque. Samantala ang kahera ng nasabing restoran na kinilalang si Emily Dumlao, 28, ay namatay habang ginagamot sa South Superhighway Medical Center matapos tamaan ng ligaw na bala. Lumalabas sa pagsisiyasat ng Para&amp;ntilde;aque police na kasama ni Campos ang isang Antonio Cabanban na upper class niya sa Philippine Military Academy (PMA) ng biglang sumulpot ang mga suspek at paulanan ng bala si Campos. Agad na ikinamatay ng opisyal ang tama ng bala sa ulo mula sa hindi pa mabatid na kalibre ng baril. Hindi rin umano nagawa ni Campos na makabunot ng baril dahil ang tama nito ay pawang sa likod ng ulo at katawan na senyales na patraydor itong binanatan. Nakarekober ng pitong bala ng M-16 rifle at mga basyo ng hindi pa malamang kalibre ng baril. Kasalukuyan namang nasa kustodya ng pulisya si Cabanban na iniimbestigahan hinggil sa ambush. Isang malawakang manhunt na ang inutos ng NCRPO at lahat ng law enforcement agencies ay inatasan na makipagtulungan sa Para&amp;ntilde;aque police. Tiniyak naman ng National Bureau of Investigation na masusing iimbestigahan ang hinggil sa alegasyon ni Rosebud na si Lacson ang nagpapatay kay Campos. Kaugnay nito, nanawagan kahapon ang Senado sa PNP na gamitin nito ang lahat ng kanilang resources upang malutas ang ginawang pamamaslang kay Supt. Campos. Sinabi ni Senator Rodolfo Biazon na ang ginawang pamamaslang kay Campos ay hindi dapat mahanay lamang sa mga unsolve cases ng pulisya. Si Campos ay miyembro ng PMA Class 87 at naka-assign sa Police Regional Office 4 at dating instructor ng Philippine National Police Academy (PNPA). Naging tauhan din ito ni Sen. Lacson mula 1989-1991 sa Cebu Metrodiscom. Kasama si Campos sa inakusahan ni Rosebud na kasa mang nag-ooperate umano ni Lacson sa kidnap-for-ransom syndicate at Hong Kong Triad.(Ulat nina Danilo Garcia,Lordeth Bonilla, Grace dela Cruz at Doris Franche)</body>
<link>http://www.philstar.com/Article.aspx?articleId=186836&amp;publicationSubCategoryId=92</link>
</article>
<article>
<title>Approval rating ni GMA sumadsad</title>
<author>Lilia Tolentino</author>
<date>
<month>December</month>
<day>06</day>
<year>2002</year>
</date>
<body>Habang humahataw ang ibang presidentiables, bumagsak ang pulso ng bayan sa acceptance rating ni Pangulong Arroyo at pang-apat lamang ito sa mga posibleng mananalong presidente sa 2004 elections. Sa pinakahuling survey ng Pulse Asia, nanguna si dating Education secretary Raul Roco na nakakuha ng 19%. Patok si Roco sa karamihan ng mga botante, sumusunod sina Fernando Poe Jr., 17% at pumasok si Senador Noli de Castro sa pangatlong puwesto sa botong 16%. Ang Pangulo ay nakakuha lamang ng botong 12% kasunod si Chief Justice Hilario Davide, 7%. Bumaba rin sa pang-8 puwesto si Sen. Panfilo Lacson na nakakuha lang ng 3% boto. Nakopo ni Roco ang National Capital Region (NCR), si FPJ sa Luzon, de Castro sa Mindanao, at si Pangulong Arroyo sa Visayas. Ayon kay Felipe Miranda, research director ng Pulse Asia, ang resulta ng survey ay nagpapakitang hindi binigyan ng timbang ng publiko ang sinasabing pagsulong ng ekonomiya kundi ang kasalukuyang kalagayan ng pamumuhay ng mga tao. Ang survey ay ginawa nitong Nobyembre 6-22, 2002. (Ulat ni Lilia Tolentino)</body>
<link>http://www.philstar.com/Article.aspx?articleId=186843&amp;publicationSubCategoryId=92</link>
</article>
<article>
<title>Angara ,Ortea, Roco binatikos ng OFWs</title>
<author>Lilia Tolentino</author>
<date>
<month>December</month>
<day>06</day>
<year>2002</year>
</date>
<body>&amp;quot;Puro pulitika!&amp;quot; Ito ang kabuuang sentimiyento ng mga samahang OFW sa ibat ibang bahagi ng mundo tulad ng Philippine Assistance Group at Global Alliance for Overseas Filipino Workers Inc. nang silay madismaya at tuluyang mainis sa nakarating na balita na binabatikos nina Senators Edgardo Angara, Tessie Aquino-Oreta at dating DepEd secretary Raul Roco ang pagkakahirang ni Pangulong Arroyo sa kanyang asawa na si First Gentleman Mike Arroyo bilang special Presidential envoy sa OFWs. Ipinahayag ng mga spokesman ng nasabing grupo na dahil sa sobrang pamumulitika nina Angara, Oreta at Roco ay napapabayaan tuloy ang kalagayan ng mga Pilipinong manggagawa sa ibang bansa. Ayon sa mga ito, dapat lamang na si First Gentleman ang hiranging special envoy sa mga OFWs dahil tiyak anila na makararating sa Pangulo ang hinaing ng mga manggagawang Pilipino sa ibayong dagat. Napilitang umalma ang mga OFWs dahil sa halip na mapabuti ang kanilang kalagayan ay nauuwi lamang sa wala ang kanilang mga hinaing dahil sa pamumulitika ng mga trapo o traditional politicians na tulad nina Angara, Oreta at Roco na nakikisakay lamang sa isyu para umani ng pogi points. Sinabi pa ng mga miyembro ng Philippine Assistance Group na binubuo ng 30 organisasyon sa Japan, na naniniwala sila sa kakayahan ng First Gentleman bilang isang mahusay na abogado na matugunan ang mga problemang legal ng mga OFWs. Samantala, dinumog na ng tawag sa telepono si First Gentleman Arroyo mula sa mga kamag-anak ng mga OFWs na humihingi ng tulong. Ayon kay Carmen Banzagales ng Office of the First Gentleman, karamihan sa mga tumatawag sa kanilang tanggapan ay mga kamag-anak ng OFWs sa Middle East. Nauna rito, nabatid na natulungan ni First Gentleman si Mary Jane Ramos, 20, isang OFW sa pangangalap ng P700,000 bilang bloodmoney matapos nitong mapatay in self-defense ang kanyang amo na nagtangkang gumahasa sa kanya noong Enero 21, 1999 sa Dubai. Si Ramos na nakulong sa loob ng 2 taon ay nakaligtas sa parusang kamatayan. Naging daan din si First Gentleman sa pagbabalik sa bansa noong Hunyo 1, 2002 ng leukemia patient na si Eva Israel Crisostomo na matagal na naratay sa St. Marys Hospital sa Dubai. Bukod dito, si First Gentleman din ang gumawa ng paraan upang makauwi si Delia Marquilencia na nagkaroon ng brain damage at fractured ribs matapos itong maaksidente sa Miniotis, Cyprus noong Enero 200, 2000. Marami pa anyang mga naghihintay ng tulong ng First Gentleman na mga biktima ng illegal recruitment na ngayon ay muling nabuhayan ng loob sa dahilang si First Gentleman na mismo ang tumatayong presidential envoy sa mga OFWs.(Ulat ni Lilia Tolentino)</body>
<link>http://www.philstar.com/Article.aspx?articleId=186850&amp;publicationSubCategoryId=92</link>
</article>
<article>
<title>Refund ng Meralco mamanipulahin</title>
<author>Malou Escudero</author>
<date>
<month>December</month>
<day>06</day>
<year>2002</year>
</date>
<body>Nagbabala kahapon si Bayan Muna Rep. Crispin Beltran sa posibilidad na manipulahin ng Meralco ang ire-refund sa consumers. Ito ay kaugnay na rin sa pahayag kamakalawa ng Meralco na P11 bilyon lamang ang kanilang ibabalik sa mga kustomer. Ang halaga, ayon kay Jesus Francisco, presidente ng Meralco ay base sa masusing pagsusuri ng kanilang mga dokumento. Sinabi naman ni Beltran na ang sariling komputasyon ng Meralco kaugnay sa overcharges ay kaduda-duda at &amp;quot;self-serving.&amp;quot; Inakusahan nito ang Meralco na niliitan umano nito ang kanilang komputasyon upang matakasan ang responsibilidad nitong P28 bilyong dapat ibayad sa consumers. Ayon sa mambabatas, hindi dapat payagan ng Korte Suprema ang mga ganitong uri ng apela at sa halip ay atasan ang Meralco na ipatupad ang desisyon bago matapos ang taong kasalukuyan, Dapat ding buksan ang libro ng naturang kumpanya sa publiko at sa SC. Iminungkahi nito ang pagbubuo ng isang independent body na siyang mag-iimbestiga sa naturang libro at ilabas sa publiko ang resulta ng kanilang ginawa, Sinabi ni Beltan na ang records na ito ay bukas sa mga stock at shareholders at creditors kaya walang dahilan upang hindi rin ito makita ng consumers na siyang pinakamalaking shareholders ng kumpanya. (Ulat ni Malou Escudero)</body>
<link>http://www.philstar.com/Article.aspx?articleId=186856&amp;publicationSubCategoryId=92</link>
</article>
<article>
<title>Bagong puhunan dala ni GMA mula sa Japan</title>
<author>Lilia Tolentino/Ely Saludar</author>
<date>
<month>December</month>
<day>06</day>
<year>2002</year>
</date>
<body>Nakabalik na kahapon sa bansa si Pangulong Arroyo dala ang mga bagong puhunan mula sa Japan at karagdagang grants, partikular sa kapakinabangan ng Mindanao. Nangako rin ang mga lider sa Pangulo na tuluy-tuloy ang Official Development Assistante para sa Pilipinas at determinado sila na tulungan ang pagsisikap upang mamayani ang kapayapaan sa Mindanao. Ang unang kasunduan ay nagkakahalaga ng 1.5 billion yen grant assistance para sa economic at development projects sa ARMM. Ikalawa ay ang 5.2 billion yen Metro Manila Fire Protection Enhancement Project. Sa ilalim ng proyektong ito ay magpapatayo ng 30 bagong fire stations, pagkukumpuni ng 124 iba pa at pagtatayo ng 22 central fire stations. Tinalakay ng Pangulo at ni Japanese Prime Minister Junichiro Koizumi ang mga paraan para sa pagtatag ng Japan-Philippine economic partnership at sakop nito ang posibleng free trade agreement, pamumuhuan, human resource development at ibang uri ng economic cooperation. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=186861&amp;publicationSubCategoryId=92</link>
</article>
<article>
<title>Rosebud itinuro ng 'killer'</title>
<author>Danilo Garcia at Malou Escudero</author>
<date>
<month>December</month>
<day>07</day>
<year>2002</year>
</date>
<body>Lalong naging masalimuot ang tunay na anggulo sa pagkamatay ni dating Narcotics Group Intelligence chief, Col. John Campos matapos na isang hindi nagpakilalang lalaki ang tumawag kahapon sa PNP Press Corps at umamin na siya ang gunman sa insidente at itinuro si Mary Ong, alyas Rosebud na siya umanong utak sa krimen. Tatlong beses na tumawag ang naturang caller at inamin nito na nakatalaga umano siyang security personnel kasama ang isa pang dating kagawad ng militar na siyang kinasangkapan ng isang alyas Matahari sa pangakong babayaran sila ng P2 milyon. Nang tanungin kung sino ang taong tinutukoy nito ay sinabi ng caller na &amp;quot;yung madrama kahapon!&amp;quot; Matatandaan na lumikha ng komosyon si Ong sa may PNP crime laboratory nang umiyak ito matapos na makita ang bangkay ng dating lover na si Campos. Kasalukuyang hindi pa umano nababayaran ng buo ni Rosebud ang naturang halaga at P500,000 pa lamang umano ang naibibigay sa kanila. Sinabi nito na pinipilit umano ni Rosebud na bumaligtad si Campos kay Lacson ngunit tumanggi kaya ipinapatay ito. Hindi naman ito nagbigay pa ng ibang detalye ng ginawang pagpaplano sa krimen at sinabing muli na lamang itong tatawag. Ayon naman kina Reps. Rolex Suplico, Gilbert Remulla at Ted Failon, dapat ding isama sa mga iimbestigahang suspek sa pagpatay kay Campos si Ong. Ang mismong pahayag ni Rosebud at mga kamag-anak at kaibigan ni Campos ang maaaring gawing basehan para isama ito sa listahan ng mga suspek. &amp;quot;Batay na rin sa pagbubunyag ng kaibigan ni Campos na si Antonio Cabanban at kapatid nitong si Jing Campos ay madalas kinukulit ni Ong ang biktima sa telepono hanggang sa araw na mamamatay ito,&amp;quot; ani Remulla. Kinakailangan umanong magpalit ng apat na beses ng kanyang numero sa telepono si Campos upang maiwasan ang pangungulit umano ni Ong. Ayon naman kay Suplico, posibleng may motibo si Ong sa pagpapatay dahil sa alegasyon na rin ng biktima na tinanggihan nito ang kanilang relasyon. Idinagdag pa nito na ilang beses na ring ipinahiya ni Campos si Ong at binansagan niya ito ng kung anu-ano makaraang ibunyag siya ng huli na kabilang sa sindikato ng mga pulis na sangkot sa recycling ng illegal drugs. &amp;quot;Miss Ong has all the reason to be furious at Campos. Certainly, it would not be very easy to accept rejection as Ong herself admitted that she is deeply in love with Campos. This can be a crime of passion and has nothing to do with politics,&amp;quot; pahayag pa ni Suplico. Sinabi naman ni Failon na nasorpresa siya sa naging reaksiyon ni Ong matapos na matanggap ang balitang pagpatay kay Campos dahil parang batid na nito ang kumpletong detalye sa krimen gayong hindi pa kumpleto ang ulat ng pulisya. Ayon pa kay Failon, naganap ang insidente dakong alas-2 ng madaling araw subalit nagawa na nitong makuha ang kumpletong detalye ng wala naman siya sa pinangyarihan ng krimen. &amp;quot;Most of the people are already asleep when the incident happened and I find it very strange that Ong already had all the facts about Campos death when she went over the radios for interview. Nakapagtataka talaga ito,&amp;quot; pagtatapos ni Failon. (Ulat nina Danilo Garcia at Malou Escudero) Lacson di suspek  DILG Aminado si Interior and Local Government Secretary Joey Lina na hindi maaring gawing suspek si Sen. Panfilo Lacson sa naganap na pagpatay kay Col. Campos sa kabila ng mga pahayag at pagtuturo ni Mary Ong na ito umano ang utak ng pamamaslang dahil pawang mga alegasyon lamang niya ito. Pinayuhan ni Lina si Rosebud na mas makabubuting magbigay ng pormal na pahayag sa pulisya upang maimbestigahan at maisampa ang kaso sa korte. Sakali umanong may basehan at ebidensiya ang kanyang alegasyon, ito ang tamang panahon na isasagawa ng korte ang pagdinig. Samantala, tahasan namang sinabi ni Atty. Leonardo de Vera, legal counsel ni Ong na hindi niya ito pagbabawalang magsalita laban kay Lacson kahit pa ito magsampa ng kasong libelo. Aniya, mas mabuti ngang magsampa ng kasong libelo si Lacson para may tamang lugar na paglalantaran ng ebidensiya ang kanyang kliyente. Mahihirapan umano na patunayan na may malisya ang akusasyon ni Rosebud dahil may pinanghahawakan itong dokumento at ebidensiya. (Ulat ni Doris Franche) Campos slay paggiba kay GMA Isa umanong parte ng destabilisasyon sa administrasyong Arroyo ang pamamaslang kay Supt. John Campos kung saan isang malaking tao na nasa loob ng pamahalaan ang mastermind umano nito. Sinabi ni PNP-Criminal Investigation and Detection Group director Eduardo Matillano na malaki umano ang pagkakahawig ng estilo ng pamamaslang kay Campos kay dating YOU spokesman, Capt. Baron Cervantes. Ang naturang operasyon sa paglikida kay Campos ay isa lamang umanong maliit na bahagi ng pagpapabagsak sa kasalukuyang pamahalaan. Nakatakda namang isailalim nila sa masusing pagtatanong si Antonio Cabanban na kasama ni Campos ng pagbabarilin ito sa isang bulaluhan sa Para&amp;ntilde;aque. Rosebud bawal sa burol at libing Pinagbawalan na ng pamilya ng pinaslang na si Supt. John Campos ang dati nitong karelasyon na si Mary Ong, alyas Rosebud na magtungo sa burol nito sa St. Ignatius chapel sa loob ng Camp Crame at dumalo sa libing nito kung saan galit na sinabi nila na tigilan na umano nito ang ginagawang drama dahil kailanman ay hindi siya ipinakilala na nakarelasyon ni Campos. Sinabi ni Jing Campos, nakatatandang kapatid, dapat tumigil na si Rosebud sa pagtuturo sa mga tao na umanoy nasa likod ng pagkamatay ng kanyang kapatid. Sa kabila ng mga alegasyon ni Rosebud, sinabi ni Jing na buo pa rin ang kanilang simpatiya kay Sen. Panfilo Lacson at kay Sr. Supt. Michael Ray Aquino na itinuturong binigyan ng &amp;quot;Plan B&amp;quot; para sa paglikida kay Campos.</body>
<link>http://www.philstar.com/Article.aspx?articleId=186952&amp;publicationSubCategoryId=92</link>
</article>
<article>
<title>Roco-Legarda sa 2004</title>
<author>Rudy Andal</author>
<date>
<month>December</month>
<day>07</day>
<year>2002</year>
</date>
<body>Niluluto na ngayon ang tandem na Roco-Legarda para sa 2004 elections matapos magkasama ang dalawang personalidad sa isang forum kahapon sa Maynila. Ayon kay Senate Majority Leader Loren Legarda, may mga pahaging na umano sa kanya ang ilang grupo kaugnay sa darating na 2004 elections subalit isinasantabi muna niya ito at binibigyang prayoridad ang kasalukuyang trabaho bilang majority leader ng Senado. Sinabi ni Sen. Legarda, nangunang vice-presidentiable candidate sa isinagawang survey ng Pulse Asia sa nakalipas na buwan, lubhang matagal pa ang elections upang paghandaan ito. Itinanggi din ni Legarda na mayroon siyang sikretong meeting kay dating Education Secretary Raul Roco upang maging running mate nito bagkus ay nagkasabay lamang silang maging panauhin kahapon sa Adamson University. (Ulat ni Rudy Andal)</body>
<link>http://www.philstar.com/Article.aspx?articleId=186959&amp;publicationSubCategoryId=92</link>
</article>
<article>
<title>Pinoy nurses inilapit ni GMA sa Japan</title>
<author>Lilia Tolentino</author>
<date>
<month>December</month>
<day>07</day>
<year>2002</year>
</date>
<body>Hiniling ni Pangulong Arroyo sa mga opisyal ng Japan na bigyan ng magandang pagkakataon sa trabaho ang mga Pilipinong nurse para mag-alaga ng kanilang may edad na mamamayan sa health care centers. Ayon sa Pangulo, ang kalakaran ngayon sa trade competition sa ibang bansa ay ang pagkakaroon ng balanseng ugnayan. Kung anong wala sa isang bansa ay matutugunan ng bansang mayroon silang relasyong pangkabuhayan. Sinabi ng Pangulo na ang Japan ay maraming mamamayang mayroon nang edad na inaalagaan sa health centers kaya tamang-tama naman na maraming mahuhusay na kabataang nurses sa bansa na puwedeng makatulong sa pag-aalaga sa kanila. Ayon pa rin sa Pangulo, marami nang bansa sa Europa, Amerika at Gitnang Silangan ang nag-eempleyo ng mga Pinoy nurse. Mayroon anyang 40 bagong pribadong paaralan ng nursing sa Pilipinas para makatugon sa dumaraming pangangailangan sa serbisyong medikal. (Ulat ni Lilia Tolentino)</body>
<link>http://www.philstar.com/Article.aspx?articleId=186967&amp;publicationSubCategoryId=92</link>
</article>
<article>
<title>Pulis dapat may Bibliya sa bulsa</title>
<author>Doris Franche</author>
<date>
<month>December</month>
<day>07</day>
<year>2002</year>
</date>
<body>Oobligahin ni Interior and Local Government Secretary Joey Lina ang lahat ng pulis na maglagay ng pocket size na Bibliya sa kaliwang bulsa ng kanilang uniporme at maliit na Koran naman sa mga Muslim na pulis upang magsilbing proteksiyon sa kanilang trabaho. Nilinaw ni Lina na ang paglalagay ng bibliya sa uniporme ng PNP personnel ay bunsod na rin ng kanilang programang &amp;quot;Pulis Ng Panginoon.&amp;quot; Kaugnay nito, pinabubusisi ni Lina sa PNP ang sistema ng kanilang recruitment ng mga bagong pulis sa bansa. Ayon kay Lina, nais niyang malaman kung paano isinasagawa ang pagre-recruit sa mga pulis dahil marami pa rin umanong pulis ang nasasangkot sa ibat ibang katiwalian at kaso. Dapat anyang malaman ng publiko kung anong uri ng pagsasanay ang ginagawa ng mga opisyal ng PNP sa mga papasok na pulis at paghawak ng peace and order sa bansa. Bagamat aminado sa kakulangan ng pulis, sinabi ni Lina na hindi naman dapat na maging maluwag ang PNP sa pagkuha ng mga bagong pulis dahil nakakaapekto ito sa performance ng kanilang kapwa pulis. Nababahiran umano ang imahe ng PNP sa tuwing may pulis na masasangkot sa katiwalian. (Ulat ni Doris Franche)</body>
<link>http://www.philstar.com/Article.aspx?articleId=186973&amp;publicationSubCategoryId=92</link>
</article>
<article>
<title>Mga tiangge pinag-iinitan ng BIR</title>
<author>Malou Escudero</author>
<date>
<month>December</month>
<day>07</day>
<year>2002</year>
</date>
<body>Hindi ang mga maliliit na negosyante at mga nagtitinda sa tiangge ang dapat habulin ng Bureau of Internal Revenue (BIR) sa paniningil sa buwis kundi ang mga malalaking kumpanya na nandaraya sa pamahalaan. Ito ang sinabi kahapon ni Iloilo Rep. Augusto Syjuco kasabay ng pagtuligsa sa BIR dahil sa kampanya nito laban sa organizers at nagbebenta sa mga tiangge o flea markets para makakuha ng karagdagang revenue para sa gobyerno. Ayon sa mambabatas, ang dapat pagtuunan ng pansin ng BIR ay ang malalaking &amp;quot;grafters&amp;quot; at ilang multinational companies na matagal nang nandaraya sa pagbabayad ng buwis sa gobyerno. Hindi anya dapat pagbayarin ang &amp;quot;maliliit na isda&amp;quot; sa kanilang kakulangan na makahuli ng malalaking kumpanya. (Ulat ni Malou Escudero)</body>
<link>http://www.philstar.com/Article.aspx?articleId=186978&amp;publicationSubCategoryId=92</link>
</article>
<article>
<title>Love triangle sa Campos slay</title>
<author>Joy Cantos at Grace dela Cruz</author>
<date>
<month>December</month>
<day>08</day>
<year>2002</year>
</date>
<body>Lalo pang naging masalimuot ang motibo sa pagpaslang kay P/Supt. John Campos,dating intelligence officer ng Narcotics Group matapos na lumutang ang anggulo ng love triangle sa kaso. Nabatid na kabilang sa sinisiyasat ng pulisya ang anggulo ng love triangle matapos mapaulat na isang bakla umano si Antonio Cabanban ang kaibigan na madalas kasama ni Campos sa mga lakaran. Sinabi ni Mary Ong alyas Rosebud,dating lover ni Campos na sa pulisya umano nanggaling ang nasabing anggulo na nakarating lamang sa kanyang kaalaman. &amp;quot;Naririnig ko lang na bading siya,pero Im not sure kung talagang may relasyon sila ni John&amp;quot; ani Rosebud sa isang phone interview matapos umanong mawalan sila ng komunikasyon mahigit isang taon na ang nakalilipas. Si Cabanban ang nagbulgar sa mga natanggap na death threats ni Campos mula kay Rosebud at huling kasama ni Campos nang ito ay mapatay sa isang restaurant sa Para&amp;ntilde;aque City. Sa kasalukuyan ay mayroon ng hawak na apat na testigo ang mga imbestigador sa kaso subalit sa kabila nito ay wala pa rin umanong mga substantial evidence na makapagbibigay linaw sa motibo ng krimen. Pagiging no.1 suspek minaliit ni Rosebud Pinagtawanan lamang ni Rosebud ang lumabas sa mga pahayagan na siya ang utak sa pagpaslang kay Campos. Ito ay matapos na isang mysterious caller ang tumawag sa PNP Press Corps sa Camp Crame na umaming si Rosebud umano ang utak sa krimen at nangakong babayaran siya ng P 2M para patayin si Campos. Ayon sa caller,P 500,000 pa lamang umano ang naibayad sa kanya ni Rosebud at hinihintay pa ng kanilang grupo na maibigay ang balanse sa kanilang pinagkasunduan. Sinabi ni Rosebud na kung may P2M umano siya ay dapat nabayaran na niya ang kanyang mga obligasyon at nanaisin pa niyang buhay si Campos para may testigo sa kaso. Nakahanda rin umano siyang humarap sa imbestigasyon matapos lumutang ang espekulasyon na siya ang pangunahjng suspek sa kaso. Campos positibo sa gunpowder burns Positibo umano sa gunpowder burns ang napaslang na si Campos base sa resulta ng autopsy at paraffin test ng PNP-Crime Laboratory sa Camp Crame. Sinabi ni P/Sr. Supt. Restituto Mosqueda,chief ng PNP Crime Laboratory na si Campos ay nakitaan sa magkabilang kamay ng gunpowder at dahil dito ay hinihinalang nagpaputok ito ng baril dalawamput apat na oras bago ito paslangin. Lumitaw din sa pagsusuri na negatibo sa paggamit ng alkohol at droga ang katawan ni Campos. Si Campos ay nakatakdang ilibing sa darating na Disyembre 15 sa Cebu. Awtopsiya ng NBI ilalabas din Ilalabas bukas ng National Bureau of Investigation ang resulta ng kanilang awtopsiya. Ito ang inihayag kahapon ng NBI matapos magsagawa ng sariling autopsy report bukod sa ginawang autopsiya ng PNP-Crime Lab. Tiniyak ng NBI na makakapaglabas na sila ng independent report sa lalong madaling panahon dahil may hawak na silang ebidensiya na tutukoy sa tunay na motibo ng pagpaslang kay Campos,bagamat mahihirapan silang tukuyin ang gunman. Hindi kami ang killer - NPA Hindi umano sila ang killer at malaki ang kanilang hinalang mula sa grupo ng militar o kaya naman ay mga pulis ang pangunahing salarin na sangkot sa pagpaslang kay Campos dahil sila lang ang may kapasidad para magsagawa ng planadong paglikida. Ito ang pahayag ni CPP-NPA spokesman Gregorio &amp;quot;Ka Roger&amp;quot; Rosal upang linisin ang pangalan ng kanilang grupo na idinadawit sa pagpaslang sa nasabing police officer. Binigyan linaw ni Rosal na wala si Campos sa hit list ng kilusan partikular sa mga nakatakdang sentensiyahan nila bilang abusado. (Ulat nina Joy Cantos at Grace dela Cruz)</body>
<link>http://www.philstar.com/Article.aspx?articleId=187077&amp;publicationSubCategoryId=92</link>
</article>
<article>
<title>MJ humahakot ng people power</title>
<author>Malou Escudero</author>
<date>
<month>December</month>
<day>08</day>
<year>2002</year>
</date>
<body>Naghahanda ang kampo ni Manila Rep. Mario Crespo aka Mark Jimenez ng isang people power sa pamamagitan nang paghakot ng mga tambay sa Luneta at Baclaran upang mag-rally sa harap ng bahay ni Justice Secretary Hernando Perez at sa Department of Justice. Batay sa isang impormante, tatlong linggo na silang pinakakain tuwing umaga ng isang Bro. Gerry para paghandaan ang gagawing people power para hindi umano ma-extradite si Jimenez. Noong una umano ay kape at tinapay lamang ang ibinibigay sa kanila,subalit ngayon ay pinapakain na sila ng lugaw sa isang restaurant sa Luneta. Umaabot umano sa 1,000 ang kanilang bilang maliban pa sa mga pinapakaing tambay sa Baclaran. Pinangakuan pa umano sila ni Bro. Gerry na babayaran sila ng P 250 kada araw kapag natuloy ang people power. Isinalaysay pa ng impormante na tuwing may mare-recruits sila ay agad nilang tinatawagan ang isang Mam Samonte sa opisina ni Jimenez sa Sta. Mesa para maisama sa payroll. Ipinagmamalaki pa nito na nakita na niya ng personal si Mam Samonte sa mismong opisina ni Jimenez sa Sta. Mesa. Idinagdag pa ng impormante na hindi na bago ang nasabing trabaho sa kanya dahil nagamit na rin sila noong EDSA 3 nang lusubin nila ang Malaca&amp;ntilde;ang. Bagaman at hindi binanggit kung sino ang nagbayad sa kanila noong EDSA 3, bawat isa umano sa kanilang grupo ay nakatanggap ng tig- P400. Kasama rin siya sa nahuli noong magkagulo sa Mendiola at nakulong sa Western Police District (WPD) at kahit maka-Erap ang kanilang grupo ay si Pangulong Arroyo naman ang gumawa ng paraan para sila ay makalaya. Sa kasalukuyan ay naghihintay sila ng go-signal kung kailan isasagawa ang people power sa harap ng bahay ni Perez at ng DOJ. Sa panig naman ni Jimenez, na totoong marami silang pinakakaing mahihirap na tao araw-araw, subalit hindi naman ito gagamitin sa people power. Hindi aniya dapat magsagawa pa ng people power sa harap ng bahay ni Perez dahil hindi naman siya ang magdedesisyon sa kinakaharap niyang extradition case kundi ang Korte Suprema. (Ulat ni Malou Escudero)</body>
<link>http://www.philstar.com/Article.aspx?articleId=187091&amp;publicationSubCategoryId=92</link>
</article>
<article>
<title>CPP-NPA walang balak magdeklara ng ceasefire</title>
<author>Joy Cantos/Tony Sandoval</author>
<date>
<month>December</month>
<day>08</day>
<year>2002</year>
</date>
<body>Wala rin umanong planong magdeklara ng ceasefire ang Communist Party of the Philippines-New Peoples Army (CPP-NPA) kung nagmamatigas rin ukol dito ang pamahalaang Arroyo kaugnay ng tradisyonal na holiday truce kada taon. Ito ang inihayag kahapon ni CPP-NPA spokesman, Gregorio &amp;quot;Ka Roger&amp;quot; Rosal sa isang panayam sa radyo sa gitna umano na pagmamatigas ng administrasyon at komunistang grupo na magdeklara ng ceasefire para mabigyang daan ang diwa ng Kapaskuhan. Ayon kay Roger,malinaw na walang Pasko umano kay Pangulong Arroyo at ibig nito ay ratratan at barilan sa pagitan ng kanilang grupo at ng mga sundalo. Nabatid na sa kasalukuyan ay wala pa ring pormal na desisyon ang Palasyo kung magdedeklara ng ceasefire habang nakatakda pa ring isumite ng liderato ng Armed Forces of the Philippines (AFP) at Department of National Defense (DND) ang kanilang rekomendasyon ukol dito. (Ulat nina Joy Cantos/Tony Sandoval)</body>
<link>http://www.philstar.com/Article.aspx?articleId=187094&amp;publicationSubCategoryId=92</link>
</article>
<article>
<title>RP Embassies sa Canada at Australia isara rin! - Villar</title>
<author>Rudy Andal</author>
<date>
<month>December</month>
<day>08</day>
<year>2002</year>
</date>
<body>Nakatakdang bawasan ni Senador Manny Villar ang budget para sa susunod na taon ng mga Embahada ng Pilipinas sa Australia at Canada para mapilitang magsara ang mga ito. Sinabi ni Villar,chairman ng Senate Committee on Foreign Relations,na dapat magsara rin ang mga embahada ng bansa sa Australia at Canada hanggat hindi muling binubuksan ng mga ito ang kanilang embahada sa bansa. Ayon kay Villar,ang pagpapasara ng mga embahada ng dalawang bansa ay isang malakas na mensahe na nagpapakitang hindi natutuwa ang ating gobyerno sa naging hakbang nila. Muli na namang pinasaringan ni Villar ang &amp;quot;foreign policy of fear&amp;quot; ng gobyerno,dapat umanong mas maging matapang ito sa pagsagot sa mga insultong tinatanggap mula sa ibang bansa. &amp;quot;Lagi na lamang tayong nagmamakaawa. Ganyan ang naging reaksiyon natin sa China at Malaysia.Masyado ng bulok ang ating estilo&amp;quot; diin ni Villar. (Ulat ni Rudy Andal)</body>
<link>http://www.philstar.com/Article.aspx?articleId=187104&amp;publicationSubCategoryId=92</link>
</article>
<article>
<title>MJ, Villarama muling gumigimik</title>
<author>Lilia Tolentino, Angie dela Cruz</author>
<date>
<month>December</month>
<day>08</day>
<year>2002</year>
</date>
<body>Gumigimik na naman ang kampo ng magkasanggang sina Manila Rep. Mark Jimenez at Bulacan Rep. Willie Villarama sa paglantad ni PNP Region 3 chief, C/Supt. Reynaldo Berroya para sabihing nakatagpo niya sa HongKong sina Justice Secretary Hernando Perez at Ernest Escaler noong Pebrero 2001. Ayon kay Presidential Spokesman Rigoberto Tiglao ang biglang pagsulpot sa eksena ni Berroya ay isang desperadong kilos para muling buhayin ang atensiyon ng media sa isyung $ 2 milyong suhol kay Perez. Pagkaraan anyang sampahan ng P 10 milyong libelo ni Perez sina Jimenez at Villarama dahil sa walang basehang akusasyon ay pilit nilang muling buhayin ang isyu. Idinagdag pa ni Tiglao, wala pa naman anyang pormal na kasong naisasampa ang dalawa laban kay Perez at narito idinagdag nila si Berroya para magkaroon na naman ng circus. (Ulat nina Lilia Tolentino, Angie dela Cruz)</body>
<link>http://www.philstar.com/Article.aspx?articleId=187107&amp;publicationSubCategoryId=92</link>
</article>
<article>
<title>Lupang di nagamit mula 1992 ipamigay na - GMA</title>
<author>Angie Dela Cruz</author>
<date>
<month>December</month>
<day>08</day>
<year>2002</year>
</date>
<body>Ipinag-utos kahapon ni Pangulong Arroyo ang pamimigay nang lahat ng lupa ng gobyerno na hindi ginagamit mula 1992 hanggang sa kasalukuyan sa mga mahihirap na nakatira sa Quezon City. Sa ginanap na pagdiriwang ng Urban Poor Week sa Quezon City, inihayag ni Pangulong Arroyo ang kanyang paglagda sa Executive Order 131 na nagdedeklara sa lahat ng lupa ng gobyernong hindi ginagamit mula 1992 hanggang sa kasalukuyan na alienable at disposable. Kabilang dito ang Camp El Ridge sa Laguna; Camp Tinio sa Palawan; Iwahig Penal Colony sa Davao at isang lupang ari ng Air Transport Office. Sa ganitong paraan ang mga lupa ay magagamit para sa socialized housing ng pamahalaan para sa mahihirap. Popondohan ng P 700 milyon ng pamahalaan ang Community Mortgage Plan na siyang nagsasagawa ng on-site development ng mga squatters area. (Ulat ni Angie Dela Cruz)</body>
<link>http://www.philstar.com/Article.aspx?articleId=187112&amp;publicationSubCategoryId=92</link>
</article>
<article>
<title>Kano babanatan na ng NPA</title>
<author>Ely Saludar at AFP</author>
<date>
<month>December</month>
<day>09</day>
<year>2002</year>
</date>
<body>Tahasang inihayag ng rebeldeng komunistang New Peoples Army (NPA) na kasama sa tatargetin ng kanilang grupo ang mga sundalong Kano na kalahok sa counter-insurgency operation ng militar. Ayon kay Communist Party of the Philippines-New Peoples Army (CPP-NPA) spokesman Gregorio &amp;quot;Ka Roger&amp;quot; Rosal na kaya nila isinama ang tropang Kano dahil sa posibleng makialam ang mga ito sa counter-insurgency ng pamahalaan laban sa kanila matapos malagdaan kamakailan ng pamahalaang Pilipinas at US ang kontrobersiyal na Mutual Logistics Support Agreement (MLSA) bukod pa sa RP-US Visiting Forces Agreement (VFA). Isa umano sa probisyon na nakasaad sa MLSA ay ang pagtatayo ng base militar ng US sa buong bansa habang ang VFA naman ay ang pananatili sa bansa ng Kano sa pamamagitan ng Balikatan Exercises. Sa paglagda ng MLSA, ang militar ng Pilipinas at US ay nangakong magtutulungan sa kakailanganing kasangkapan sa giyera laban sa terorista at isa na rito ang NPA na binansagan ng US at European Union bukod pa sa grupong Abu Sayyaf. Inakusahan pa ni Ka Roger ang Malaca&amp;ntilde;ang nang panlilinlang sa kumokontra sa MLSA sa pagsasabing aalisin ang isang probisyon nang paglagi ng US base sa bansa. Binanggit pa ni Ka Roger na ang central committee ng CPP-NPA ay tutol sa pagdedeklara ng ceasefire ngayong Kapaskuhan dahil sa ang pamahalaang Arroyo ay nagdedesisyon na hindi magdedeklara ng ceasefire na isang nang tradisyon kapag sumasapit ang Kapaskuhan. Ayon kay Press Secretary Ignacio Bunye, walang nakikitang indikasyon ang Malaca&amp;ntilde;ang na sinsero ang NPA sa ceasefire dahil sa peligroso sa mga sundalo ang tigil-putukan kung ang kalaban ay nagpapatuloy sa operasyon. Samantala, umaabot sa labimpitong miyembro ng pinaghihinalaang NPA ang napapatay nang tropa ng pamahalaan na nagbabantay sa Casecnan dam at hydroelectric dam and power plant at iba pang pampublikong pasilidad dito sa lalawigan Carranglan, Nueva Ecija. Ang pagkakakilanlan ng mga nasawing NPA ay nalaman nang magpadala ng liham ang matataas na opisyal ng CPP-NPA sa mga magulang at kamag-anak tungkol sa sinapit ng kanilang mga mahal sa buhay. Ang mga liham ay nakalap ng intelligence operatives ng 71st Infantry Battalion sa ilalim ni Lt.Col. William Campos. Nakasaad sa sulat na ang kanilang mga mahal sa buhay ay inilibing sa ibat-ibang lugar sa nasabing lalawigan. (Ulat ni Ely Saludar at AFP)</body>
<link>http://www.philstar.com/Article.aspx?articleId=187223&amp;publicationSubCategoryId=92</link>
</article>
<article>
<title>Pagdalo ni Erap sa senate hearing malabo</title>
<author>Rudy Andal</author>
<date>
<month>December</month>
<day>09</day>
<year>2002</year>
</date>
<body>Inihayag ni Senate President Franklin Drilon na walang kasiguruhan na makakalabas ng kanyang kulungan si dating Pangulong Estrada para dumalo sa isasagawang pagdinig ng senate committee on government corporations and public enterprises kaugnay sa sinasabing $14 milyon na suhol para aprubahan ang IMPSA contract sa rehabilitasyon ng Caliraya-Botocan-Kalayaan hydroelectric plant. Sinabi ni Drilon,kung sakaling hindi payagan si Estrada ng Sandiganbayan ay maaaring ang mga miyembro na lamang ng komite na pinamumunuan ni Sen. John Osme&amp;ntilde;a ang magtutungo sa Veterans Memorial Medical Center kung saan nakakulong ang dating Pangulo upang doon na lamang isagawa ang pagdinig. Magugunita na nagpadala na ng liham ang Senado kay Estrada upang imbitahan ito sa isasagawang hearing sa IMPSA contract habang pinaldahan na rin ng sulat ang Sandiganbayan upang humingi ng pahintulot na payagang makadalo ang dating Pangulo. (Ulat ni Rudy Andal)</body>
<link>http://www.philstar.com/Article.aspx?articleId=187228&amp;publicationSubCategoryId=92</link>
</article>
<article>
<title>Bangayan sa Campos slay pinapatigil ng Palasyo</title>
<author>Ely Saludar, at Danilo Garcia</author>
<date>
<month>December</month>
<day>09</day>
<year>2002</year>
</date>
<body>Humiling nang katahimikan ang Palasyo sa lahat ng panig kaugnay sa kasong pagpatay kay P/Supt. John Campos, dating intelligence officer ng Narcotics Group. Sinabi ni Press Secretary Ignacio Bunye na pabayaan na lamang ang mga imbestigador na magtrabaho at itigil na ang bangayan upang di madiskaril ang mabilis na paglutas sa kaso. Ito ang naging pahayag ng Palasyo dahil sa kaliwat kanang mga paglalabas ng bersiyon ng ibat-ibang anggulo halimbawa na dito ang destabilisasyon at pagturo kina Senador Panfilo Lacson at Mary Ong alias Rosebud bilang mga utak sa pagpatay. Subalit malaki pa rin ang paniniwala ni Criminal Investigation and Detection Group (CIDG) Director, C/Supt. Eduardo Matillano na destabilisasyon ang nais ng mastermind ng pagpatay kay Campos. Tumanggi si Matillano na banggitin ang mga taong kanilang iimbestigahan na posibleng may partisipasyon sa krimen. Bagamat sinabi ng mga opisyal ng PNP na malapit kay Lacson na huwag magbigay ng espekulasyon at tiniyak na hindi ang grupo ni Lacson manggagaling ang destabilisasyon. (Ulat nina Ely Saludar, at Danilo Garcia)</body>
<link>http://www.philstar.com/Article.aspx?articleId=187238&amp;publicationSubCategoryId=92</link>
</article>
<article>
<title>Senador Agimat lumabas na sa ospital</title>
<author>Rudy Andal</author>
<date>
<month>December</month>
<day>09</day>
<year>2002</year>
</date>
<body>Lumabas na kahapon sa ospital si Senator Ramon Revilla Sr. matapos itong dumanas ng dalawang beses na mild stroke kamakailan. Ayon kay Senator Robert Jaworski,ligtas na ang kanyang biyenan matapos itong payagan ng mga doktor sa Asian Hospital and Medical Center na makalabas ng pagamutan. Sinabi ni Jaworski, parang walang nangyari sa kanyang biyenan na nakuha pang magbiro sa kanyang mga doktor na payagan siyang muling makapagsabong kahit pasamahan siya sa dalawang nurse. Laking gulat din ng mga doktor sa mabilis na recovery ni Revilla matapos itong makaranas ng 2 mild stroke dahil sa sobrang pagod nang mag-host ng international derby sa Bacoor cockpit arena sa kanyang lugar. Magugunita na matagumpay na sumailalim si Revilla,kilala bilang Agimat ng Masa sa twin operation ng kanyang spinal vertebrae sa Standford University Medical Center sa Estados Unidos nitong Abril subalit nagkaroon ng komplikasyon sa kanyang vocal chord kayat hirap itong magsalita.(Ulat ni Rudy Andal)</body>
<link>http://www.philstar.com/Article.aspx?articleId=187242&amp;publicationSubCategoryId=92</link>
</article>
<article>
<title>Cha-cha 'di prayoridad ng Malaca&amp;ntilde;ang</title>
<author>Ely Saludar</author>
<date>
<month>December</month>
<day>09</day>
<year>2002</year>
</date>
<body>Dumistansiya ang Malaca&amp;ntilde;ang sa muling pagbuhay ng charter-change (cha-cha) sa Kongreso dahil sa hindi umano ito ang kanilang prayoridad. Ayon kay Press Secretary Ignacio Bunye, na mas gusto ni Pangulong Arroyo na unahin ng mga mambabatas ang mga priority bills na isinusulong ng Malaca&amp;ntilde;ang para sa kapakanan ng nakararami. Ito ang maagap na tugon ng Palasyo sa muling pagbuhay ng cha-cha sa Kongreso na kinabibilangan ng pagpapaliban sa election sa 2004. Dagdag pa ni Bunye na dapat asikasuhin ng mga mambabatas ang mga panukalang batas na sinertipikahan ng Pangulo bilang urgent bill. (Ulat ni Ely Saludar)</body>
<link>http://www.philstar.com/Article.aspx?articleId=187250&amp;publicationSubCategoryId=92</link>
</article>
<article>
<title>Matataas na lider ng Singapore darating</title>
<author>Danilo Garcia</author>
<date>
<month>December</month>
<day>09</day>
<year>2002</year>
</date>
<body>Nakatakdang dumating ngayon sa bansa ang Deputy Prime Minister at Defense Minister ng bansang Singapore para sa tatlong araw na pagbisita at pakikipagtulungan sa paglaban sa terorismo sa rehiyon ng Southeast Asia. Ito ang magiging ikalawang pagdalaw sa Pilipinas ni Dr.Tony Tans na nagtungo na rito noong 1995. Kasama nito ang kanyang mga convoy na sina Dr. Warren Lee, miyembro ng Parliament; Col. Ang Aik Hwang Gary, Director for Policy of the Ministry of Defense at iba pang opisyal ng Singapore Armed Forces. Nakatakdang makipagpulong ang mga ito kay Defense Secretary Angelo Reyes upang pag-usapan ang hakbang sa mga isyu sa regional security partikular na sa paglaban sa terorismo. Magugunita na dumalaw rin sa Singapore si Reyes noong Agosto 2001 at dito ay napagkasunduan ang kooperasyon sa paglaban sa terorismo at patuloy na palitan ng impormasyon. (Ulat ni Danilo Garcia)</body>
<link>http://www.philstar.com/Article.aspx?articleId=187254&amp;publicationSubCategoryId=92</link>
</article>
<article>
<title>'Rosebud pigain' - GMA</title>
<author>Lila Tolentino, Rudy Andal at Danilo Garcia</author>
<date>
<month>December</month>
<day>10</day>
<year>2002</year>
</date>
<body>Inatasan ni Pangulong Gloria Macapagal-Arroyo si National Capital Region Police Office (PNP-NCRPO) chief, C/Supt. Reynaldo Velasco na siyasatin si Mary Ong aka Rosebud at pormal na kunan ng pahayag hindi bilang suspek kundi potensiyal na maging saksi hinggil sa akusasyon niyang si Senador Panfilo Lacson ang may kinalaman sa pagkamatay ni P/Supt. John Campos. Ayon kay Interior and Local Government Secretary Jose Lina, ang direktiba ay ginawa ng Pangulo sa ginanap na command conference kahapon ng matataas na opisyal ng Armed Forces of the Philippines (AFP) at Philiipine National Police (PNP) sa Malaca&amp;ntilde;ang. &amp;quot;We have already asked the PNP-NCRPO to invite Mary Ong so that her statement can be taken under oath because if there is going to be something out of that revelation by Mary Ong in the media it should be reduced into writing and under oath&amp;quot;, ani Lina. Inihayag din ni Lina, sisiyasatin ang naging pahayag ni Criminal Investigation and Detection Group (CIDG) chief, C/Supt. Eduardo Matillano na destabilisasyon sa Arroyo administration ang motibo ng pagpaslang kay Campos. Sinabi rin ni Lina na wala umanong basehan ang panawagan ng ilang mambabatas na sibakin si Matillano sa puwesto dahil hindi naman ito lumabag sa direktibang tigilan ang pagpapalabas ng pahayag ukol sa kaso habang hindi pa tapos ang imbestigasyon. Ang pahayag umano ni Matillano ay tinitingnan nila ang anggulong destabilisasyon at hindi sinabi na ito ang dahilan kung bakit pinaslang si Campos. Galing umano sa sibilyan at mga retiradong pulis at militar ang may kakagawan na destabilisasyon kung bakit pinatay si Campos. Ito rin umano ay plano ng mga militar na tagasuporta ng Pangulong Arroyo na naglalayong makalikha ng senaryong magbubunsod sa pagkakaloob sa Presidente ng lubos na kapangyarihan para mapatagal pa siya sa poder lampas sa taong 2004. Lacson idedemanda ng libelo si Ong Magsasampa ng libel case si Senador Panfilo Lacson laban kay Rosebud dahil sa ginawang akusasyon na siya ang nasa likod ng pagkamatay ni Campos na dati niyang tauhan sa Cebu Metrodiscom noong 1989-1992. Sinabi ni Lacson, pinayuhan siya ng kanyang mga abugado na sampahan ng kasong libelo si Rosebud dahil sa ginawa nitong pagsira sa kanyang pagkatao ng akusahang siya ang utak ng pagpaslang kay Campos dahil sa balak umano itong bumaligtad laban sa kanya. Aniya, wala na sana siyang balak maghain pa ng kaso dahil hahaba lamang ang kuwento subalit dahil sa payo ng abugado maghahain siya ng libel case laban dito. Cabanban iimbestigahan Nakatakdang imbestigahan ng Philippine Drug Enforcement Agency (PDEA) si Antonio Cabanban sa posibleng kaugnayan nito sa illegal drug trade na maaaring tunay na sanhi ng pagpaslang kay Campos. Sinabi ni PDEA Director Undersecretary Anselmo Avenido na handa silang magsagawa ng sarili nilang imbestigasyon upang malinawan ang mga hinala na illegal drug trade ang motibo ng krimen. Magugunita na si Cabanban ang kasama ni Campos nang ito ay mapatay sa isang kainan sa Para&amp;ntilde;aque City. (Ulat nina Lila Tolentino, Rudy Andal at Danilo Garcia)</body>
<link>http://www.philstar.com/Article.aspx?articleId=187352&amp;publicationSubCategoryId=92</link>
</article>
<article>
<title>Atong Ang naghudas kay Erap</title>
<author>Danilo Garcia</author>
<date>
<month>December</month>
<day>10</day>
<year>2002</year>
</date>
<body>Isang bomba umano ang pasasabugin ng Philippine National Police (PNP) laban sa nakakulong na dating Pangulong Joseph Estrada sa mga kasong kinakaharap nito na ihahayag umano ng malapit nitong kaibigan na si Charlie &amp;quot;Atong&amp;quot; Ang. Sinabi ni PNP-Civil Security Group director C/Supt. Reynaldo Berroya na nagtungo siya sa bansang China at dito ay nakausap niya si Ang ukol sa kasong kinakaharap ni Estrada. Tumanggi si Berroya na ibulgar ang detalye ng kanilang pinag-usapan hanggat hindi pa naisasapinal ng mga abugado ng pamahalaan ang dagdag na pagbubulgar ni Ang. Agad ding nilinaw ni Berroya na walang kaugnayan sa pagkakapaslang kay Supt. John Campos ang pagtungo niya sa nasabing bansa tulad ng mga naunang naglalabasang balita. (Ulat ni Danilo Garcia)</body>
<link>http://www.philstar.com/Article.aspx?articleId=187363&amp;publicationSubCategoryId=92</link>
</article>
<article>
<title>FG Mike Arroyo umayaw bilang special envoy ng OFWs</title>
<author>Lilia Tolentino</author>
<date>
<month>December</month>
<day>10</day>
<year>2002</year>
</date>
<body>Pagkaraan umani ng kabi-kabilang batikos mula sa ibat ibang sektor ng lipunan, inayawan na ni First Gentleman Mike Arroyo ang pagiging special envoy ng Overseas Filipino Workers (OFWs). Sa isang press statement ni Arroyo,sinabi niyang kaya lamang siya pumayag sa nasabing posisyon ay para matulungan ang Pangulo sa pangangalaga sa kapakanan ng mga Pinoy OFWs. Sinabi nito na kahit wala na siya posisyon ay tutulong pa rin umano siya sa problema ng mga OFWs sa abot ng kanyang makakaya. Pinasalamatan ni Arroyo sina Senador Aquilino Pimentel Jr., Congressman Prospero Pichay at iba pang nagdepensa sa kanya sa pagkakahirang niya bilang special representative ng Pangulo noong Disyembre 4. (Ulat ni Lilia Tolentino)</body>
<link>http://www.philstar.com/Article.aspx?articleId=187369&amp;publicationSubCategoryId=92</link>
</article>
<article>
<title>Bold stars haharap sa Kongreso</title>
<author>Malou Escudero</author>
<date>
<month>December</month>
<day>10</day>
<year>2002</year>
</date>
<body>Inaasahang maraming dadalo ngayong araw na ito na ikaluluwa ng kanilang mga mata dahil sa darating ang ilang kilalang bold stars para sa isasagawang hearing ng House Committee on Public Information kaugnay sa House Bill No. 4549 na naglalayong ipagbawal ang paglalathala ng mga hubad nilang larawan sa ibat-ibang pahayagan. Kabilang sa mga pinadalhan ng imbitasyon sina Maui Taylor, Aubrey Miles, Rica Peralejo at maging ang lalaking bold star na si Rodel Velayo. Sa ilalim ng HB 4549 na inakda ni Compostela Valley Rep. Manuel &amp;quot;Waykurat&amp;quot; Zamora, ipagbabawal ang paglalathala ng mga hubad na larawan,sex stories, at iba pang uri ng artikulo sa mga pahayagan. Sinabi ni Samar Rep. Romualdo Vicencio, chairman ng komite nais nilang kumpirmahin sa mga artista kung totoo na naaabuso ang kanilang karapatan sa paglalathala ng kanilang mga hubad na larawan. Layunin din ng komite na mapangalagaan ang interes ng mga aktres at aktor sa balitang hindi sila binabayaran ng wasto ng kanilang mga producers. Sisikapin din ng komite na alamin kung mayroong kinalaman ang mga naglalabasang malalaswang litrato sa pelikula at mga pahayagan sa lumalalang krimen ng panggagahasa. Maging ang Movies Television and Review and Classification Board (MTRCB) officer in charge Dennis Manicad ay inimbitahan para alamin ng komite kung anong hakbang ang ginagawa nila upang higpitan ang paglalabas ng mga bold films. (Ulat ni Malou Escudero)</body>
<link>http://www.philstar.com/Article.aspx?articleId=187376&amp;publicationSubCategoryId=92</link>
</article>
<article>
<title>Guingona humiling sa GMA administration ng ceasefire vs NPA</title>
<author>Rudy Andal/Ely Saludar</author>
<date>
<month>December</month>
<day>10</day>
<year>2002</year>
</date>
<body>Hiniling ni Vice President Teofisto Guingona sa pamahalaang Arroyo na dapat ay maging bukas ang pintuan nito para sa pagdedeklara ng ceasefire sa rebeldeng New Peoples Army ngayong Kapaskuhan. Sinabi ni Guingona, bilang paggalang sa araw ng Kapaskuhan ay dapat maging bukas ang pamahalaan sa pagkakaroon ng tigil-putukan na na isang nang tradisyonal kapag sasapit ang Pasko. Wika ni Guingona, hindi dapat, maging sarado ang gobyerno sa pagkakaroon ng ceasefire kahit tumanggi na ang NPA. Wika naman ni Press Secretary Ignacio Bunye na hindi pa ibinabasura ng Malaca&amp;ntilde;ang ang ceasefire sa rebeldeng NPA dahil sa ito ay patuloy na tinatalakay ng AFP-PNP Joint Command Conference sa Malaca&amp;ntilde;ang. Ayon kay Bunye naghihintay lang ng magandang indikasyon ang gobyerno mula sa NPA para sa tigil-putukan. Ipinaliwanag din ni Bunye na sakaling magbigay ng positibong aksiyon ang NPA bago sumapit ang Kapaskuhan ay agad ding kikilos ang Palasyo ukol dito. Gayunman, nagpahayag ng pagkadismaya ang Palasyo sa patuloy na opensiba ng NPA lalo na sa mga lalawigan. (Ulat nina Rudy Andal/Ely Saludar)</body>
<link>http://www.philstar.com/Article.aspx?articleId=187381&amp;publicationSubCategoryId=92</link>
</article>
<article>
<title>Mag-amang Estrada magpapa-Pasko sa kanilang bahay</title>
<author>Lilia Tolentino,Malou Escudero at Danilo Garcia</author>
<date>
<month>December</month>
<day>10</day>
<year>2002</year>
</date>
<body>Bukas ang pamahalaang Arroyo na pumayag sa panawagan ng ibat-ibang sektor na i-house arrest na lamang ang dating Pangulo Joseph Estrada kasama ang anak nito na si dating San Juan Mayor Jinggoy Estrada kayat may posibilidad na makauwi ngayong Pasko ang mag-ama sa kanilang tahanan. Ito ang inihayag ni Housing Secretary Michael Defensor dahil sa nakausap niya sa Veterans Memorial Medical Center ang mag-amang Estrada at pinag-usapan nila ang naging panawagan ng ibat-ibang sektor na ipailalim na lang sila sa house arrest. Ayaw aminin ni Defensor na siya ang ipinadala ni Pangulong Arroyo dahil sa ito umano ay personal niyang desisyon ang pagpunta doon. Inakusahan naman ni Ilocos Norte Rep. Imee Marcos si Pangulong Arroyo na kaya lumambot ito sa isyu ng house arrest sa mag-amang Estrada ay para makuha ang simpatiya ng masa. Subalit kahit umano pumayag si Estrada na mailagay siya sa house arrest ay balewala rin kung hindi naman ito pahihintulutan ng Sandiganbayan kayat balewala rin ang pakikipag-negosasyon ng Malaca&amp;ntilde;ang. Samantala,sinabi naman ni Police Security and Protection Office Director, C/Supt. Prospero Noble na hindi nila maiaalis ang posibilidad na hindi nila makontrol ang sitwasyon partikular ang pagdagsa ng mga taong nais bumisita kay Estrada sa kanyang bahay sa no.1 Polk St., Greenhills, San Juan. (Ulat nina Lilia Tolentino,Malou Escudero at Danilo Garcia)</body>
<link>http://www.philstar.com/Article.aspx?articleId=187386&amp;publicationSubCategoryId=92</link>
</article>
<article>
<title>Rosebud ididiin si Ping</title>
<author>Ding Cervantes at Danilo Garcia</author>
<date>
<month>December</month>
<day>11</day>
<year>2002</year>
</date>
<body>Handa si Mary &amp;quot;Rosebud&amp;quot; Ong na makipagtulungan sa pulisya at magbigay ng sworn statement na susuporta sa kanyang mga alegasyon na magdidiin kay Sen. Panfilo Lacson sa brutal na pagpatay kay Col. John Campos. Ang pahayag ay kasunod ng utos ng Malaca&amp;ntilde;ang na pigain si Ong bilang potensiyal na witness sa pagpatay sa kanyang dating lover. Sa panayam kay Ong, hindi siya panatag kahit nasa ilalim siya ng witness protection program ng gobyerno dahil sa pangambang may magtangka sa kanyang buhay, pero handa siyang ituloy ang kanyang laban. &amp;quot;I feel so alone. It seems it is only me putting up a fight against a huge criminal organizations,&amp;quot; sabi ni Ong. Hindi rin anya masisi ni Ong ang iba pang saksi kung ayaw nilang lumantad dahil para na rin silang nagpakamatay kapag ginawa nila ito. Sinabi pa nito na posibleng si Campos ang ginawang &amp;quot;sacrificial lamb&amp;quot; ng isang foreign-based illegal drugs syndicate na sumusuporta sa kandidatura ni Lacson sa 2004. &amp;quot;If you recall, I testified before the Senate that John (Campos) was consigned a warehouse (for drug shipments) and once reneged on payments to a foreign-based drug syndicate, but was later accompanied by (police Senior Superintendent) Michael Ray Aquino to Hong Kong to settle the account. The syndicate could also have seen Campos as the most fitting sacrificial lamb for that fault in the past as a lesson to others on the syndicate,&amp;quot; sabi pa ni Ong. Sinabi rin ni Ong na ang &amp;quot;pagpapatahimik&amp;quot; kay Campos ang puputol sa ginagawang imbestigasyon sa matataas na opisyal na sangkot sa illegal drugs. &amp;quot;Pings life, credibility, future and ambition were at Johns mercy, and so John had to go. &amp;quot;Drug lords do not forgive and forget,&amp;quot; dagdag pa niya. Ong duda sa NCRPO Gayunman, matapos na isangkot ang pangalan ni Lacson tumanggi naman si Ong na humarap at pormal na kasuhan sa ginagawang imbestigasyon ng National Capital Region Police Office (NCRPO). Sinabi kahapon ni deputy director Reynaldo Velasco, NCRPO chief, na inimbitahan nila si Ong para isapapel ang kanyang mga akusasyon at mga nalalaman sa pagkamatay ni Campos. Hindi rin naman nila maimbitahan si Lacson dahil dapat umano munang ma-establish ang mga ebidensiya at mga testimonya na nakuha sa lugar ng krimen. Sinabi rin nito na balewala na ang mga sinasabi niyang mga nalalaman niya sa kaso dahil sa pagtanggi na ilagay sa papel ni Ong ang kanyang mga akusasyon. Hindi naman umano niya malaman kung duda si Ong sa kanya dahil sa batch 71 rin siya sa Philippine Military Academy (PMA) at ka-mistah si Lacson. Kung ito umano ang pamantayan ng pagdududa ni Ong, sinabi nitong hindi siya kilala ng personal nito. Kaugnay nito, hindi pa rin naman lusot si Antonio Cabanban, ang kasama ni Campos ng mapaslang. Kukuhanan rin nila ito ng testimonya dahil sa hindi pa kumpleto ang inisyal na pahayag na ibinigay nito sa Para&amp;ntilde;aque police. Dapat umanong liwanagin ni Cabanban kung bakit hindi niya namukhaan ang gunman, kung bakit si Campos lang ang binaril, at kung nasaan siya eksakto nang isagawa ang krimen. Kasalukuyang masusing sinusuri ngayon ang lahat ng ebidensiya tulad ng mga slug na M-16 na ginamit, testimonya ng ibang saksi at pag-trace sa berdeng get-away vehicle sa LTO. (Ulat nina Ding Cervantes at Danilo Garcia)</body>
<link>http://www.philstar.com/Article.aspx?articleId=187479&amp;publicationSubCategoryId=92</link>
</article>
<article>
<title>2004 target ni GMA sa house arrest ni Erap</title>
<author>Malou Escudero/Lilia Tolentino</author>
<date>
<month>December</month>
<day>11</day>
<year>2002</year>
</date>
<body>Hindi ang diwa ng kapaskuhan ang iniisip ng administrasyong Arroyo sa pagkatig sa house arrest ni Estrada kundi ang election sa 2004. Sa pahayag ni Bayan Muna Rep. Liza Maza, ipinapakita lamang ng Malaca&amp;ntilde;ang na ang pagkiling nito sa kahilingan ni Erap ay para sa interes nito sa halalan. Maari anyang nababahala na ang administrasyon sa mga lumalabas na survey kung saan pumapang-apat na lamang ang Pangulo sa mga maaaring manalo sa pagka-pangulo. Hindi aniya nakakagulat na pumosisyon ang Pangulo pabor sa interes ni Estrada dahil maaaring nais lamang nitong lumambot ang oposisyon at makuha sa kanyang panig ang mga sumusuporta sa dating pangulo. Idinagdag rin ni Maza na ang mga petisyon para sa house arrest at pansamantalang paglaya ng mag-amang Estrada ay nakapagpabagal lamang sa paglilitis na isinasagawa ng Sandiganbayan. Halos lahat anya ng okasyon sa kalendaryo ay ginamit ng depensa upang magpetisyon para makauwi ang mag-amang Estrada. &amp;quot;Malinaw itong delaying tactics sa bahagi nila,&amp;quot; ani Maza. Binatikos rin ng mambabatas si Housing Secretary Mike Defensor sa pahayag nitong handang suportahan ni Arroyo ang house arrest. Nangangamba ang kongresista na ang pahayag ni Defensor ay maka-impluwensiya sa magiging desisyon ng Sandiganbayan sa petisyon. Samantala, inatasan na ni Pangulong Arroyo si DSWD Sec. Dinky Soliman na pangasiwaan ang konsultasyon sa ibat ibang sektor hinggil sa panukalang house arrest. Bagaman ang Pangulo at iba pang miyembro ng Gabinete ay bukas sa usaping ito, kailangan pa ring kunin ang pulso ng ibat ibang sektor ng lipunan partikular ang civil society groups. (Ulat nina Malou Escudero/Lilia Tolentino)</body>
<link>http://www.philstar.com/Article.aspx?articleId=187492&amp;publicationSubCategoryId=92</link>
</article>
<article>
<title>House arrest malabo</title>
<author>Rudy Andal</author>
<date>
<month>December</month>
<day>11</day>
<year>2002</year>
</date>
<body>Kakailanganin munang maibasura ang death penalty law bago mapagkalooban ng house arrest si dating Pangulong Estrada dahil ang plunder case ay may katapat na parusang bitay at hindi puwedeng piyansahan. Ito ang naging pahayag ni Sen. Joker Arroyo kaugnay sa kahilingan ng nakararaming mambabatas na payagan si Erap na sumailalim sa house arrest kahit ngayong panahon ng kapaskuhan. Ayon kay Sen. Arroyo, kahit gustuhin ng Sandiganbayan na payagang sumailalim si Erap sa house arrest ay hindi nito magagawa dahil umiiral pa rin ang death penalty at non-bailable ang plunder. Aniya, dapat munang maibasura ang naturang batas na kasalukuyang naka-pending sa Kamara at Senado. Nasa committee level pa lamang ng Senate committee on justice and human rights na pinamumunuan ni Sen. Francis Pangilinan ang panukala na isinusulong ng 16 na senador para maibasura ang batas sa bitay. (Ulat ni Rudy Andal)</body>
<link>http://www.philstar.com/Article.aspx?articleId=187495&amp;publicationSubCategoryId=92</link>
</article>
<article>
<title>GMA umatras na sa house arrest</title>
<author>Ely Saludar at Malou Escudero</author>
<date>
<month>December</month>
<day>12</day>
<year>2002</year>
</date>
<body>Sa harap ng pambabatikos laban sa kanya, inatasan ni Pangulong Arroyo si Housing Czar Mike Defensor na itigil na ang ginagawa nitong negosasyon umano kay Pangulong Estrada kaugnay sa isyu ng house arrest. Sinabi ng Pangulo na kailangang sundin ni Defensoer ang paninindigan ng Malaca&amp;ntilde;ang na ipaubaya na lamang sa Korte o sa Sandiganbayan ang isyu ng house arrest. Ayon sa Pangulo, dapat ay umiral ang batas at hindi ito maaaring pakialaman ng sangay ng Ehekutibo. Gayunman, nilinaw ni Pangulong Arroyo na hindi niya pinagalitan si Defensor subalit pinagsabihan nito na ihinto na ang nasabing hakbang sa house arrest. Kasabay nito, idinepensa ng Pangulo si Defensor sa ginawa nitong pagkilos sa house arrest kay Estrada dahil ito umano ay resulta ng ginawang konsultasyon at sentimyento ng masa. Nagbabala naman kahapon si Bayan Muna Rep. Crispin Beltran na maaaring sapitin din ni Pangulong Arroyo ang nangyaring pagpapatalsik sa puwesto kay Estrada kapag pinahintulutan ng una ang isinusulong na house arrest ng huli. Sinabi ng mambabatas na parang nag-iimbita si Arroyo ng disaster sa plano nito. Idinagdag nito na ang paglalagay kay Estrada sa house arrest ay katulad na rin ng pagpapawalang sala dito na siguradong magreresulta sa paglaya ng pinatalsik na lider. Ayon pa dito, wala rin kapupuntahan ang sinasabing consensus dahil ang tanging maririnig lang umano ni Arroyo ay ang opinyon na katulad nang sa kanya habang nagbibingi-bingihan sa pahayag na salungat sa paniniwala niya. (Ulat nina Ely Saludar at Malou Escudero)</body>
<link>http://www.philstar.com/Article.aspx?articleId=187611&amp;publicationSubCategoryId=92</link>
</article>
<article>
<title>Nani planong likidahin, kotse pasasabugin</title>
<author>Gemma Amargo</author>
<date>
<month>December</month>
<day>12</day>
<year>2002</year>
</date>
<body>Ibinunyag kahapon ng nakabakasyong si Justice Secretary Hernando Perez na may assassination attempt laban sa kanya ang mga organisadong grupo ng mga kriminal at mga pulitiko na nakabangga niya at isasagawa ito sa pamamagitan ng paglalagay ng bomba sa kanyang sasakyan. Ayon kay Perez, natanggap niya ang impormasyon mula kay DOTC Secretary Leandro Mendoza base sa intelligence report na kinumpirma naman ng National Bureau of Investigation (NBI). Nakasaad sa plano ang pagdukot sa miyembro ng pamilya ng isang prominenteng pulitiko at paglikida sa isang miyembro ng Gabinete. Bahagi anya ito upang pabagsakin ang pamahalaang Arroyo. Ang unang plano ay naisakatuparan na ng dukutin ang dalawang anak ni Rep. Jules Ledesma. Samantala, lumalabas naman na si Perez ang miyembro ng Gabinete na planong ipapatay. Sinabi pa ni Perez na apat na ulit na siyang nakatanggap ng phone call na may pananakot na binabantaan ang kanyang buhay subalit tumanggi si Perez na tukuyin kung sino ang mga taong nagpaplano para siya ay likidahin. Ang threat ay kasunod ng pagkakapatay sa lider ng kilabot na Pentagon gang na si Faisal Marohombsar. &amp;quot;It could be (from) the group of kidnappers, drug lords (or) some politicans who want me to be out,&amp;quot; sabi ni Perez. Tumanggi rin si Perez na tukuyin kung ito ay pakana ni Manila Rep. Mark Jimenez. Bunga nito, pinayuhan si Perez ng NBI na dagdagan ang security personnel upang matiyak na hindi siya mauunahan ng sinumang tao na nais na pumatay sa kanya. &amp;quot;My car is never left alone from fear that somebody might plant a bomb,&amp;quot; sabi pa ng kalihim. (Ulat ni Gemma Amargo)</body>
<link>http://www.philstar.com/Article.aspx?articleId=187624&amp;publicationSubCategoryId=92</link>
</article>
<article>
<title>GMA nagalit sa OIC ng MTRCB</title>
<author>Ely Saludar</author>
<date>
<month>December</month>
<day>12</day>
<year>2002</year>
</date>
<body>Kinastigo ni Pangulong Arroyo si Movie Television Review and Classification Board (MTRCB) officer-in-charge Atty. Dennis Manicad matapos na magpalabas ng bagong identification cards na maari lamang kilalanin ng mga sinehan. Sa panayam, sinabi ng Pangulo na dapat ay igalang ni Manicad ang mga ginawa ni dating MTRCB chairperson Marilen Dinglasan dahil legal ang mga ito tulad ng inisyung mga ID. Dapat anyang kilalanin ni Manicad ang mga nagawa ni Dinglasan ay para sa institusyon at hindi pang-personal. Ang pahayag ng Pangulo ay matapos na ipawalambisa ni Manicad ang mga inilabas na MTRCB IDs na may pirma ni Dinglasan. Samantala, nilinaw ng Pangulo na hindi pa nakatitiyak si Manicad na magiging permanente ito sa MTRCB. Patuloy umano ang paghahanap ng search committee ng Malaca&amp;ntilde;ang para sa permanenteng mamumuno sa MTRCB. (Ulat ni Ely Saludar)</body>
<link>http://www.philstar.com/Article.aspx?articleId=187628&amp;publicationSubCategoryId=92</link>
</article>
<article>
<title>PIATCO adviser nagbitiw</title>
<author>Lilia Tolentino</author>
<date>
<month>December</month>
<day>12</day>
<year>2002</year>
</date>
<body>Nagbitiw na bilang Presidential Adviser on Strategic Projects si Gloria Tan-Climaco, ang opisyal na pinangasiwa ni Pangulong Arroyo para pag-aralan ang kontrobersiyal na kontrata ng pamahalaan sa Philippine International Air Terminal Co. (PIATCO). Ayon kay Presidential Spokesman Rigoberto Tiglao, bagaman si Climaco ay nag-resign ay mananatili itong consultant ng Pangulo. &amp;quot;Hindi siya puwedeng magtrabaho ng full time sa gobyerno dahil mas gusto niya sa pribadong sektor. Nagdesisyon itong pumasok sa gobyerno bilang presidential adviser dahil sa naniniwala ito sa liderato ng Pangulong Arroyo,&amp;quot; ani Tiglao. Ang isa anyang senior consultant ay hindi nangangailangan ng full time na trabaho at may panahon pa itong maatupag ang anuman niyang proyekto sa pribadong sektor. Magugunitang si Climaco ang nagbunyag na maanomalya ang kontrata ng PIATCO sa pamahalaan kayat kailangan ang gobyerno na ang siyang mangasiwa sa operasyon ng NAIA Terminal 3. (Ulat ni Lilia Tolentino)</body>
<link>http://www.philstar.com/Article.aspx?articleId=187636&amp;publicationSubCategoryId=92</link>
</article>
<article>
<title>Pinoy deportees mula sa US ipinakiusap na wag posasan</title>
<author>Malou Escudero</author>
<date>
<month>December</month>
<day>12</day>
<year>2002</year>
</date>
<body>Nanawagan kahapon si Negros Occidental Rep. Apolinario Lozada sa Department of Foreign Affairs (DFA) na pakiusapan ang US government na huwag ng posasan ng mga overseas Filipino workers na ipapa-deport sa bansa. Ito ay kaugnay sa napipintong deportasyon ng ilang OFWs ng US Immigration and Naturalization Service (INS) dahil sa paglabag sa American Immigration laws. Tinatayang nasa 80-100 Pinoy ang nakatakdang ideport sa susunod na mga araw. Sinabi nito na sa kabila na nilabag ng OFWs ang naturang batas ay hindi naman kasong kriminal ang mga naging kasalanan nito na kailangan posasan. Pinasisiguro rin ni Lozada kay RP Ambassador Albert del Rosario na mayroong representante ng embahada ang Pinoy deportees sa pagsakay ng mga ito sa eroplano. Batay sa report, umaabot sa 70% deportees ang may felony records tulad ng assault, drugs o sexual abuse habang 30% naman ay hindi lamang sumunod sa immigration laws. (Ulat ni Malou Escudero)</body>
<link>http://www.philstar.com/Article.aspx?articleId=187640&amp;publicationSubCategoryId=92</link>
</article>
<article>
<title>Bata ni Lacson pinalayas sa Crame</title>
<author>Danilo Garcia</author>
<date>
<month>December</month>
<day>12</day>
<year>2002</year>
</date>
<body>Pinaalis na sa kanilang mga quarters sa loob ng Camp Crame ang tatlong heneral kung saan dalawa dito ay kilalang mga dikit kay Sen. Panfilo Lacson. Binigyan na ng kanilang notice to leave ang mga opisyal na sina Chief Supt. Francisco Zubia, C/Supt. Reynaldo Acop at C/Supt. Vic Batac na pawang nasa floating status ngayon. Agad namang itinanggi ni PNP spokesman Sr. Supt. Leopoldo Bataoil na may bahid ng pulitika ang naturang aksiyon dahil sa kilala sina Zubia at Acop na kaalyado ni Sen. Lacson. Ang hakbang umano ay upang mabigyan ng espasyo ang ibang mga opisyal na nakatalaga ngayon sa mga opisina ng Crame bilang bahagi ng &amp;quot;equitable housing privilege.&amp;quot; Itoy upang masiguro na may malapit na matitirhan ang mga opisyal at 24 oras na magiging available sa kanilang serbisyo sa mga opisina. Hindi na umano kailangan ng tatlong opisyales ang kanilang mga quarters dahil sa pansamantalang hindi sila nag-oopisina sa Crame at para mapagbigyan naman ang iba. Kasalukuyang nire-review na rin ng PNP ang pangalan ng mga opisyales na nakadetalye sa Kampo na nangangailangan ng quarters. (Ulat ni Danilo Garcia)</body>
<link>http://www.philstar.com/Article.aspx?articleId=187646&amp;publicationSubCategoryId=92</link>
</article>
<article>
<title>Pulis pinapahanting ni GMA sa pagkalat ng lagim sa mga embahada</title>
<author>Lilia Tolentino</author>
<date>
<month>December</month>
<day>12</day>
<year>2002</year>
</date>
<body>Namimiligrong masipa sa serbisyo ang isang intelligence officer ng PNP na siyang may kasalanan umano kaya nagsara ang mga embahada ng Australia, Canada at European Union kamakailan. Sa isang luncheon briefing kahapon sa mga miyembro ng Malaca&amp;ntilde;ang Press Corps, sinabi ni Pangulong Arroyo na ipinahahanting na niya ang naturang intelligence officer na naglako ng maling impormasyon tungkol sa banta ng terorismo kaya natakot at nagsara ang mga ito. Nadismaya ang Pangulo ng malaman na isang opisyal ng pulisya ang nagbigay ng eksaheradong impormasyon sa mga embahada. Bukod sa perwisyo ay naapektuhan ang mga transaksiyon dito at nagkasamaan pa ng loob ang Pilipinas at mga opisyal ng nabanggit na mga bansa. Gusto ng Pangulo na kastiguhin at parusahan ang opisyal na ito. Wala anyang karapatan o kapangyarihan ang naturang officer para makipag-ugnayan sa mga opisyal ng mga embahada. Maliban sa pagsasabing nasa intelligence unit ito, tumanggi ang Palasyo na sabihin kung sino ang naturang officer na kasalukuyang sinisiyasat na ng PNP. (Ulat ni Lilia Tolentino)</body>
<link>http://www.philstar.com/Article.aspx?articleId=187649&amp;publicationSubCategoryId=92</link>
</article>
<article>
<title>RP ibinasura ang joint military exercise sa Singapore</title>
<author>Ely Saludar</author>
<date>
<month>December</month>
<day>12</day>
<year>2002</year>
</date>
<body>Umayaw ang pamahalaang Pilipinas na magdaos ng joint military exercise sa bansang Singapore upang lalo pang mapalakas ang kampanya laban sa terorismo. Sa panayam sa Malaca&amp;ntilde;ang, sinabi ni Defense Secretary Angelo Reyes na labag sa Konstitusyon ang nasabing hakbang dahil wala namang kasunduan tulad ng RP-US Visiting Forces Agreement o VFA. Gayunman, sinabi ni Reyes na malaki ang maitutulong ng napagkasunduan ng Pilipinas at Singapore sa pagpapalitan ng intelligence information at joint seminars ng mga defense experts. Samantala, sa pagpupulong kahapon nina Pangulong Arroyo at Deputy Prime Minister Tony Tang Keng Yam, nagkasundo ang dalawang lider na magtulungan sa kampanya laban sa terorismo. Sa isang ambush interview sa Palasyo, sinabi ni Tang na mahalagang magkaisa ang bawat bansa laban sa terorismo gayundin sa iba pang transnational crimes tulad ng drug trafficking at piracy. Ang pagbisita sa bansa ni Tang ay bilang tugon sa mga napagkasunduan sa ginanap na ASEAN summit na ginanap sa Cambodia noong nakaraang Nobyembre. (Ulat ni Ely Saludar)</body>
<link>http://www.philstar.com/Article.aspx?articleId=187651&amp;publicationSubCategoryId=92</link>
</article>
<article>
<title>PAF plane sumalpok sa pabrika; 3 patay</title>
<author>Butch Quejada,Arnell Ozaeta at Ed Amoroso</author>
<date>
<month>December</month>
<day>13</day>
<year>2002</year>
</date>
<body>Tatlo ang kumpirmadong patay at 10 ang sugatan nang bumagsak ang isang 2-seater training plane ng Phil. Air Force (PAF) sa loob ng isang factory sa Sto. Tomas, Batangas. Ayon sa report ng PAF, namatay ang pilotong si Capt. Ramon Vincent Ong at ang co-pilot na si Delfin Francisco sanhi ng pagkasunog matapos bumangga ang sinasakyang SF-260 turbo propeller Marqueti plane sa quality control room ng Ebiden Phils., Inc. building, isang computer factory na nasa loob ng First Philippine Industrial Park sa Barangay Anatacia, Sto. Tomas. Namatay din ang factory worker na si Reynante Bautista. Samantala isa sa 10 sugatan na nakilalang si Nestor Pribado, trabahador din sa naturang pabrika, ang nasa kritikal na kondisyon dahil sa tinamong second degree burn. Nabatid mula kay Col. Jose Angel Honrado, public information officer ng PAF, galing umano sa Sangley Point, Cavite ang eroplano patungong Batangas dakong alas-10:15 kahapon ng umaga habang nasa himpapawid at nagsasanay para sa isang proficiency flight ang mga piloto ng biglang magka-trouble ang makina nito. Tinangkang mag-crash landing ang eroplano pero biglang bumulusok paibaba hanggang sa tuluyang sumalpok sa gusali ng factory. Kaagad umanong nagliyab ang eroplano na naging sanhi ng pagkamatay ng dalawang piloto. Namatay naman ang sibilyan matapos masunog rin ang gusali. Kaagad namang nakontrol ang apoy sanhi ng mabilis na pagresponde ng mga pulis at mga residente. Samantala isinugod ang mga sugatan sa St. Francis Cabrini Hospital sa Sto. Tomas na kinilalang sina Teresa Molinyawe, Shirlyn de Castro, Alicia Rey, Norman Arabit, Hermie Carandang, Rose Calandanan, Janet Tibagan at Randolf Getonzo. Isa pang sugatan ang hindi nakilala. Kaugnay nito, inamin naman ni AFP spokesman Brig. Gen. Eduardo Purificacion na sobrang luma na ng SF-260 plane at posibleng mechanical problem ang naging sanhi ng pagbagsak nito. Mula noong 1945 o panahon pa ng World War II ang naturang eroplano at may edad na 57.(Ulat nina Butch Quejada,Arnell Ozaeta at Ed Amoroso)</body>
<link>http://www.philstar.com/Article.aspx?articleId=187734&amp;publicationSubCategoryId=92</link>
</article>
<article>
<title>Intelligence officer na nanakot sa mga embahada sinibak</title>
<author>Lilia Tolentino/Grace dela Cruz/Malou Escudero/Danilo Garcia</author>
<date>
<month>December</month>
<day>13</day>
<year>2002</year>
</date>
<body>Bunga ng maling impormasyon na ibinigay sa dalawang malaking embahada hinggil sa pag-atake ng mga terorista, sinibak na kahapon sa puwesto bilang intelligence officer ng PNP sa Western Police District si P/Supt. George Gaddi, hepe ng District Intelligence and Investigation Division (DIID). Ayon kay Interior and Local Government Secretary Jose Lina, maaaring tuluyan nang masipa sa serbisyo si Gaddi sa sandaling irekomenda sa tinatapos pang imbestigasyon ng PNP. Inihayag ni Lina sa isang panayam na lumabas sa preliminary investigation na tumutukoy sa opisina ni Gaddi na siyang pinagmulan ng eksaherado at nakakaalarmang report na ipinaabot sa mga embahada ng Australia at Canada kaya nagsara ang mga ito. Kinumpirma rin ni Directorate for Intelligence director Robert Delfin ang isang memo umano na kanilang nakuha na may pirma ni Gaddi na siyang ebidensiya na pinadalhan niya ang mga embassy ngunit tumanggi itong aminin sa kanilang pag-uusap. Nabatid na padalus-dalos na sinabihan nito ang dalawang embahada ukol sa &amp;quot;specific and credible threats&amp;quot; na hindi dumaan ang impormasyon sa kanyang mga superior. Treason kay Gaddi Kasabay nito, ipinag-utos kahapon ni Negros Occidental Rep. Apolinario Lozada kay PNP chief, Director Gen. Hermogenes Ebdane Jr. na kasuhan ng treason si Gaddi. Sinabi ni Lozada na hindi dapat na tanggalin lamang sa tungkulin si Gaddi dahil malaki ang naging &amp;quot;damage&amp;quot; na ginawa nito hindi lamang sa relasyon ng Pilipinas sa mga bansang nagsara ang embahada kundi maging sa ekonomiya ng bansa. Dapat anyang tingnan din ang anggulong bahagi nang pananabotahe sa Arroyo administration ang ginawang pagli-leak ni Gaddi ng impormasyon na may nais mambomba sa mga nagsarang embahada. Mas lalakas umano ang kaso laban kay Gaddi sa sandaling mapatunayan na ang mga ipinakalat nitong balita ay isang &amp;quot;tsismis.&amp;quot; Pinatitingnan din ni Lozada sa PNP kung ipinagkalat pa ni Gaddi sa ibang embahada ang exaggerated intelligence report. Sinabi naman ni PNP chief Ebdane na hindi sinunod ni Gaddi ang procedure ng paghawak ng mga mahahalagang impormasyon. Sa naturang proseso, dapat umanong pag-aralan ang naturang impormasyon, ipabatid sa lahat ng opisyal ng intelligence department at maghintay ng permiso kung ipapaalam ito. Ayon naman kay WPD Director Sr. Supt. Pedro Bulaong, hindi hurisdiksiyon ni Gaddi ang lungsod ng Makati kaya hindi dapat nito pinakialaman ang anumang impormasyon na malalaman nito kaugnay sa nasabing lungsod. Pansamantalang ipinalit kay Gaddi si P/Supt. Rodolfo Llorca, bilang hepe ng DIID. (Ulat nina Lilia Tolentino/Grace dela Cruz/Malou Escudero/Danilo Garcia)</body>
<link>http://www.philstar.com/Article.aspx?articleId=187737&amp;publicationSubCategoryId=92</link>
</article>
<article>
<title>Cha-cha idaan sa referendum</title>
<author>Rudy Andal</author>
<date>
<month>December</month>
<day>13</day>
<year>2002</year>
</date>
<body>Hiniling kahapon ni Senator Manuel Villar sa pamahalaan na magsagawa ng referendum kasabay ng presidential elections sa 2004 upang alamin sa taumbayan kung payag ang mga ito na magkaroon ng Charter change. Sinabi ni Sen. Villar na hindi dapat pagtalunan ng mga mambabatas kung magkakaroon ba ng Cha-cha bagkus ang tanungin ay mamamayan sa pamamagitan ng isang referendum. Aniya, dapat isabay na lang ang referendum na ito sa 2004 elections upang makatipid sa gastusin ang pamahalaan at itanong na rin sa sambayanan kung anong porma ang nais nilang maging sistema kung sa pamamagitan ng Constituent Assembly o Constitutional Convention. Wika pa ng mambabatas, matitigil na ang debate at usapin sa pag-amyenda sa 1987 Constitution kung ang mismong tatanungin ay ang taumbayan at hindi lamang mga opinyon ng mga lawmakers ang ating naririnig. Ipinaliwanag pa ni Villar, ang rumor tungkol sa kudeta ay palaging naririyan kahit wala pa ang usapin ng Cha-cha kaya nararapat konsultahin ang taumbayan kung nais ba nilang baguhin o amyendahan ang ating umiiral na saligang batas. Idinagdag pa ng senador, kung magkakaroon tayo ng pagbabago sa sistema ng pamahalaan mula sa presidential tungo sa parliamentary o federalism ay dapat ikonsulta din sa mamamayan. (Ulat ni Rudy Andal)</body>
<link>http://www.philstar.com/Article.aspx?articleId=187748&amp;publicationSubCategoryId=92</link>
</article>
<article>
<title>'Pagselyo' sa travel papers ng gov't officials linawin</title>
<author>Malou Escudero</author>
<date>
<month>December</month>
<day>13</day>
<year>2002</year>
</date>
<body>Dapat linawin ni National Security Adviser Roilo Golez kung ano ang naging papel nito sa kontrobersiyal na memorandum na pinalabas ni Justice Secretary Hernando Perez na nag-uutos na ipagbawal na ipalabas sa media ang impormasyon kaugnay sa biyahe ng mga opisyal ng gobyerno. Sinabi ni Bulacan Rep. Willie Villarama na nais niyang malaman kay Golez kung kinonsulta siya ni Perez kaugnay sa memorandum nito kay Immigration Commissioner Andrea Domingo na may petsang Nov. 16, 2002 kung saan idinahilan nito ang national security at threat of terrorism para maging confidential ang travel paper ng mga public officials. Malaki aniya ang maitutulong ng tanggapan ni Golez kung mabibigyan siya ng impormasyon ukol dito. Kinuwestiyon din nito si Golez kung pumayag ito sa kautusan ni Perez na ang travel records ng mga opisyal ng gobyerno ay itago dahil ang pagpapalabas nito sa media o publiko ay magiging dahilan upang manganib ang buhay ng mga ito. (Ulat ni Malou Escudero)</body>
<link>http://www.philstar.com/Article.aspx?articleId=187751&amp;publicationSubCategoryId=92</link>
</article>
<article>
<title>3 bomba isinama sa daing nasabat</title>
<author>Danilo Garcia</author>
<date>
<month>December</month>
<day>13</day>
<year>2002</year>
</date>
<body>Nasabat ng pulisya ang tatlong malalakas na uri ng bomba na nakapalaman sa mga daing na danggit na tinangkang ipuslit kamakalawa ng umaga sa North Harbor, Manila. Sa sketchy report na nakarating sa Camp Crame, nasabat ng mga pulis ang naturang mga bomba dakong alas-10 ng umaga matapos ang isinagawang inspeksyon sa mga bagahe. Isang suspect na itinago ang pangalan ang nadakip sa loob ng Super Ferry na may biyaheng Cotabato-Zamboanga- Iloilo. Nasa posesyon nito ang naturang mga daing na danggit kung saan nasa loob nito ang tatlong ibat-ibang uri ng bomba. Dinala naman agad sa Camp Bagong Diwa sa Taguig ang mga bombang nasabat kung saan dito ito idinetonate. Maaari umanong makapagpabagsak ng isang gusali ang lakas ng naturang nasabat na mga bomba. Patuloy naman ang isinasagawang imbestigasyon sa nadakip na suspect. (Ulat ni Danilo Garcia)</body>
<link>http://www.philstar.com/Article.aspx?articleId=187760&amp;publicationSubCategoryId=92</link>
</article>
<article>
<title>Pinagtatalunang boundary ng Caloocan, Malabon binuhay</title>
<author>Malou R. Escudero</author>
<date>
<month>December</month>
<day>13</day>
<year>2002</year>
</date>
<body>Muling naungkat kahapon ang pagkuwestiyon sa pinagtatalunang boundary ng Caloocan at Malabon matapos ibunyag ni Rep. Enrico Echiverri ang diumanoy sabwatan noong 11th Congress upang mabago ang boundary ng dalawang lungsod. Sinabi ng mambabatas sa pulong ng House committee on local government na may malaking pagkakaiba ang transcripts ng isinagawang deliberasyon ng komite sa minutes nito. Ayon dito, nakasaad sa minutes ang pag-apruba ng komite sa substitute bill na hindi naman nakasulat sa transcript. This substitute bill specified certain metes and bounds which are inconsistent with the existing territorial jurisdiction of Malabon, sabi nito. Dahil sa pagpasa ng nasabing substitute bill ay napunta aniya sa Malabon ang ilang parts ng Caloocan. Ang substitute bill ay di kalaunang ipinasa rin ng Kongreso na naging Republic Act 9019 o ang charter ng lungsod ng Malabon. Nauna nang nagreklamo ng mga residente ng Brgy. 160 at 161 sa Libis at Reparo, Baesa na naapektuhan ng boundary change. Upang suportahan si Echiverri, nagsumite na ang lider ng mga barangay na nagsasabing hindi sila kinonsulta ng mga opisyal ng Malabon para mapasama rito at hindi rin sila nakasali sa plebisito noong 2001 para sa ratipikasyon ng pagkalungsod nito.(Ulat ni Malou R. Escudero)</body>
<link>http://www.philstar.com/Article.aspx?articleId=187762&amp;publicationSubCategoryId=92</link>
</article>
<article>
<title>Office ng Mayor binomba: Vice mayor kakasuhan</title>
<author>Cristina Go-Timbang at Ed Amoroso</author>
<date>
<month>December</month>
<day>14</day>
<year>2002</year>
</date>
<body>CARMONA, Cavite  Nakatakdang sampahan ng kasong attempted murder with conspiracy ang kasalukuyang vice mayor ng bayang ito makaraan ikanta ito ng tatlong naarestong suspek na kanyang inutusan umano para pasabugin ang mismong opisina ni Carmona Mayor Roy Loyola, kamakalawa ng gabi. Kinilala ang tatlong suspek na agad na sinampahan ng kaso na sina Domingo Algordo, kasalukuyang nasa pagamutan makaraang maputulan ng kanang kamay at masabugan sa mukha; Dante Alumia, kapatid ng incumbent vice mayor ng bayang ito na si Amador Alumia, at si Wilmon Alevada ng nasabi ding lugar, supporter ng bise alkalde. Samantala nakatakda ding kasuhan si Vice Mayor Alumia na positibong itinuro ng mga suspek na siya umanong utak sa pagpapasabog na ang pakay ay patayin talaga si Mayor Loyola. Sa panayam kay Cavite Provincial Director Sr. Supt. Roberto Rosales, ganap na alas-11:30 ng gabi kamakalawa ng maganap ang pagsabog. Nasa kisame noon ng opisina ni Mayor Loyola ang suspek na si Algordo at ikinakabit nito sa isang cellphone ang wire ng bomba na nakatapat mismo sa upuan ng mayor, habang ang isang granada ay nakalagay naman sa gilid ng lamesa ni Loyola na may maliit na tali. Sa oras na masagi ito ay siguradong sasambulat ang opisyal. Napag-alaman na nagkamali ng kabit ang suspek kaya agad na sumabog ang kinakabit nitong bomba sa kisame dahilan ng pagkaputol ng kanang kamay nito at pagkawasak ng mukha. Kaugnay nito, bago umano naganap ang insidente, ganap na alas-3:30 ng hapon ay may nakakita umano sa suspek na si Algordo na kausap si Dante sa loob mismo ng opisina ng vice mayor na hinihinalang dito isinagawa ang plano sa pagkakabit ng bomba sa opisina ng alkalde. Matapos ang pagsabog ay agad namang ikinanta ni Algordo ang dalawa pa niyang kasabwat kasama ang kapatid ng vice mayor. Sa kasalukuyan ay dalawang motibo ang pumapasok sa naganap na insidente, una ay pulitika at pangalawa ay awayan sa lupa. Hindi naman mahagilap si Vice Mayor Alumia para hingan ng komento. (Ulat nina Cristina Go-Timbang at Ed Amoroso)</body>
<link>http://www.philstar.com/Article.aspx?articleId=187868&amp;publicationSubCategoryId=92</link>
</article>
<article>
<title>P6-B gagastusin sa Charter change</title>
<author>Rudy Andal</author>
<date>
<month>December</month>
<day>14</day>
<year>2002</year>
</date>
<body>Malabo na magkaron ng pag-amyenda sa 1987 Constitution na kasalukuyang sinusulong sa Kamara at Senado dahil gagastos ang gobyerno ng P6 bilyon sa sandaling magkaroon ng constitutional convention (con-con). Ito ang naging pananaw ni Sen. Aquilino Pimentel Jr. kaugnay sa panukalang isabay sa 2004 elections ang paghalal sa magiging con-con delegates. Sinabi ni Pimentel na kasalukuyan tayong nakaharap sa malaking budget deficit at ang paggastos ng P6 bilyon para sa delegado, empleyado at iba pang gastusin ay hindi praktikal sa ngayon. Aniya, ang con-con ang pinaka-ideal upang amyendahan ang ating konstitusyon dahil sa independent ito sa kongreso at hindi madidiktahan ng sinuman subalit impraktikal naman dahil sa magiging gastos. Pabor naman si Pimentel na iatang na lamang sa Kamara at Senado ang pag-amyenda sa konstitusyon subalit hindi siya pumapayag na magkaroon ng joint voting sa mga pagtatalunang probisyon dahil walang laban ang 24 senador sa mahigit 200 kongresista. Nais ng senador na hiwalay ang magiging pagboto ng Senado at Kamara sa ibat ibang tatalakaying probisyon. (Ulat ni Rudy Andal)</body>
<link>http://www.philstar.com/Article.aspx?articleId=187871&amp;publicationSubCategoryId=92</link>
</article>
<article>
<title>Opening ng NAIA 3 sa Disyembre 15 kinansela di pa raw safe</title>
<author>Butch Quejada/JCantos</author>
<date>
<month>December</month>
<day>14</day>
<year>2002</year>
</date>
<body>Walang bagong airport na bubuksan ang gobyerno ngayong kapaskuhan tulad ng inaasahan ng publiko matapos na ipasya ng pamunuan ng Department of Transportation and Communications (DOTC) at ng Manila International Airport Authority (MIAA) na ipagpaliban ang &amp;quot;soft opening&amp;quot; ng NAIA Terminal 3 na nakatakda sa Dis.15 dahil umano sa pagiging &amp;quot;unsafe to operate&amp;quot; nito. &amp;quot;No way,&amp;quot; matigas na paninindigan ni DOTC Sec. Leandro Mendoza. Sinabi ni Mendoza na hindi niya maaaring isakripisyo ang buhay ng mga pasahero kaya napagpasyahan ng kanyang tanggapan na huwag munang pahintulutan ang pagbubukas ng NAIA 3 hanggat hindi naisasaayos ang 42 &amp;quot;technical deffects&amp;quot; na natuklasan ng Takenaka, ang Japanese firm na nagsawa ng quality assurance inspection sa nasabing aiport. Mapanganib pa umano ito para sa mga pasahero gayundin sa mga aircrtaft. Nabatid kay MIAA General Manager Edgardo Manda, kabilang sa mga nakitang pangunahing depekto ay ang kawalan ng komunikasyon sa pagitan ng airport traffic control tower at ng terminal. Pinuna rin ang kawalan ng direktang &amp;quot;access road&amp;quot; para sa mga kargamento at pasahero. Base sa orihinal na kontrata sa pagitan ng PIATCO at gobyerno ay kailangang lagyan ito ng tunnel para sa paglipat mula terminal 1 patungong terminal 3 bagay na hindi nasunod. Sinabi nito na mistulang isinubo na rin ng mga opisyal ng pamahalaan sa kapahamakan ang mga pasahero sakaling ipipilit ng PIATCO na buksan ang terminal 3. Apat hanggang anim na buwan pa umano bago makumpleto ang nasabing mga depekto. (Ulat nina Butch Quejada/JCantos)</body>
<link>http://www.philstar.com/Article.aspx?articleId=187881&amp;publicationSubCategoryId=92</link>
</article>
<article>
<title>87 Pinoy deportees mula US umuwi na namang nakaposas</title>
<author>Ellen Fernando/ Pesie Mi&amp;ntilde;oza</author>
<date>
<month>December</month>
<day>14</day>
<year>2002</year>
</date>
<body>Umaabot sa 87 Filipino deportees karamihan ay mga kabataang babae ang umuwi na namang nakaposas sa bansa mula sa Estados Unidos kahapon ng hapon. Sakay ang mga nabanggit na Pilipino ng isang chartered plane na lumapag sa Clark Airport sa Clark, Pampanga. Isa sa mga deportee ay galing sa prominenteng pamilya na malapit kay dating Pangulong Estrada. Ayon kay Foreign Affairs Secretary Blas Ople, ang takdang pagdating kahapon ng mga deportees ay hindi inianunsyo dahil sa kahilingan na rin ng mga ito para sa kanilang privacy. Nabatid na ipinosas ang mga kamay at paa ng mga deportees nang sila ay isakay sa eroplano bilang pagtupad sa pinaiiral na civil aviation security ng US government. Isang oras bago mag-landing ang eroplano ay tinanggal ang kanilang mga posas sa paa. Nagtalaga ang DFA ng tatlong consulate officials na siyang mag-eescort sa mga ito hanggang sa kanilang pagdating sa bansa. (Ulat nina Ellen Fernando/ Pesie Mi&amp;ntilde;oza)</body>
<link>http://www.philstar.com/Article.aspx?articleId=187884&amp;publicationSubCategoryId=92</link>
</article>
<article>
<title>NEDA director sinibak ni GMA</title>
<author>Lilia Tolentino</author>
<date>
<month>December</month>
<day>14</day>
<year>2002</year>
</date>
<body>Nalagasan ng isang miyembro ang &amp;quot;economic dream team&amp;quot; ni Pangulong Arroyo ng tanggapin niya ang pagbibitiw ni National Economic Development Authority (NEDA) director general at Economic Planning Secretary Dante Canlas. Sa isang talumpati sa ika-28 business conference sa Manila Hotel, inihayag ng Pangulo ang pagtatalaga niya kay Professor Romulo Neri bilang bagong Economic Planning secretary kapalit ni Canlas. Pinasalamatan ng Pangulo si Canlas sa malaking naiambag nito sa ipinatupad na macro economic program ng kanyang administrasyon. Si Neri ang magpapatuloy ng binakante niyang puwesto para ipatupad naman ang bagong micro economic program ng pamahalaan. Si Neri ay isang propesor ng business management ng Asian Business Management ng Ayala Corp. at may 20 taong karanasan sa larangan ng pangangasiwang pang-korporasyon at larangan ng pananalapi. (Ulat ni Lilia Tolentino)</body>
<link>http://www.philstar.com/Article.aspx?articleId=187892&amp;publicationSubCategoryId=92</link>
</article>
<article>
<title>P5,000 bonus ng teachers ibibigay na</title>
<author>Joy Cantos</author>
<date>
<month>December</month>
<day>14</day>
<year>2002</year>
</date>
<body>Magandang balita para sa tinatayang 450,000 mga pampublikong guro sa elementarya at sekondarya sa bansa. Matapos ang ilang araw na pagkaantala dahil sa kakulangan ng pondo ay matatanggap na rin ng mga pampublikong guro ang kanilang P5,000 year-end cash gift na ipinangako ni Pangulong Arroyo para sa mga empleyado ng gobyerno. Siniguro kahapon ni DepEd Secretary Edilberto de Jesus na simula Disyembre 13 o bago mag-Pasko ay matatanggap na nila ang Christmas gift na ito. (Ulat ni Joy Cantos)</body>
<link>http://www.philstar.com/Article.aspx?articleId=187893&amp;publicationSubCategoryId=92</link>
</article>
<article>
<title>Internet porno sa Makati sinuyod</title>
<author>Grace dela Cruz</author>
<date>
<month>December</month>
<day>15</day>
<year>2002</year>
</date>
<body>Dinakip ng mga ahente ng National Bureau of Investigation (NBI) ang isang internet operator at anim na kababaihan na pawang nakahubot hubad matapos na maaktuhan na gumagawa ng kahalayan habang nakaharap sa isang camera na nakakonekta sa internet sa isinagawang pagsalakay sa Makati City. Kinilala ni NBI Director Reynaldo Wycoco ang internet operator na dinakip na si Agnes Dapdap, residente ng #13 Makati Ave., nabanggit na lungsod at ang dalawang kasama nito na pinaghahanap na sina Chris Cole, alyas Antonio Lopez at Luisito Reambonansa, alyas Chito. Samantala, pawang mga walang saplot sa katawan ng arestuhin sina Mary Ann Maquiras, ng Makati Ave.; Renalie Macedonio ng Talaba, Bacoor, Cavite; Shiela Salinas ng Makati; Rosana Vallejo ng Makati; Pinky Paler ng Makati at Analyn Dionisio ng Pampanga. Nabatid na ang raid ay bunsod ng reklamong ipinarating sa NBI-Special Action Unit hinggil sa operasyon ng naturang internet porno. Sa bisa ng search warrant na inisyu ni Makati Regional Trial Court Branch 141 Judge Manuel Victorio ay pinasok ng mga ahente ng NBI ang isang bahay sa #13 Makati Avenue, San Lorenzo village, Makati City. Napag-alaman na malaki umano ang kinikita ng mga internet operator sa mga subscriber na pawang mga kalalakihan dahil napapanood ng mga ito sa pamamagitan ng on-line chatting ang mga babaeng hubot hubad na nauutusan ring gumawa ng kabastusan depende sa kahilingan ng subscriber. Ayon sa NBI, nakakonekta umano ang camera sa internet na ino-operate ni Dapdap at nakikita ng mga subscriber ang pagsasayaw ng hubad at paggawa ng kahalayan ng mga babae. Nakumpisa sa naturang raid ang ilang set ng computer na may video camera at iba pang aparato na ginagamit sa on-line chatting kung saan idinadaan ang mga malalaswang panoorin. (Ulat ni Grace dela Cruz)</body>
<link>http://www.philstar.com/Article.aspx?articleId=188003&amp;publicationSubCategoryId=92</link>
</article>
<article>
<title>Jules at Assunta ikinasal na</title>
<author>Salve V. Asis</author>
<date>
<month>December</month>
<day>15</day>
<year>2002</year>
</date>
<body>HACIENDA EUZKARA, San Carlos City - Sa kabila ng pagtutol ng ilan, wala ng nakapigil pa sa pag-iisang dibdib nina Negros Occidental Rep. Jules Ledesma IV, 41, at Assunta de Rossi, 19, sa idinaos na year-end wedding kahapon sa garden ng Executive House ng Ledesma Group of Companies sa siyudad na ito, 50 kilometro mula sa Bacolod City. Muntik na umanong maubos ang luha ni Rep. Ledesma, 52&amp;quot; habang nakikipagpalitan ng &amp;quot;I dos&amp;quot; kay Assunta, 59&amp;quot;. Suot ng bride ang three-piece aqua raw silk dress worth P100,000 na dinisenyo ni Frederick Peralta na siya ring gumawa ng Barong Tagalog ng groom. Ang civil wedding ay natapos sa loob lamang ng 15 minuto na nagsimula bandang alas-11 ng umaga. Limang mayors ng Negros Occidental ang nagkasal sa kanila na sina Eugenio Jose Lacson ng San Carlos City, Samuel Fabroz ng Calatrava, Victor Medo&amp;ntilde;a Jr. ng Toboso, Santiago Barcelona Jr. ng Escalante at Cynthia dela Cruz ng Don Salvador Benedicto. Kasama sa entourage ang mga anak ni Jules na sina Julieta, 10 at Julio Carlos, 5, sa unang asawa na si Maria Victoria Tsung Pek pero walang secondary sponsors. Anim na buwan munang nag-live-in ang dalawa bago ang naturang civil ceremony. Kahit binigyan ng imbitasyon na kumpleto sa round-trip tickets ay hindi sumipot ang ina ni Assunta na si Nenita at kapatid na si Alessandra. Wala rin ang Italian father ni Assunta. Ang seremonya ay &amp;quot;live&amp;quot; exclusively ng ABS-CBN kung saan ang Lopezes na may-ari nito ay pinsan ni Jules. Matapos ang kasal ay nagsalu-salo ang mga bisita at well-wishers na nag-enjoy sa Russian salad, Paella, Chicken Relleno, Lengua, Steamed Fish, Roast Beef, Leche Flan at Braso de Mercedes. Bago ang kasal, isang engagement dinner ang ginawa sa Hacienda Euzkara kung saan si Assunta ay hinarana ng mga love songs habang may 800 torch-bearing workers at public school teachers na naka-barot saya ang sumayaw. Sa dinner rin na ito ibinigay ni Jules kay Assunta ang isang set ng pearl necklace, earrings at isang engagement ring na sinasabing nagkakahalaga ng $4,000. Sa invitation card ay naka-print ang isang quote na kinuha ni Jules sa poet na si Anton Chekov na nagsasaad ng ganito: &amp;quot;To my dear Sam. You are the air that I breathe. We shall rest. We shall hear the angels sing. We shall see the whole day sparkling like diamonds. I believe this with all my heart. I promise thee all these and more of our lives.&amp;quot; Matapos ang kasal, balik-Congress na si Jules habang si Assunta ay magiging abala naman sa kanyang TV-movie assignments. May tatlo pa siyang pelikula na gagawin bago ang naka-planong January 2004 wedding. Kakatapos lang pumirma ni Assunta sa ABS-CBN at isang sitcom ang pagsasamahan nila ni Dolphy. (Ulat ni Salve V. Asis)</body>
<link>http://www.philstar.com/Article.aspx?articleId=188015&amp;publicationSubCategoryId=92</link>
</article>
<article>
<title>Napocor, Transco heads pinalitan</title>
<author>Lilia Tolentino</author>
<date>
<month>December</month>
<day>15</day>
<year>2002</year>
</date>
<body>Pinalitan ni Pangulong Arroyo ang mga presidente ng National Power Corp. (Napocor) at National Transmission Corp. (Transco) at hinirang sina Rogelio Morga sa Transco at Alan Ortiz sa Napocor. Ayon kay Presidential Spokesman Rigoberto Tiglao, ang dalawa ay pormal na uupo sa Enero 1. Kailangan anyang magtalaga ang pangulo ng ma bagong opisyal ng Napocor at Transco para maisakatuparan ang programa ng reporma sa sektor ng kuryente at matugunan ang mahusay na serbisyong kailangan ng publiko. Sinabi ni Tiglao na sina Morga at Ortiz ay kapwa mayroong mahabang karanasan bilang opisyal ng korporasyon. Ang kanilang magandang record sa pamamahala sa pribadong sektor ay inaasahan ng pamahalaang magiging kapaki-pakinabang. Nilinaw ni Tiglao na si Rolando Quilala ay hindi nagresign sa Napocor dahil acting president lang ito, habang si Asiclo Gonzaga ng Transco ay matagal ng nag-aaplay ng kanyang retirement. Si Morga ay isang civil engineer na nagtrabaho sa EEI Corp. sa loob ng 30 taon na nag-umpisa bilang production manager nong 1966. Naging presidente siya ng korporasyon noong 1988 at vice chairman at director mula 1999-2001. Sa kabilang dako, si Ortiz ay nagkaroon ng ibat ibang posisyon sa negosyo at pamahalaan at naging pinuno ng Senate technical working group para sa Electric Power Industry Reform Bill. (Ulat ni Lilia Tolentino)</body>
<link>http://www.philstar.com/Article.aspx?articleId=188020&amp;publicationSubCategoryId=92</link>
</article>
<article>
<title>Kaso vs ASG sa Pasig na lilitisin</title>
<author>Gemma Amargo</author>
<date>
<month>December</month>
<day>15</day>
<year>2002</year>
</date>
<body>Pinayagan na ng Supreme Court (SC) na mailipat ng ibang hukuman sa Metro Manila ang pag-uusig sa mga miyembro ng Abu Sayyaf Group (ASG) na responsable sa pagdukot sa mag-asawang Martin at Gracia Burnham. Nakasaad sa SC en banc resolution na aprubado na nito ang kahilingan ng Department of Justice (DOJ) na ilipat sa Pasig mula sa Palawan ang pagdinig sa kasong kidnapping na kinasasangkutan nina ASG leaders Khadaffy Janjalani, Isnilon Hapilon, Mujib Susukan at ang kanilang spokesman na si Abu Sabaya. Kinatigan ng SC ang posisyon ng DOJ dahil sa bantang panganib sa buhay ng mga testigo kung sa Palawan mananatili ang paglilitis sa kaso. Magugunita na iginiit kamakailan ng DOJ na ilipat ng ibang korte ang paglilitis upang masiguro ang seguridad ng mga testigo sa krimen. Sinabi ng DOJ na posibleng madiskaril ng terorismo ang paglilitis sa kaso dahil sa posibilidad na balutin ng takot ang naturang lugar sa oras na muling salakayin ng ASG. Nagpahayag naman ang DOJ na ibayong seguridad ang ibibigay ng pamahalaan kung sa Pasig RTC gaganapin ang kaso. Kaugnay nito, sinabi ni Justice State Prosecutor Nestor Lazaro na hinihintay na lamang nila ang raffle sa nasabing kaso kung kaninong hukom sa Pasig RTC ito mapupunta. (Ulat ni Gemma Amargo)</body>
<link>http://www.philstar.com/Article.aspx?articleId=188028&amp;publicationSubCategoryId=92</link>
</article>
<article>
<title>House arrest ni Erap sa Valentine's day na lang</title>
<author>Malou Escudero</author>
<date>
<month>December</month>
<day>15</day>
<year>2002</year>
</date>
<body>Malaki ang posibilidad na sa Araw ng mga Puso na lamang makukuha ni dating Pangulong Estrada ang hinihiling nitong house arrest. Ito ang sinabi kahapon ng PlunderWatch makaraang aprubahan ng Sandiganbayan Special Division ang kahilingan nitong maligo sa miracle fountain sa Novaliches. Sinabi ni Carol Araullo ng PlunderWatch na hindi malayong maging basehan na sa house arrest ang dahilan ng korte na sa &amp;quot;espiritu ng pagkakaisa sa Araw ng mga Puso&amp;quot; para pagbigyan ang kahilingan ng dating pangulo. Idinagdag nito na walang legal na basehan para mabago pa ang unang desisyon ng Sandiganbayan Third Division na nagbabasura sa hiling ni Estrada para mailagay sa house arrest. Dahil umano dito ay kailangang matyagan ng publiko ang nalalapit na paglabas ng ruling para sa petisyon ni dating San Juan mayor Jinggoy Estrada para makapagpiyansa siya. &amp;quot;Quietly, maaaring mailusot na sa Sandiganbayan ang petisyon ni Jinggoy na makapagpiyansa at before you know it, makakalaya na siya,&amp;quot; pahayag nito. Iginiit ni Araullo na palatandaan na ang kasalukuyang ruling ng Sandiganbayan na nagkakaroon na ng epekto dito ang mga nagaganap na pampulitikang galaw sa labas ng korte. (Ulat ni Malou Escudero)</body>
<link>http://www.philstar.com/Article.aspx?articleId=188032&amp;publicationSubCategoryId=92</link>
</article>
<article>
<title>Drug lords hubaran ng maskara !</title>
<author>Lilia Tolentino</author>
<date>
<month>December</month>
<day>15</day>
<year>2002</year>
</date>
<body>Kailangang hubaran na ng maskara ang mga drug lord sa bansa gayundin ang mga miyembro ng PNP na nagbibigay proteksiyon sa sindikato ng droga. Ito ang direktibang ibinigay ni Pangulong Arroyo kay Interior and Local Government Secretary Jose Lina sa okasyon ng 2002 Presidential Awards for Filipino Individuals and Organizations Overseas na ginanap sa Malaca&amp;ntilde;ang. Sinabi ng Pangulo na ngayong nasugpo na ang pangingidnap, kailangang pagtuunang pansin ni Lina ang pagpapahusay pa ng kampanya laban sa sindikato ng droga. Kasabay nito, pinuri ng Pangulo ang puspusang pagsisikap ng mga awtoridad na masawata ang illegal na aktibidad ng sindikato ng droga sa bansa. Ang drug bust operations sa Navotas at ang nakumpiskang shabu sa Valenzuela City noong nakaraang linggo ang pinakamalaking huling naisagawa. (Ulat ni Lilia Tolentino).</body>
<link>http://www.philstar.com/Article.aspx?articleId=188039&amp;publicationSubCategoryId=92</link>
</article>
<article>
<title>60 solons pinamaskuhan ni GMA ng P1-M?</title>
<author>Malou R. Escudero</author>
<date>
<month>December</month>
<day>16</day>
<year>2002</year>
</date>
<body>Nakatanggap umano ng maagang pamasko mula kay Pangulong Gloria Macapagal-Arroyo ang may 60 administration solons matapos na sila ay bigyan ng tig-P1milyon sa Malaca&amp;ntilde;ang kamakalawa. Ayon sa isang source, halos lahat ng mga kongresistang kakampi ng administrasyon ay pumunta sa Malaca&amp;ntilde;ang upang kunin ang kanilang pork barrel funds na P1 milyon. Ang nasabing halaga ay ilalaan sa distrito ng mga nabigyang kongresista partikular sa mapipiling kooperatiba ng mga ito. &amp;quot;Ipapautang yung pera sa kooperatiba, pero yung congressman lang ang puwedeng mamili kung alin ang papautangin&amp;quot; anang source. Babayaran naman umano sa Land Bank ang papautanging kooperatiba ang halagang ibibigay sa kanila. Ang nasabing proyekto ay nasa ilalim umano ng pamamahala ng Department of Trade and Industry (DTI) at ito ang magiging implementing agency sa pagpapa-utang. Nauna rito tumanggap din ng tig- P 1 milyon ang may 16 young legislators na ipinatawag kamakailan sa Malaca&amp;ntilde;ang. Ang ibinigay umano ni Arroyo sa mga batang kongresista ay ilalaan din para sa mga proyekto ng DTI. Itinanggi naman ng source na nagbigay ng cash gift si Arroyo maliban sa ibinigay na P 1 milyong pork barrel. Subalit sinabi ng source na posible na bago sumapit ang pasko ay mamigay ng cash gift si Arroyo sa mga kongresista lalo pat naghahanda na ito sa presidential elections sa 2004. Hindi umano kasama sa mga binigyan ni Arroyo ng P 1 milyon ang mga kongresista mula sa oposisyon. (Ulat ni Malou R. Escudero)</body>
<link>http://www.philstar.com/Article.aspx?articleId=188140&amp;publicationSubCategoryId=92</link>
</article>
<article>
<title>'Kill Ople' squad binuo ng NPA</title>
<author>Ding Cervantes</author>
<date>
<month>December</month>
<day>16</day>
<year>2002</year>
</date>
<body>CLARK FIELD, Pampanga  Bumuo ang rebeldeng New Peoples Army (NPA) ng liquidation squad na ang tanging pakay ay patayin si Foreign Affairs Secretary Blas Ople dahil sa matagumpay nitong pakikipag-usap sa ibang bansa na ideklara ang Communist Party of the Philippines-New Peoples Army (CPP-NPA) at si National Democratic Front of the Philippines (NDFP) political adviser Jose Maria Sison bilang mga terorista. &amp;quot;Kung inyong maaalala na kamakailan ako ay nagtungo sa Europa upang makipag-usap sa mga lider at doon ay aming napag-usapan ang tungkol sa CPP-NPA at si Sison na ideklarang mga terorista. Nagtagumpay ako sa aking layunin kaya naman ang naging kapalit nito ay mga death threats mula sa NPA&amp;quot; pahayag ni Ople matapos na pasinayan ang consular office ng Department of Foreign Affairs (DFA) sa Central Luzon. Ayon kay Ople, ang balakin ng mga NPA na siya ay patayin sa Bulacan ay mula sa nakuhang intelligence report ng pulisya na ibinigay sa kanyang tanggapan na umano ay bumuo ng liquidation squad ang NPA sa pamumuno ng isang Kumander Levy na nakabase sa Talasaan,Malolos. Biniro ni Ople ang mga mamamahayag na sana sa kanyang pag-uwi mula sa Clark patungo sa Maynila para makauwi sa Bulacan ay hindi siya ma-ambush ng NPA. Subalit handa umano siyang mamatay kung iyon ang magiging kabayaran ng kanyang naging paglilingkod sa bayan. (Ulat ni Ding Cervantes)</body>
<link>http://www.philstar.com/Article.aspx?articleId=188143&amp;publicationSubCategoryId=92</link>
</article>
<article>
<title>Perez dapat nang lumayas sa DOJ  Drilon</title>
<author>Rudy Andal</author>
<date>
<month>December</month>
<day>16</day>
<year>2002</year>
</date>
<body>Isa umanong malaking pagkakamali ang gagawin ni Pangulong Arroyo kapag muli niyang pinabalik sa kanyang gabinete si Justice Secretary on-leave Hernando Perez. Ito ang inihayag kahapon ni Senate president Franklin Drilon, na naniniwalang hindi na dapat pabalikin sa kanyang puwesto si Perez matapos maghain ng kanyang 30 days leave kamakailan. Ayon kay Drilon, lalong bumaba ang ratings ng Pangulo sa pinakahuling Pulse Asia survey dahil sa kinasasangkutan ni Perez bunga ng expose ni Manila Rep. Mark Jimenez na tumanggap ito ng $ 2 milyon sa kanya. Malaki umano ang maitutulong ni Perez sa muling pagtaas ng ratings ng Pangulong Arroyo kung magkukusa itong huwag na lang bumalik sa gabinete. Idinagdag pa ni Drilon,maraming abugado sa private sector ang puwedeng hirangin ng Pangulo upang humalili kay Perez. (Ulat ni Rudy Andal)</body>
<link>http://www.philstar.com/Article.aspx?articleId=188154&amp;publicationSubCategoryId=92</link>
</article>
<article>
<title>Malaca&amp;ntilde;ang dinepensa ang water rate hike</title>
<author>Ely Saludar</author>
<date>
<month>December</month>
<day>16</day>
<year>2002</year>
</date>
<body>Dumepensa agad ang Malaca&amp;ntilde;ang sa pagpapatupad ng dagdag na singil sa tubig ng Manila Water Company na ipagkakaloob din sa Maynilad Water Services Inc. Sinabi ni Press Secretary Ignacio Bunye na may mga basehan ang nasabing water rate hike dahil na rin umano sa paggalaw ng piso kontra dolyar. Nakatakdang ipatupad ng Manila Water Company ang dagdag na singil sa Enero 1 na aabot sa P4.25 per cubic meter. Sinabi rin ng Malaca&amp;ntilde;ang na maaaring ito rin ang ipagkaloob sa Maynilad na naunang nagpasya na isoli sa gobyerno ang pagseserbisyo ng tubig. Nilinaw ni Bunye na hindi naman maituturing na isang pangba-black mail ang ginawa ng Maynilad dahil nakikita ito sa pag-aaral ng Manila Water Company na kailangan ang pagtaas ng singil ng tubig.(Ulat ni Ely Saludar)</body>
<link>http://www.philstar.com/Article.aspx?articleId=188157&amp;publicationSubCategoryId=92</link>
</article>
<article>
<title>Kongreso bubuo ng komite para sa 'Cha-cha'</title>
<author>Rudy Andal</author>
<date>
<month>December</month>
<day>16</day>
<year>2002</year>
</date>
<body>Isang magkasanib na komite ang bubuuin ng senado at kamara de representante upang magsagawa ng public consultation sa darating na Enero hinggil sa Charter change (Cha-cha). Ayon kay Senador Edgardo Angara, hindi kasama sa konsultasyon ang panukalang no election sa 2004 at ang pagpapalawig pa ng termino ni Pangulong Arroyo. Nagkaroon na ng pagpupulong sina Angara at Samar Rep. Antonio Eduardo Nachura na siyang mamumuno sa house panel hinggil dito. Ang komite ay magsasagawa ng isang komprehensibong public discussion sa pag-aamiyenda ng saligang-batas kabilang ang mga major provisions na kinakailangan ng pagbabago. Sinabi pa ng senador na dalawang isyu ang maaring magdomina sa pagdinig ang paglilipat sa parliamentaryong sistema ng gobyerno at ang pag-amiyenda ng mga economic provisions na naglilimita ng foreign ownership sa media, utilidad at pagmimina. (Ulat ni Rudy Andal)</body>
<link>http://www.philstar.com/Article.aspx?articleId=188164&amp;publicationSubCategoryId=92</link>
</article>
<article>
<title>Batikos pagsibak sa Gabinete kinontra ng Malaca&amp;ntilde;ang</title>
<author>Ely Saludar</author>
<date>
<month>December</month>
<day>16</day>
<year>2002</year>
</date>
<body>Kinontra ng Malaca&amp;ntilde;ang ang mga pagkuwestiyon sa umanoy maling desisyon ng Pangulo sa pagsibak sa ilang miyembro ng Gabinete. Sinabi ni Press Secretary Ignacio Bunye na prerogative ng Pangulo kung sino ang nais nitong panatilihin at alisin sa kanyang official family. Ito ang tugon ng Palasyo sa paggigiit na dapat ay sibakin na rin sa puwesto si Finance Secretary Jose Isidro Camacho na pinuno ng economic team ng Pangulo kung saan ay lalong lumubha ang kalagayan ng ekonomiya dahil sa ugali nitong mangutang. Kasunod ito ng pagkakasibak sa Economic Manager ng Pangulo na si Socio-Economic and Planning Secretary Dante Canlas na pinalitan ni Romulo Neri dahil sa pagbabago ng patakaran sa ekonomiya. Nilinaw ni Bunye na naunang nagsumite ng courtesy resignation si Camacho subalit ito ay hindi tinanggap ng Pangulo. Nanawagan ang Palasyo na suportahan ang mga desisyon ng Pangulo dahil ito ay para na rin sa interes ng bansa. (Ulat ni Ely Saludar)</body>
<link>http://www.philstar.com/Article.aspx?articleId=188167&amp;publicationSubCategoryId=92</link>
</article>
<article>
<title>AFP chief nagmungkahi ng ceasefire vs NPA</title>
<author>Ely Saludar</author>
<date>
<month>December</month>
<day>16</day>
<year>2002</year>
</date>
<body>Ikinokunsidera ng Malaca&amp;ntilde;ang ang pagdedeklara ng tigil-putukan ngayong Kapaskuhan laban sa mga rebeldeng New Peoples Army (NPA). Ito ay matapos na imungkahi sa Malaca&amp;ntilde;ang ni Armed Forces of the Philippines (AFP) Chief of Staff, General Dionisio Santiago ang Christmas ceasefire laban sa NPA. Sinabi ni Press Secretary Ignacio Bunye na malaki ang posibilidad na pagbigyan ni Pangulong Arroyo ang mungkahi ni Santiago bagamat may nauna na itong desisyon na huwag magdeklara ng tigil-putukan. Ang naunang desisyon ng Pangulo na huwag magdeklara ng tigil-putukan ay para sa kapakanan ng mga sundalo na naglalayong makaiwas sa anumang panganib dahil sa posibleng paglabag ng mga rebelde sa ceasefire. (Ulat ni Ely Saludar)</body>
<link>http://www.philstar.com/Article.aspx?articleId=188169&amp;publicationSubCategoryId=92</link>
</article>
<article>
<title>6 pinatay, 22 dinukot ng NPA</title>
<author>Ben Serrano</author>
<date>
<month>December</month>
<day>17</day>
<year>2002</year>
</date>
<body>ZAMBOANGA - Anim katao ang pinatay at 22 iba pa ang dinukot sa isang sorpresang pagsalakay na isinagawa ng tinatayang 50 armadong rebeldeng NPA sa Barangay Binicalan, San Luis Agusan del Sur noong nakaraang Biyernes. Sa pahayag ni Major Johnny Macanas, spokesman ng Army division sa report mula sa Caraga Police, umatake ang mga rebelde dakong alas-7:30 ng umaga. Pinaulanan ng bala ang mga bahay at pagkatapos ay niransak. Lima sa napatay ay mga residente. Bago nagsitakas ay sinunog ng mga rebelde ang mga kabahayan saka tinangay ang 22 katao at mga hayop. Sa kanilang pagtakas, isang Cafgu ang nadaanan nilang naglalakad at kanila ring pinagbabaril at napatay. Samantala, apat sa 22 bihag ang nakatakas at siyang nagreport sa pulisya tungkol sa naturang pag-atake. Nabatid sa report na kabilang sa pinatay ay apat na magkakapatid na lalaki at karamihan sa mga binihag ay dating NPA rebels na nagbalik-loob na sa pamahalaan. Ipinapalagay na ang pagsalakay ay ganti ng NPA sa pagsuko ng kanilang mga dating kasamahan. Demoralisado na umano ang hanay ng mga rebelde dahil sa uunti-unting pagkaubos ng kanilang mga kasapi. Inutusan na ni Mindanao military commander Lt. Gen. Narciso Abaya na tugisin ang mga rebelde at iligtas ang mga hostages. (Ulat ni Ben Serrano)</body>
<link>http://www.philstar.com/Article.aspx?articleId=188255&amp;publicationSubCategoryId=92</link>
</article>
<article>
<title>PNP nabahag, security kay Erap inatras</title>
<author>Rudy Andal/Doris Franche at Danilo Garcia</author>
<date>
<month>December</month>
<day>17</day>
<year>2002</year>
</date>
<body>Walang magaganap na pagharap ni dating Pangulong Estrada sa Senado sa araw na ito dahil sa biglang pag-atras ng PNP na pagkalooban ng security ang dating pangulo mula sa Veterans Memorial Medical Center hanggang sa Senado para tumestigo kaugnay sa kontrobersiyal na IMPSA contract. Last minute kahapon ng alas-5 ng hapon ay biglang iniatras ng PNP ang kanilang request sa Sandiganbayan para bigyan ng seguridad si Erap papunta sa Senado. Magiging sentro sana ng talakayan sa kauna-unahang pagtuntong ni Estrada sa Senado matapos ang impeachment trial ay kung nilagdaan ba niya ang Industrias Mettalurgicas Perscarmona Socided Anonyma (IMPSA) contract gaya ng akusasyon ni Justice Secretary-on-leave Hernando Perez o ibinasura. Ayon kay Sen. John Osme&amp;ntilde;a, chairman ng Senate committee on government corporations and public enterprises, hindi adhikain ng kanyang komite na hiyain ang Arroyo administration kaya ipinatawag nila ang dating pangulo kundi layunin ng isasagawang Senate inquiry na alamin ang katotohanan kung kaninong administrasyon naaprubahan ang IMPSA para sa rehabilitasyon ng Caliraya-Botocan-Kalayaan (CBK) power plant. Nais din ng komite na bigyan ng pagkakataon si Erap na ilantad nito sa publiko ang sinasabi nitong tinangka siyang suhulan ni Manila Rep. Mark Jimenez ng $14 milyon para sa mabilis na pag-apruba subalit tinanggihan niya. Duda ni Osme&amp;ntilde;a, natatakot na ang Malaca&amp;ntilde;ang kaya gumagawa ito ng paraan para di makadalo si Erap sa Senate inquiry sa IMPSA contract. Ayon kay Sen. Osme&amp;ntilde;a, lalong nakapagdududa ang ginawang withdrawal ng PNP sa Sandiganbayan ng kanilang request. Matagal na nilang inabisuhan ang Sandiganbayan hinggil sa imbitasyon ng Senado para dumalo si Erap subalit sa &amp;quot;ultimo ora&amp;quot; ay biglang umatras ang PNP. Nauna rito, nagpalabas ng order si Sr. Supt. James Bucayo ng Central Police District-Directorate for Operations sa CPD stations 2,7,8,9 at 10 para eskortan ang sasakyang gagamitin ni Estrada patungong Senado habang ang Traffic Management Group (TMG) ang mangangalaga sa trapiko ng mga rutang dadaan nito buhat sa Veterans Memorial Medical Center. Itatalaga naman sa harap ng Senado ang mga tauhan ng Civil Disturbance Management upang kumontrol sa mga militanteng grupo at mga loyalista ni Erap na posibleng magsagawa ng mga demonstrasyon. (Ulat nina Rudy Andal/Doris Franche at Danilo Garcia)</body>
<link>http://www.philstar.com/Article.aspx?articleId=188259&amp;publicationSubCategoryId=92</link>
</article>
<article>
<title>Rep. Lozada nagbitiw sa Lakas</title>
<author>Malou Escudero</author>
<date>
<month>December</month>
<day>17</day>
<year>2002</year>
</date>
<body>Bagaman at halos dalawang taon pa bago sumapit ang 2004 national election, hinihinalang pumoposisyon na ang mga &amp;quot;bata&amp;quot; ni Pangulong Arroyo kabilang na ang bayaw nitong si Iggy Arroyo, kapatid ni First Gentleman Mike. Ayon sa isang source, tatakbong congressman sa 5th district ng Negros Occidental si Iggy Arroyo bilang kandidato ng administrasyon at tatapatan nito ang kasalukuyang congressman na si Apolinario Lozada na kasapi ng Lakas. Ang Lakas ay isa sa mga partido ng administrasyon dahil kabilang ito sa People Power Coalition. Ito aniya ang naging dahilan kung bakit nagbitiw sa kanyang posisyon sa partido si Lozada kung saan siya ang tumatayong vice-president for international affairs at provincial at district chairman sa Negros. Sa isang panayam sa telepono, ipinaliwanag ni Lozada na napilitan siyang magbitiw sa kanyang tungkulin matapos malaman na tatlong buwan na pala siyang tinanggal sa posisyon ni Negros Occidental Vice Governor Elpedio Zayco, provincial chairman ng Lakas. Hindi na niya nagugustuhan ang ginagawang pagtrato sa kanya ng partido kaya napilitan na rin siyang bitawan ang kanyang mga posisyon sa partido bagaman at miyembro pa rin siya ng Lakas. Ayon sa source, maliwanag na hindi si Lozada ang magiging administration candidate sakaling muli itong tumakbong congressman sa Negros dahil tatapatan na ito ng kapatid ni Mike Arroyo. Sinabi naman ni Lozada na ipinadala na niya kay dating pangulong Ramos ang kanyang resignation letter. (Ulat ni Malou Escudero)</body>
<link>http://www.philstar.com/Article.aspx?articleId=188268&amp;publicationSubCategoryId=92</link>
</article>
<article>
<title>Squatters uupakan ni GMA</title>
<author>Lilia Tolentino</author>
<date>
<month>December</month>
<day>17</day>
<year>2002</year>
</date>
<body>Binigyan ni Pangulong Arroyo ng &amp;quot;police power&amp;quot; si Housing and Urban Development Coordinating Council Chairman Michael Defensor para lipulin ang sindikato ng mga squatter sa Metro Manila at iba pang bayan at siyudad sa bansa. Ang kapangyarihang ito ay nakapaloob sa Executive Order No.153 na nilagdaan ng Pangulo para malutas ang problema sa professional squatters at squatting syndicates. Nakasaad sa kautusang ito na ang HUDCC ay makakatuwang ng Department of Justice (DOJ) sa pagtugis sa sindikato ng mga squatter na nambibiktima ng maralitang taga-lungsod para magpa-upa o magbenta ng lupaing pribado at pampubliko gayong mayroon nang titulo ang mga ito kundi man hindi ipinagbibili ng gobyerno ang lupain. Bukod sa DOJ, ang HUDCC na pinamumunuan ni Defensor ay puwedeng humingi ng tulong sa Presidential Commission for the Urban Poor, DILG, DENR, PNP, NBI, Land Registration Authority at Office of the Solicitor General para sa ikabibilis ng pag-aresto sa mga propesyonal na squatter at sindikato nito. Sa isang kaalinsabay na hakbang, binuwag na ng Pangulo ang National Committee Against Squatting Syndicates and Professional Squatters na binuo noong Oktubre 15, 1993 sa pamamagitan ng EO No.129. Ang pagbuwag sa naturang komite ay bunsod ng pagkakaloob na ng ganap na kapangyarihan sa HUDCC para lutasin ang problema sa squatter. (Ulat ni Lilia Tolentino)</body>
<link>http://www.philstar.com/Article.aspx?articleId=188272&amp;publicationSubCategoryId=92</link>
</article>
<article>
<title>Cha-cha umusad na sa Kongreso</title>
<author>Malou Escudero</author>
<date>
<month>December</month>
<day>17</day>
<year>2002</year>
</date>
<body>Hindi na mapipigilan ang kontrobersyal na panukalang pag-amyenda sa Konstitusyon matapos itong ilunsad kahapon sa Mababang Kapulungan ng Kongreso. Ikakalendaryo na ng House committee on rules ang pagtalakay sa plenaryo sa Charter change matapos ipasa ang report ng House committee on constitutional amendments kaugnay sa panukala. Inihain na rin kahapon ang House concurrent resolution no.16 na nananawagan sa Senado at Mababang Kapulungan na i-constitute ang dalawang kapulungan upang maging Constituent Assembly na siyang mag-aamyenda sa 1987 Constitution. Tatlong bahagi ang tutukan sa isasagawang Cha-cha kabilang na ang pagbabago sa porma ng gobyerno na posibleng gawing parliamentary, pag-review sa mga probisyon na may kinalaman sa ekonomiya at ang transitory period. (Ulat ni Malou Escudero)</body>
<link>http://www.philstar.com/Article.aspx?articleId=188278&amp;publicationSubCategoryId=92</link>
</article>
<article>
<title>Toy guns, bayolenteng video games ipagbawal</title>
<author>Malou Escudero</author>
<date>
<month>December</month>
<day>17</day>
<year>2002</year>
</date>
<body>Pinakikilos ng isang mambabatas ang pamahalaan upang tuluyang alisin ang mga laruan ng mga batang nagtutulak sa mga bata upang maging kriminal pagdating ng araw. Sinabi ni Quezon Rep. Rafael Nantes na dapat magtulungan ang Department of Trade (DTI) at Phil. National Police sa pagkumpiska ng mga laruang baril na akala moy totoo at minsan ay ginagamit pa ng mga kriminal. Nais din ng kongresista na limitahan sa mga nasa hustong gulang ang naglalaro ng mga mararahas na video games. Napakaraming mga bata aniya ang nalululong sa mga video games na katulad ng counter strike at ang iba pa nga ay lumiliban pa sa klase makapaglaro lamang nito. &amp;quot; Nakikita na nila ang mga karahasan sa mga nilalaro nila kaya dumarating ito sa panahon na nais nilang maranasan ang mga tunay na labanan na nakikita nila sa video games&amp;quot;, dagdag pa ni Nantes. Base aniya sa talaan ng PNP, mayroong 3, 747 na kasong kriminal ang naitala noong taong 2000 na kagagawan ng mga kabataan. Tumaas ang nasabing bilang sa 5,905 na kaso noong nakaraang taon. Labis na rin aniyang nakakabahala ang dumaraming bilang ng mga nabibilanggong kabataan na isinasama sa bilangguan ng mga matatandang kriminal at kung hindi kikilos ang pamahalaan ay siguradong mas lulubha pa ang problema dahil sa halip na magbago ang mga kabataan ay lalong lumalakas ang loob ng mga itong gumawang masama. (Ulat ni Malou Escudero)</body>
<link>http://www.philstar.com/Article.aspx?articleId=188281&amp;publicationSubCategoryId=92</link>
</article>
<article>
<title>'Hindi ako bakla' - Lacson</title>
<author>Rudy Andal</author>
<date>
<month>December</month>
<day>17</day>
<year>2002</year>
</date>
<body>Ito ang mariing sinabi ni Senator Panfilo Lacson kaugnay sa nais palabasin ni Chief Superintendent Reynaldo Berroya sa pagpapakita ng larawan na nakasuot babae ito. Ayon kay Sen. Lacson, noong siya ay plebo sa Philippine Military Academy (PMA) ay isa siya sa napili na magsuot ng damit babae sa kanilang 100 night show sa academy. Aniya, naging tradisyon ito sa PMA partikular may 100 araw bago sumapit ang graduation kung saan ay tinagurian itong 100 night show. Wala pa kasi noong babaeng kadete sa PMA kaya sa mga lalaking kadete namimili ng bibihisang babae para magsayaw ng pandanggo sa ilaw o iba pang presentasyon sa 100 night show, wika ni Lacson. Iginiit pa ng dating PNP chief, hindi napili si Berroya na pagsuotin siguro ng damit babae noong kapanahunan niya sa PMA dahil sa hindi bagay sa kanya. Idinagdag pa ni Lacson, ipinagmamalaki niyang nakaganap siya sa 100 night show kung saan ay nagdamit babae siya pero hindi ibig sabihin nito ay isa siyang bakla gaya ng nais palitawin ni Berroya. (Ulat ni Rudy Andal)</body>
<link>http://www.philstar.com/Article.aspx?articleId=188288&amp;publicationSubCategoryId=92</link>
</article>
<article>
<title>Executive-Legislative body hiling para sa DH sa HK</title>
<author>Rudy Andal</author>
<date>
<month>December</month>
<day>17</day>
<year>2002</year>
</date>
<body>Iginiit kahapon ni Senate Majority Leader Loren Legarda na bumuo ng executive-legislative body upang matulungan ang mga Filipino domestic helpers sa Hongkong na planong patawan ng buwis. Naghain ng senate resolution No. 496 si Sen. Legarda upang alamin ng senado ang magiging epekto ng panukala ng Hongkong government na patawan ng $500-$750 HK ang mga employers sa pagkuha ng mga domestic helpers kung saan ibabawas naman ng mga ito sa suweldo ng huli. Samantala, kinondena naman ni Sen. Manuel Villar, chairman ng Senate committee on foreign relations, ang balak na ito ng Hongkong government kung saan ay nais gamiting gatasan ang mga Filipina maids upang makabawi sa kanilang deficit. Wika pa ni Sen. Villar, hindi dapat ang mga OFWs ang maging milking cow ng Hongkong government para pag- takpan ang kanilang budget deficit kundi ang sarili nilang mamamayan ang patawan nila ng buwis. Nanawagan din ang mambabatas sa administrasyong Arroyo na panindigan nito ang interes ng OFWs kapag nakipagpulong ito sa HK government partikular sa panibagong pagbubuwis sa ating mga Filipina maids. Aniya, panibagong pahirap ito sa ating mga OFWs kung saan ay nauna na itong pumayag sa salary cut sa Hongkong kamakailan. (Ulat ni Rudy Andal)</body>
<link>http://www.philstar.com/Article.aspx?articleId=188290&amp;publicationSubCategoryId=92</link>
</article>
<article>
<title>Tigil-putukan ihahabol sa Pasko</title>
<author>Lilia Tolentino/Danilo Garcia</author>
<date>
<month>December</month>
<day>17</day>
<year>2002</year>
</date>
<body>May pag-asa pa ang mga rebeldeng komunista na magbago ang desisyon ni Pangulong Arroyo para sa implementasyon ng ceasefire ngayong Pasko. Sa isang press briefing, sinabi ni Presidential Spokesman Rigoberto Tiglao na kung mababago ang naunang desisyon ng Presidente maaaring mag-anunsiyo ito kung kinakailangan. Sinabi ni Tiglao na bagaman mayroong tradisyong magdeklara ng ceasefrire mula Disyembre 16 hanggang Enero 15, hindi pa naman huli kung ang ceasefire ay ihahayag sa bisperas ng Pasko. Ayon kay Tiglao, ang problema lang, kahit na mayroong ipinatutupad na tigil-putukan ang gobyerno, tira naman ng tira ang New Peoples Army. Iginiit naman ni Senador Loren Legarda sa kanyang pagdalaw sa Camp Crame kahapon na nararapat na sundin ang tradisyon nang ceasefire na nararapat na rin umanong gawing permanenteng kasunduan tuwing sasapit ang Kapaskuhan. Una nang inihayag ng AFP ang pagnanais na magkaroon ng tigil-putukan. Nagbago na rin ang paninindigan ng PNP matapos na ihayag nila kahapon ang interes ng pagkakaroon ng ceasefire agreement. Sa panig ng CPP-NPA, handa silang makipagkasundo at makipagsabayan ng karahasan kung kakanselahin ito ng pamahalaan. (Ulat nina Lilia Tolentino/Danilo Garcia)</body>
<link>http://www.philstar.com/Article.aspx?articleId=188291&amp;publicationSubCategoryId=92</link>
</article>
<article>
<title>Mark Jimenez arestuhin na - SC</title>
<author>Gemma Amargo,Malou Escudero, Rudy Andal at Grace dela Cruz</author>
<date>
<month>December</month>
<day>18</day>
<year>2002</year>
</date>
<body>Anumang oras ay maaari nang arestuhin at posibleng magpasko sa loob ng bilangguan si Manila Rep. Mario Crespo aka Mark Jimenez matapos na tuluyang ibasura ng Supreme Court (SC) ang isang milyong piyansa nito sa Manila Regional Trial Court. Sa ipinalabas na resolusyon ng SC en banc na inakda ni Associate Justice Artemio Panganiban, ibinasura nito ang inihaing motion for reconsideration ni Jimenez na baguhin ang kanilang naunang desisyon at payagan siyang makapag-piyansa. Sinabi naman ng mataas na hukuman na wala silang makitang sapat na basehan upang baguhin ang kanilang naunang desisyon sa kabila ng ginawang panawagan ng kasamahan nitong mambabatas. Lumabas na mayroong 9-3-3 na boto at kinatigan ng SC ang kanilang naunang desisyon noong Setyembre 24 at dito ay kinontra ang naging desisyon ni Manila Judge Guillermo Purganan na payagang makapagpiyansa si Jimenez. Kabilang sa mga SC justices na pabor sa pagpapa-aresto kay Jimenez ay sina Chief Justice Hilario Davide Jr., Justices Vicente Mendoza, Renato Corona, Antonio Carpio, Alicia Austria-Martinez, Conchita Carpio-Moralles, Romeo Callejo at Adolf Azcu&amp;ntilde;a na pinakabagong mahistrado na pumabor sa pagdakip kay Jimenez. Tumutol naman sina Associate Justices Jose Vitug, Angelina Sandoval Gutierrez at Consuelo Ynares-Santiago habang nagdesisyon naman na ibalik sa RTC ang kaso ay sina Justices Josue Bellosillo, Reynato Puno at Leonardo Quisumbing. Binigyang diin ng SC na isang flight risk si Jimenez kayat dapat itong arestuhin dahil minsan na nitong ginawa nang tumakas ito sa US at posibleng ito ay kanyang ulitin. Siniguro kahapon ng National Bureau of Investigation (NBI) na naatasang umaresto kay Jimenez na handa sila anumang oras sa kongresista sa sandaling magpalabas ng warrant of arrest ang SC. Sa pahayag ni NBI-Interpol chief, Atty. Ric Diaz na kung sila lamang ang masusunod ay ayaw nilang arestuhin si Jimenez dahil malapit na ang Pasko subalit kung magpapalabas ng warrant of arrest ay wala silang magagawa kundi sumunod at agad nila itong idederetso sa NBI detencion cell. Susuko ako sa tatlong kondisyon! Bagaman at nagpahayag na nakahandang sumuko si Jimenez matapos magpalabas ng desisyon ang SC ay nagbigay naman ito ng tatlong kondisyon sa kanyang pagsuko. Ayon sa isang source na nagsisilbing mediator ng Malaca&amp;ntilde;ang kay Jimenez, hiniling umano ng kongresista na handa siyang harapin ang mga kaso sa Amerika sa kondisyong hindi na siya kailangang arestuhin habang narito sa Pilipinas, hindi lagyan ng posas at makapag-diwang ng Pasko sa piling ng kanyang pamilya. Ang mga kondisyon ay hiniling umano ni Jimenez bago pa man ipalabas ng SC ang desisyon. Hanggang kamakalawa ng madaling araw ay nagbabad sa kanyang silid sa Kongreso si Jimenez at dito ay kanyang inilatag ang kanyang mga kahilingan sa kanyang pagsuko sa awtoridad. Aaresto kay MJ huhulihin rin ng Kongreso Isang resolusyon ang ihahain ni Maguindanao Rep. Didagen Dilangalen na mag-uutos na arestuhin ang sinumang huhuli kay Jimenez. Sinabi ni Dilangalen na walang sinuman ang maaaring humuli kay Jimenez habang may sesyon ang Kongreso hanggang Hulyo 7, 2003 dahil kapag nangyari ito ay siguradong magkakaroon ng constitutional crisis. Mayroon anyang sariling sergeant-at-arms at Legislative Security Bureau ang kongreso na maaaring magbigay ng proteksiyon sa mga miyembro nito. Maging ang mga kasamahan ni Dilangalen sa minorya ay naniniwalang magkakaroon ng constitutional crisis sa sandaling hulihin si Jimenez na nahaharap sa extradition case. Ipinaliwanag pa ni Dilangalen na hindi kailangang nasa loob ng Kongreso si Jimenez upang magkaroon ito ng proteksiyon laban sa huhuli sa kanya. Election sa mababakanteng posisyon ni Jimenez Inihayag kahapon ni Senate President Franklin Drilon na sakaling ipatupad ang extradition proceedings laban kay Jimenez ay maaaring magpatawag muli ng eleksyon para sa mababakanteng posisyon sa ika-6 na distrito ng Maynila. Sinabi ni Drilon,kung sakaling ma-deport si Jimenez sa US dahil sa kasong kinakaharap nito na illegal contribution of campaign fund at iba pang kaso ay hindi na niya magagampanan ang kanyang trabaho bilang kongresista kaya nararapat lamang magpatawag ng panibagong eleksyon. (Ulat nina Gemma Amargo,Malou Escudero, Rudy Andal at Grace dela Cruz)</body>
<link>http://www.philstar.com/Article.aspx?articleId=188386&amp;publicationSubCategoryId=92</link>
</article>
<article>
<title>P8-M hatag ni MJ kay Mike Arroyo</title>
<author>ACorvera/LTolentino/ESaludar</author>
<date>
<month>December</month>
<day>18</day>
<year>2002</year>
</date>
<body>Inakusahan ng kontrobersiyal na si Manila Cong. Mark Jimenez si First Gentleman Mike Arroyo na tumanggap ito ng P8 milyong halaga ng tseke na umano ay kontribusyon mula sa kanya. &amp;quot;Ibinigay ko kay Mike Arroyo, iyong dalawa kaharap ako, iyong lima dun sa isang kaibigan ko inabot. Alam ninyo na kung sino iyon,&amp;quot; pahayag ni Jimenez sa mga mamamahayag. Nakatakda umano nitong sabihin ang buong detalye sa kanyang privilege speech sa Kongreso at ang dahilan bakit niya binigyan ng malaking pera si Arroyo. Sinabi naman ni Presidential Spokesman Rigoberto Tiglao na walang dapat ikatago ang Malaca&amp;ntilde;ang sa sinasabing kontribusyong hiningi mula kay Jimenez dahil ang tseke ay kinalap hindi ng First Gentleman kundi ni Bulacan Congressman Willy Villarama noong 1999 na dating Chief of Staff ni Pangulong Arroyo noong panahong ito ay Vice President. Sinabi ni Tiglao na nanghingi ng kontribusyon si Villarama kay Jimenez para sa Lualhati Foundation,isang organisasyong itinatag noong 1993. Ang pundasyong ito ay nagsasagawa ng mga gawaing panlipunan tulad ng medical mission. Sinabi ni Tiglao na lahat ng tsekeng sinasabi ni Jimenez ay may resibo ang pagkakatanggap at dokumentado na pawang ideneposito sa pondo ng pundasyon. (Ulat nina ACorvera/LTolentino/ESaludar)</body>
<link>http://www.philstar.com/Article.aspx?articleId=188397&amp;publicationSubCategoryId=92</link>
</article>
<article>
<title>Ebdane ipapakulong ni Sen.Osme&amp;ntilde;a!</title>
<author>Rudy Andal/Danilo Garcia</author>
<date>
<month>December</month>
<day>18</day>
<year>2002</year>
</date>
<body>Ipapatawag ng senado si Philippine National Police (PNP) chief Hermogenes Ebdane upang magpaliwanag kung bakit umatras ito na bigyan ng seguridad si dating Pangulong Estrada papunta sa senate inquiry na naging dahilan upang hindi makadalo ang dating Pangulo sa imbestigasyon ng Napocor-IMPSA contract. Sinabi ni Sen. John Osme&amp;ntilde;a,chairman ng senate committee on government corporations and public enterprises, sa sandaling hindi makuntento ang kanyang komite sa paliwanag ni Ebdane ay papatawan ito ng contempt at ikukulong sa senado. Ayon kay Osme&amp;ntilde;a, malaki ang kanyang hinala na minaniobra ang hindi pagdalo ni Estrada sa senate inquiry ng Malaca&amp;ntilde;ang dahil sa sobrang takot sa anumang ibubunyag ng dating Pangulo kaugnay sa IMPSA contract para sa rehabilitasyon ng Caliraya-Botocan-Kalayaan hydroelectric plant. Aniya, nakapagduda ang biglang pag-atras ng PNP na bigyan ng seguridad si Estrada sa pagdalo sana nito sa senado at mababaw umano ang katuwiran ng pulisya na nagkaroon ng procedural lapses ang senado dahil sa pagkabigong abisuhan ito. Nakatakda ang komite ni Osme&amp;ntilde;a ng panobagong pagdinig ukol sa IMPSA deal sa darating na Enero 14 ng susunod na taon ay dito ay muling magpapadala ng panibagong subpoena ang komite kay Erap, Sandiganbayan at PNP. Ipinaliwanag naman ni Ebdane na hindi nila kasalanan ang hindi pagsipot ni Estrada sa senado dahil sinunod lamang nila ang Standard Operating Procedure (SOP) na hindi naging sapat ang ipinadalang subpoena ng senado para ilabas nila si Estrada sa Veterans Memorial Medical Center (VMMC). Ang hinihintay umano nila ay ang &amp;quot;produce order&amp;quot; na manggagaling sa Sandiganbayan ngunit hindi nila ito tinanggap na kaiba sa sinabi ni Osme&amp;ntilde;a na sapat na ang subpoena na ipinadala nila. (Ulat nina Rudy Andal/Danilo Garcia)</body>
<link>http://www.philstar.com/Article.aspx?articleId=188403&amp;publicationSubCategoryId=92</link>
</article>
<article>
<title>Mayor natigok habang kasalo si GMA</title>
<author>Lilia Tolentino</author>
<date>
<month>December</month>
<day>18</day>
<year>2002</year>
</date>
<body>Ikinalungkot ng Malaca&amp;ntilde;ang ang pagkamatay ni Mayor Narcisita Moran ng Jabonga, Agusan del Norte na inatake sa puso sa Palasyo pagkaraan ng isang hapunang handog sa mga lokal na opisyal ng bansa ng Pangulong Gloria Macapagal-Arroyo. Ayon kay Presidential Spokesman Rigoberto Tiglao na bandang alas-8 ng gabi nang atakehin sa puso si Moran pagkatapos ang hapunan nila sa Pangulo at dinala ito sa ospital subalit ideneklarang dead on arrival. Ang ginanap na Christmas dinner sa Malaca&amp;ntilde;ang ay bahagi ng serye nang paghahandog ng Pangulo sa ibat ibang lokal na opisyal para malaman ng ehekutibo ang lagay ng mga isinusulong na proyekto ng pamahalaan. Sinabi ni Tiglao na kung dati ang Pangulo ang nagtutungo sa mga lalawigan lalo na sa mahihirap na lugar ngayon ay nais nitong makausap ang mga lider ng ibat ibang lokalidad. Itinanggi rin ni Tiglao na mayroong ipinamamahaging tig-P1 milyon ang Pangulo sa mga local na opisyal ito umano ay para sa inilunsad na programa ng pamahalaan para sa pagtatayo ng maliliit at katamtamang laking mga negosyo na makakalikha ng empleyo. (Ulat ni Lilia Tolentino)</body>
<link>http://www.philstar.com/Article.aspx?articleId=188410&amp;publicationSubCategoryId=92</link>
</article>
<article>
<title>Malaca&amp;ntilde;ang sineryoso ang resulta ng SWS survey</title>
<author>Ely Saludar</author>
<date>
<month>December</month>
<day>18</day>
<year>2002</year>
</date>
<body>Hindi binabalewala ng Malaca&amp;ntilde;ang ang pinakahuling resulta ng survey ng Social Weather Stations (SWS) na muling bumaba ang ratings ni Pangulong Arroyo. Ayon kay Presidential Spokesman Rigoberto Tiglao, sineseryoso ng Malaca&amp;ntilde;ang ang nasabing survey at magsisilbi itong paalala o panggising sa administrasyon. Tanggap ng Malaca&amp;ntilde;ang na naapektuhan ang ratings ng Pangulo dahil sa isinisisi sa administrasyon ang problema sa terorismo. Sinabi ni Tiglao na nagkapatong-patong ang mga pangamba ng publiko sa bantang giyera sa Iraq, ilang pambobomba at ang pagsasara ng Australian at Canadian embassies. Subalit kumpiyansa ang Malaca&amp;ntilde;ang na makakabawi ang Pangulo dahil sa patuloy na ginagawa nitong programa na makakatulong sa mas mahirap na mamamayan. (Ulat ni Ely Saludar)</body>
<link>http://www.philstar.com/Article.aspx?articleId=188416&amp;publicationSubCategoryId=92</link>
</article>
<article>
<title>8 opisyal ng AFP pa-Indonesia</title>
<author>Danilo Garcia</author>
<date>
<month>December</month>
<day>18</day>
<year>2002</year>
</date>
<body>Walong opisyal ng Armed Forces of the Philippines (AFP) ang tutulak ngayon patungong Indonesia para sa International Peace Monitor Mission. Sinabi ni Defense Secretary Angeleo Reyes, pamumunuan ni Army Brig. General Nagomora Lomodag, kasalukuyang Deputy Commander ng AFP Northern Luzon Command. Ang walong opisyal ang siyang advance party ng 25 kataong opisyal sa Aceh, Indonesia na makikipagtulungan sa 23 pang ibang grupo buhat sa ibat ibang bansa. Sinabi ni Gen. Lumodag na nagsasagawa ng isang digmaan para sa kanilang kalayaan ang mga Aceh upang humiwalay sa Indonesia. Ipinaglalaban nito ang pagsasarili katulad noong isa pa silang Sultanate nang tumulong sila sa paglaban sa Poland na sumakop sa kanila. Tatagal ang grupo ng Pinoy hanggang anim na buwan kasama ang mga delegasyon ng Thailand at Canada.(Ulat ni Danilo Garcia)</body>
<link>http://www.philstar.com/Article.aspx?articleId=188421&amp;publicationSubCategoryId=92</link>
</article>
<article>
<title>Bomber pumalag, binaril, dedo</title>
<author></author>
<date>
<month>December</month>
<day>19</day>
<year>2002</year>
</date>
<body>ZAMBOANGA - Napigilan ang isa na namang tangkang pagpapasabog dito matapos na mabaril at mapatay ang isang umanoy bomber na siyang nakatokang magsakatuparan ng plano sa General Santos City. Nabatid kay provincial Chief Supt. Jose Dalumpines na nanlaban umano ang di pa kilalang suspek na kanilang tinangkang lapitan para sitahin dahil na rin sa kahina-hinalang kilos nito. Base sa report, nakatanggap ng impormasyon ang pulisya dito tungkol sa balak na bomb attack sa lugar. Sa isinagawa nilang pagmamanman ay naispatan nila ang naturang lalaki na kaduda-duda umano ang kilos. Nang lapitan ng mga pulis para tanungin, agad umanong bumunot ng baril ang lalaki at nagpaputok sa mga pulis kaya napilitan umano ang mga awtoridad na gumanti at pinagbabaril ang lalaki. Narekober sa bangkay ang isang fragmentation grenade at isang rocket-propelled grenade. Hindi naman malinaw kung para saan ang naturang mga gamit pampasabog. Ayon kay Dalumpines, ilang pagbabanta na ang kanilang natatanggap mula sa ibat ibang rebeldeng grupo gaya ng Abu Sayyaf, Pentagon gang at MILF. Naniniwala naman si Dalumpines na may kasamahan ang napatay na lalaki, gayunman nabigong matukoy kung saang grupo ito kaanib. Kung matatandaan, nitong Abril ay sunud-sunod na pagsabog ang sumambulat sa General Santos City na pumatay ng 14 katao at sumugat ng 60 iba pa na kagagawan ng ASG. Nitong Oktubre ay niyanig rin ng pagsabog ang Zamboanga at pati Maynila na pumatay naman ng 23 katao, kabilang ang isang US serviceman.</body>
<link>http://www.philstar.com/Article.aspx?articleId=188500&amp;publicationSubCategoryId=92</link>
</article>
<article>
<title>MJ 'sumuko' sa US Embassy</title>
<author>Ellen Fernando</author>
<date>
<month>December</month>
<day>19</day>
<year>2002</year>
</date>
<body>Boluntaryong nagtungo kahapon sa US Embassy si Manila Rep. Mark Jimenez para ipaalam ang kanyang kagustuhan na kusang-loob na bumalik sa Amerika para harapin ang mga kaso niya doon. Pasado alas-9 ng umaga ng magtungo si Rep. Jimenez sa embahada. Sinamahan siya nina House Speaker Jose de Venecia, House Majority Leader Neptali Gonzales Jr., at legal counsel nito na si Atty. Mario Bautista. Hindi pinapasok ang mga sasakyan kaya naglakad sila papasok sa embahada at kinailangang sunduin ng isang Amerikano para tuluyang papasukin. Sinimulan ni Jimenez na ayusin ang kanyang mga dokumento pabalik sa Amerika at kabilang sa inayos ang kanyang US visa. Bukod dito, nakipagpulong si Jimenez at ang mga nabanggit na opisyal sa mga opisyal ng US Embassy para sa pagbabalik nito sa Amerika upang harapin ang mga kasong fraud, tax evation at political contributions. Sa oras na dumating si Jimenez sa Amerika ay dadalhin ito sa Florida district court. Ang ginawa umano ni MJ ay para unahan ang tangkang pag-aresto sa kanya ng NBI matapos ibasura ng Korte Suprema ang apela nito kaugnay sa isyu ng pagpipiyansa tungkol sa kanyang extradition. Pero ayon sa embahada, ang kanyang pagpunta ay bahagi na ng proseso ng extradition. (Ulat ni Ellen Fernando)</body>
<link>http://www.philstar.com/Article.aspx?articleId=188514&amp;publicationSubCategoryId=92</link>
</article>
<article>
<title>Nani hindi sisibakin</title>
<author>Ely Saludar</author>
<date>
<month>December</month>
<day>19</day>
<year>2002</year>
</date>
<body>Pinabulaanan ng Malaca&amp;ntilde;ang na ipinangako ni Pangulong Arroyo kay Manila Cong. Mark Jimenez ang &amp;quot;ulo&amp;quot; ni Justice Secretary Hernando Perez. Sinabi ni Press Secretary Ignacio Bunye na walang katotohanan ang ipinangangalandakan ni Jimenez na tiyak na hindi makakabalik sa puwesto si Perez. Reaksiyon ito ng Palasyo matapos palitawin ni Jimenez na sinabi ng Pangulo na tuluyang maaalis na sa tungkulin si Perez at hindi na makakabalik sa DOJ. Nilinaw ni Bunye na walang binibitiwang commitment ang Pangulo sa pakikipag-usap kay Jimenez. Samantala, desidido ang Malaca&amp;ntilde;ang na ipaaresto si Jimenez kahit wala pang sine die adjournment ng Kongreso. Sinalungat ng Malaca&amp;ntilde;ang ang posisyon ng liderato ng Kamara na maaari lamang ipaaresto at ipadeport si Jimenez kapag nagkaroon na ng sine die adjournment ang Kongreso sa Hunyo ng susunod na taon. Sinabi ni Bunye na ang desisyon ng Korte Suprema na ipawalambisa ang piyansa ni Jimenez ay malinaw na indikasyon na inaalis na lahat ng restrictions upang umusad ang extradition case na kinakaharap ng mambabatas. Ipinaliwanag ni Bunye na ang posisyon ng Malaca&amp;ntilde;ang ay puwedeng ipatupad ang arrest order sa Christmas break ng Kongreso laban sa kongresista. (Ulat ni Ely Saludar)</body>
<link>http://www.philstar.com/Article.aspx?articleId=188516&amp;publicationSubCategoryId=92</link>
</article>
<article>
<title>Tax sa text</title>
<author>Rudy Andal/Malou Escudero/Lilia Tolentino</author>
<date>
<month>December</month>
<day>19</day>
<year>2002</year>
</date>
<body>Binatikos kahapon ni Senator Manuel Villar ang panukala ng International Monetary Fund (IMF) na magpasa ng batas na magpapataw ng buwis sa text messaging upang makalikom ng dagdag na pondo upang pagtakpan ang ating budget deficit. Sinabi ni Sen. Villar, chairman ng Senate committee on finance, dagdag perwisyo lamang ito sa panig ng mamamayan na nakaharap ngayon sa suliranin bunga ng krisis sa ekonomiya. Pinayuhan ni Villar ang gobyerno na sa halip na mag-isip ng panibagong pagbubuwis ay pag-igihin na lamang ng pamahalaan ang pangongolekta ng buwis nito partikular ang paghabol sa mga big time tax evaders. Nagbabala naman ang ilang mambabatas na lalong babagsak ang popularidad ni Pangulong Arroyo kapag pumayag ito sa panukala ng IMF na lagyan ng buwis ang text messaging. Sinabi nina Negros Ocidental Rep. Apolinario Lozada at Bayan Muna Reps. Crispin Beltran at Liza Maza na lalong hindi dapat payagan ng gobyerno ang idinidikta ng IMF. Naniniwala ang mga kongresista na kapag inaprubahan ang panukala ay ipapasa lamang ito ng mga telecom companies sa mga cellphone users. Tinatayang mayroong 14 milyong cellphone subscribers sa bansa na maaapektuhan. Ang pagbubuwis ay maaaring isagawa sa pamamagitan ng pagbabawas ng &amp;quot;free text&amp;quot; o sa pagtataas sa singil nito sa bawat text message na naipapadala. Samantala, ayon naman kay Finance Secretary Jose Isidro Camacho na wala pang pinal na direktiba ang Palasyo para hingin sa Kongreso ang pagpapatibay ng isang batas na magpapataw ng tax sa text message. Pinag-aaralan pa umano ng Malaca&amp;ntilde;ang kung dapat o hindi magpatupad nito at inamin na hindi ito madaling matatanggap ng publiko kaya nangangailangan ito ng sapat na konsultasyon. (Ulat nina Rudy Andal/Malou Escudero/Lilia Tolentino)</body>
<link>http://www.philstar.com/Article.aspx?articleId=188527&amp;publicationSubCategoryId=92</link>
</article>
<article>
<title>Rep. Abaya inatake sa puso</title>
<author>Malou Escudero</author>
<date>
<month>December</month>
<day>19</day>
<year>2002</year>
</date>
<body>Nangisay at bumula ang bibig ni Isabela Rep. Antonio Abaya matapos itong atakihin sa puso kahapon habang dumadalo sa hearing ng House committee on good government. Si Abaya, chairman ng House committee on ethics, ay agad isinugod sa FEU Medical Center pero inilipat din sa Cardinal Santos. Nabatid na nanggaling sa hearing ng basic education committee sa katabing kuwarto si Abaya bago ito nagtungo sa hearing ng good government. Sa initial report ng klinika ng Kongreso, matinding pagod ang inabot ni Abaya at isa ito sa mga naging dahilan ng atake. Magmula umano nang ito ay maoperahan sa utak ay napansin na ng kanyang mga kasamahang kongresista ang biglang pagbagsak ng katawan nito. Sa obserbasyon din ng ilan, hindi na rin masyadong naging maingay si Abaya simula nang sumailalim sa brain surgery bagaman at aktibo ito sa hearing ng kanyang komite. Inaasahan na mas matinding pressure ang haharapin sana ni Abaya kung natuloy ang hearing ng komite sa usapin ng $2 milyon extortion-bribery charges ni Manila Rep. Mark Jimenez laban kay Justice Sec. Hernando Perez. Habang isinusulat ang balitang ito ay maayos na umano ang kalagayan ng kongresista at ligtas na ito sa anumang kapahamakan. (Ulat ni Malou Escudero)</body>
<link>http://www.philstar.com/Article.aspx?articleId=188529&amp;publicationSubCategoryId=92</link>
</article>
<article>
<title>Gringo for VP movement inilunsad</title>
<author></author>
<date>
<month>December</month>
<day>19</day>
<year>2002</year>
</date>
<body>Inilunsad ng Philippine Guardians Brotherhood, Inc. (PGBI) ang isang signature campaign upang kumbinsihin si Sen. Gregorio &amp;quot;Gringo&amp;quot; Honasan na tumakbo bilang vice president sa 2004 elections kasunod ng pinakahuling survey ng Social Weather Stations (SWS) kung saan siya ay nangunguna sa mga vice presidentiables. Ayon sa pinakahuling survey ng SWS kamakailan, nakakuha si Honasan ng 14% net approval at pumangalawa kay Sen. Loren Legarda na meron lamang 20 porsyento. Inihayag ni Atty. Rex Alvin &amp;quot;RMG Arab&amp;quot; Bilagot na sa nakaraang Ilocos regional chapter gathering sa Candon, Ilocos Sur ay inilunsad ang nasabing signature drive upang kumbinsihin ang senador sa malakas na suporta sa kanya ng sambayanan kung sakaling magpasya siyang isulong ang vice presidential bid sa 2004. Una rito ay nagkaroon ng unanimous resolution ang PGBI National Executive Council na humihikayat sa senador na mula Bicol na sungkitin ang mas mataas na katungkulan sa 2004. Binigyang-diin naman ni retired Col. Red Kapunan, isa sa mga founder ng Rebolusyonaryong Alyansang Makabansa (RAM) at kasalukuyang PGBI executive vice president, na ang taglay na independent stance ni Honasan pati na ang kanyang record sa pagtatanggol sa bansa at sa democratic institutions nito at ang kanyang &amp;quot;excellent track record&amp;quot; bilang mambabatas ang mga basehan ng pag-endorso ng Guardians. Si Honasan ay isa mga original at aktibong tagataguyod ng Philippine Patriotic Movement (PPM) na bumandera kamakailan ang major daily advertisement na nanawagan sa pagkakaisa ng lahat ng progressive forces sa bansa upang magkaroon ng isang malakas na bayan sa pamamagitan ng pagtatayo ng sumusunod na limang bahagi: isang malakas na industrialized national economy, malakas na commitment sa social justice, just and democratic govt, isang malakas na sandatahang lakas, at mapayapa at produktibong ugnayan sa iba pang mga bansa. Sinabi ni Honasan na bilang senador ay nakatulong ang kanyang national reform agenda sa pagsasakatuparan ng limang bahagi na isinusulong ng PPM. (Rudy Andal)</body>
<link>http://www.philstar.com/Article.aspx?articleId=188537&amp;publicationSubCategoryId=92</link>
</article>
<article>
<title>2 araw ultimatum kay MJ</title>
<author>Rudy Andal</author>
<date>
<month>December</month>
<day>20</day>
<year>2002</year>
</date>
<body>Nakatakdang arestuhin si Manila Congressman Mario Crespo aka Mark Jimenez kung sa loob ng dalawang araw ay hindi pa ito lalayas sa bansa para harapin ang kasong kriminal sa Estados Unidos. Nangako noong Miyerkules si Jimenez na boluntaryo siyang aalis sa bansa para harapin ang kasong kinakaharap nito sa US upang sa ganoon ay maiwasan nitong maaresto ng National Bureau of Investigation (NBI) matapos ibasura ng Korte Suprema ang piyansa nitong P1milyon sa Manila Regional Trial Court sa kasong extradition. Sinabi ni NBI Director Reynaldo Wycoco sa kanyang pagkakaalam ay napagkasunduan na aalis si Jimenez ngayong araw na ito o kinabukasan. Hindi umano puwedeng magdiwang ng Pasko o Bagong Taon dito si Jimenez dahil sa magsasampa ang gobyerno ng bagong petisyon sa korte upang magpalabas ng warrant of arrest. Nakipag-usap na rin kahapon ang mga abogado ni Jimenez sa korte, gayundin sa Justice department para pag-usapan ang nakatakdang pag-alis ng kanilang kliyente patungong US. Magugunita na kamakalawa ay nagtungo sa US Embassy si Jimenez na nangangahulugan ng kanyang pagsuko at maiwasan ang pag-aresto sa kanya ng NBI matapos ibasura ang kanyang piyansa. Kaya naman pansamantalang sinuspinde ng korte ang pagpapalabas ng warrant of arrest. Sinabi naman ng US Embassy officials na nasa kamay na ng pamahalaang Pilipinas ang pagtatakda ng pag-alis ni Jimenez. Ilan sa mga abogado ni Jimenez ay nagnanais na umalis ito sa bansa pagkatapos ng Bagong Taon, subalit nais ng pamahalaan na agad itong umalis. Si Jimenez ay hinatulan ng korte ng US noong Abril 1999 ng 47 count sa mga kasong fraud, tax evasion at illegal campaign contribution sa Democratic Party ni dating US President Bill Clinton. May katumbas umanong limang taong pagkakulong ang bawat bilang ng kasong fraud at evasion na kinakaharap ni Jimenez sa US. Samantala, sa pananaw ni Senador Aquilino Pimentel Jr., isang malaking banta sa demokrasya ng bansa sakaling arestuhin si Jimenez habang ito ay nasa sesyon ng Kongreso. Sinabi ni Pimentel na sa ilalim ng Konstitusyon ay hindi puwedeng arestuhin ang sinumang senador o kongresista sa buong panahon na mayroong sesyon ang Kongreso puwera na lamang kung ang kaso ay non-bailable tulad ng treason o iba pang kaso na may katapat na parusang anim na taon pataas. (Ulat ni Rudy Andal)</body>
<link>http://www.philstar.com/Article.aspx?articleId=188624&amp;publicationSubCategoryId=92</link>
</article>
<article>
<title>Sayang ang bala namin kay Ople  NPA</title>
<author>Benjie Villa</author>
<date>
<month>December</month>
<day>20</day>
<year>2002</year>
</date>
<body>Pinagtawanan lamang ni Communist Party of the Philippines-New Peoples Army (CPP-NPA) spokesman Gregorio &amp;quot;Ka Roger&amp;quot; Rosal ang sinabi kamakailan ni Foreign Affairs Secretary Blas Ople na bumuo umano ng liquidation squad ang kanilang grupo para umano patayin siya. Sinabi ni Ka Roger na hindi sila mag-aaksaya ng panahon at bala para patayin ang walang kuwentang tao tulad ni Ople. Ang pahayag ni Ople tungkol sa planong paglikida sa kanya ay matapos niyang pangunahan ang may 15 bansa ng European Union sa pagdedeklara sa CPP-NPA at ang founding chairman nitong si Jose Mari Sison bilang mga terorista. Ayon kay Ka Roger, nag-iilusyon lamang si Ople sa pagsasabing malaki ang kanyang naging kasalanan sa ginawang pinsala niya sa CPP-NPA at kay Joma Sison sa pagdeklara sa kanila bilang mga terorista tulad ng Abu Sayyaf. Binigyang diin ni Ka Roger na wala silang balak patayin si Ople dahil sa puwede na itong mamamatay anumang oras sa sobrang pagod at pressure sa kanyang posisyon sa gobyerno. (Ulat ni Benjie Villa)</body>
<link>http://www.philstar.com/Article.aspx?articleId=188633&amp;publicationSubCategoryId=92</link>
</article>
<article>
<title>Water rate hike sa Enero pinapahinto</title>
<author>Angie dela Cruz</author>
<date>
<month>December</month>
<day>20</day>
<year>2002</year>
</date>
<body>Pinapatigil ng may 79 congressmen sa Malaca&amp;ntilde;ang ang balaking pagtaas ng singil sa tubig sa Enero 2003. Isang resolusyon ang ipinasa sa Kongreso na pinangunahan nina Reps. Maria Teresa Defensor ng Quezon City, Del de Guzman ng Marikina at Joel Villanueva ng CIBAC para sa kagyat na pagsuspinde sa rate rebasing ng Maynilad Water Services Inc. at Manila Water Corporation. Hinihiling ng tatlong mambabatas ang pagbuo ng isang inter-agency task force na siyang susuri sa pagrebisa ng Amendment No. 1 na siyang nagbigay kapangyarihan sa dalawang water concessionaries na magtaas ng singil sa tubig kada-taon. Ayon kay Akbayan Congw. Loretta Ann Rosales, nasa kamay ni Pangulong Arroyo ang pagpapatigil ng implementasyon ng Amendment No. 1 dahil katulad ng ginawa ng Pangulo sa independent power producers maaari naming pag-aralan ng gobyerno ang mga kabutihan at kasamaan ng naturang amyenda sa orihinal na kontrata. Aniya, masyadong malayo ang itataas ng singil sa tubig simula sa susunod na taon kumpara sa ibiniding ng dalawang concessionaries. Nakatakdang idulog ngayon ng mga mambabatas ang kanilang resolusyon kay Pangulong Arroyo sa isang hapunan sa Malaca&amp;ntilde;ang. (Ulat ni Angie dela Cruz)</body>
<link>http://www.philstar.com/Article.aspx?articleId=188639&amp;publicationSubCategoryId=92</link>
</article>
<article>
<title>Perez kinasuhan ng PAGC</title>
<author>Ely Saludar</author>
<date>
<month>December</month>
<day>20</day>
<year>2002</year>
</date>
<body>Kinasuhan ng Presidential Anti-Graft Commission (PAGC) si Justice Secretary Hernando Perez sa dalawang probisyon ng Konstitusyon at tatlong iba pang batas. At ang resulta ng imbestigasyong ito ng PAGC ay isinumite na sa Malaca&amp;ntilde;ang. Kaugnay ito sa ipinalabas ni Perez na memorandum sa Bureau of Immigration (BI) na may petsang Nobyembre 16, 2002 na nag-uutos kay Immigration Commissioner Andrea Domingo na huwag ibunyag ang travel records ng Presidente, Bise Presidente, Senate President, House Speaker, Cabinet members at Congressmen. Pormal nang kinasuhan ng PAGC si Perez ng misconduct at conduct prejudicial para sa interes ng paglilingkod. Ayon sa PAGC, nilabag ni Perez ang Section 28, Article 2 ng Konstitusyon kung saan ay maaaring ihayag sa publiko ang mga transaksiyon na may kinalaman sa interes ng publiko at ang section 7, article 3 para sa pagbibigay ng access sa official rercords at dokumento at papeles na may kinalaman sa aksiyon at transaksiyon ng opisyal ng pamahalaan. Bukod dito, nakita rin ng PAGC na lumabag si Perez sa probisyon ng code at ethical standards para sa public officials at employees, section 1 ng Presidential Decrees 1829 na nagpapataw ng parusa para sa obstruction of justice kabilang ang administrative code of 1987. (Ulat ni Ely Saludar)</body>
<link>http://www.philstar.com/Article.aspx?articleId=188646&amp;publicationSubCategoryId=92</link>
</article>
<article>
<title>De Venecia, 'umaray' sa Cha-Cha</title>
<author>Malou Escudero</author>
<date>
<month>December</month>
<day>20</day>
<year>2002</year>
</date>
<body>Inamin kahapon ni Speaker Joe de Venecia na nasaktan siya sa mga lumabas na balitang isinusulong niya ang Charter change o pagbabago sa Konstitusyon dahil nais niyang maging Prime Minister ng bansa. Sinabi ni de Venecia na wala siyang lihim na agenda sa pagsusulong ng cha-cha kaya hindi niya nagugustuhan ang mga lumalabas na balita na personal ang interes niya kaya niya gustong amiyendahan ang Konstitusyon. Wala akong balak na tumakbong Presidente sa 2004 at wala rin akong balak na maging Prime Minister kapag natuloy na maging parliamentaryo ang gobyerno, pahayag ni de Venecia. Sa katunayan aniya ay nagbitiw siya sa partidong Lakas-NUCD at inialok ito kay Pangulong Arroyo. Ipinaliwanag ni de Venecia na kalimitan na ang tumatayong Prime Minister ay ang chairman ng partido. Idinagdag nito na tumanggi naman si Arroyo sa kanyang pagbibitiw sa partido kaya nananatili pa rin siyang co-chairman ng Lakas-NUCD. Iminungkahi naman ni Surigao del Norte Rep. Robert Ace Barbers na pabayaan na lamang ni de Venecia ang civil society group na manguna sa napawagan sa cha-cha. (Ulat ni Malou Escudero)</body>
<link>http://www.philstar.com/Article.aspx?articleId=188650&amp;publicationSubCategoryId=92</link>
</article>
<article>
<title>Ayon sa Pulse Asia: Patok na Senators sa 2004</title>
<author>Lilia Tolentino</author>
<date>
<month>December</month>
<day>20</day>
<year>2002</year>
</date>
<body>Kung ang halalang senatorial ay gagawin ngayon, wala ni isa sa mga miyembro ng Gabinete ni Pangulong Arroyo ang makakapasok sa Magic 12, ayon sa pinakahuling poll survey ng Pulse Asia. Labimpito namang personalidad na kinabibilangan ng kasalukuyan at dating mga Senador, ang may potensiyal na manalo sa halalan kabilang na ang isang aktor at broadcaster. Sa survey na ginawa para sa Nobyembre 2-22 tinanong ang 1, 200 respondents kung sino sa 55 mga nakalistang personalidad ang napipisil nilang iboto para sa Senado. Labimpito sa nakalistang personalidad ang nakakuha ng 22.2% ng boto ng mga respondents, indikasyong maaaring manalo silang Senador kung ang halalan ay gagawin ngayon. Ang 17 ito na may hatak para makapasok sa Magic 12 ay kinabibilangan nina Senate Majority Leader Loren Legarda na kumakatawan sa 54.6 ng boto, dating Education secretary Raul Roco na nagtamo ng 49.6% at Senador Renato Cayetano sa botong 39%. Ang mga nakapasok din sa Magic 12 ay sina action star Fernando Poe Jr., dating Interior and Local Government Secretary Alfredo Lim, dating senators Juan Ponce Enrile at Miriam Defensor Santiago, Sen. John Osme&amp;ntilde;a, ang kilalang newscaster na si Korina Sanchez, Senators Rodolfo Biazon, Aquilino Pimentel Jr. at Robert Barbers, House Speaker Jose de Venecia, Videogram Regulatory Board Chairman Bong Revilla, Tarlac Rep. Benigno Aquino Jr., Vice President Teofisto Guingona at dating Press Secretary Ricardo Puno Jr. Ang mga miyembro ng Gabinete na hindi nakabilang sa Magic 12 na pinagpilian sa survey ay kinabibilangan nina Defense Secretary Angelo Reyes, Presidential Security Adviser Roilo Golez, Justice Secretary Hernando Perez, Executive Secretary Alberto Romulo, DILG Sec. Jose Lina Jr., DOTC Sec. Leandro Mendoza, Tourism Secretary Richard Gordon, Trade Secretary Mar Roxas at Housing Secretary Michael Defensor. (Ulat ni Lilia Tolentino)</body>
<link>http://www.philstar.com/Article.aspx?articleId=188654&amp;publicationSubCategoryId=92</link>
</article>
<article>
<title>MJ sa Disyembre 26 sisibat</title>
<author>Grace dela Cruz</author>
<date>
<month>December</month>
<day>21</day>
<year>2002</year>
</date>
<body>Natupad ang kahilingan ni Manila 6th District Rep. Mark Jimenez na mag-Pasko sa Pilipinas matapos ipagpaliban ng National Bureau of Investigation (NBI) ang pag-aresto dito. Nagkasundo kamakalawa ng gabi sa isang pulong ang Department of Justice, Judge Guillermo Purganan ng Manila RTC Branch 42 at abogado ni Jimenez na si Atty. Mario Bautista na aalis ang kongresista o sa Disyembre 26. Nirequest ni Jimenez na gusto niyang mag-Pasko sa bansa at para maisama sa Amerika ang asawa na nilalakad pa ngayon ang visa. Gayunman ayaw kumpirmahin ang tunay na araw ng pag-alis ni Jimenez. Pero para matiyak ang seguridad nito, ilalagay siya sa pangangalaga ni House Speaker Jose de Venecia na agad namang nagpadala ng 5 miyembro ng Special Action Force na magbabantay sa kongresista. Batay sa utos ng korte, eeskortan ng dalawang ahente ng NBI si Jimenez. Ipinaliwanag ni NBI spokesman Atty. Ric Diaz na 24-oras na babantayan ito ng mga ahente ng NBI sa bahay nito hanggang sumapit ang araw ng kanyang paglisan. Pero sinabi ni Diaz na sa oras na sumakay na at nagsara na ang pinto ng eroplano ay wala ng hurisdiksyon sa kanya ang NBI. Sakaling mabalewala ang lahat nang ito ay magpapatuloy ang pag-isyu ng arrest warrant laban sa kanya. Una nang nabigyan ng 48 oras na ultimatum si Jimenez na dapat na kusang loob na iprisinta ang kanyang sarili sa tanggapan ng NBI o arestuhin ito sa kanyang bahay sa oras na lumabas ang arrest order mula sa korte. (Ulat ni Grace dela Cruz)</body>
<link>http://www.philstar.com/Article.aspx?articleId=188740&amp;publicationSubCategoryId=92</link>
</article>
<article>
<title>GMA mas tiwala kay Villarama kaysa kay Mike</title>
<author>Malou Escudero</author>
<date>
<month>December</month>
<day>21</day>
<year>2002</year>
</date>
<body>Ipinagmalaki kahapon ni Bulacan Rep. Willie Villarama na mas pinagkatiwalaan siya ni Pangulong Arroyo kaysa sa asawa nitong si First Gentleman Atty. Mike Arroyo sa loob ng halos 12 taon. Ayon kay Villarama, naramdaman niya ang pagtitiwala ni GMA higit sa pagtitiwalang ibinibigay nito sa kanyang asawang si Atty. Arroyo noong nagsisilbi itong chief of staff ng Pangulo na nooy vice-president pa lamang ng bansa. Subalit sa kabila umano ng ipinakitang pagtitiwala sa kanya ni GMA ay hindi totoong may namagitan sa kanilang dalawa nang higit pa sa &amp;quot;employee-employer relationship.&amp;quot; Inamin ni Villarama na ilang beses na rin silang natsismis ni Pangulong Arroyo subalit wala umano itong katotohanan. &amp;quot;Siguro mahigit na isang libong beses na akong tinanong kung naging girlfriend ko si Gloria, tinatawanan ko na lang,&amp;quot; ani Villarama. Magugunitang sinabi kamakalawa ni Villarama na napilitan lamang siyang magbitiw bilang chief of staff ni GMA matapos matsismis na nagpapatong siya sa isang kontrata ng Office of the Vice President. Ani Villarama, noong Hulyo 3, 1999 tinawagan siya ng Pangulo para tanungin ang tungkol sa umanoy nagpatong siya ng 30% komisyon sa mga equipment na bibilhin ng OVP. Labis umanong nasaktan si Villarama sa nasabing bintang dahil lumalabas anya na pinagdudahan siya nito dahilan para siya magbitiw. Hininala ni Villarama na siniraan siya kay Arroyo ng mga taong may inggit. (Ulat ni Malou Escudero)</body>
<link>http://www.philstar.com/Article.aspx?articleId=188752&amp;publicationSubCategoryId=92</link>
</article>
<article>
<title>Canada, Australian embassies magbubukas na!</title>
<author>Ellen Fernando</author>
<date>
<month>December</month>
<day>21</day>
<year>2002</year>
</date>
<body>Matapos sabay-sabay na magsara, magbubukas na ang Canadian at Australian Embassies at European Union sa Makati City. Ayon kay Foreign Affairs Secretary Blas Ople, pormal siyang inimpormahan ni Ambassador Johannes de Kok ng European Commission na ang kanilang embahada sa dati nitong tanggapan sa Makati city ay nagbukas na, samantala ang Canadian ay sa Disyembre 30 habang ang Australian Embassy ay sa Enero 2, 2003. Sinabi ni Ambassador Ronert Collete ng Canada na ang kanilang embahada ay nakatakda ring amyendahan ang kanilang travel advisory sa kanilang mamamayan sa pagbisita sa Pilipinas at ang pagbibigay ng pahintulot sa ibang lugar sa bansa na sinasabing &amp;quot;high risk.&amp;quot; Idinagdag ni Ople na nagpahayag na rin ang pamahalaang Australia na kanilang irerebisa ang kanilang ipinalabas na travel advisory matapos ang kahilingan ng pamahalaan. Ang desisyong muling pagbubukas ng naturang mga embahada ay bunsod ng paniniyak ng pamahalaan sa seguridad ng mga ito sa pamamagitan ng PNP at local government units. (Ulat ni Ellen Fernando)</body>
<link>http://www.philstar.com/Article.aspx?articleId=188754&amp;publicationSubCategoryId=92</link>
</article>
<article>
<title>Kontra kaso ni Perez vs Anti-graft chief</title>
<author>Gemma Amargo</author>
<date>
<month>December</month>
<day>21</day>
<year>2002</year>
</date>
<body>Maghaharap ng kasong administratibo at kriminal ang nakabakasyong si Justice Secretary Hernando Perez laban kay Presidential Anti-Graft Commission (PAGC) Chairman Dario Rama matapos nitong sampahan ng kasong obstruction of justice ang una. Sa ipinatawag na pulong sa Club Filipino Greenhills, sinabi ni Perez na walang basehan ang reklamo sa kanya kaya sasampahan niya ng kaso si Rama. Iginiit ni Perez na nakasaad sa Executive Order na ang PAGC ay isang collegial body kaya nangangahulugan na ang pagsasampa ng kaso sa kanya ay lumilitaw na aksiyon lamang ni Rama at hindi ng buong PAGC. Nilinaw pa ng nakabakasyong kalihim na nakatala din sa Section 13 ng EO 12 na hindi maaring ihayag ang anumang impormasyon habang iniimbestigahan ang isang public official. Ngunit sa kaso umano ni Perez ay nauna pa nitong nalaman sa media na sinampahan siya ng kaso ng PAGC bago makakuha ng kopya ng complaint. Matatandaan na sinampahan ni Rama ng kasong obstruction of justice si Perez dahil sa umanoy ayaw ipalabas nito ang lahat ng travel documents ng mga government officials. Babalik si Perez sa kanyang puwesto sa Disyembre 27 at kung hindi ito papasok sa nasabing araw ay malamang ideklara itong AWOL o absent without official leave. (Ulat ni Gemma Amargo)</body>
<link>http://www.philstar.com/Article.aspx?articleId=188764&amp;publicationSubCategoryId=92</link>
</article>
<article>
<title>Jailguards walang Christmas vacation</title>
<author>Doris Franche</author>
<date>
<month>December</month>
<day>21</day>
<year>2002</year>
</date>
<body>Walang Christmas at New Years vacation ang mga jailguards! Ito naman ang binigyang-diin ni Bureau of Jail Management and Penology (BJMP) director Sr. Supt. Antonio Cruz bilang bahagi ng kanilang ipinatutupad na security measure sa lahat ng mga city, district at municipal jail sa bansa. Ayon kay Cruz, kailangang 100 porsiyento ang attendance ng mga jail personnel sa Pasko at Bagong Taon dahil ang mga araw na ito ang kadalasang dinadagsa ng mga dalaw. Partikular na tinukoy ni Cruz ang mga bantay na nakatalaga sa gabi o yung mga night shift personel at jailguards. Tinukoy din ni Cruz ang pagkakaroon ng mga Christmas party at programs na aniyay nangangailangan ng dagdag na seguridad. Sinabi ni Cruz na ang mga jail warden ang mananagot sa kanya sakaling magkaroon ng gulo o pagtakas ng mga preso sa panahon ng kapaskuhan. Ang mga party ay kailangang isagawa mula alas-9 ng umaga hanggang alas-3 ng hapon o oras ng bisita. Pinasisiyasat din ni Cruz sa kanyang mga warden at assistant regional director ang mga jail facility upang maiwasan ang insidente ng jailbreak. (Ulat ni Doris Franche)</body>
<link>http://www.philstar.com/Article.aspx?articleId=188766&amp;publicationSubCategoryId=92</link>
</article>
<article>
<title>Cabinet officials may sariling infomercials</title>
<author>Ely Saludar/Lilia Tolentino</author>
<date>
<month>December</month>
<day>21</day>
<year>2002</year>
</date>
<body>Nagbigay na ng go-signal ang Malaca&amp;ntilde;ang sa mga miyembro ng Gabinete na magkaroon din ng sariling infomercials upang matulungan na masagip ang bagsak na rating ni Pangulong Arroyo. Ayon kay Executive Secretary Alberto Romulo, hindi naman maituturing na isang uri ng pangangampanya ito ng mga Cabinet members na may planong sumabak sa 2004 elections. Sinabi ng kalihim na kailangan lamang na malaman ng publiko ang accomplishment ng administrasyon sa pamamagitan ng infomercials. Lumitaw aniya sa isinagawang evaluation ng Cabinet na bumagsak ang rating ng administrasyon dahil hindi naipabatid sa publiko ang ginagawa nito. Iginiit ng Malaca&amp;ntilde;ang na ang lubos na napagtuunan ng pansin ng publiko ay ang mga lumalabas na intriga at pamumulitika sa pamamagitan ng media kumpara sa mga magandang nagawa ng pamahalaan. Nauna rito, hindi nakasama ang mga miyembro ng Gabinete ng Pangulo sa magic 12 ng Pulse Asia patungkol sa mga sinasabing may ambisyong maging senador. Sinabi naman ni Romulo na masyado pang maaga para mahulaan ang pulso ng bayan sa mga posibleng manalong kandidatong senador ng administrasyon sa 2004 elections. Maaaring mali umano ang persepsiyon ng publiko sa ginagawang trabaho ng mga miyembro ng Gabinete kaya kailangan pang pag-ibayuhin ang paghahatid ng komunikasyon sa publiko sa ginagawa nilang tungkulin. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=188774&amp;publicationSubCategoryId=92</link>
</article>
<article>
<title>SSS bangkarote 'pag tinuloy ang increase sa premium</title>
<author>Rudy Andal</author>
<date>
<month>December</month>
<day>21</day>
<year>2002</year>
</date>
<body>Tinutulan ng dalawang senador ang plano ng Social Security System (SSS) na taasan ang buwanang premium ng mga miyembro sa susunod na taon. Ayon kina Senators Tessie Aquino-Oreta at Manuel Villar, dapat humanap ng ibang pagkukunan ng pondo ang SSS at hindi sa 28 milyon nilang miyembro. Iniulat na si Finance Secretary Jose Isidro Camacho ang nagrekomenda para taasan ang monthly contribution ng SSS members upang maputol ang pagliit ng reserve fund ng nasabing tanggapan. Sinasabing kung hindi tataasan ang monthly contribution ng SSS members at patuloy na bawasan ang reserve fund, ilang taon lamang ang hihintayin at magiging bangkarote na umano ang SSS. Iginiit naman ni Villar, chairman ng Senate committee on finance, na kailangang magpaliwanag ang mga opisyales ng SSS kung ano ang kanilang pinagkakagastusan at nalugi ang tanggapan ngayong taon. (Ulat ni Rudy Andal)</body>
<link>http://www.philstar.com/Article.aspx?articleId=188776&amp;publicationSubCategoryId=92</link>
</article>
<article>
<title>Basura i-flush na lang sa inidoro  MMDA</title>
<author>Lordeth Bonilla</author>
<date>
<month>December</month>
<day>22</day>
<year>2002</year>
</date>
<body>Upang makabawas sa pagresolba ng problema sa basura, iminungkahi kahapon ni Metro Manila Development Authority (MMDA) Chairman Bayani Fernando na i-flush na lamang sa mga inidoro ang mga basurang nabubulok. Sinabi ni Fernando, tulad ng human waste ang nabubulok na basura ay madaling matunaw kayat maaari itong i-flush sa inidoro. Nabatid na ang mga dumi na nai-flush sa inidoro ay naiipon at natutunaw sa poso negro. Ayon sa naturang opisyal, ang comfort room ang isa sa pinakamahalagang parte ng bahay dahil dito bumabagsak ang lahat ng human waste. Umaasa ang naturang opisyal na maraming kritiko ang labis na tututol sa kanyang mungkahi. Pero nilinaw ni Fernando na hindi naman niya sinabi na ipatutupad ito ng MMDA at ito ay isa lamang sa kanyang mungkahi na ang layunin ay upang mabawasan ang problema sa basura ng Metro Manila na isa rin sa pangunahing suliranin na kinakaharap ng naturang ahensiya. Inaasahan na matapos ang pagdiriwang ng kapaskuhan at bagong taon ay dadami na naman ang basura sa Metro Manila. (Ulat ni Lordeth Bonilla)</body>
<link>http://www.philstar.com/Article.aspx?articleId=188879&amp;publicationSubCategoryId=92</link>
</article>
<article>
<title>4 araw tigil-putukan vs NPAs idineklara</title>
<author>Lilia Tolentino/Joy Cantos</author>
<date>
<month>December</month>
<day>22</day>
<year>2002</year>
</date>
<body>Binigyan ni Pangulong Arroyo ng magandang pamasko ang mga sundalo ng magdeklara siya kahapon ng apat na araw na Suspension of Military Operations (SOMO) o tigil-putukan laban sa New Peoples Army (NPA) bilang pagbibigay diwa sa kapaskuhan. Ang SOMO ay uumpisahan mula bisperas ng Pasko, Disyembre 24 hanggang Disyembre 25 at sa bisperas ng Bagong Taon, Disyembre 31 hanggang Enero 1. Base sa rekord ng militar, ang apat na araw ng tigil-putukan na idineklara ng pamahalaan sa grupo ng mga rebelde ay siyang pinakamaikli sa loob ng nakalipas na 16 taon. Ayon naman kay Defense Secretary Angelo Reyes, ang itinakdang panahon ay makakasapat na para sa mga sundalo na makapagdiwang ng Pasko at Bagong Taon kasama ang kanilang mahal sa buhay. Sinabi rin ni Reyes na sa panahong umiiral ang SOMO ay mabibigyan ng pagkakataon ang mga rebelde na magsibaba sa kabundukan para makapiling ang kanilang mga pamilya. Idinagdag pa nito na hindi kailangan ang mahabang deklarasyon ng SOMO dahil nasa tamang kaayusan lamang ang apat na araw para sa grupo ng NPA at wala na silang pakialam kung hindi man tumalima sa pagdedeklara rin ng ceasefire ang komunistang kilusan. Nauna rito, inihayag ng Pangulo na wala siyang balak na magdeklara ng ceasefire subalit kung irerekomenda ito ng liderato ng AFP ay bibigyan niya ng konsiderasyon. Samantala, sa kabila ng umiiral na SOMO ay nasa &amp;quot;defensive positions&amp;quot; pa rin ang militar laban sa posibleng pag-atake ng mga rebelde. Magpapatuloy ang mga sundalo sa pangangalaga sa kaligtasan ng mamamayan at komunidad at sa mahahalagang instalasyon sa bansa. Importante anyang normal na naipatutupad ang batas kahit sa panahon ng Pasko. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=188888&amp;publicationSubCategoryId=92</link>
</article>
<article>
<title>Customs police chief pinasisibak</title>
<author>Andi Garcia</author>
<date>
<month>December</month>
<day>22</day>
<year>2002</year>
</date>
<body>Nanawagan ang mga kawani ng Bureau of Customs kay Pangulong Arroyo na tanggalin sa pinakamadaling panahon sa kanyang puwesto ang hepe ng pulisya ng Bureau of Customs na naunang nahatulan ng Office of the Ombudsman dahil sa administrative case nito. Napag-alamang sa kabila ng desisyon ni acting Ombudsman Margarito Gervacio Jr. noong nakaraang Sept. 12 na nag-utos sa Customs Commissioner na tanggalin sa serbisyo si Virgilio M. Danao bilang director ng Enforcement and Security Services ay kapit-tuko pa rin umano ang huli sa kanyang puwesto. &amp;quot;Sana ay aksyunan ni Pangulong Arroyo itong kaso ni Danao. Nagkaroon ng demoralisasyon ang mga kawani at mga broker sa pananatili ni Danao sa kanyang puwesto,&amp;quot; pahayag ng ilang kawani ng Customs. Batay sa court record, noon pang Sept. 26, 2001 nagkaroon ng desisyon ang Administrative Abjudication Bureau ng Office of the Ombudsman na sibakin si Danao sa kanyang puwesto dahil sa napatunayang nagkasala ng dishonesty batay sa reklamong inihain ng mga empleyadong sina Roseller Rojas at George Agregado. Ayon sa sources, pineke umano ni Danao ang kanyang scholastic records at pinalabas na siya ay college graduate samantalang high school lang diumano ang kanyang natapos. Ibinasura naman ang inihaing motion for reconsideration ni Danao noong nakaraang Feb. 27 at noong Sept. 12 ay inatasan ni Gervacio ang Customs commissioner na sibakin sa serbisyo si Danao. Hindi naman mahingan ng kanyang panig si Danao at hindi ito nagpapakita sa kanyang tanggapan bagamat tuloy pa rin ang kanyang pananatili sa puwesto. (Ulat ni Andi Garcia)</body>
<link>http://www.philstar.com/Article.aspx?articleId=188894&amp;publicationSubCategoryId=92</link>
</article>
<article>
<title>300 dagdag sundalo gagawing guro</title>
<author>Lilia Tolentino</author>
<date>
<month>December</month>
<day>22</day>
<year>2002</year>
</date>
<body>Magkakaroon ng dagdag na 300 sundalo ang AFP sa susunod na taon na itatalaga bilang boluntaryong mga guro sa malalayong barangay sa bansa. Sa ika-67 anibersaryo ng AFP kahapon sa Camp Aguinaldo, inihayag ng Pangulo na ang mga sundalong ito tulad ng engineering brigade na gumagawa ng mga tulay, kalsada at paaralan ang siyang magsisilbing tagapag-ugnay ng gobyerno sa malalayong lugar ng bansa. Pinuri rin at pinasalamatan ng Pangulo ang Sandatahang Lakas ng Pilipinas dahil sa ibinibigay nilang suporta para sa ikatatamo ng hangad na katatagan ng Republika. Sinabi ng Pangulo na ipinagkakapuri niya ang mga sundalo dahil nananatiling neutral ang mga ito at walang kinakampihang antas ng sosyedad at mayroon din silang kakayahang sumunod sa mga inilatag na patakaran. Napatunayan na anya ng AFP ang kanilang lakas at katatagan sa pangingibabaw ng kapangyarihang sibilyan kaysa sa militar gaya nang ipinakita nila sa EDSA Dos noong Enero 19, 2001. Bagaman anya mayroong pagkakataon ang militar na angkinin noon ang poder ng kapangyarihan ay hindi nila ito ginawa. (Ulat ni Lilia Tolentino)</body>
<link>http://www.philstar.com/Article.aspx?articleId=188901&amp;publicationSubCategoryId=92</link>
</article>
<article>
<title>Bayaning sundalo pinarangalan din matapos ang 61 taon</title>
<author>Joy Cantos</author>
<date>
<month>December</month>
<day>22</day>
<year>2002</year>
</date>
<body>Sa wakas, matapos ang 61 taon ay nakamit rin ng pamilya ng isang nasawing sundalo ang karangalan ng gawaran ito ng Medalya ng Kagitingan kahapon sa pagdiriwang ng ika-67 taong anibersaryo ng pagkakatatag ng AFP sa seremonyang ginawa sa Camp Aguinaldo. Kinilala ang isa sa mga pinarangalang sundalo na si 2nd Lt. Arcadio Mayor ng Philippine Army na namuno sa mga elemento ng Combat Company, 1st Regular Division ng USAFFE bilang &amp;quot;rear guard action&amp;quot; laban sa pananakop ng puwersa ng mga Hapon sa Lucban, Quezon sa kasagsagan ng World War II noong Disyembre 26, 1941. Ang pagiging isang magiting na kawal ni Mayor ay nailimbag sa aklat ng kasaysayan ng bansa subalit ngayon lamang ito pormal na nabigyan ng recognition o pagkilala ng AFP. Si Mayor ay ginawaran ng Gold Cross medal na tinanggap naman ng kapatid nitong si Gaudencio Mayor. Wika ng pamilya ni Mayor, kung nabubuhay pa umano ito ay tiyak na wala rin itong pagsidlan sa kagalakan dahil sa karangalan. Kabilang pa sa tumanggap ng parangal ay mula sa hanay ng lokal na opisyal, sibilyan, CAFGU at iba pang personnel at unit ng AFP. (Ulat ni Joy Cantos)</body>
<link>http://www.philstar.com/Article.aspx?articleId=188906&amp;publicationSubCategoryId=92</link>
</article>
<article>
<title>Vice presidentiables na senador dumarami</title>
<author>Rudy Andal</author>
<date>
<month>December</month>
<day>22</day>
<year>2002</year>
</date>
<body>Sino kaya ang papalarin na maging vice president sa darating na 2004 elections at sino kaya ang magiging running mate ni Pangulong Arroyo? Ito ang malaking katanungan matapos limang senador ang napaulat na may planong tumakbong vice president sa darating na 2004 elections. Kabilang dito sina Senate President Franklin Drilon, Senate Majority Leader Loren Legarda, Sen. Noli de Castro, Sen. Robert Barbers at Sen. Aquilino Pimentel. Sa nasabing mga vice presidentiables ay palaging nangunguna sa mga survey sina Legarda at de Castro na kapwa galing ng ABS-CBN. Nakalalamang umano si Legarda dahil mahigit isang milyon ang kasapi ng kanyang Luntian Foundation sa buong bansa. Ayon naman kay Sen. Barbers, nakahanda siya na tumakbo bilang VP kung kukunin siya na maging running mate ni Pangulong Arroyo subalit hindi siya magpiprisinta o magpipilit kung hind naman siya kukunin nito. (Ulat ni Rudy Andal)</body>
<link>http://www.philstar.com/Article.aspx?articleId=188912&amp;publicationSubCategoryId=92</link>
</article>
<article>
<title>MJ kakaladkarin ng Malaca&amp;ntilde;ang</title>
<author>Ely Saludar at Rudy Andal</author>
<date>
<month>December</month>
<day>23</day>
<year>2002</year>
</date>
<body>Mapipilitan ang Malaca&amp;ntilde;ang na gamitan ng puwersa si Manila Congressman Mark Jimenez sakaling magmatigas ito na umalis ng bansa patungong Estados Unidos sa Disyembre 26. Reaksiyon ito ng Palasyo sa pagbabago ng isip ni Jimenez na ayaw na nitong umalis sa itinakdang Disyembre 26 at sa halip ay sa Enero 2 sa susunod na taon. Ayon kay Press Secretary Ignacio Bunye, ipatutupad ang batas kay Jimenez patungkol sa extradition kung hindi ito kusang aalis sa bansa dahil nagkaroon na ng kasunduan sina Jimenez at ang mga awtoridad sa boluntaryo nitong pag-alis pabalik ng Amerika. Ayon naman kay Senate President Franklin Drilon, hindi si Jimenez ang magtatakda ng kanyang pag-alis kundi ang korte at gaya ng napagkasunduan ay pinapayagan lamang siya na manatili sa bansa hanggang Disyembre 26 upang makapiling nito ang kanyang pamilya sa araw ng Pasko. Magugunita na biglang nagbago ang isip ni Rep. Jimenez at sinabing baka palawigin pa niya ang pananatili sa bansa sa sandaling makabalik si Justice Secretary Hernando Perez sa DOJ. &amp;quot;I would rather be dead than see Nani Perez reappointed. If he is back in the Cabinet then my family wont be redeemed,&amp;quot; wika ni Jimenez. Wika pa ng kongresista, minamadali din ng gobyerno na makaalis kaagad siya upang patahimikin ito kaugnay sa ibinunyag niyang pagkakaloob ng P18 milyong donasyon kay First Gentleman Mike Arroyo. Sa kabila ng mahigpit na pagtutol ni Jimenez sa pagbabalik ni Perez sa DOJ, sinabi ni Bunye na wala sa kamay ng kalihim ang desisyon sa kapalaran ni Jimenez kung kayat hindi dapat itong makialam sa nasabing usapin. (Ulat nina Ely Saludar at Rudy Andal)</body>
<link>http://www.philstar.com/Article.aspx?articleId=189006&amp;publicationSubCategoryId=92</link>
</article>
<article>
<title>Resbak ni Perez kay Rama: Demanda</title>
<author></author>
<date>
<month>December</month>
<day>23</day>
<year>2002</year>
</date>
<body>Muling nagbanta kahapon si Justice Secretary Hernando Perez na kanyang sasampahan ng administrative at criminal cases si Presidential Anti-Graft Commission (PAGC) Chairman Dario Rama na sadya umanong naging ugali na ang magpahiya ng public officials upang mapansin lamang ng publiko para sa kanyang ambisyong pulitikal sa 2004. Ayon kay Perez, nagkaroon ng personal na tampo sa kanya si Rama nang tinanggihan ng kalihim ang application ng PAGC head para sa isang seat sa Supreme Court. Matatandaan na si Rama rin ang nagsapubliko sa kasong graft laban kay dating Education secretary Raul Roco na naging dahilan para mapilitang magbitiw ang huli sa kanyang Cabinet post. &amp;quot;Mukhang ito ang technique ni Rama para mapansin siya ng publiko,&amp;quot; ani Perez. Nanindigan si Perez na wala siyang nilabag na batas bagkus siya ay biktima ng personal vendetta ni Rama. Sinabi ni Perez na nakasaad sa Section 13 ng Executive Order 12 na hindi maaring ihayag ang anumang anumang impormasyon habang iniimbestigahan ang isang public official. Idinagdag pa ni Perez na nakasaad sa EO 12 na ang PAGC ay isang collegial body subalit lumilitaw na sariling hakbang ni Rama ang pagsasampa ng kaso laban kay Perez. Nakatakdang bumalik sa kanyang puwesto si Perez sa Disyembre 27.</body>
<link>http://www.philstar.com/Article.aspx?articleId=189011&amp;publicationSubCategoryId=92</link>
</article>
<article>
<title>Cayetano kahit may sakit pauupuing Senate president</title>
<author>Rudy Andal</author>
<date>
<month>December</month>
<day>23</day>
<year>2002</year>
</date>
<body>Iginiit kahapon ni Senate President Franklin Drilon na igagalang pa rin niya ang kasunduan nila ni Sen. Renato Cayetano kaugnay sa term-sharing sa pamumuno ng Senado. Sinabi ni Sen. Drilon na bindings pa rin sa pagitan nila ni Sen. Cayetano ang kanilang gentlemans agreement para sa hatian ng liderato. Nakatakdang magtapos ang termino ni Drilon base sa kanilang usapan ni Cayetano sa darating na Disyembre 31 at si Cayetano naman ang mauupo bilang Senate president. Maging ang mga senador mula sa administrasyon ay walang tutol sa nasabing usapan subalit dapat ay makauwi muna si Cayetano sa bansa na kasalukuyang nagpapagamot sa US bunga ng viral infection. Ayon naman kay Sen. Robert Barbers, dapat ay unahin muna ni Cayetano ang pagpapagaling dahil tutuparin naman ni Drilon ang kasunduan sa sandaling maayos na ang kalusugan nito at handang pamunuan ang Mataas na Kapulungan. Magugunita na lumutang ang pagnanais ni Senate Majority Leader Loren Legarda na masungkit ang pamumuno sa Senado upang maging kauna-unahang babaeng Senate president subalit mariing itinanggi ito ng senadora dahil kuntento na raw ito sa pagiging majority leader. Sumingaw din ang pangalan ni Sen. Manuel Villar na nais tumakbo bilang senate head kung saan ay suportado ito ng mga miyembro ng House bloc mula sa mayorya pero itinanggi din ito ni Villar. (Ulat ni Rudy Andal)</body>
<link>http://www.philstar.com/Article.aspx?articleId=189020&amp;publicationSubCategoryId=92</link>
</article>
<article>
<title>Sa hindi nabigyan: 'Di kami naiinggit sa P1-M ni GMA</title>
<author>Malou Escudero</author>
<date>
<month>December</month>
<day>23</day>
<year>2002</year>
</date>
<body>Tanging ang mga kaalyado lamang ni Pangulong Arroyo ang binigyan nito ng P1 milyong halaga ng pondo sa ilalim ng Department of Trade and Industry (DTI). Ito ang kinumpirma kahapon ng mga mambabatas na mula sa minorya matapos mapabalita kamakailan ang pamumudmod ng Pangulo ng P1milyon sa may 60 kongresista. Ayon kay Iloilo Rep. Rolex Suplico, kahit isang sentimo ay walang natanggap ang mga miyembro ng minority mula kay Pangulong Arroyo. Subalit sinabi naman ni Maguindanao Rep. Didagen Dilangalen na walang dahilan upang mainggit ang mga minority congressmen dahil kalakaran na umano na ang malapit sa Pangulo ang siyang laging nabibigyan ng biyaya. Pero sinabi ng dalawang kongresista na hanggang ngayon ay hinahanap nila kung saan kinuha ni Arroyo ang mga ipinamudmod na P1 milyon sa mga congressmen nang pumunta ang mga ito sa Malaca&amp;ntilde;ang matapos ipatawag ng Pangulo. &amp;quot;Wala namang nakalagay sa 2002 budget na naglaan ang Kongreso para sa proyekto ng DTI,&amp;quot; ani Suplico. Ang P1 milyong pondo na ibinigay sa mga kongresista ay ipapautang umano sa mga kooperatiba sa ibat ibang distrito sa bansa. Hinala ng ilang minority congressmen na kinuha ni Arroyo ang ipinamudmod na P1 milyon sa kanyang Presidential Social Fund. (Ulat ni Malou Escudero)</body>
<link>http://www.philstar.com/Article.aspx?articleId=189025&amp;publicationSubCategoryId=92</link>
</article>
<article>
<title>Rollback hinging pamasko sa Big 3</title>
<author>Rudy Andal</author>
<date>
<month>December</month>
<day>23</day>
<year>2002</year>
</date>
<body>Binatikos kahapon ni Sen. Tessie Aquino-Oreta ang tatlong higanteng kumpanya ng langis sa bansa dahil sa pagkakait nito ng pamaskong rollback sa presyo ng petrolyo sa mga consumers nito dahil sa pagbagsak ng presyo nito sa pandaigdigang pamilihan. Sinabi ni Sen. Oreta, pinatunayan lamang ng Shell, Caltex at Petron ang pagiging ganid nito sa kita ng ipagkait ang pamaskong rollback sa presyo ng gasolina. Aniya, hindi pinatawad ng Big 3 oil firms na ito ang mga consumers dahil sa halip na bigyan ng regalong pamasko ay nagawa pa nitong dayain ang kanilang mamimili sa panahon ng kapaskuhan. Nauna ng inihayag ng mga independent consumer watchdog na dapat bumaba ang presyo ng langis ng 40 sentimo dahil sa pagbaba ng produkto sa world market pero pinabulaanan naman ito ng oil giants dahil mali umano ang sistema nito sa pagkukuwenta. Wala anyang awa ang mga kumpanya ng langis na ito dahil sa halip na magkaroon ng rollback ay nagawa pang mag-anunsiyo na magtataas sila ng presyo sa darating na Enero dahil sa pagpapatupad ng probisyon sa Clean Air Act. (Ulat ni Rudy Andal)</body>
<link>http://www.philstar.com/Article.aspx?articleId=189031&amp;publicationSubCategoryId=92</link>
</article>
<article>
<title>Gobyerno kumita sa school rooms: Duda ni Oreta</title>
<author>Rudy Andal</author>
<date>
<month>December</month>
<day>23</day>
<year>2002</year>
</date>
<body>Inakusahan kahapon ni opposition Senator Tessie Aquino-Oreta ang Arroyo administration na &amp;quot;kumita&amp;quot; sa overpriced na ipinagawa nitong mga school rooms. Sinabi ni Sen. Oreta, dating chairman ng Senate committee on education, mismong si Education Sec. Edilberto de Jesus ang umamin na ang mga silid-aralan sa ilalim ng Arroyo government ay ginastusan ng P250,000 kada silid. Ang nasabing silid-aralan ay batayang istraktura pa lamang at walang gamit gaya ng blackboard, kisame at pintura sa ilalim ng programang &amp;quot;School for Every Barangay&amp;quot; sa bansa. Wika ni Oreta, lumilitaw na overpriced ang pagkakagawa ng mga school rooms na ito dahil ang Filipino Chinese Federation Chamber of Commerce and Industry (FCFCCI) ay nakagawa ng 2 school rooms na ginastusan lamang ng P300,000 at kumpleto pa ito ng kisame, blackboard at pinturado. Aniya, maliwanag na kumikita ang mga opisyal ng P200,000 sa bawat 2 classrooms ay magkakahalaga lamang ito ng P300,000 kumpara sa P250,000 bawat silid na gagawin ng gobyerno. Iginiit pa ni Oreta na sa halip na mas maraming silid-aralan ang maipagawa ng gobyerno sa ilalim ng programa nito ay siguradong mababawasan dahil overpriced ang pagkakagawa ng mga classrooms nito. (Ulat ni Rudy Andal)</body>
<link>http://www.philstar.com/Article.aspx?articleId=189032&amp;publicationSubCategoryId=92</link>
</article>
<article>
<title>Nani balik-DOJ kahit may plunder</title>
<author>Ely Saludar,Malou Rongalerios at Gemma Amargo</author>
<date>
<month>December</month>
<day>24</day>
<year>2002</year>
</date>
<body>Binalewala ng Malaca&amp;ntilde;ang ang pagsasampa ng kasong plunder ni Manila Congressman Mak Jimenez laban kay Justice Secretary Hernando Perez. Sinabi ni Press Secretary Ignacio Bunye na maituturing na huling paraan lamang ni Jimenez ito upang maantala ang extradition case. Ayon kay Bunye, tuloy ang pagbabalik ni Perez sa DOJ sa Disyembre 27 na naunang napilitang magbakasyon dahil sa akusasyon ni Jimenez. Kahapon ay itinuloy na rin ni Jimenez ang paghahain sa Ombudsman ng five counts na criminal charges at six counts administrative charges laban kay Perez. Kabilang sa mga kasong kriminal na inihain ni Jimenez kay Perez ay ang kasong plunder dahil sa umanoy illegal nitong pagkakaroon ng nasa P100 milyong yaman, extortion o robbery, graft and corruption, obstruction of justice at criminal violation of the Codes of Conduct and Ethical Standard of Public Officials. Ang mga administrative complaint naman ni Jimenez laban kay Perez ay dishonesty, grave misconduct, oppression, committing acts punishable under the Anti-Graft Law at conduct prejudicial to the best interest of the service. Bukod kay Perez, isinama ni Jimenez sa kasong kriminal sina Ernest Escaler, bayaw ni Perez na si Ramon Arceo at iba pang hindi pinangalanan. Umaasa naman ang Malaca&amp;ntilde;ang na hindi na magbabago ang isip ng kongresista sa pag-alis nito sa Disyembre 26. Ayon kay Bunye, walang magagawa si Jimenez kundi sundin ang kasunduan. Tiniyak rin ng Palasyo na hindi makakatakas si Jimenez dahil mayroon nang inihandang hakbangin ang NBI upang matiyak na hindi makakaiwas sa pag-aresto si Jimenez. Ito ay kaugnay ng ulat na may mga planong pagtakas ang kongresista at nakahanda na rin umano ang isang lear jet. Base umano sa natanggap na report ni DOJ State Prosecutor Jovencito Zuno, patungong Yugoslavia ang eroplano at naghihintay lamang ito sa isang lugar sa bansa upang sunduin si Jimenez at tuluyang makatakas sa kanyang mga kinakaharap na kaso sa US. Nabatid na ang Yugoslavia at Columbia ang sentro ng negosyo ni Jimenez sa kanyang computer business sa Florida, USA. (Ulat nina Ely Saludar,Malou Rongalerios at Gemma Amargo)</body>
<link>http://www.philstar.com/Article.aspx?articleId=189104&amp;publicationSubCategoryId=92</link>
</article>
<article>
<title>Paglayas ni MJ tuloy na sa Huwebes</title>
<author>Malou Escudero</author>
<date>
<month>December</month>
<day>24</day>
<year>2002</year>
</date>
<body>Tuloy ang pag-alis sa bansa ni Manila Rep. Mark Jimenez sa Disyembre 26 kasama ang asawang si Carol, tatlong anak na sina Marcel, Michael Angelo at Yannick. Ayon sa isang source, sasakay ng PAL flight si Jimenez at kanyang pamilya sa gabi ng Disyembre 26. Pinabulaanan ni Jimenez ang mga naglabasang balita noong Linggo na nais pa niyang manatili sa bansa hanggang Enero 2, 2003. Ang sinabi umano niya sa mga mamamahayag na nagtungo sa kanyang tahanan noong Sabado ay &amp;quot;wish&amp;quot; lamang niya na sa Enero 2 pa siya aalis subalit wala siyang balak suwayin ang utos ng korte. Sinabi pa ni Jimenez na nakaimpake na lahat ang mga dadalhin nila sa Amerika at walang dahilan upang hindi matuloy ang pag-alis niya sa Huwebes. Muli nitong ipinahayag ang sentimiyento niya sa administrasyong Arroyo na masyado umanong minamadali ang pagpapalayas sa kanya. Sinabi naman ni Speaker Jose de Venecia na ituloy man o hindi ni Jimenez ang pag-alis ay wala na ito sa pananagutan ng Kongreso. Hanggang Disyembre 26 lamang umano ang ibinigay nilang seguridad kay Jimenez bagaman at mananatili pa rin itong kinatawan ng 6th district ng Maynila kahit wala na ito sa Pilipinas. (Ulat ni Malou Escudero)</body>
<link>http://www.philstar.com/Article.aspx?articleId=189114&amp;publicationSubCategoryId=92</link>
</article>
<article>
<title>Pagbibigay ng executive clemency kina Ambet at Manero susuriin</title>
<author>Rudy Andal</author>
<date>
<month>December</month>
<day>24</day>
<year>2002</year>
</date>
<body>Iginiit kahapon ni Senate President Franklin Drilon na maging mahigpit ang mga taga-suri ng Board of Pardon and Parole sa pagrerekomenda kay Pangulong Arroyo sa pagbibigay ng executive clemency ngayong kapaskuhan. Ito ay kaugnay sa lumitaw na posibilidad na makasama sa irerekomenda sa executive clemency si dating Calauan Mayor Antonio Sanchez na pinatawan ng parusang 7 beses na life imprisonment sa paggahasa at pagpatay sa UP-Los Ba&amp;ntilde;os coed na si Eileen Sarmenta at nobyo nitong si Allan Gomez. Sinabi ni Drilon na hindi dapat mapagkalooban ng executive clemency ng Pangulo si Sanchez dahil heinous crime ang ginawa nito. Aniya, nakaligtas lamang sa parusang kamatayan si Sanchez dahil wala pang death penalty ng isagawa nito ang krimen. Wika pa ng senador, dapat ay suriing mabuti ng board ang bawat inmate na irerekomenda. Idinagdag ni Drilon na hindi na dapat maulit pa ang pangyayari noon kung saan nakalusot na mapagkalooban ng executive clemency ni dating Pangulong Estrada ang pumaslang kay Italian priest Fr. Tulio Favali na si Norberto Manero makaraang isama sa listahan na inirekomenda ng Board of Parole noong Dis. 16, 1999. Nagalit ang publiko kaya napilitan si Estrada na bawiin ito. Gayunman, ang pangalan ni Manero ay muling isinumite para sa executive clemency habang si Ambet Antonio naman na nakabaril at nakapatay sa basketball player na si Arnie Tuadles noong 1996 ay inirekomenda rin para sa parole ng Bureau of Corrections (BuCor). Nabatid kay BuCor director Ricardo Macala na qualified si Antonio sa parole dahil pitong taon na ito sa Bilibid Prisons. Naging tradisyon na tuwing sasapit ang Pasko ay nagbibigay ng executive clemency ang Pangulo ng bansa para sa mga convicted prisoners na nagbago habang ang mga ito ay nakakulong. (Ulat ni Rudy Andal)</body>
<link>http://www.philstar.com/Article.aspx?articleId=189121&amp;publicationSubCategoryId=92</link>
</article>
<article>
<title>Di kami aatake - Ka Roger</title>
<author>Lilia Tolentino</author>
<date>
<month>December</month>
<day>24</day>
<year>2002</year>
</date>
<body>Inihayag kahapon ni CPP-NPA spokesman Gregorio &amp;quot;Ka Roger&amp;quot; Rosal na kahit hindi nagdeklara ng tigil-putukan ang kanilang kilusan ay hindi naman maglulunsad ng mga pag-atake ang mga rebelde sa panahon ng Pasko at Bagong Taon. Sinabi ni Ka Roger sa radio interview ng dzBB na pinatalastasan na nila ang kanilang mga tauhan at taga-suporta na puwede na silang makapagdiwang ng Pasko kasama ang kanilang mga mahal sa buhay. Pero kung may isasagawa umanong opensiba ang mga sundalong militar sa panahon ng Suspension of Military Operations (SOMO) ay handa naman nilang tugunin ang ganitong pananalakay. Nilinaw din ni Ka Roger na hindi kasama sa hit list ng CPP-NPA si Pangulong Arroyo. Maari anyang napaulat ito dahil sa kanyang nasabi sa isang panayam na kung ang pag-uusapan ay ang nagaganap na pagpaslang sa kanilang mga taga-suporta sa Timog Katagalugan, ang Pangulo ang siyang direktang may responsibilidad nito kung kaya puwede siyang litisin sa kanilang korte para panagutin. Pero sinabi ni Ka Roger na wala pa namang ganitong hakbang na ginagawa ang kanilang organisasyon. Tinatayang mahigit isandaang libong mga rebeldeng NPA at kanilang symphatizers ang nakatakdang magtipun-tipon sa ibat ibang bahagi ng kapuluan upang ipagdiwang ang ika-34 taong pagkakatatag ng CPP sa darating na Disyembre 26. (Ulat ni Lilia Tolentino)</body>
<link>http://www.philstar.com/Article.aspx?articleId=189127&amp;publicationSubCategoryId=92</link>
</article>
<article>
<title>Red carpet welcome kaplastikan - OFWs</title>
<author>Jhay Quejada</author>
<date>
<month>December</month>
<day>24</day>
<year>2002</year>
</date>
<body>&amp;quot;Hindi yan ang kailangan ng overseas Filipino workers (OFWs)!&amp;quot; Ito ang tinuran ng malalaking OFW organizations patungkol sa &amp;quot;red-carpet welcome&amp;quot; program ng pamahalaang Arroyo sa OFWs ngayong kapaskuhan. Sinabi ni John Bautista, spokesperson ng OFW Movement, puro kaplastikan lamang ang red-carpet welcome program na ito ng gobyerno para sa mga OFW. Ipinaliwanag ni Bautista na hindi ito ang inaasahan ng may 100,000 OFWs na uuwi ngayong Pasko, kundi ang isang makabuluhang programa na tutugon sa tunay na pangangailangan ng mga manggagawa sa ibang bansa gaya ng karagdagang medical benefits at legal assistance. Sa ilang panayam sa mga nagdatingang OFWs, sinabi ng mga ito na hindi nila kailangan ang ganitong pasalubong kundi ang seguridad sa kanilang estado sa kanilang pinapasukan at isang tunay na maka-OFW na OWWA sa puso, sa diwa at pagkatao. Sinabi naman ni Samahan ng mga Manggagawang Pilipino sa Ibayong Dagat (SAMPID) president Rudy Elix na mas mabuti pa sana umano kung ginamit na lamang ng gobyerno ang pondo nito sa red-carpet welcome sa paglutas ng mga nakabinbing kaso ng may libong OFWs sa ibayong dagat nang sa gayon makapiling ng mga ito ang kani-kanilang pamilya ngayong Pasko. Ayon pa kay Elix, kung talagang sinsero ang pamahalaang Arroyo na tulungan ang libu-libong OFWs dapat ay isang galing sa hanay nila ang ilagay nito bilang administrator ng OWWA na matagal na nilang inaasahan. (Ulat ni Jhay Quejada)</body>
<link>http://www.philstar.com/Article.aspx?articleId=189133&amp;publicationSubCategoryId=92</link>
</article>
<article>
<title>P2.3-B utang ng Bataan nuke plant babayaran</title>
<author>Malou Escudero</author>
<date>
<month>December</month>
<day>24</day>
<year>2002</year>
</date>
<body>Tutol si Bukidnon Rep. Juan Miguel Zubiri na isama sa taunang budget ang kumpletong pagbabayad sa obligasyon ng Bataan Nuclear Plant (BNP) na umaabot sa P2.3 bilyon. Sinabi ni Rep. Zubiri na hindi dapat isinama sa inaprubahang P804 bilyong panukalang budget ng pamahalaan ang pagbabayad ng utang ng BNP dahil kahit isang kilometro ng kuryente ay hindi naman lumalabas sa naturang planta. Ayon kay Zubiri, sa kabuuang P2.3 bilyong utang, napupunta ang P1.8 bilyon sa amortisasyon ng mga bangkong inutangan at P510 milyon naman sa interes. Sinabi pa ni Zubiri na nakapanghihinayang ang pondong ibinabayad sa BNP dahil mas marami aniya ang makikinabang kung sa DSWD napunta ang alokasyon. Kumpara sa budget na inilaan sa pagpapalago ng turismo na P1 bilyon at P2 bilyon naman sa DTI, mas malaki pa ang inilaan ng pamahalaan sa pagbabayad ng utang ng BNP na P2.3 bilyon. Magugunitang ang naturang planta ay itinayo noong panahon ni dating Pangulong Marcos pero hindi natuloy ang operasyon dahil sa panganib na posibleng idulot ng proyekto sa publiko. Mahinang klase umano ng materyales ang ginamit sa pagtatayo ng planta ay nakatayo ito sa isang fault line na maaring pagmulan ng matinding sakuna sakaling magkaroon ng malakas na lindol. Wala ring kinahinatnan ang planong pagsasampa ng kaso laban sa mga kontratista ng proyekto dahil sa &amp;quot;compromise settlement&amp;quot; na nabuo sa pamahalaan at Westinghouse noong 1990s. (Ulat ni Malou Escudero)</body>
<link>http://www.philstar.com/Article.aspx?articleId=189138&amp;publicationSubCategoryId=92</link>
</article>
<article>
<title>Jeepney sumirko, 11 patay</title>
<author>John Unson</author>
<date>
<month>December</month>
<day>25</day>
<year>2002</year>
</date>
<body>COTABATO CITY  Labing-isang pasahero ng jeepney ang nasawi at 22 pa ang nasa grabeng kalagayan ng mawalan ng kontrol ang sasakyan at araruhin ang malaking tipak na bato dahilan para sumirko ito sa highway sa Antipas, North Cotabato kamakalawa. Sampu sa 11 namatay ay nakilalang sina Manuel Sevilla, 10 anyos; Annalie Valdez, Corazon Osorio, Gerry Dumlao, Edgar Comahig, Usman at Ali Ampaso, Novelyn Tesoro, Raff John Ubid at isang sundalo na natukoy sa pangalang Delfin Uson na kabilang sa Armys Special Forces Unit. Samantala ang isa na hindi pa nakilala ay lalaki, umeedad ng 30, mahaba ang buhok naka-maong at puting t-shirt. Sa pahayag ng driver na si Joey Padernal, habang dumadaan sa kurbadong kalsada sa bahagi ng Antipas-Kidapawan City highway sa Barangay Loong ay napansin nito na ayaw kumagat ng preno. Sa pangambang magtuluy-tuloy pababa ang jeepney ay tinangkang mapahinto ni Padernal ang sasakyan kaya kanya itong ibinangga sa isang malaking bato, subalit sa halip na tumigil ay bumaligtad ang jeepney. Karamihan sa mga namatay ay nagtamo ng matitinding mga sugat sa ulo nang magtalunan ang mga ito palabas ng jeep habang gumegewang ang sasakyan pababa sa kurbadong daan. Samantala agad namang isinugod sa ibat ibang ospital ang mga sugatan na karamihan ay matatandang babae. Nakatakdang sampahan ng kasong reckless imprudence resulting to multiple homicide and multiple physical injuries ang driver. (Ulat ni John Unson)</body>
<link>http://www.philstar.com/Article.aspx?articleId=189221&amp;publicationSubCategoryId=92</link>
</article>
<article>
<title>Mga rape victim wala ng pondo</title>
<author>Malou Escudero</author>
<date>
<month>December</month>
<day>25</day>
<year>2002</year>
</date>
<body>Hindi na makakahingi ng pinansiyal na tulong sa Department of Justice (DOJ) ang mga rape victim dahil sa ginawang pagbasura ng Department of Budget and Management sa P130 milyong pondo ng ahensiya na ilalaan sa pagtulong sa mga nagiging biktima ng panggagahasa. Sa isinagawang pagdinig ng House committee on appropriations bago mag-recess ang Kongreso, inamin ni Justice Secretary Hernando Perez na dahil sa pagkawala ng pondo ay mapaparalisa ang mga programa ng rape victim at early childhood development. Ang budget ng DOJ ay binawasan ng 27 porsiyento, mula sa P6.66 bilyon ito ay naging P4.79 bilyon at isa sa naapektuhan ay ang budget para sa mga rape victim. Kabilang sa mga masasakripisyong programa ng DOJ ay ang pagtatatag ng rape crisis center sa ibat ibang panig ng bansa at ang pagtatayo ng national system for early childhood. Kasama sa mga pagkakagastusan ng DOJ sa ilalim ng P804.2 bilyon General Appropriations Act 2003 ay ang P400 milyon para sa pagtatayo ng Manila Hall of Justice, P84 milyon para sa Witness Protection Program at P20 milyon para sa Victims Compensation Program. (Ulat ni Malou Escudero)</body>
<link>http://www.philstar.com/Article.aspx?articleId=189234&amp;publicationSubCategoryId=92</link>
</article>
<article>
<title>Payapang Pasko pangako ng NPA at MILF</title>
<author>Danilo Garcia</author>
<date>
<month>December</month>
<day>25</day>
<year>2002</year>
</date>
<body>Kahit na hindi sila naniniwala sa pagseselebra ng Pasko, kapwa nangako ang pamunuan ng New Peoples Army (NPA) at Moro Islamic Liberation Front (MILF) na hindi magsasagawa ng mga madugong pag-atake laban sa pamahalaan upang magkaroon ng kapayapaan. Muling iginiit ni Communist Party of the Philippines-NPA spokesman Gregorio &amp;quot;Ka Roger&amp;quot; Rosal na kanselado ang kanilang mga operasyon laban sa militar kahit na hindi sila nagdeklara ng ceasefire. Inihayag rin ni MILF spokesman Eid Kabalu na sa kabila na hindi nagdiriwang ang mga Muslim ng Pasko, igagalang nila ang naturang okasyon ng mga Kristiyano sa pamamagitan ng pagpapatigil rin ng kanilang military operations. Magiging depensiba lamang umano ang tayo ng kanilang hukbo ngunit kung magkakaroon ng mga sagupaan, isisisi umano ito sa panig ng pamahalaan. Samantala, sinabi naman ni PNP spokesman Sr. Supt. Leopoldo Bataoil na magsasagawa pa rin ng mga pag-aresto ang pulisya sa mga rebelde na may pending na warrant of arrest sa kanilang kinakaharap na kasong kriminal. Kahit na mga rebeldeng may safe conduct pass ay aarestuhin umano ng pulisya sa oras na maispatan kahit na sa period ng ceasefire. Una nang nagdeklara ng 4-day Suspension of Military Operations (SOMO) si Pangulong Arroyo ngunit tumanggi ang NPA na kilalanin ito dahil sa katwirang hindi umano tumutupad ang militar sa ceasefire at nagsasagawa pa rin ng mga pag-atake sa kanila. (Ulat ni Danilo Garcia)</body>
<link>http://www.philstar.com/Article.aspx?articleId=189238&amp;publicationSubCategoryId=92</link>
</article>
<article>
<title>Commission on Overseas Filipino tunawin na</title>
<author>Malou Escudero</author>
<date>
<month>December</month>
<day>25</day>
<year>2002</year>
</date>
<body>Upang makatipid ang pamahalaan nang nasa P40 milyon taun-taon, buwagin na lamang ang Commission on Overseas Filipinos (COF). Sa suhestiyon ni Ilocos Norte Rep. Imee Marcos, sinabi nito na lumilitaw na ang trabaho ng COF ay magkapareho lamang umano sa Philippine Overseas Employment Administration (POEA) at Overseas Workers Welfare Administration (OWWA). Ang halos pagkakapareho ng trabaho ng tatlong ahensya ay naungkat sa isinagawang pagdinig ng House committee on appropriations nang dinggin ang budget ng Department of Foreign Affairs. Mas makabubuti aniya kung ilaan na lamang ang nasabing halaga sa programang para sa mga overseas Filipino workers (OFWs). Ayon pa kay Marcos, dahil sa dami ng ahensiyang tumitingin sa OFWs ay kalimitang nagtuturuan sa pagresolba ng problemang kinakaharap ng mga Pinoy sa ibang bansa. Dapat anyang isentro na lamang sa isang ahensiya ang pangangalaga at kapakanan ng mga OFW. Ang mga OFW ang ikinokonsiderang mga buhay na bayani dahil sila ang nagpapasigla ng ekonomiya sa pamamagitan ng kanilang dollar remittances. (Ulat ni Malou Escudero)</body>
<link>http://www.philstar.com/Article.aspx?articleId=189247&amp;publicationSubCategoryId=92</link>
</article>
<article>
<title>Lethal injection sa nagtatanim ng ebidensiya</title>
<author>Malou Escudero</author>
<date>
<month>December</month>
<day>25</day>
<year>2002</year>
</date>
<body>Babala sa mga alagad ng batas na mahilig magtanim ng ebidensiya! Lethal injection ang naghihintay sa mga kasapi ng PNP at iba pang sangay ng pamahalaan kapag napatunayan na tinaniman lamang nila ng ebidensiya ang taong kanilang hinuli. Ang nasabing parusa ay nakapaloob sa bagong Republic Act 9165 o Dangerous Drugs Act na inaprubahan ng Kongreso kamakailan. Layunin ng naturang batas na masolusyonan ang lumalalang problema sa illegal na droga. Nakasaad sa Section 29 ng bagong batas na ikukulong at posibleng masalang sa lethal injection ang mga miyembro ng pulisya o ahensiya ng pamahalaan na nagtanim ng ebidensiya sa isang suspek. Nakasaad din sa ipinasang batas na pinatindi ang parusa dito upang matigil na ang talamak na pangingikil ng mga pulis sa kanilang mga nahuhuling suspek. Ilang mambabatas ang nagsabi na naging hanapbuhay na umano ng ilang tiwaling pulis ang pangongotong sa pamamagitan ng pagtatanim ng ebidensiya na nagiging resulta sa pagkabilanggo ng ilang inosenteng sibilyan. Tumawag lamang sa Patrol 117 para magsumbong ang sinumang mabibiktima ng frame up. (Ulat ni Malou Escudero)</body>
<link>http://www.philstar.com/Article.aspx?articleId=189251&amp;publicationSubCategoryId=92</link>
</article>
<article>
<title>ATO, Coast Guard inalerto sa pagtakas ni Jimenez</title>
<author>Joy Cantos</author>
<date>
<month>December</month>
<day>25</day>
<year>2002</year>
</date>
<body>Inalerto kahapon ni Transportation and Communications Secretary Leandro Mendoza ang Air Transportation Office (ATO) at Philippine Coast Guard na mahigpit na magbantay sa mga daungan at paliparan sa bansa hinggil sa umanoy posibleng pagtakas ni Manila Rep. Mark Jimenez bunsod na rin ng natanggap umanong intelligence reports ng DOJ na may nakahanda nang lear jet ang kampo ng kongresista upang paghandaan ang pagpuslit nito kung saka-sakali. Bagaman nagpahayag ang kampo ni Jimenez na wala umano itong balak na tumakas, sinabi ni Mendoza na nagdesisyon ang mga opisyal ng departamento na masusing pabantayan ang lahat ng paliparan at daungan upang tiyakin na hindi matatakasan ni Jimenez ang mga kinakaharap nitong kaso sa Amerika. Ang Pilipinas ay may umiiral na &amp;quot;extradition treaties&amp;quot; sa US at walo pang bansa na puwedeng hingan ng sanktuaryo ni Jimenez. Kung hindi anya boluntaryong aalis ng bansa ang solon ay mapipilitan ang DOJ na arestuhin ito. (Ulat ni Joy Cantos)</body>
<link>http://www.philstar.com/Article.aspx?articleId=189257&amp;publicationSubCategoryId=92</link>
</article>
<article>
<title>Nani ilalaglag sa DOJ</title>
<author>Ely Saludar, Malou Escudero at Ellen Fernando</author>
<date>
<month>December</month>
<day>26</day>
<year>2002</year>
</date>
<body>Hindi pa siguradong makakabalik sa kanyang puwesto si Justice Secretary Hernando Perez matapos ianunsiyo kahapon ni Pangulong Arroyo ang pagpapalawig pa sa leave of absence ng kalihim. Sinabi ni Presidential Spokesman Rigoberto Tiglao na ihahayag ng Pangulo kung ano ang gagawin kay Perez sa araw ng pag-alis ni Manila Rep. Mark Jimenez patungong Amerika. Ayon kay Tiglao, dedesisyunan ng Pangulo kung kuntento ito sa paliwanag ni Perez o kung kailangan pa ng kalihim ng mas mahabang panahon upang sagutin ang mga paratang ni Jimenez. Gayunman, tumanggi ang Pangulo na ipaliwanag kung bakit pinahaba pa nito ang bakasyon ni Perez at kung gaano katagal ito. Nabatid sa mga ulat, nahahati ang opinyon ng ilang malalapit na kaalyado ng Pangulo kung saan ay ang iba ay nais nang bitawan si Perez, samantalang ang ilan ay gustong pahabain pa ang bakasyon ng kalihim upang malinis nito ang pangalan mula sa bintang ni Jimenez. Samantala, kinumpirma ng Pangulo na nakipagkita ito kay Vice President Teofisto Guingona pero itinanggi ang espekulasyon na inaalok ng Pangulo si Guingona na ipapalit sa puwesto ni Perez sa DOJ. Iginiit ng Pangulo na nakipag-meryenda lamang ito sa Bise Presidente at pawang haka-haka ang mga ulat na hinahanapan na ng kapalit si Perez sa DOJ. Samantala, nangangamba ang Malaca&amp;ntilde;ang na mapahiya sa buong mundo ang Pilipinas kapag nabigo ang pamahalaan na maibalik sa Amerika si Jimenez sa araw na ito. Sinabi ni Tiglao na masusubok ang kakayahan ng administrasyon sa pagpapatupad ng batas sa kaso ng kongresista. Kaugnay nito, inihayag naman ni National Bureau of Investigation (NBI) Director Reynaldo Wycoco na nakaantabay ang mga ahente ng NBI sa mga kilos ni Jimenez at handa silang arestuhin ito kapag hindi tumupad sa kasunduang aalis ngayong araw. Ayon kay Wycoco, kailangang sumakay si Jimenez sa last flight sa eroplano ngayong gabi patungong US dahil pagkalipas lamang ng limang segundo matapos ang takdang araw ng kanyang ultimatum ngayon at hindi pa siya umaalis ay agad na isisilbi ng NBI ang warrant of arrest laban sa solon. MJ pinahihingi ng tawad sa Kongreso bago umalis Dapat lamang na humingi ng paumanhin sa Mababang Kapulungan ng Kongreso si Manila Rep. Mark Jimenez bago umalis ng bansa dahil nagdala umano ito ng iskandalo sa kanyang mga kasamahan. Ayon kay Quezon City Rep. Chuck Mathay, mas maganda dati ang imahe ng Kamara kumpara sa Senado subalit nakaladkad ang institusyon sa mga isyung pinaputok ni Jimenez. Kabilang sa mga pinasingaw nitong kontrobersiya ay ang diumanoy pagtanggap ng mga regalo at pera ng mga mambabatas mula kay Jimenez. Kabilang sa mga dapat umanong hingan ng paumanhin ni Jimenez ay si Compostela Valley Rep. Manuel &amp;quot;Way Kurat&amp;quot; Zamora na napaulat na tumanggap ng sasakyan mula kay Jimenez. Napaulat din na namigay ng tseke si Jimenez sa mga kongresista na nagkakahalaga ng P50,000. (Ulat nina Ely Saludar, Malou Escudero at Ellen Fernando)</body>
<link>http://www.philstar.com/Article.aspx?articleId=189316&amp;publicationSubCategoryId=92</link>
</article>
<article>
<title>'Hoodlums in robes' bilang na ang mga araw</title>
<author>Malou Rongalerios-Escudero</author>
<date>
<month>December</month>
<day>26</day>
<year>2002</year>
</date>
<body>&amp;quot;Your days are numbered,&amp;quot; ito ang babala ng ilang congressmen laban sa mga tiwaling hukom o tinatawag na hoodlums in robes matapos matanggap ang ulat ng Supreme Court na umabot sa 98 huwes ang pinatalsik nila noong 2001. Ayon sa ulat ng SC sa House committee on appropriations, mas maigting na kampanya ang ipinatutupad ngayon ni Supreme Court Chief Justice Hilario Davide Jr. laban sa mga alagad nitong nagiging haligi ng katiwalian. Kabilang sa mga sinibak sa serbisyo ang isang mahistrado ng Court of Appeals, dalawang huwes sa Regional Trial Court (RTC) at tatlong hukom sa Municipal Trial Court (MTC) dahil sa mga kinasangkutan nilang ibat ibang katiwalian. Sinuspinde naman ang anim na huwes ng mababang korte; 63 ang pinagmulta; 17 ang pinagalitan; 5 ang pinagsabihan at isa naman ang binawian ng benepisyo. Umabot naman sa 895 ang reklamong natanggap ng Office of the Court Administrator laban sa mga huwes sa ibat ibang panig ng bansa. Nakasaad sa nakabimbing administrative complaints na 16 sa mga ito ang isinampa laban sa mga mahistrado ng CA at Sandiganbayan; 480 sa RTC justices; 394 sa MTC judges at lima sa Sharias Court. Maging ang mga court personnel ay nasangkot din sa katiwalian at umabot sa 103 ang inireklamo. Sa nasabing bilang, sinibak sa serbisyo ang nasa 17 empleyado; 14 ang sinuspinde; 38 ang pinagmulta; 1 ang kinondena; 11 ang pinagalitan; 21 ang pinagsabihan at isa ang nawalan ng benepisyo. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=189319&amp;publicationSubCategoryId=92</link>
</article>
<article>
<title>2 bangkay,8 pang inalipustang OFWs dumating</title>
<author>Butch Quejada</author>
<date>
<month>December</month>
<day>26</day>
<year>2002</year>
</date>
<body>Walong inaaping overseas Filipino workers (OFW) at dalawang bangkay ng mga kasamahang manggagawa na kapwa nasawi sa magkahiwalay na insidente ng vehicular accident ang umuwi ng bansa mula sa Gitnang Silangan ang dumating upang makapiling ang kani-kanilang pamilya kahapon. Kinilala ni Overseas Workers Welfare Administration (OWWA) chief Virgilio Angelo ang mga inabusong OFWs na sina Salvacion Estavillo ng Ilagan, Isabela; Rico Cruz ng Zamboanga; Rosenna Jabba ng Quezon City; Consuelo Ambuan ng Basilan; Robarda Layag, Sarah Nasah, Maria Akhmail at Wilfredo Menardo, pawang residente ng Cotabato City. Batay sa impormasyong nakalap mula sa tanggapan ng OWWA na nakabase sa Ninoy Aquino International Airport (NAIA), ipinasyang umuwi ni Estavillo makaraang tratuhing parang alipin ng kanyang among Arabo sa pagtatrabaho ng mahigit sa 12-oras kada araw nang walang sapat na pagkain at madalas na maantala ang suweldo. Samantala, ang nalalabing mga Jeddah-based contract workers ay nakulong naman ng mahigit sa isang taon dahilan sa paglabag sa mahigpit na batas ng kanilang relihiyon makaraang mahuling nag-iinuman habang nagkakasayahan. Hindi mababakas ang panghihinayang sa mga mukha at walang nararamdamang pagsisisi sa pag-uwi ng bansa ng mga Pinoy workers sa kabila ng kawalan ng sapat na salaping maiuuwi sa pamilya at kabiguan dahilan sa umanoy mahirap na kondisyon ng pagtatrabaho na ipinatutupad sa Jeddah. Kaugnay nito, ang bangkay nina Edmar Agne ng Pangasinan at Jesus Cablao ng Nueva Ecija ay dumating sa bansa mula Riyadh lulan ng Saudia Airlines flight SV-868. Ang labi ng dalawang nasawing Pinoy worker ay nakapaloob sa selyadong wooden crates at pansamantalang inilagak sa Fair Cargo International warehouse habang hinihintay ang pagdating ng mga kaanak nito na kukuha ng bangkay. Sinawing-palad na masawi sa magkahiwalay na vehicular accident sina Agne at Cablao. Tiniyak naman ni OWWA chief Angelo na pagkakalooban ng tulong pinansyal at legal ang mga naaping OFWs para isulong ang kasong ihaharap laban sa naging among Arabo, samantalang bibigyan naman ang pamilya nina Agne at Cablao ng burial benefits at iba pang tulong bilang mga documented Pinoy workers. (Ulat ni Butch Quejada)</body>
<link>http://www.philstar.com/Article.aspx?articleId=189330&amp;publicationSubCategoryId=92</link>
</article>
<article>
<title>Xmas ngayong taon pinakamakulay sa First Couple</title>
<author>Ely Saludar</author>
<date>
<month>December</month>
<day>26</day>
<year>2002</year>
</date>
<body>Inihayag ni Pangulong Arroyo na mas masaya at makulay ngayong taon ang pagdiriwang ng Pasko. Ito ay sa dahilang nagkaroon na siya ng unang apo sa katauhan ni Mika na anak nina Mikee at Angela. Ayon sa Pangulo, isang sandbox ang regalo niya kay Mika at ang ibinigay naman ni First Gentleman Mike Arroyo sa kanyang apo ay isang maliit na Santa Claus na kumakanta. Isang imported na bag ang iniregalo ng First Gentleman sa Pangulo. Masaya ang First Couple dahil sa pagdiriwang ng Pasko ay kasama ang lahat nilang anak na sina Mikee, Luli, Dato at ang manugang na si Angela. Pinagsaluhan ng mag-anak sa kanilang Noche Buena ay ang ham con leche sa kanilang tahanan sa La Vista, Quezon City. (Ulat ni Ely Saludar)</body>
<link>http://www.philstar.com/Article.aspx?articleId=189333&amp;publicationSubCategoryId=92</link>
</article>
<article>
<title>PNP-Japan training sa Enero</title>
<author>Danilo Garcia</author>
<date>
<month>December</month>
<day>26</day>
<year>2002</year>
</date>
<body>Nakatakdang dumating sa Enero ang isang delegasyon ng mga pulis buhat sa Japan upang magsagawa ng pagsasanay kasama ang mga lokal na pulisya ng Pilipinas laban sa terorismo at international crimes. Sinabi ni PNP Human Resource Development director, Chief Supt. Avelino Razon, bukod sa pagsasanay, layunin ding mapaigting ang bilateral cooperation ng dalawang bansa. Ituturo ng mga Hapones na pulis ang kanilang makabagong sistema sa pagsugpo sa mga krimen at pagtukoy sa mga terorista. Mapapakinabangan din ang mga high-tech na kagamitan na dadalhin ng mga ito sa pagsasanay. Nagsagawa na ng pagpupulong at naaprubahan na rin ang naturang pagsasanay ng pamahalaan at Japanese ambassador kamakalawa. Tatalakayin din sa training ang boarder security, reaction force, investigation at interrogation sa pagsugpo sa kriminalidad. Makakatulong umano nang malaki ang kaibahan ng peace and order ng Japan sa bansa na puwedeng tularan para makatulong sa paglago ng ekonomiya. (Ulat ni Danilo Garcia)</body>
<link>http://www.philstar.com/Article.aspx?articleId=189341&amp;publicationSubCategoryId=92</link>
</article>
<article>
<title>Mga pumasang batas, walang pondo</title>
<author>Malou R. Escudero</author>
<date>
<month>December</month>
<day>26</day>
<year>2002</year>
</date>
<body>Inutil at hindi napapakinabangan ang napakaraming pumasang batas na may kinalaman sa agrikultura at pangingisda dahil sa wala namang pondong inilaan ang pamahalaan upang ito ay ipatupad. Sinabi ng mga opisyal ng Department of Agriculture (DA) sa pagdinig ng House committee on versight na pinamumunuan ni Albay Rep. Joey Salceda na kinakailangang magpalabas ang pamahalaan ng P50 bilyon upang maipatupad ang mga naipasang batas. Inihayag ni Bernabe Abalos, department manager ng National Irrigation Administration (NIA) na mangangailangan ng P26.5 bilyon ang ahensya para lamang sa pagtatayo at rehabilitasyon ng communal irrigation system na nakasaad sa Republic Act (RA) No. 6978. Ayon sa nasabing batas, kinakailangan ang mabilisang konstruksyon ng proyektong irigasyon upang mapaunlad ang agrikultura ng bansa. Sinabi ni Salceda na problema ng mga lokal na pamahalaan ang paghahanap ng pondo sa konstruksyon habang ang NIA naman ang magiging umpukan ng salapi. Problema rin ang implementasyon ng Agriculture and Fisheries Modernization Act (AFMA) o R.A. 8435 na may inisyal na pondo ng P20 bilyon. Ayon kay DA Asst. Sec. Segfredo Serrano, ang malaking suliranin sa pondo ang nagsisilbing hadlang upang makasabay ang sektor ng agrikultura sa modernisasyon. (Ulat ni Malou R. Escudero)</body>
<link>http://www.philstar.com/Article.aspx?articleId=189344&amp;publicationSubCategoryId=92</link>
</article>
<article>
<title>Adik nilitson ang sarili</title>
<author>Pesie Mi&amp;ntilde;oza</author>
<date>
<month>December</month>
<day>27</day>
<year>2002</year>
</date>
<body>Masakit ang naging kamatayan ng isang drug addict na binata nang sunugin nito ang sarili sa loob ng bahay ng kanyang childhood sweetheart sa Tagumpay St., Brgy. Sindalan, San Fernando City, Pampanga. Uling na lamang ng madiskubre ang bangkay ni Danilo Sicat, 42, ng Purok 4 Paraiso st., nasabing barangay. Kinilala naman ang may-ari ng bahay na si Adelina Quizon Alvarado, dating kasintahan ni Sicat. Ayon sa report ng pulisya, dumating ang suspek sa bahay ni Alvarado dakong alas-2 ng hapon na lango sa ipinagbabawal na gamot. Niyaya umano ni Sicat ang dating kasintahan na lumabas at makipag-date habang wala ang asawa ng babae, subalit hindi pumayag ang babae sa gusto ng dating nobyo. Para wag madamay, lumabas ng bahay ang babae kasama ang dalawang anak at iniwang mag-isa ang suspek. Nagkulong sa loob ng bahay ng babae ang suspek at maya-maya pa ay biglang nakarinig ng malakas na pagsabog sa loob ng bahay. Ilang sandali pa ay nagsimula ng magliyab ang buong kabahayan pero hindi lumabas ang suspek. Humupa ang sunog sa pagdating ng mga bumbero at kanilang nadiskubre ang natustang katawan nito. Ayon naman sa mga kapitbahay ng biktima, sina Sicat at Alvarado ay matagal ng magkasintahan mula pa sa pagkabata ngunit hindi nga lang sila sinuwerteng magkatuluyan dahil nag-asawa ang babae, habang ang suspek na nanatiling tapat ay hindi na nag-asawa pa hanggang sa malulong sa droga. (Ulat ni Pesie Mi&amp;ntilde;oza)</body>
<link>http://www.philstar.com/Article.aspx?articleId=189416&amp;publicationSubCategoryId=92</link>
</article>
<article>
<title>MJ bumalik na sa Amerika</title>
<author>Butch Quejada,Rudy Andal,Gemma Amargo at Lilia Tolentino</author>
<date>
<month>December</month>
<day>27</day>
<year>2002</year>
</date>
<body>Umalis na kagabi ang kontrobersyal na kongresista ng Maynila na si Mark Jimenez upang tuparin ang pangakong &amp;quot;voluntary extradition&amp;quot; patungong Florida para harapin ang mga kasong isinampa sa kanya ng gobyerno ng Amerika. Si Jimenez ay sumakay sa Continental Micronesia Airlines flight CS 934 dakong alas-11:45 kagabi patungong Florida via Guam. Dalawang ahente ng US Federal Bureau of Investigation (FBI) at isang kinatawan ng National Bureau of Investigation (NBI) ang nagsilbing security escort ni Jimenez hanggang US. Naunang umalis dakong alas-10:45 ng gabi sina House Speaker Jose de Venecia, Congressmen Willie Villarama, Prospero Pichay at Prospero Nograles upang salubungin si Jimenez sa Guam at sasamahan patungong Florida. Bilang security arrangement na itinakda ng Ninoy Aquino International Airport, hindi dumaan sa usual na departure procedure si Jimenez. Kasama ang may 12 sasakyan bilang security convoy, dumaan si Jimenez sa runway ng NAIA at umakyat sa dignitary lounge kung saan siya itinurn-over nina House sergeant-at-arms Bayani Fabic at House secretary general Roberto Nazareno kay NBI Director Reynaldo Wycoco. Dinala naman ni Wycoco si Jimenez kay Immigration chief Andrea Domingo kung saan naghihintay ang dalawang FBI agent na sasama kay Jimenez hanggang sa pagsakay nito sa eroplano gamit ang service stairway sa tarmac. Bilang paggalang sa kongresista ay hindi ito pinosasan pagsakay ng eroplano subalit kapag nasa custody na ito ng FBI ay posibleng lagyan ito ng posas bilang standard operating procedures ng US government sa mga sumusuko o naaresto nilang federal offenders. Si Jimenez ay pinuntahan sa bahay nito sa North Forbes Park sa Makati City ganap na alas-6 ng gabi nina Fabic at Nazareno. Mula sa tahanan nito ay sinamahan siya ng mga NBI agents, PNP at Immigration personnel patungong NAIA para masiguro ang kanyang kaligtasan. Ang Continental Airlines ang tanging eroplano na maaring sakyan ni Jimenez dahil ito lamang ang US airplane na may biyahe patungong Amerika sa gabi habang ang Northwest Airlines ay mayroong biyahe sa umaga lamang. Hindi naman maaring sumakay ng PAL flight si Jimenez dahil malinaw ang nakasaad sa extradition law na ang bansang humihingi ng extradition sa isang akusado ang babalikat ng mga gastusin para mapapunta ito sa kanilang bansa. Ayon naman kay Wycoco, imposible nang makadalo si Jimenez sa pagdinig para sa paghahain ng kanyang piyansa dahil hindi aabot ang biyahe nito sa gaganaping bail hearing sa Florida District Court. Dahil dito, malamang sa kulungan ng Amerika ang diretso ni Jimenez sa oras na tumuntong ito sa teritoryo ng US. Ang inaasahang magiging bilangguan ni Jimenez ay ang Florida District Jail hanggat hindi pumapayag ang hukuman doon sa piyansa sa kanyang mga kaso. Haharapin niya ang 33 counts ng illegal campaign fund contributions sa Democratic Party, 4 counts ng tax evasion, 2 counts ng wire fraud at 6 counts ng false statement na pawang sa South Florida. Nakikipag-ugnayan din ang NBI sa Phil. Air Force at Bureau of Immigration upang matiyak na hindi tatakas ang kongresista gaya ng napaulat kamakailan na hindi ito pupunta ng US ng boluntaryo kundi sasakay sa isang jet upang tumakas patungo sa ibang bansa. Samantala, iginiit naman ni Rep. Jimenez na siya na lamang ang magtutungo sa US at maiiwan na lamang ang kanyang pamilya sa Pilipinas. Wika ng kongresista, ipagpapatuloy pa rin niya ang iniharap nitong kaso laban kay Justice Sec. Hernando Perez kahit siya ay na-extradite na sa US . Samantala, inihayag ni Presidential Spokesman Rigoberto Tiglao na pinalawig pa ng Pangulo ng mula 2-4 na linggo ang bakasyon ni Perez upang ganap nitong maidepensa ang kanyang sarili sa mga bintang ni Jimenez laban sa kanya. (Ulat nina Butch Quejada,Rudy Andal,Gemma Amargo at Lilia Tolentino)</body>
<link>http://www.philstar.com/Article.aspx?articleId=189427&amp;publicationSubCategoryId=92</link>
</article>
<article>
<title>Super lolo, super bawang bawal sa Bagong taon</title>
<author>Danilo Garcia</author>
<date>
<month>December</month>
<day>27</day>
<year>2002</year>
</date>
<body>Mas mahigpit na pagbabantay ngayon ang isasagawa ng PNP sa pagdiriwang ng Bagong Taon kung saan hindi na nila papayagan pang magamit ang ilang uri ng mga napakalakas na paputok na sanhi ng pagkabaldado at pagkamatay ng isang tao. Niliwanag ni Civil Security Group director Chief Supt. Reynaldo Berroya na bawal na ngayon ang mga paputok na Super Lolo Thunder, Super Bawang, Pla-pla, Kwiton bomb, Atom bomb at Giant Whistle bomb. Ang tanging papayagan ay mga paputok na naglalaman lamang ng .03 grams ng black powder na siyang nakasaad sa batas. Samantala ang mga puwedeng paputukin lay 3-star at 5-star na triangulo, judas belt, ordinaryong whistle bomb, trompillo, fountain, kwitis, pailaw at Roman candle. Parusang pagkabilanggo ng anim na buwan hanggang isang taon at piyansang P20,000-P30,000 ang ipapataw sa mga lalabag. (Ulat ni Danilo Garcia)</body>
<link>http://www.philstar.com/Article.aspx?articleId=189432&amp;publicationSubCategoryId=92</link>
</article>
<article>
<title>Intelligence fund ng DOJ pinapaalis</title>
<author>Rudy Andal</author>
<date>
<month>December</month>
<day>27</day>
<year>2002</year>
</date>
<body>Hiniling kahapon ni Senate President Franklin Drilon na alisin ang intelligence at confidential funds ng kalihim ng DOJ dahil hindi naman kailangan ito para tumupad sa kanyang tungkulin. Sinabi ni Sen. Drilon na sa proposed 2003 budget ay naglaan muli ng P95 milyon para sa intelligence at confidential funds sa DOJ secretary. Wika pa ni Drilon, 12 porsiyento ng P95 milyon para sa 2002 na intelligence at confide tial fund ang natuklasang ginamit na eksklusibo ng DOJ secretary sa isinagawang Senate inquiry ng finance committee kamakailan. Ipinaliwanag pa ni Drilon na nabigo din ang DOJ na tumupad sa itinakda sa General Appropriations Act na magsumite ng quarterly report sa Senate president sa paggamit nito ng naturang pondo. (Ulat ni Rudy Andal)</body>
<link>http://www.philstar.com/Article.aspx?articleId=189439&amp;publicationSubCategoryId=92</link>
</article>
<article>
<title>Hollywood interesadong isa-pelikula ang buhay ni Rosebud</title>
<author>Joy Cantos</author>
<date>
<month>December</month>
<day>27</day>
<year>2002</year>
</date>
<body>Papalaot hindi sa lokal na industriya ng pelikula sa bansa kundi sa Hollywood ang buhay ng kontrobersiyal na si dating Narcotics agent Mary Ong alyas Matahari at Rosebud. Nabatid sa isang panayam kay Rosebud mula sa safehouse nito sa Intelligence Service of the Armed Forces of the Philippines (ISAFP) na nagkaroon na ng inisyal na pakikipag-negosasyon sa kanya ang sikat na Asian director na si John Woo, ang director ni Tom Cruise sa Mission Impossible II. Ayon kay Rosebud, ang agent ni Woo na si Carl Ryll ay nangako sa kanya ng isang six figure deal sa halaga ng dolyares para sa rights ng kanyang istorya at isang 2% royalty mula sa kikitain ng pelikula. Sakaling matuloy ang true to life story ni Rosebud ay papasok ang lahat ng mga elemento na maituturing na box office hit na kinapapalooban ng pag-ibig, karahasan, kataksilan at intriga. Pero dahil ayaw ni Rosebud na mahatulan ito ng pulitika ay hindi ito iikot sa mga kilalang karakter tulad nina Sen. Panfilo Lacson, P/Chief Supt. Reynaldo Berroya at ISAFP Chief Col. Victor Corpus. Ngunit kasama ang yumaong lover na si P/Supt. John Campos para sa love angle ng pelikula. Alin kina International Asian actresses Michelle Yeoh ng Crouching Tiger Hidden Dragon; Lucy Liu ng Charlies Angels o si Kelly Hu ng Scorpion King ang nais ni Rosebud na gumanap bilang isang Binondo girl-turned dollar smuggler-turned narcotics para sa Hong Kong at Philippine Police. Ang screenplay naman ay iaakda ng isang team writers mula sa US at ang shooting ng pelikula ay malamang na gawin na rin sa nasabing bansa, ayon na rin kay Rosebud. (Ulat ni Joy Cantos)</body>
<link>http://www.philstar.com/Article.aspx?articleId=189444&amp;publicationSubCategoryId=92</link>
</article>
<article>
<title>Resulta ng seafarer's exam 'wag balewalain</title>
<author>Rudy Andal</author>
<date>
<month>December</month>
<day>27</day>
<year>2002</year>
</date>
<body>Tutol si Senator Aquilino Pimentel Jr. sa panukala ng Professional Regulatory Commission (PRC) na balewalain ang resulta ng kumuha ng June 2002 examinations para sa mga seafarers dahil sa nadiskubreng anomalya. Sinabi ni Sen. Pimentel na hindi dapat lahatin ang kumuha ng examination dahil lamang sa 2 examinees na natuklasang mayroong kodigo sa naturang pagsusulit. Aniya, ang dapat gawin ng PRC ay rebisahing mabuti ang examination papers ng kumuha ng nasabing pagsusulit upang matunton kung sinu-sino sa mga examinees ang pare-pareho ang mga tama at mali dito. Nabatid din ni Pimentel na maging ang ibinigay na customs brokers exam nitong Oktubre ay nagkaroon ng dayaan at iniimbestigahan na ng PRC. (Ulat ni Rudy Andal)</body>
<link>http://www.philstar.com/Article.aspx?articleId=189451&amp;publicationSubCategoryId=92</link>
</article>
<article>
<title>4 dinukot, minasaker ng NPA</title>
<author>Ed Casulla at Danilo Garcia</author>
<date>
<month>December</month>
<day>28</day>
<year>2002</year>
</date>
<body>Bilang paggunita sa kanilang ika-34 taong anibersaryo, sinampolan ng rebeldeng grupong New Peoples Army (NPA) ang apat na mga aktibong miyembro ng Citizens Armed Forces Geographical Unit (CAFGU) na matapos dukutin sa kanilang mga bahay ay isinailalim sa firing squad ng grupo sa Sitio Manlanbong, Barangay Talisayan, Prieto Diaz Sorsogon, kahapon ng madaling araw. Ayon sa nakalap na impormasyon, gustong iparamdam ng kilusan sa military at pulisya na malakas pa rin ang kanilang puwersa at magpapatuloy ang kanilang aktibidad kahit Pasko. Kinilala ang mga biktima na sina Reynard Bolanos, David Elquero, Nestor de Luna at Brian Nicolas na pawang mga residente ng Brgy. Sawangca Bagon District, Sorsogon City at nakatalaga sa 6th Sorsogon CAA Company ng 2nd Infantry Batallion sa naturang lugar. Nabatid na ang mga biktima ay sabay-sabay na nagbakasyon upang magdiwang ng Pasko kasama ang kanilang mga pamilya at iniwan ang kanilang mga armas sa kanilang kampo. Batay sa ulat na nakarating kay Bicol Police Chief P/Supt. Rodolfo Tor, isa-isang dinukot sa kanilang mga bahay ang apat na biktima ng tinatayang 10 rebelde na pawang armado ng M16 at M14 rifles. Isang nakilalang &amp;quot;Ka Fred&amp;quot; ang napag-alamang lider ng grupo na dumukot at pumatay sa mga biktima. Ang mga bangkay ay natagpuan dakong ala-una ng madaling araw sa ilalim ng Manlanbong bridge sa Prieto Diaz, na nakatali ang mga kamay at tadtad ng tama ng mga bala ng baril sa ulo at katawan. Isang manhunt operation na ang isinagawa ng pinagsanib na puwersa ng 2IB ng Phil. Army at Prieto Diaz PNP upang tugisin ang mga rebelde na tumakas matapos ang pamamaslang. (Ulat nina Ed Casulla at Danilo Garcia)</body>
<link>http://www.philstar.com/Article.aspx?articleId=189542&amp;publicationSubCategoryId=92</link>
</article>
<article>
<title>Guingona type ipalit kay Nani sa DOJ</title>
<author>Rudy Andal</author>
<date>
<month>December</month>
<day>28</day>
<year>2002</year>
</date>
<body>Pabor ang mga miyembro ng partidong Lakas na maging kapalit ni Justice Secretary on-leave Hernando Perez si Vice President Teofisto Guingona. Ayon kay Senator Robert Barbers, mayroong karanasan si VP Guingona bilang kalihim ng DOJ dahil naglingkod na rin ito sa panahon ng Ramos administration bukod sa kuwalipikado ito sa naturang posisyon. Sinabi pa ni Barbers, miyembro ng Lakas party na suportado ng buong partido si Guingona upang maging kahalili ni Perez sa DOJ. Aniya, ito na rin ang magandang pagkakataon upang magkaroon ng tunay na reconciliation sina Pangulong Arroyo at Guingona. &amp;quot;He has the experience and expertise to hold the position as chief of the DOJ since he became the justice secretary during the Ramos administration,&amp;quot; wika ni Barbers. Ito rin umano ang tamang panahon upang pag-isipan ng Pangulo ang magiging kapalit ni Perez na pinalawig pa ang leave upang harapin ang mga akusasyon dito na nangikil ng $2 milyon kay Manila Rep. Mark Jimenez. Bukod kay Guingona, lumutang din ang pangalan ni House Majority Leader Neptali Gonzales II na kabilang sa pinagpipilian upang maging kapalit ni Perez sa Justice Department. (Ulat ni Rudy Andal)</body>
<link>http://www.philstar.com/Article.aspx?articleId=189544&amp;publicationSubCategoryId=92</link>
</article>
<article>
<title>MJ malabong makabalik sa RP</title>
<author>Grace dela Cruz/Lilia Tolentino</author>
<date>
<month>December</month>
<day>28</day>
<year>2002</year>
</date>
<body>Imposible nang makabalik ng bansa si Manila Rep. Mark Jimenez dahil sa napakarami nitong kasong haharapin sa Estados Unidos. Ito ang inihayag kahapon ni National Bureau of Investigation-Interpol Division chief Ric Diaz matapos na mabatid na naghahangad pa itong makabalik sa bansa sa darating na Enero 2003. Ayon kay Diaz, hindi papayagan ng FBI na makalabas ng US si Jimenez dahil sa posibilidad na muling makatakas ito at tuluyan nang hindi magpakita. Binanggit pa nito na napakaraming hearing na itatakda kay Jimenez kung kayat malabo na itong makabalik kahit na bakasyon lamang sa Pilipinas. Si Jimenez ay may mga kasong tax evasion, mail fraud at illegal campaign contributions sa US. Kapag napatunayang nagkasala, limang taong makukulong ang kongresista. Samantala, tahimik naman ang Malaca&amp;ntilde;ang sa banta ni Jimenez na ang kanyang extradition sa Amerika ay hindi magiging daan para itikom niya ang bibig sa pagbubulgar ng nalalaman niyang mga anomalya sa gobyerno. Bago umalis ng bansa si Jimenez noong Huwebes ng gabi, sinabi nito sa mga mamamahayag na intensiyon niyang magbalik sa Pilipinas. &amp;quot;This is just the beginning. I shall return. They cannot silence me. If they think this is the last time they will hear from me, they are dead wrong,&amp;quot; ani Jimenez kasabay ng pahayag na magtatatag siya ng isang research firm na iuukol ang panahon sa pagbubulgar ng mga krimeng kagagawan ng mga opisyal ng gobyerno laban sa sambayanang Pilipino. (Ulat nina Grace dela Cruz/Lilia Tolentino)</body>
<link>http://www.philstar.com/Article.aspx?articleId=189555&amp;publicationSubCategoryId=92</link>
</article>
<article>
<title>P0.96 sentimos taas sa presyo ng langis sa Enero</title>
<author>Joy Cantos</author>
<date>
<month>December</month>
<day>28</day>
<year>2002</year>
</date>
<body>Kasunod ng pagsalubong sa Bagong Taon sa 2003, napipinto na namang ipatupad ng mga higanteng kompanya ng langis sa bansa ang pagtataas ng presyo ng langis sa P.96 sentimos kada litro sa buwan ng Enero. Itoy matapos ang dalawang beses na rollback sa presyo ng langis nitong nakalipas na buwan ng Nobyembre sa P.25 sentimos at P.40 sentimos naman nitong unang linggo ng kasalukuyang buwan. Dahil dito, nagbabadya na naman ang paglulunsad ng malawakang kilos protesta ng mga transport group sa bansa. Nabatid na ang sanhi ng panibagong pagtataas ng presyo ng langis at iba pang produktong petrolyo ng mga higanteng kompanya nito ay bunsod ng patuloy na pag-atake ng Estados Unidos sa Iraq, kawalan ng supply ng langis sa Venezuela na siyang pinakamalaking oil producer ng OPEC at unti-unti na namang pagtaas ng presyo nito sa pandaigdigang pamilihan. Bukod dito ay nakaapekto rin sa oil price hike ang implementasyon ng Clean Air Act na epektibo naman sa Enero 2003 kung saan rerebisahing mabuti ang langis upang hindi ito maging mausok kapag ginamit na ng mga behikulo. Ang Clean and Air Act na magkasanib na proyekto ng Department of Transportations (DOTC) at Department of Environment and Natural Resources (DENR) ay naglalayong linisin sa maruruming usok na ibinubuga ng mga sasakyan ang kapaligiran. Sa isang phone interview, sinabi ni Pilipinas Shell vice president for corporate affairs Bobby Kanapi na nitong Disyembre ay umaabot na sa mahigit $25 kada bariles ang presyo ng krudo kumpara naman sa presyo nito noong Nobyembre na $23.30 kung saan ay $2 na ang itinaas kaya malaki ang hatak nito para sa oil price adjustments. Bagaman ang komputasyon ng ibang oil companies ay P.96 sentimos ang magiging pagtaas sa presyo ng langis, nilinaw naman ni Kanapi na magkakaroon muna ng ebalwasyon ang kanilang kumpanya ukol dito bago ipatupad ang oil price hike. Kaugnay nito, ang pahayag ng mga oil companies na magtaas ng presyo ng langis sa susunod na taon ay taliwas naman sa nauna nang isiniwalat ng grupong Consumer Oil Price Watch ni chairman Raul Concepcion na magkakaroon pa ng ikatlong rollback dahilan sa mababang presyo ng langis na umanoy nasa P.50 sentimo. (Ulat ni Joy Cantos)</body>
<link>http://www.philstar.com/Article.aspx?articleId=189557&amp;publicationSubCategoryId=92</link>
</article>
<article>
<title>Intelligence fund ng DOJ ipinagtanggol ni Joker</title>
<author>Rudy Andal</author>
<date>
<month>December</month>
<day>28</day>
<year>2002</year>
</date>
<body>Sinalungat kahapon ni Senator Joker Arroyo ang panukala ni Senate President Franklin Drilon na alisan ng intelligence at confidential funds ang tanggapan ng Justice secretary. Sinabi ni Sen. Arroyo, kung aalisan ng intelligence fund ang DOJ secretary ay dapat lahat ng tanggapan ng gobyerno ay alisan na rin ng confidential fund. Wika pa ni Arroyo, hindi dapat i-single out lamang ang DOJ secretary na aalisan ng confidential fund kundi dapat ay lahat na ng line agencies ng gobyerno. Magugunita na nais ni Drilon na tanggalan ng intelligence fund ang tanggapan ng kalihim ng DOJ kung saan ay umaabot sa P95 milyon ang inilaan na pondo dito sa proposed 2003 national budget. (Ulat ni Rudy Andal)</body>
<link>http://www.philstar.com/Article.aspx?articleId=189567&amp;publicationSubCategoryId=92</link>
</article>
<article>
<title>Drilon, Senate president pa rin</title>
<author>Rudy Andal</author>
<date>
<month>December</month>
<day>28</day>
<year>2002</year>
</date>
<body>Mananatili si Senator Franklin Drilon bilang pangulo ng Senado matapos ipabatid ni Sen. Renato Cayetano na hindi pa ito makakauwi ng bansa dahil nagpapagamot pa ito sa Amerika. Ayon kay Sen. Drilon, hindi pa lubusang magaling si Sen. Cayetano sa liver illness nito kaya pansamantala ay lalagi pa ito sa US kung saan ay naghihintay ito ng kanyang liver transplant. Sinabi pa ni Drilon, sakaling kaya na ng katawan ni Cayetano at makakauwi na ito sa bansa ay tutuparin niya ang kanilang gentlemans agreement hinggil sa term sharing sa Senate leadership. Nakatakda sanang isalin ni Drilon ang liderato ng Senado kay Cayetano sa darating na Enero 2003 kagaya ng kanilang kasunduan. (Ulat ni Rudy Andal)</body>
<link>http://www.philstar.com/Article.aspx?articleId=189569&amp;publicationSubCategoryId=92</link>
</article>
<article>
<title>Policy speech ni GMA inatras</title>
<author>Lilia Tolentino</author>
<date>
<month>December</month>
<day>28</day>
<year>2002</year>
</date>
<body>Umatras si Pangulong Arroyo sa nauna niyang itinakdang &amp;quot;major policy speech&amp;quot; sa Rizal Day, Disyembre 30 at sa halip ay itinakda ito sa Enero 6, 2003. Ayon kay Press Secretary Ignacio Bunye, may mga dahilan kaya ipinagpaliban ng Pangulo ang pagsasagawa niya ng talumpati. Ang speech ng Pangulo ay inaabangan dahil tiyak na magbibigay ito ng importanteng mga anunsiyo na may kinalaman sa kanyang mga patakarang pambansa at inaasahang maghahayag din ito ng pagbalasa sa Gabinete. Subalit tumanggi si Bunye na sabihin kung ang Pangulo ay muling mag-aanunsiyo ng revamp. Sinabi ni Bunye na ang pagpapalit ng miyembro ng Gabinete ay karapatan ng Presidente kung kinakailangan at siya lang ang nakakaalam kung aling departamento ng gobyerno ang apektado at kung kailan niya ito gagawin. (Ulat ni Lilia Tolentino)</body>
<link>http://www.philstar.com/Article.aspx?articleId=189574&amp;publicationSubCategoryId=92</link>
</article>
<article>
<title>2 binatilyo nagpaputok, tinodas</title>
<author>Rose Tamayo</author>
<date>
<month>December</month>
<day>29</day>
<year>2002</year>
</date>
<body>Naging mitsa ng buhay ng dalawang magkaibigang binatilyo ang maagang pagseselebra ng Bagong Taon nang pagbabarilin ng isang di nakikilalang lalaki matapos na sila ay tumanggi umanong magpasaway sa ginagawa nilang pagpapaputok, kamakalawa ng gabi sa Caloocan City. Dean-on-arrival sa Tondo Medical Center sanhi ng tig-isang tama ng bala ng baril sa katawan ang mga biktimang sina Rodel Belen at Armando Palomo, kapwa 16-anyos at pawang residente ng Block 16 Kamada compound, Kaunlaran Village nasabing lungsod. Sa ulat ng pulisya, dakong 6:52 ng gabi ng makitang nagpapaputok umano ng rebentador ang dalawang biktima hindi kalayuan sa bahay ng mga ito ng mapadaan ang suspek at pagbawalan ang dalawa sa ginagawang pagpapaputok dahil maari umanong makadisgrasya ang mga ito. Hindi naman pinansin ng dalawa ang pananaway ng suspek hanggang sa bigla na lamang nitong binunot ang dalang baril at walang sabi-sabing pinagbabaril ang magkaibigan. Matapos ang pamamaril ay agad na tumakas ang suspek habang mabilis namang isinugod sa nasabing pagamutan ang dalawang biktima ng mga sumaklolong kapitbahay. (Ulat ni Rose Tamayo)</body>
<link>http://www.philstar.com/Article.aspx?articleId=189661&amp;publicationSubCategoryId=92</link>
</article>
<article>
<title>1,054 WW2 veterans mabibigyan na ng pensyon</title>
<author>Joy Cantos</author>
<date>
<month>December</month>
<day>29</day>
<year>2002</year>
</date>
<body>Matapos ang pagkaantala, inihayag kahapon ni Defense Secretary Angelo Reyes na inaprubahan na niya ang agarang pagkakaloob ng monthly pension at remittances para sa 1,054 bayani noong panahon ng pananakop ng mga Hapones sa bansa sa kasagsagan ng Ikalawang Digmaang Pandaigdig. Sa memorandum order ni Secretary Reyes sa Philippine Veterans Affairs Office (PVAO), iniutos ng kalihim ang agarang pagbabayad ng monthly pension sa mga newly-qualified veterans na dadagdag sa may 260,000 tumatanggap na ng regular benefits sa pamahalaan. Bukod sa P5,000 buwanang pension, pagkakalooban din ang newly-inducted PVAO veterans ng burial benefits, educational benefits para sa mga dependents at monthly pension sa mga surviving spouse at dependents ng mga namatay na beterano ng Digmaan. Nabatid na naantala ang pension benefits ng nasabing War veterans makaraang buwagin ang Military Service Board noong January 2001. (Ulat ni Joy Cantos)</body>
<link>http://www.philstar.com/Article.aspx?articleId=189672&amp;publicationSubCategoryId=92</link>
</article>
<article>
<title>Taas sa pasahe ihihirit kapag natuloy ang oil hike sa Enero</title>
<author>Joy Cantos</author>
<date>
<month>December</month>
<day>29</day>
<year>2002</year>
</date>
<body>Inangalan kahapon ng mga transport group ang nakatakdang pagpapatupad ng panibagong oil price hike na P.96 sentimos kada litro ng mga higanteng kumpanya ng langis sa bansa sa Enero 2003. Sinabi ng grupong Philippine Confederation of Drivers and Operators-Alliance of Concerned Transport Organization (PCDO-ACTO) at Pinag-isang Samahan ng mga Tsuper at Operators Nationwide (PISTON) na kung hindi na mapipigilan ang pagtataas ng presyo ng langis ay ihihirit rin nila ang dagdag na singil sa pasahe. Iginiit ng grupo na hindi makatwiran ang sinasabing panibagong taas sa presyo ng langis kahit pa nagkaroon ng pagbaba sa presyo ng produktong petrolyo nitong Nobyembre at Disyembre. &amp;quot;Yan ang problema sa mga oil companies, mabilis ang increase nila pero kapag rollback ay sapilitan at parang nagmamakaawa pa sa kanila ang mga operators at drivers,&amp;quot; patutsada ni PCDO-ACTO president Efren de Luna. Sa panig naman ni Menardo Roda, taga-pangulo ng PISTON, hindi dapat ikatwiran ng mga kumpanya ng langis na ang pagtataas muli sa presyo ng naturang produkto ay upang mabawi naman nila ang kanilang gagastusin sa implementasyon ng Clean Air Act. Ayon sa grupo, kung gugugol ng salapi ang mga oil companies para sa Clean Air Act ay gagastos rin umano sila para naman sa mandatory emission test na ipatutupad rin sa susunod na taon. Nabatid pa kay Roda na sa Enero ay muli nilang kakalampagin ang tanggapan ng Land Franchising and Regulatory Board (LTFRB) para itakda ang pagdinig sa kanilang petisyon na magdagdag naman ng singil sa pasahe. &amp;quot;Kung magtataas sila ng presyo ng langis, siguro naman karapatan rin naming mga operators at drivers na magkaroon ng pagtataas sa singil sa pasahe dahil hirap at malulugi naman kami kung di namin ito gagawin,&amp;quot; ani Roda. (Ulat ni Joy Cantos)</body>
<link>http://www.philstar.com/Article.aspx?articleId=189677&amp;publicationSubCategoryId=92</link>
</article>
<article>
<title>NPA naligalig sa survey, gusto na ng peace</title>
<author>Joy Cantos</author>
<date>
<month>December</month>
<day>29</day>
<year>2002</year>
</date>
<body>Naligalig umano ang mga rebeldeng New Peoples Army (NPA) sa malamig na pagtanggap sa mga ito ng sambayanang Pilipino base sa resulta ng Pulse Asia survey kamakailan bunsod upang biglang pumihit ng desisyon ang mga ito at ngayoy nagnanais nang makipag-negosasyon sa gobyerno para sa panunumbalik muli ng naudlot na peace talk. Ito ang reaksiyon kahapon ni AFP spokesman ret. Brig. Gen. Eduardo Purificacion sa pahayag ni CPP-NPA spokesman Gregorio &amp;quot;Ka Roger&amp;quot; Rosal ng umanoy kahandaan na muli ng grupo nitong umupo sa negotiating table para sa pag-usad ng negosasyong pangkapayapaan. Sinabi ni Purificacion na posibleng naalarma ang komunistang kilusan sa resulta ng survey kung saan nakasaad na 62 porsiyento ng mga Pilipino ang wala nang tiwala o paniniwala sa NPA habang 68% naman sa mga ito ang nagnanais nang matuloy ang usapang pangkapayapaan. Base pa sa resulta ng survey, malaking porsiyento ang nabawas sa mga naniniwala sa adhikaing ipinaglalaban ng rebeldeng grupo bunga na rin ng pagkakasangkot ng mga ito sa serye ng paghahasik ng terorismo sa ibat ibang panggugulo sa peace and order. Naniniwala naman ang militar na taktika lamang ito ng NPA sa kadesperaduhang mabago ang pananaw ng taumbayan sa pamamagitan ng pagkukunwaring bukas ang maka-kaliwang hanay sa peace negotiations pero sa katotohanan ay ayaw pa rin ng mga itong paawat sa panggugulo sa peace and order. (Ulat ni Joy Cantos)</body>
<link>http://www.philstar.com/Article.aspx?articleId=189685&amp;publicationSubCategoryId=92</link>
</article>
<article>
<title>Romulo di ko sinibak  GMA</title>
<author>Lilia Tolentino</author>
<date>
<month>December</month>
<day>29</day>
<year>2002</year>
</date>
<body>Pinabulaanan ni Pangulong Arroyo ang nalathalang balita na kabilang si Executive Secretary Alberto Romulo sa mga nakatakda niyang palitang miyembro ng Gabinete. Tsismis lang umano at wala rin anyang pagbalasang gagawin sa Gabinete dahil ito naman ay ginagawa kung hinihingi ng pagkakataon. Itinanggi rin ng Pangulo na nakatakda niyang palitan sa puwesto sina Press Secretary Ignacio Bunye at Presidential Spokesman Rigoberto Tiglao. Ito ay kasunod din ng balitang kinuha ng Pangulo bilang media consultant si dating Press Secretary Rodolfo Reyes para tumulong sa pagpapabango ng imahe ng Presidente bilang paghahanda sa halalan sa 2004. (Ulat ni Lilia Tolentino)</body>
<link>http://www.philstar.com/Article.aspx?articleId=189690&amp;publicationSubCategoryId=92</link>
</article>
<article>
<title>RP-US security cooperation pinalakas</title>
<author>Lilia Tolentino</author>
<date>
<month>December</month>
<day>29</day>
<year>2002</year>
</date>
<body>Sa harap ng napipintong pagsalakay ng tropang Amerikano sa Iraq, muling nakipagpulong kay Pangulong Arroyo si US Ambassador Francis Ricciardone para mapalakas pa ang pagtutulungan ng dalawang bansa. Ang one-on-one meeting ay ginawa sa official residence ng US envoy sa Club John Hay sa Baguio City kung saan dinadaos ang taunang pagdiriwang ng Pasko para sa mga Filipino at American officials. Sa panayam, sinabi ng Pangulo na pinag-usapan ang pagtutulungan sa pang-seguridad sa pagitan ng RP at US dahil ito ang isa sa mga bagay na nagpapalakas sa relasyon ng dalawang bansa sa panahong ito ng kagipitan dulot ng problema sa terorismo. Tinalakay rin ang tulong na kailangan pa ng Pilipinas at sa pagbalik ni Ricciardone sa Washington ay ipapaabot nito sa White House ang kanilang pinag-usapan. (Ulat ni Lilia Tolentino)</body>
<link>http://www.philstar.com/Article.aspx?articleId=189696&amp;publicationSubCategoryId=92</link>
</article>
<article>
<title>Rebulto ni Marcos pinasabog!</title>
<author>Artemio Dumlao</author>
<date>
<month>December</month>
<day>30</day>
<year>2002</year>
</date>
<body>Pinasabog ng hindi pa nakikilalang mga suspek ang higanteng rebulto ni dating Pangulong Ferdinand Marcos sa bayan ng Tuba, Benguet kahapon ng madaling araw. Nawasak ang kalahati ng 99 talampakang taas na rebulto at sabog ang noo, mga mata, tenga at ilong nito. Ayon kay Cordillera Police public information spokesman Supt. Elpidio Gabriel, naganap ang pagsabog dakong 1:40 ng madaling araw matapos taniman ng mga dinamita ang naturang istatwa. Wala namang iniulat na nasaktan sa insidente. Bagaman tumanggi si Gabriel na iugnay ito sa rebeldeng grupo ng New Peoples Army (NPA), malakas ang hinala na ang naganap na pagpasabog ay gawa ng maka-kaliwang hanay bilang post-anniversary attack nila sa &amp;quot;simbolo ng diktadurya&amp;quot; at upang ipahiya ang administrasyong Arroyo. Kung matatandaan, sinabi ni CPP-NPA spokesman Gregorio &amp;quot;Ka Roger&amp;quot; Rosal na si Pangulong Arroyo, na nasa Baguio City kasama ang First Family ng maganap ang insidente, ay walang pinag-iba kay Marcos. Ang record umano ng human rights abuses sa ilalim ng Arroyo government ay lumagpas pa sa 20-taong record ni Marcos. Ang rebulto na nasa kahabaan ng Marcos Highway ay itinayo ng Philippine Tourism Authority (PTA) noong 1970s. Naging kontrobersiyal ito dahil napaalis ang mga katutubong Ibaloi na nakatira sa nasabing lugar upang bigyang daan ang konstruksiyon ng Marcos statue, isang gusali ng PTA at isang mini-golf course na hilig ni Marcos. Ayon sa mga Ibaloi, kinamkam ng PTA ang lupain, pero noong nakaraang taon, inutusan ng Benguet RTC judge ang PTA na ibalik ang mga lupa sa mga Ibaloi. Ayon naman kay Pablito Sanidad, chairperson ng Free Legal Assistance Group (FLAG), maraming grupo ang nagbabalak na pasabugin ang rebulto magmula ng mapatalsik ang rehimeng Marcos noong 1986 pero wala ni isa ang nangahas na isagawa ito.(Ulat ni Artemio Dumlao)</body>
<link>http://www.philstar.com/Article.aspx?articleId=189768&amp;publicationSubCategoryId=92</link>
</article>
<article>
<title>Mag-tiis, magpakasakit sa 2003</title>
<author>Ely Saludar</author>
<date>
<month>December</month>
<day>30</day>
<year>2002</year>
</date>
<body>Nanawagan si Pangulong Arroyo sa sambayanan na kinakailangang magtiis at magpakasakit sa pagpasok ng Bagong Taon. Ayon sa Pangulo, inaasahang lalo pang babagal ang usad ng ekonomiya ng bansa at ng buong mundo sakaling matuloy ang giyera sa Gulpo. Dapat handa rin tayong magtiis at magpakasakit kung kailangan, lalo na kung babagal ang ekonomiya ng daigdig oras na magka-giyera, pahayag ng Pangulo sa kanyang New Years message. Gayunman, hinikayat ng Pangulo ang sambayanan na magsama-sama at makipagtulungan sa pamahalaan upang makatawid sa kahirapan. Samantala, muling tiniyak ni Presidential Spokesman Rigoberto Tiglao na handa ang Pilipinas sa pagsiklab ng giyera sa pagitan ng Iraq at Estados Unidos. Ayon kay Tiglao, nailatag na ang mga hakbangin upang matiyak ang kaligtasan ng mga Pinoy na manggagawa sa Gitnang Silangan. Sa kabila nito, umaasa si Tiglao na hindi gaanong tataas ang presyo ng langis na siyang pinangangambahan na epekto ng giyera. (Ulat ni Ely Saludar)</body>
<link>http://www.philstar.com/Article.aspx?articleId=189781&amp;publicationSubCategoryId=92</link>
</article>
<article>
<title>Sundalo bawal magdala ng baril sa bisperas ng Bagong Taon</title>
<author>Danilo Garcia</author>
<date>
<month>December</month>
<day>30</day>
<year>2002</year>
</date>
<body>Pinagbawalan na rin ng Armed Forces of the Philippines (AFP) ang lahat ng kanilang mga sundalo na magdala ng kanilang mga armas bago sumapit ang pagdiriwang ng Bagong Taon. Tulad ng idineklara sa Philippine National Police (PNP), ang naturang kautusan ay upang maiwasan sa mga sundalo na paputukin ang kanilang mga armas. Epektibo ito mula alas-12 ng tanghali sa Disyembre 31 hanggang alas-12 rin ng tanghali ng Enero 1. Niliwanag naman ni AFP spokesman, ret. General Eduardo Purificacion na hindi kasama sa gunban ang mga sundalo na naka-duty. Itoy bilang pang-self defense umano sakaling magsagawa ng pag-atake ang New Peoples Army (NPA) sa kabila ng ipinapatupad na suspension of military operations (SOMO) sa magkabilang panig. For self defense lang ito, malaki ang posibilidad na samantalahin ng mga kalaban ang holiday at magsagawa ng pag-atake kaya nire-require pa rin ang mga sundalo na mag-armas at naka-full battle attire, ani Purificacion. Nagbabala si Purificacion sa mga sundalo na huwag ilalagay sa kahihiyan ang AFP kapag nahuli sila ng mga pulis na nagpaputok ng kanilang armas. Nakatakda rin silang makatanggap ng kaparusahan at pagsasampa ng kasong kriminal. (Ulat ni Danilo Garcia)</body>
<link>http://www.philstar.com/Article.aspx?articleId=189785&amp;publicationSubCategoryId=92</link>
</article>
<article>
<title>Partido ni Erap pinalalakas</title>
<author>Ely Saludar</author>
<date>
<month>December</month>
<day>30</day>
<year>2002</year>
</date>
<body>Hindi nababahala ang Malaca&amp;ntilde;ang sa pagpapalakas ng Partido ng Masang Pilipino ni dating Pangulong Estrada bilang paghahanda sa 2004 presidential elections. Sinabi ni Presidential Adviser on political affairs Joey Rufino na mas magandang naghahanda ang partido ni Erap upang magkaroon ng magandang laban sa darating na eleksiyon. Hindi naman kami nababahala, mas maganda nga nagpapalakas sila para naman magkaroon ng mas masayang halalan sa 2004, sabi ni Rufino sa isang panayam sa radio. Ayon kay Rufino, nananatiling solido ang administration party Lakas-NUCD at si Pangulong Arroyo ang kanilang isasabak sa presidential elections sa 2004. Gayunman, agad kumambiyo ang Malaca&amp;ntilde;ang sa ginagawang pagpapalakas ng partido ni Estrada. Ayon kay Presidential Spokesman Rigoberto Tiglao, ang nasabing hakbang ng oposisyon ay hindi dapat na makaapekto sa bansa lalo na sa mga mas importanteng hakbang para sa pagpapasigla ng ekonomiya at serbisyo sa publiko lalo na sa Metro Manila at mga liblib na lugar. Sinabi ni Tiglao na mas iniisip ng Pangulo na pagtuunan ng pansin ang pangangasiwa sa bansa upang maibigay ang pangangailangan ng mamamayan at isantabi muna ang pulitika. (Ulat ni Ely Saludar)</body>
<link>http://www.philstar.com/Article.aspx?articleId=189794&amp;publicationSubCategoryId=92</link>
</article>
<article>
<title>Cayetano uupong Senate president sa Enero 13</title>
<author>Rudy Andal</author>
<date>
<month>December</month>
<day>30</day>
<year>2002</year>
</date>
<body>Idinalangin kahapon ng mga senador ang maagang paggaling ni Senator Renato Cayetano upang makabalik na ito ng bansa at makaupo bilang pangulo ng Senado. Sinabi ni Senator Joker Arroyo, nakausap niya si Cayetano sa telepono kamakailan at siniguro nitong siya mismo ang maghahain sa pagbubukas ng sesyon sa Jan. 13 upang matupad ang gentlemans agreement nila ni Senate President Franklin para sa term-sharing. Ayon kay Arroyo, hindi man siya lumagda sa nasabing term-sharing agreement ay nakahanda naman siyang suportahan ang pag-upo ni Cayetano bilang senate president. Ikinatuwa naman ni Cayetano ang naging pahayag ni Arroyo at nangako itong kaagad siyang babalik ng bansa matapos magpagamot ng kanyang liver illness sa Estado Unidos. Sinabi naman ni Sen. Robert Barbers, walang dapat ipag-alala si Cayetano kaugnay sa term-sharing dahil nakahandang igalang ito ng mga senador mula sa administrasyon. Siniguro naman ng oposisyon na hindi nila gagawing madali para kay Cayetano ang pag-upo bilang Senate president dahil sa pagkakasangkot nito sa BW resources inside trading kung saan ay inabsuwelto naman siya ng Senate committee on ethics pero hindi kumbinsido ang oposisyon hinggil dito. (Ulat ni Rudy Andal)</body>
<link>http://www.philstar.com/Article.aspx?articleId=189798&amp;publicationSubCategoryId=92</link>
</article>
<article>
<title>NBI umentra na sa Mateo scam</title>
<author></author>
<date>
<month>December</month>
<day>30</day>
<year>2002</year>
</date>
<body>Nakialam na ang National Bureau of Investigation (NBI) hinggil sa anomalyang kinakaharap ngayon ng Mateo Management Group of Companies (MMG) matapos na madawit pati ang pangalan ng NBI sa kaguluhan. Agad inutos ni NBI Director Reynaldo Wycoco kay Atty. Oscar Embido, chief intelligence special operations division ng NBI, para alamin ang mga tao na nagsasamantala sa nangyayaring gulo para mangotong kay MMG chairman Engr. Ervin Mateo. Masusing iniimbestigahan ngayon ng NBI ang report na isa umano sa principal suspect na nasa likod ng mga alingasngas laban kay chairman Mateo ay ang kanyang asawang si Evelyn Mateo. Una rito, personal na humingi na ng tulong kay Wycoco si Engineer Mateo upang sabihin na hindi siya ang dapat habulin ng mga business partners nito dahil ang may hawak ng pondo ng naturang kumpanya ay si Evelyn bilang finance manager ng MMG companies. Bunsod nito, patuloy na binubusisi ng NBI ang tunay na motibo kung bakit nais umano ni Evelyn na kamkamin ang lahat ng naipundar ni Engineer Mateo sa tulong ng isang retiradong heneral ng PNP, mga kasabwat na opisyal ng kumpanya at ilang kaanak umano ni Evelyn. Napag-alaman din na nagastos na ni chairman Mateo ang personal nitong pera para bigyan ng kaukulang pondo ang mga claimants ng kumpanya. Niliwanag din nito na hindi niya inootorisahan si June Estrada at isang Atty. Villagracia upang mangasiwa sa proseso ng mga papeles ng mga claimants at maningil ng P200 attorneys fee sa bawat claimants dahil ang 24-hour call center ng kumpanya ay libreng nag-aasikaso sa mga ito.</body>
<link>http://www.philstar.com/Article.aspx?articleId=189802&amp;publicationSubCategoryId=92</link>
</article>
<article>
<title>GMA hindi na tatakbo sa 2004!</title>
<author>Ely Saludar, Lilia Tolentino at Malou Escudero</author>
<date>
<month>December</month>
<day>31</day>
<year>2002</year>
</date>
<body>Sinorpresa ni Pangulong Arroyo ang bansang Pilipinas kahapon ng bigla niyang ideklara na hindi na siya tatakbo sa pagka-pangulo sa May 2004 elections. &amp;quot;I have decided not to run for president during the elections of 2004,&amp;quot; madamdaming pahayag ng Pangulo na ginawa niya sa paggunita sa ika-106 taong anibersaryo ng pagiging martir ni Dr. Jose Rizal sa Rizal Park sa Baguio City. Sinabi ng Pangulo na mas minabuti nito na magsakripisyo bilang pinuno ng bansa sa halip na malugmok at lalong maiwan ang Pilipinas. Matagal umano niyang pinag-isipan ang desisyong ito na anyay isang paraan upang maisulong ang bansa na kasalukuyang puno ng pulitika. Ayon sa Pangulo, hindi nito kinonsulta ang kanyang mga kapartido sa Lakas-NUCD at iba pang opisyal ng Malaca&amp;ntilde;ang dahil maaring pigilan pa ang kanyang pasya. Tanging kinonsulta nito ay ang kanyang asawa na si First Gentleman Mike Arroyo, anak na si Luli at isa sa mga kapatid nitong lalaki. &amp;quot;Desidido na ako kasi 10 months ko nang pinag-isipan ito. Nanalangin ako sa Diyos at Siya ang naglagay ng mga ideya sa aking puso.&amp;quot; Ayon pa sa Pangulo, matapos ang isang taon ng kanyang administrasyon ay lumitaw sa kanyang pagsusuri na hindi pa rin nagkakaisa ang bansa dahil may ibat ibang mga puwersa ang patuloy na nanggugulo at lumalason sa isipan ng mamamayan. Tiniyak ng Pangulo na wala nang makakapagpabago sa kanyang isipan sa desisyon niyang ito at tanging ang nais na lamang nito ay magkaisa ang sambayanan upang mapansin ang ekonomiya at kalimutan ang pulitika. Samantala, marami ang nagulat sa naging desisyon ni Pangulong Arroyo. Sinabi ni Political Adviser Joey Rufino na hindi itinimbre sa kanila ang deklarasyon ng Pangulo subalit ito ay igagalang ng Lakas-NUCD. Ayon naman kay Press Secretary Ignacio Bunye, patunay lamang ito na ang interes ng taumbayan at ng bansa ang pangunahing concern ng Presidente. May ilan namang naging emosyonal at kabilang dito si Presidential Security Group chief Gen. Hermogenes Esperon na napaiyak sa desisyong ito ng Pangulo subalit makabubuti anyang igalang ito at pagtuunan ng pansin ang pagbangon ng bansa. Sa panig naman ni dating Pangulong Estrada, umaasa siya na totoo ang pahayag ni Pangulong Arroyo, pero mas mabuti anya kung naka-black and white ito para hindi magkaroon ng hinala ang taumbayan na ito ay isang pagtatakip lamang sa mga problema ng bansa. Sinabi naman ni Bayan Muna Rep. Satur Ocampo na maganda ang naging desisyon ni Arroyo dahil alam nito na ang biglang pagbagsak ng kanyang popularidad ay sanhi ng labis na pamumulitika kabilang na ang napakaraming iskandalo na naranasan ng kanyang administrasyon. Wika naman ni Ilocos Norte Rep. Imee Marcos, sana ay totoo ang naging desisyon ni Arroyo at ginawa niya ito hindi upang isalba ang bagsak na popularity ratings. Kaugnay nito, isang executive meeting ang isasagawa ng Lakas-NUCD upang pag-usapan ang biglaang desisyon ng Pangulo. (Ulat nina Ely Saludar, Lilia Tolentino at Malou Escudero)</body>
<link>http://www.philstar.com/Article.aspx?articleId=189883&amp;publicationSubCategoryId=92</link>
</article>
<article>
<title>Naka-duty na pulis puwedeng pumuslit sa medya noche</title>
<author>Danilo Garcia</author>
<date>
<month>December</month>
<day>31</day>
<year>2002</year>
</date>
<body>Pinayagan ng PNP na pansandaling pumuslit sa kanilang puwesto ang mga pulis na naka-duty sa pagdiriwang ng pagpasok ng Bagong Taon upang makasama ang kanilang pamilya. Ito ang inihayag ni PNP spokesman, Sr. Supt. Leopoldo Bataoil upang mapagbigyan ang mga pulis na makapag-media noche kasama ang kanilang pamilya na isa nang tradisyon ng mga Pinoy. Sinabi nito na maaaring umalis muna ang mga pulis at umuwi sa kanilang tahanan ngunit nararapat ring bumalik kaagad matapos ang pagsalubong at media noche. Sa kabila nito, sinabi ni Bataoil na nasa desisyon pa rin ng kanilang district directors o regional directors kung papayagan ang kanilang mga tauhan na umalis muna sa kanilang puwesto. Kung sa palagay ng kanilang opisyal ay delikado na pumuslit dahil sa seryoso sa panganib ang nasasakupang lugar ay walang magagawa ang mga pulis kundi tumalima. Niliwanag ni Bataoil na kung papayagan silang sumalubong sa Bagong Taon, mahigpit naman ang pagbabawal na makipaglasingan ang mga ito at lalo na ang magpaputok ng kanilang baril. Matatandaan na nagpalabas ng direktiba ang National Capital Regional Police Office (NCRPO) na isuko ng mga pulis na hindi naka-duty ang kanilang mga baril upang masiguro na hindi sila magpapaputok habang ang mga naka-duty lamang ang magdadala ng armas. Isu-surender pansamantala ng mga naturang pulis ang kanilang baril sa kanilang superior bago mag-umpisa ang putukan sa pagpapalit ng taon. Hindi naman kasama sa naturang direktiba ang mga pulis na naka-duty dahil kakailanganin pa rin nila ito, pero binalaan na huwag gamitin sa kasiyahan ang kanilang armas dahil mas mabigat na parusa ang naghihintay sa kanila. Para naman sa private gun owners, bubuksan ng PNP ang lahat ng firing range sa mga police headquarters ngayong Disyembre 31 para sa mga makakati ang kamay at hindi makatiis na magpaputok sa Bagong Taon. (Ulat ni Danilo Garcia)</body>
<link>http://www.philstar.com/Article.aspx?articleId=189894&amp;publicationSubCategoryId=92</link>
</article>
<article>
<title>Desisyon nirespeto ng Senado</title>
<author>Rudy Andal</author>
<date>
<month>December</month>
<day>31</day>
<year>2002</year>
</date>
<body>Umani ng respeto at pagkagulat mula sa hanay ng mga administration at opposition senators ang naging pahayag ni Pangulong Arroyo na hindi na ito interesadong tumakbo sa 2004 elections. Ayon kay Senate President Franklin Drilon, ang ginawa ng Pangulo ay isang hakbang ng tunay na statemanship at isang sakripisyo upang maging daan ng tunay na pagkakaisa. Idinagdag pa ni Sen. Drilon, magkakaroon na ng pagkakataon si Pangulong Arroyo upang tutukan ang pagsasagawa ng programa para sa kagalingan ng ekonomiya ng walang anumang pagdududa na ginagawa niya ito dahil sa ambisyong re-election sa 2004. Sinabi naman ni Sen. Panfilo Lacson, sa kauna-unahang pagkakataon ay umani ng kanyang respeto si Pangulong Arroyo dahil sa ginawa nitong desisyon. Ipinaliwanag naman ni Sen. Tessie Aquino-Oreta na hihintayin na lamang niya kung sinsero si GMA sa naging pahayag nito dahil ganito rin ang sinabi ng kanyang yumaong ama na si dating Pangulong Diosdado Macapagal na hindi na tatakbo ng re-election subalit hindi naman tinupad. Kung matatandaan ng publiko, si dating Pangulong Marcos ang dapat na kumandidatong presidente sa ilalim ng partido ng Liberal Party dahil siya ang senate president noon pero pinagbigyan nito si Macapagal dahil sa pangakong isang beses lamang tatakbo bilang pangulo ng bansa. Subalit hindi tinupad ni Macapagal ang kanyang pangako dahil noong 1961 ay muli itong kumandidato sa presidential elections kaya kumalas ng partido si Marcos at tumakbong presidente kung saan siya ang nahalal na pangulo ng bansa. Sinabi naman ni Sen. Rodolfo Biazon, dahil sa isang impulsive woman si GMA ay baka magbago pa ng desisyon ito. (Ulat ni Rudy Andal)</body>
<link>http://www.philstar.com/Article.aspx?articleId=189899&amp;publicationSubCategoryId=92</link>
</article>
<article>
<title>Maganto tutugis kay Cardeno</title>
<author>Danilo Garcia</author>
<date>
<month>December</month>
<day>31</day>
<year>2002</year>
</date>
<body>Isang mabigat na tungkulin ngayon ang iniatang kay dating traffic czar chief Supt. Romeo Maganto matapos na italaga siya bilang hepe ng binuong task force na tutugis sa wanted na si Supt. Rafael Cardeno. Itinalaga ni PNP chief, Director General Hermogenes Ebdane si Maganto base umano sa kahilingan ng mga kamag-anak ng pinaslang na si Young Officers Union (YOU) spokesman Army Capt. Baron Cervantes na pinaslang noong Disyembre 31, 2001. Kinuha si Maganto sa floating status upang pamunuan ang paghahanap kay Cardeno na siyang itinuturong mastermind sa pagkamatay ni Cervantes. Direkta itong magre-report ng takbo ng kanilang operasyon kay National Secuirty Adviser Roilo Golez. Ang naturang rekomendasyon ay dahil sa magandang track record ni Maganto nang ito ang makadakip sa dating mailap na puganteng si Rolito Go ng makatakas ito sa Rizal Provincial Jail. Si Go ang itinuturong pumatay kay La Salle student Eldon Maguan sa simpleng gusot sa trapiko. Una nang nagpalabas ang DILG ng P500,000 sa sinumang makapagtuturo sa pinagtataguan ni Cardeno na magreresulta sa pagkakadakip nito. (Ulat ni Danilo Garcia)</body>
<link>http://www.philstar.com/Article.aspx?articleId=189906&amp;publicationSubCategoryId=92</link>
</article>
<article>
<title>Turismo sa bansa sumigla</title>
<author>Butch M. Quejada</author>
<date>
<month>December</month>
<day>31</day>
<year>2002</year>
</date>
<body>Nagpahayag kahapon ng positibong pananaw ang pamunuan ng Manila International Airport Authority, Department of Tourism at Bureau of Immigration na inaasahan ang pagdagsa ng mga pasahero ngayong panahon ng Bagong Taon, kung saan ay mahihigitan ang 2-million mark nitong nakaraang Kapaskuhan na iniulat kamakailan ng Ninoy Aquino International Airport (NAIA). Ayon kay MIAA General Manager Edgardo Manda, sa kabila ng bantang terorismo at serye ng mga naglalabasang travel advisories mula sa mga banyagang pamahalaan, mahigit sa doble ang inaasahang darating na mga turista, overseas Filipino workers at balikbayans na nagtutungo sa bansa para makapiling ang kanilang mga pamilya, kaanak at kaibigan. Base sa nakalap na DoT &amp;quot;collated figure&amp;quot; ng lahat ng international airports ng bansa, maliban sa premier airport, ang unang 22-araw ng buwang kasalukuyan, tanging ang NAIA lamang ang iniulat na tumaas ng 18.40 percent sa arrival passengers. Pinaniniwalaan din ni DoT Sec. Richard Gordon na ang Philippine Tourism Industry ay patungo na sa tourist target ng pagdating ng inaasahang 1.9 million tourist para bumisita bago matapos ang taon. Nauna nang iniulat ni Gordon, na may kabuuang 125.611 in-bound arrivals kumpara sa 106,0924 iniulat nitong nakaraang taon na kahalintulad na panahon. &amp;quot;Our promotional activities and the performance of Philippine Tourism in terms of visitor arrivals have made our country the model of comeback. And, fixing our problems and moving ahead despite the Bali [Indonesia] tragedy and other security concerns should inspire us to move further ahead of year 2003&amp;quot;, pahayag ni Gordon. Sa panig naman ni BI chief Andrea Domingo, sinang-ayunan nito ang pananaw nina Manda at Gordon, dahilan sa &amp;quot;sharp increase&amp;quot; ng aplikasyon para sa visa extension ng mga dayuhang bisita ng taong kasalukuyan kumpara sa 2000s statistics. Batay sa BI-NAIA records, sa buwan ng Enero hanggang Nobyembre ng taong 2002, inaprubahan ni Domingo ang may kabuuang 86,295 applications para sa visa extension, katumbas ng 19.2 percent pagtalon mula sa 72.386 applications ng nakaraang taon. Bilang resulta, ang BI ay nakalikom ng P262 million sa loob ng unang 11 months ng taong kasalukuyan mula sa visa extension fees kumpara sa P216 million taong 2000. Kaugnay nito, idinagdag naman ni Manda, na &amp;quot;This means that foreigners who visit our country realized the falsity of negative news reports that the Philippines is a dangerous destination for tourist&amp;quot;. (Ulat ni Butch M. Quejada)</body>
<link>http://www.philstar.com/Article.aspx?articleId=189908&amp;publicationSubCategoryId=92</link>
</article>
<article>
<title>Cyber sex gagawing krimen</title>
<author>Rudy Andal</author>
<date>
<month>December</month>
<day>31</day>
<year>2002</year>
</date>
<body>Naghain ng isang panukalang batas ni Senador Manny Villar na layong gawing krimen ang naglipanang cyber sex o ang commercial sex activity na gamit ang telepono, internet at kauri nito. Ito ang hakbang ni Villar kaugnay ng pagsalakay kamakailan ng National Bureau of Investigation (NBI) sa isang kompanya sa Makati na nagsasagawa ng internet pornography kung saan anim na Pilipina ang nahuli sa aktong nagsasagawa ng sexual act sa harap ng camera na nakakonekta sa internet. Ayon kay Villar, makaatulong ito upang malayo ang mga kababaihan sa mga commercial sex operators at maiwasang maging cyber sex workers. Sinabi pa ng mambabatas na nakakapangamba ang ulat na ang Pilipinas ay unti-unti nang nagiging internet porn capital ng buong mundo. Pinunto niya na walang batas sa bansa na nagpaparusa sa mga nag-aalok ng aliw sa telepono. Sa ilalim ng kanyang &amp;quot;anti-dial-a-porn act,&amp;quot; magiging labag sa batas ang pagsasagawa ng phone sex o ang katulad na gawain na dinisenyo upang makapaghatid ng malalaswang mensahe gamit ang mga pasilidad na pang-telekomunikasyon. Ang mga lalabag ay paparusahan ng 6-8 taong pagkakulong at multang P10,000-P20,000. Kung ang nagkasala ay isang dayuhan, kaagad siyang ipapatapon at hindi na muling pababalikin sa bansa matapos na mabuno niya ang kanyang sentensiya at mabayaran ang ipinataw sa kanyang multa. (Ulat ni Rudy Andal)</body>
<link>http://www.philstar.com/Article.aspx?articleId=189911&amp;publicationSubCategoryId=92</link>
</article>
<article>
<title>Ang New Year ng mga Pinoy</title>
<author>Felix delos Santos</author>
<date>
<month>December</month>
<day>31</day>
<year>2002</year>
</date>
<body>May paputok o wala, tuloy ang selebrasyon ng mga Pilipino sa pagsalubong sa Bagong Taon lakip ang pag-asang ang lahat ay magiging maayos sa 2003. Ngayong gabi, habang nagpapasiklaban sa kalangitan ang ibat ibang pailaw, gayundin ang nakabibinging ingay ng mga paputok at torotot sa lansangan, ang sambayanang Pilipino ay babati sa New Year ng masaganang handaan sa kanilang mga tahanan. Ang bawat hapag-kainan ay mapupuno ng hamon, keso de bola at mga ulam gaya ng menudo, morcon, asado, lechon, apritada, relyenong manok, embotido, paella, callos at sopas. Sa gitna nito ay mga prutas na bilog tulad ng mansanas, orange, grapes, melon, pakwan, bayabas, pomelo at iba pa. Paborito namang desserts ay halayang ube, leche flan, yema, pastillas de leche, pastillas de mani, turrones, mazapan, minatamis na langka, garbanzos, mongo at macapuno. Bukod sa handaan, nakaugalian na rin ang mga &amp;quot;ritual&amp;quot; sa pagsalubong sa Bagong Taon gaya ng paglalagay ng mga barya sa bintana, pagsasabit ng grapes sa pintuan, pagbubukas sa mga bintana, pagsisindi ng lahat ng ilaw at pagbubukas ng mga pintuan para palabasin ang Lumang Taon at i-welcome ang grasya sa Bagong Taon. Kasabihan din ang pagsusuot ng polka dots na mga damit. Nakaugalian na rin na punuin ang mga bigasan, lalagyan ng asukal, asin, kape at iba pang mahahalagang kailangan sa kusina upang maging masagana. At habang papalapit ang 12-midnight ay uumpisahan nang kalampagin ang mga lata o alkansiya na puno ng mga barya. Ngayong gabi, muling magtitipon ang bawat pamilya para sama-samang manalangin sa Diyos at magpasalamat sa nakalipas na taon at umasa ng kapayapaan sa darating na Bagong Taon. (Ulat ni Felix delos Santos)</body>
<link>http://www.philstar.com/Article.aspx?articleId=189912&amp;publicationSubCategoryId=92</link>
</article>
<article>
<title>GMA may 'sopresa' sa Gabinete sa Jan. 6</title>
<author>Ely Saludar</author>
<date>
<month>December</month>
<day>31</day>
<year>2002</year>
</date>
<body>May inihandang sorpresa si Pangulong Arroyo sa kanyang policy speech sa Enero 6. Ayon sa kanya, hindi nito ikinonsulta sa mga miyembro ng Gabinete ang magiging laman ng kanyang talumpati at minabuti niyang gumawa ng sariling speech na ihahayag sa publiko sa Enero 6. Isa sa mga napapabalita sa kanyang policy speech ay ang pagbalasa sa kanyang Gabinete. Samantala, tiniyak ni Pangulong Arroyo na hindi niya bibitiwan si Socio Economic and Planning Secretary Romulo Neri. Ayon sa Pangulo, wala namang ginawang mali o palpak si dating NEDA chief Dante Canlas pero ito ay pinalitan ni Neri. Buo ang kanyang tiwala sa kakayahan ni Neri upang makatulong sa pagsulong ng ekonomiya ng bansa. (Ulat ni Ely Saludar)</body>
<link>http://www.philstar.com/Article.aspx?articleId=189913&amp;publicationSubCategoryId=92</link>
</article>
<article>
<title>Presidentiables mag-uunahan</title>
<author>Rudy Andal</author>
<date>
<month>December</month>
<day>31</day>
<year>2002</year>
</date>
<body>Mag-uunahan ngayon ang nagnanais tumakbong presidente sa 2004 elections upang lalong makakuha ng mataas na ratings sa ibat ibang survey matapos ihayag ni Pangulong Arroyo na hindi na ito interesadong kumandidato sa 2004. Posibleng ang dating nagnanais tumakbong bise-presidente ay malamang ambisyunin na ngayon ang top post. Kabilang sa mga &amp;quot;prospective&amp;quot; presidentiables sina Senate President Franklin Drilon, Senate Majority Leader Loren Legarda, Senate President Pro-tempore Juan Flavier at Sen. Noli de Castro. Sa hanay naman ng oposisyon ay sina Sen. Edgardo Angara, Sen. Panfilo Lacson, ex-DepEd sec. Raul Roco at Fernando Poe Jr. (Ulat ni Rudy Andal)</body>
<link>http://www.philstar.com/Article.aspx?articleId=189914&amp;publicationSubCategoryId=92</link>
</article>
</data>