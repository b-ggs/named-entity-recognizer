<?xml version="1.0" encoding="ISO-8859-1" ?>
<data>
<article>
<title>Residente ng Basilan ililikas!</title>
<author></author>
<date>
<month>February</month>
<day>01</day>
<year>2002</year>
</date>
<body>May balak ang magkasanib na puwersa ng Pilipinas at Amerika na ilikas ang mga inosenteng residente ng Basilan upang simulan ang operasyon sa pagdurog sa mga teroristang Abu Sayyaf at iligtas ang natitirang mga bihag ng grupo. Ayon sa source, pinaplano nang gamitin ang &amp;quot;hamletting&amp;quot; o paglilikas ng mga sibilyan na unang inaplay sa Vietnam ng US military advisers bilang bahagi ng kanilang strategy para alisan ang Vietcong ng kontak sa mga sibilyan na nagbibigay sa kanila ng kanlungan at pagkain. Gayunman, binatikos ng mga nagsusulong ng human rights ang naturang estratehiya dahil nililimitahan daw nito ang galaw ng mga tao at labag sa karapatang maglakbay. Ayon naman kay Interior and Local Government assistant secretary for peace and order Abraham Iribani, ang &amp;quot;hamletting&amp;quot; ng mga residenteng nasa mga lugar na pinamumugaran ng Abu Sayyaf ay maipatutupad lamang kung may direktang banta sa mga residente. Tanging local officials lamang umano ang makakapagtaya kung kailangang i-evacute ang mga tao. Nakikipag-ugnayan na ang security, military at government officials sa provincial at municipal officials sa Basilan para sa nasabing plano. Ayon pa sa source, ang plano na ilikas ang mga sibilyan ay taktika para hindi makahingi ng suporta ang Abu Sayyaf sa mga sibilyan gaya ng ginawa ng US forces sa Vietnam noong Vietnam War. Samantala, pormal na binuksan kahapon ang Balikatan 02-1 joint military exercises sa pagitan ng tropa ng mga sundalo ng Pilipinas at Amerika. Sa kanyang talumpati, binigyang diin ni Defense Secretary Angelo Reyes na ang Balikatan ay nagbigay ng bagong pag-asa sa mga mamamayan ng Basilan para tuluyan nang masugpo ang terorismo sa kanilang lugar na nagdulot ng malaking pagkasira sa kanilang buhay at mga ari-arian. May kabuuang 660 US troops, 160 rito ay miyembro ng elite US Special Operations Command sa Pacific, habang mahigit naman sa 1,000 sundalo ng pamahalaan ang lalahok sa nasabing war games. Nagpakalat na rin ang PNP ng mga tauhan nito para magbigay proteksiyon sa dumagsang mga foreign journalists kaugnay nang isasagawang coverage ng mga ito. (Joy Cantos.Perseus Echeminada at Lilia Tolentino)</body>
<link>http://www.philstar.com/Article.aspx?articleId=149100&amp;publicationSubCategoryId=92</link>
</article>
<article>
<title>Masa isinaksakripisyo ng oposisyon</title>
<author>Malou Rongalerios-Escudero</author>
<date>
<month>February</month>
<day>01</day>
<year>2002</year>
</date>
<body>Mamamayang Pilipino na ang direktang naaapektuhan sa nangyayaring &amp;quot;circus&amp;quot; sa Senado kaugnay sa panggigipit ng opposition senators sa mga namumuno sa likod ng pag-isyu at pagbili ng Poverty Eradication and Alleviation Certificates (PEACe) Bonds. Ayon kay Roy Oliveros ng Federation of Free Workers, halatang sumasakay na lamang sa isyu sina Sen. Tessie Aquino-Oreta at ang magpinsang Senator Osme&amp;ntilde;a (John at Serge) para lamang pagpiyestahan ang legalidad ng PEACe Bonds. Isa sa ibinubutas ng mga opposition senators ay magkapatid umano sina Finance Secretary Jose Camacho at Marissa Camacho-Reyes na siyang secretary general naman ng Code-NGO, ang organisasyong nag-initiate para sa PEACe Bonds. Ipinagtanggol naman ni economist at UP Prof. Winnie Monsod ang PEACe Bonds sa pagsasabing sa halip na silipin ang ilang &amp;quot;gusot&amp;quot; dito ay dapat pang papurihan umano ang Code-NGO dahil sa hindi matawarang pag-iisip para lamang mapaganda ang anti-poverty program ng bansa. Sa radio interview, binara ni Monsod si Puwersa ng Masa (PnM) spokesman Boying Remulla sa pagsasabing legal ang lahat ng requirement na nakuha ng Code-NGO para makuha ang bidding ng PEACe Bonds sa tulong na rin ng RCBC Bank. Ito ay matapos tahasang tinawag ni Remulla na conspiracy ng mga malalakas sa pamahalaang Arroyo ang Code-NGO. Ayon kay Remulla, malinaw umanong may sabwatang nangyari sa pagkakabenta ng PEACe bonds lalot wala namang benepisyong nakuha rito ang gobyerno at tanging ang Code-NGO at mga consultants nito ang kumita ng komisyon. Samantala, nagpahayag si House Minority Leader Carlos Padilla na nais ng mga kasamahan niyang kongresista na magsimula ng sariling imbestigasyon ang Kamara kaalinsabay ng kasalukuyang ginagawa ng Senate finance committee upang mabatid kung kumita ba o hindi ng P1.5 billion ang Code-NGO mula sa bentahan ng Peace Bonds na iniisyu ng gobyerno. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149109&amp;publicationSubCategoryId=92</link>
</article>
<article>
<title>Lastimoso nag-ultimatum</title>
<author>Angie dela Cruz</author>
<date>
<month>February</month>
<day>01</day>
<year>2002</year>
</date>
<body>Binigyan ng ultimatum ni Land Transportation Office (LTO) Chief Roberto Lastimoso ang lahat ng drug testing centers sa buong bansa nang hanggang Lunes para sa pagkakaroon ng information technology (IT) code ng lahat ng branches nito nationwide partikular sa Metro Manila. Binigyang diin ni Lastimoso na sakaling hindi pa handa ang ilang drug testing center para sa IT code, irerekomenda niyang maipasara ito sa lalung madaling panahon. Kaugnay nito,itinigil na ng LTO ang pagtanggap ng akreditasyon para sa lahat ng mga drug testing centers na nag-aaplay pa para mag-operate nationwide. Ito ay dahil sapat na ang bilang ng mga drug testing operators na nagsasagawa ng operasyon sa kasalukuyan. Minadali ng LTO ang implementasyon ng IT code upang tahasang mailagak sa gobyerno ang buwis mula sa implementasyon ng IT sa buong bansa. Malalaman din sa lalung madaling panahon sa buong bansa kung sino ang isang motorista na gumagamit ng droga. Una rito,hinikayat ng transport groups sa pangunguna ng Piston at Fejodap na gamitin lamang ang IT code Prism dahil wala itong pinapanigan, walang drug testing center,secured at walang magaganap na anomalya sa issuance ng drug test result. Ang drug test ay isang requirement sa pagkuha ng drivers license. (Ulat ni Angie dela Cruz)</body>
<link>http://www.philstar.com/Article.aspx?articleId=149113&amp;publicationSubCategoryId=92</link>
</article>
<article>
<title>Nakaw na yaman ng ex-NBI chief pinababawi ng Supreme Court</title>
<author>Grace Amargo</author>
<date>
<month>February</month>
<day>01</day>
<year>2002</year>
</date>
<body>Ipinababawi kahapon ng Supreme Court (SC) sa gobyerno ang mga sinasabing nakaw na yaman ni dating National Bureau of Investigation (NBI) director Jolly Bugarin. Batay sa 17-pahinang desisyon ng Korte sa panulat ni Chief Justice Hilario Davide Jr., pinapayagan nito ang petisyon ng pamahalaan na maibalik sa kabang-yaman ng gobyerno ang lahat ng mga sinasabing nakamkam na ari-arian ni Bugarin mula 1968 hanggang 1980. Dahil dito, ibinasura ng SC ang naunang desisyon ng Sandiganbayan noong Agosto 13, 1991 na nagbabasura sa forfeiture case ng gobyerno laban sa dating NBI chief. Matatandaan na si Bugarin ay nagsilbi bilang NBI director nang mahigit 10 taon at sinasabing crony ni dating Pangulong Marcos. Sa record ng korte, hindi tugma ang mga kinita ni Bugarin bilang isang opisyal ng gobyerno kumpara sa lahat ng kanyang mga ari-arian. Lumalabas na ang mga lupain at personal na ari-arian ni Bugarin ay nagkakahalaga noon ng P6.3 milyon habang ang kanyang suweldo lamang sa NBI mula Hulyo 1, 1967 hanggang Marso 15,1986 ay umaabot nang P743,000. Ikinatwiran ni Bugarin na ang kanyang ari-arian ay kinita nila ng kanyang maybahay habang ang iba dito ay mula sa kanyang allowances mula sa Dangerous Drugs Board, Napolcom, Central Bank at sa isang law office. Hindi naman ito kinatigan ng SC sa pagsasabing kung totoo mang may kinita si Bugarin mula sa ibang tanggapan, ito ay hindi dapat kunsintihin dahil labag ito sa Civil Service Rules at nararapat pa nga itong kasuhan. (Ulat ni Grace Amargo)</body>
<link>http://www.philstar.com/Article.aspx?articleId=149121&amp;publicationSubCategoryId=92</link>
</article>
<article>
<title>Lagda para sa impeachment vs Desierto dumarami</title>
<author>Malou Rongalerios-Escudero</author>
<date>
<month>February</month>
<day>01</day>
<year>2002</year>
</date>
<body>Dumarami na ang nakakalap na lagda para sa ikalawang impeachment complaint na inihain laban kay Ombudsman Aniano Desierto. Sinabi ni Bukidnon Rep. Juan Miguel Zubiri na lampas na sa 25 ang mga kongresistang lumagda sa dokumentong mag-eendorso ng impeachment complaint na magiging daan upang maisampa kaagad ito sa Senado katulad ng impeachment complaint na kinaharap ni dating Pangulong Estrada. Ipinaliwanag ni Zubiri na kung aabot sa 72 kongresista ang mag-eendorso sa ikalawang impeachment complaint na inihain laban kay Desierto. Mas malakas aniya ang mga ebidensiyang nakapaloob sa ikalawang impeachment complaint kung kayat ito ngayon ang pinagtutuunan ng pansin ng mga mambabatas. Magugunita na sa ikalawang impeachment complaint ay inakusahan si Desierto ng pakikialam at manipulasyon sa P5.3 billion tax credit scam kung saan bilyong buwis umano ang nawala sa pamahalaan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149125&amp;publicationSubCategoryId=92</link>
</article>
<article>
<title>Sahod ng mga DH sa HK di na kakaltasan</title>
<author>Rose Tamayo</author>
<date>
<month>February</month>
<day>01</day>
<year>2002</year>
</date>
<body>Magandang balita sa mga Pinay domestic helpers sa Hong Kong! Hindi na kakaltasan ng 20 porsiyento ang buwanang suweldo ng mga banyagang domestic workers sa Hong Kong matapos magdesisyon ang HK Special Administrative Region (SAR) na panatilihin sa dating halaga ang kanilang mga sahod. Nagpahayag ng matinding kagalakan ang pamahalaan sa pagdinig ng gobyerno ng Hong Kong sa apela ng mga banyagang manggagawa doon kabilang na ng mga konsulado ng Pilipinas, Thailand, Indonesia at Nepal sa tuluyang di na pagpapatupad ng minimum wage cut sa mga banyagang katulong. &amp;quot;This is a triumph of diplomacy and righteousness. I believe that the concerted and joint action by our national leaders led by the President itself Gloria Arroyo, members of the Congress and Cabinet secretaries particulary DOLE Secretary Patricia Sto. Tomas ably supported by our Philippine consulate general and the Filipino community in Hong Kong facilitated this decision,&amp;quot; pahayag ni Vice President at Foreign Affairs Secretary Teofisto Guingona. Ayon kay Guingona, lalong magiging matibay ang ugnayan ng Pilipinas at Hong Kong sa nasabing desisyon. Base sa record, sa 230,476 foreign domestic helpers sa Hong Kong 154,744 ay mula sa Pilipinas, 65,027 mula sa Indonesia at 6,867 ay galing ng Thailand. (Ulat ni Rose Tamayo)</body>
<link>http://www.philstar.com/Article.aspx?articleId=149129&amp;publicationSubCategoryId=92</link>
</article>
<article>
<title>Balikatan pinatitigil ng Supreme Court</title>
<author>Grace Amargo at Angie dela Cruz</author>
<date>
<month>February</month>
<day>02</day>
<year>2002</year>
</date>
<body>Dahil sa umanoy pagiging &amp;quot;unconstitutional,&amp;quot; hiniling kahapon ni dating Integrated Bar of the Philippines (IBP) president Atty. Arthur Lim sa Supreme Court (SC) na pahintuin ang kasalukuyang nagaganap na Balikatan 02-1. Sa 15-pahinang petition ni Lim, hiniling nito sa Korte na magpalabas ng temporary restraining order (TRO) para mapahinto ang nagaganap na &amp;quot;war games&amp;quot; sa Basilan at ang patuloy na pagdagsa ng US military troops sa bansa na bahagi rin ng Balikatan. Binigyang diin ni Lim na ang nagaganap na joint RP-US military exercise ay nasa ilalim pa rin ng Visiting Forces Agreement (VFA) at nagkukunwri lamang na isang pagsasanay-militar subalit ang tanging hangad at layunin nitoy durugin at mapaslang ang mga miyembro ng bandidong Abu Sayyaf sa Basilan at Sulu. Nilinaw pa rin ni Lim na sa ilalim ng Article 10, Section 25 ng 1987 Constitution, matapos ang kasunduan sa pagitan ng pamahalaang Pilipinas at US noong 1991, ang lahat ng mga base militar nito pati na ang mga kagamitang pandigma ay hindi na maaari pang papasukin sa bansa, maliban na lamang kung ito ay muling ratipikahan at katigan ng Kongreso. Ayon pa kay Lim, umabuso sa kapangyarihan ang administrasyong Arroyo at ang ilang opisyal nito sa ginawang pagpayag na muling makapasok sa bansa ang US troops. Malaki ang paniniwala ni Lim na pakikingan ng Korte ang isinumite nitong petition upang mapahinto ang umanoy di makataong pagsasanay-militar sa Basilan at Zamboanga. Samantala, makakasama ng tropa ng pamahalaan at tropang Kano ang mga empleyado ng Commission on Human Rights sa isasagawang Balikatan. Sa isang panayam, sinabi ni information officer Edgardo Diansuy ng CHR, ang naturang pagsama ng mga empleyado ng ahensiya ay layuning matiyak na walang magaganap na paglabag sa karapatang pantao. Gustong masiguro ng CHR na walang pang-aabuso ang mga Amerikano sa gitna ng naturang pagsasanay. (Ulat nina Grace Amargo at Angie dela Cruz)</body>
<link>http://www.philstar.com/Article.aspx?articleId=149213&amp;publicationSubCategoryId=92</link>
</article>
<article>
<title>C-130 ng Kano binaril sa ere</title>
<author>Lilia Tolentino/Joy Cantos at Rose Tamayo</author>
<date>
<month>February</month>
<day>02</day>
<year>2002</year>
</date>
<body>Pinaulanan ng bala ng mga di pa kilalang armadong lalaki ang isang C-130 cargo plane ng Amerika habang nagsasagawa ng &amp;quot;low-level training mission&amp;quot; sa bulubunduking bahagi ng Kalinga at Apayao bilang bahagi ng Balikatan o RP-US joint military exercise kamakalawa. Kinumpirma ni National Security Adviser Roilo Golez ang insidente ay kasalukuyan nang sinisiyasat ng militar kung sino ang may kagagawan ng pamamaril, pero tumanggi ito na tukuyin kung mga rebeldeng New Peoples Army (NPA) ang nasa likod nito bilang protesta sa RP-US joint military exercise. Nabatid na sunud-sunod na pinagbabaril ang naturang US aircraft isang oras matapos umalis sa Clark Air Base sa Pampanga dakong alas-6 ng gabi noong nakaraang Miyerkules. Habang lumilipad sa taas na 1,000 talampakan ay tinira ito ng M-14 armalite rifles kung saan isa sa pinakawalang bala ay kamuntik nang tumama sa isang crew nito. Ayon kay Jaime Yambao, executive director ng Presidential Commission on Visiting Forces Agreement, ang paglipad ng nasabing US plane ay bahagi ng isinasagawang &amp;quot;Balance Piston&amp;quot; military exercise kung saan may 300 US Navy SEALS, Army at Air Force ang lumahok dito upang mag-ensayo sa larangan ng &amp;quot;rescue operations.&amp;quot; Ito ay ginaganap sa Clark, Subic sa Olongapo City ; Camp Tecson sa San Miguel, Bulacan; Fort Magsaysay sa Nueva Ecija at sa Ternate, Cavite. (Ulat nina Lilia Tolentino/Joy Cantos at Rose Tamayo)</body>
<link>http://www.philstar.com/Article.aspx?articleId=149214&amp;publicationSubCategoryId=92</link>
</article>
<article>
<title>$659-M account ng Marcoses pinakawalan ng Sandigan</title>
<author>Malou Escudero</author>
<date>
<month>February</month>
<day>02</day>
<year>2002</year>
</date>
<body>Binaligtad kahapon ng Sandiganbayan First Division ang naunang desisyon noong September 19, 2000 na nagdedeklarang ill-gotten wealth ang $659.738 milyong halaga ng Marcos Swiss deposits na nasa escrow account sa Philippine National Bank (PNB). Dahil dito, itinakda ng Korte ang pagpapatuloy ng pagdinig sa Civil Case No. 0141 upang malaman kung kanino dapat mapunta ang kontrobersyal na salapi. Isinisi ng Korte ang kabiguan ng Office of the Solicitor General (OSG) na isumite sa First Division ang &amp;quot;authenticated copies&amp;quot; ng desisyon ng Swiss Supreme Court sa naganap na paglilitis sa Switzerland tungkol sa salapi. Nakasaad sa ipinalabas na desisyon kahapon na sa paghahabol ng ill-gotten wealth, kailangan munang matukoy ang may-ari ng property, nakapangalan man ito o hindi sa isang pampublikong opisyal. Kinakatawan ng salapi ang sinasabing limang sikretong foundation na kinabibilangan ng Rosalys-Aguamina, Xandy-Winthrop Charis-Scolari-Valamo-Spinus-Avertima, Trinidad-Rayby-Palmy, Azio-Verso-Vibur at Maler na ginamit ng pamilyang Marcos sa pagtatago ng ill-gotten wealth. (Ulat ni Malou Escudero)</body>
<link>http://www.philstar.com/Article.aspx?articleId=149227&amp;publicationSubCategoryId=92</link>
</article>
<article>
<title>10% increase sa pasahe sa eroplano aprubado na</title>
<author>Danilo Garcia</author>
<date>
<month>February</month>
<day>02</day>
<year>2002</year>
</date>
<body>Tuluyan nang itataas ng mga local airlines sa bansa ang 10% increase sa singil nila sa pasahe matapos na aprubahan na ng Civil Aeronautics Board (CAB) dahil sa tuluy-tuloy na pagkalugi umano ng mga carrier sa bansa. Agad na ipapatupad sa susunod na linggo ang naturang pagtataas sa pasahe na bunsod ng petisyong isinumite ng Philippine Air Lines, Cebu Pacific at Air Philippines. Unang ikinatwiran ng mga ito ang matinding pagkalugi dahil sa pagtaas ng operations at maintenance costs ng mga eroplano. Hindi pa rin anya sila nakakabawi sa nagtaasang halaga ng mga spare parts at mataas na palitan ng dolyar sa piso at iniinda pa rin nila ang malaking bawas sa bilang ng mga pasahero matapos ang Sept. 11 bombing sa US. Una nang nagtaas ng singil ang mga airlines dahil sa pagtaas din ng singil sa insurance costs at security costs. (Ulat ni Danilo Garcia)</body>
<link>http://www.philstar.com/Article.aspx?articleId=149228&amp;publicationSubCategoryId=92</link>
</article>
<article>
<title>Prangkisa ng jai-alai Kongreso lang ang may kapangyarihang magbigay</title>
<author>Malou Rongalerios-Escudero</author>
<date>
<month>February</month>
<day>02</day>
<year>2002</year>
</date>
<body>Isinusulong na sa Mababang Kapulungan ng Kongreso ang panukalang batas na mag-aalis sa jai-alai sa ilalim ng Philippine Amusement and Gaming Corp. (PAGCOR). Ayon kay Cebu Rep. Raul del Mar, awtor ng panukala, tanging ang Kongreso lamang at wala nang iba pang ahensiya, maging ang Korte Suprema at Pangulong Arroyo, ang may kapangyarihan na bigyan ng prangkisa ang jai-alai para sa operasyon nito. Sinabi ni del Mar na inihain niya ang panukala dahil sa ipinalabas na kautusan ng Korte na nagbibigay ng kapangyarihan sa PAGCOR na pangasiwaan ang operasyon ng jai-alai games. Kaugnay nito, hindi sinipot sa ikalawang pagkakataon ni PAGCOR chairman Efraim Genuino ang patawag ni Sen. Robert Barbers hinggil sa ginaganap na pagdinig ng Senate committee on games, amusement and sports tungkol sa ibat bang uri ng sugal sa bansa, legal o ilegal, partikular ang kontrobersyal na jueteng. Nilinaw naman ng PAGCOR na anumang kinikita nito ay itinutulong sa gobyerno sa pamamagitan ng mga donasyon sa simbahan at mga social service institutions. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149235&amp;publicationSubCategoryId=92</link>
</article>
<article>
<title>Civil society ginagantihan</title>
<author>Rudy Andal</author>
<date>
<month>February</month>
<day>02</day>
<year>2002</year>
</date>
<body>Hindi umano maitago ng mga pro-Erap senators ang galit nila sa civil society dahil sa malaking papel na ginagampanan ng mga ito sa pagpapatalsik sa dating pangulong Estrada kaya wala silang pakialam kahit masakrisipiyo ang kapakanan ng maralita. Ayon kay Teddy Lopez, chairman ng Social Democratic Caucus, ginagamit nang paraan ng oposisyon ang isyu ng PEACe bonds para makaganti sa civil society sa patuloy na panggigipit sa Code-NGO kaugnay sa kinukuwestiyong Poverty Eradication and Alleviation Certificates (PEACe) bonds. Inakusahan ni Lopez na hindi tunay na mga makamahirap ang mga kakampi ni Estrada at hindi tunay na kapakanan ng mga maralitang Pilipino ang kanilang pinoproteksiyunan. Kung matatandaan, ang civil society ang nagbansag na &amp;quot;balato king and queen&amp;quot; kina Senators John Osme&amp;ntilde;a at Tessie Aquino-Oreta kaugnay sa pagtanggap umano ng dalawa ng tig-P1milyong balato mula sa panalo sa mahjong ni Estrada. Tinawag ding &amp;quot;dancing queen&amp;quot; si Oreta ng civil society makaraang magsasayaw ang senadora nang manalo ang &amp;quot;no-vote&amp;quot; kaugnay sa hindi pagbubukas ng second envelop na nagbunsod sa People Power. Samantala, ipinapalabas ni Senator Oreta sa Code-NGO ang listahan nito ng mga proyekto na siya umanong patutunguhan ng kinita nitong P1.47 bilyon na kontrobersiyal na isyu ng PEACe bonds. Sa susunod na pagdinig ng Senate committee on finance ay kailangang ilabas na ito ng Code-NGO upang matukoy kung ang track record nga nito sa pagpapatupad ng mga poverty alleviation projects ang siyang naging basehan ng BSP sa pagbibigay nito ng go-signal upang isulong ng Code-NGO ang kanilang ideya hinggil sa pag-iisyu ng gobyerno ng PEACe bonds. Ipatatawag rin ng Senado si dating Prime Minister Cesar Virata na ngayoy corporate vice-chairman ng Rizal Commercial Banking Corp. upang bigyang linaw ang naging papel ng RCBC sa isyu ng PEACe bonds. (Ulat ni Rudy Andal)</body>
<link>http://www.philstar.com/Article.aspx?articleId=149236&amp;publicationSubCategoryId=92</link>
</article>
<article>
<title>Banta ng MILF; Teritoryo pag pinasok dadanak ng dugo!</title>
<author>Joy Cantos</author>
<date>
<month>February</month>
<day>03</day>
<year>2002</year>
</date>
<body>Nagbanta kahapon ang separatistang grupong Moro Islamic Liberation Front (MILF) na maaaring dumanak ang dugo sa sandaling tumapak ang mga tropa na kasali sa Balikatan 02-1sa kanilang teritoryo kaugnay ng isinasagawang RP-US joint military exercise sa Mindanao. Ayon kay MILF Spokesman Eid Kabalu, mapipilitan silang gumanti sa mga Amerikano at Pilipinong sundalo na nasa Zamboanga at Basilan ngayon sakaling isali sila sa mga target ng mga nasabing lugar na maaaring magresulta sa hindi magandang senaryo. &amp;quot;Kapag pinaputukan nila kami, gaganti kami,&amp;quot; pahayag ni Kabalu. Ang pagbabanta ay sa gitna na rin ng pangamba na maliban sa bandidong Abu Sayyap Group (ASG) ay maging puntirya rin sila ng kampanya laban sa terorismo. Nauna nang nagpahayag ng pagdududa ang MILF sa tunay na agenda ng Balikatan war games sa kabila ng paggigiit ng pamahalaan na ang mga sundalong Pilipino ang sasagupa sa ASG at tutulong lang sa taktikang militar ang US troops na kalahok sa Balikatan. Sinabi ni Kabalu na mayroon din silang ilang mga nasasakupang teritoryo sa Zamboanga at Basilan at posibleng mapasok ng tropa ng AFP at ng mga sundalo ng Amerika ang mga nasabing lugar na maaaring magresulta sa hindi magandang senaryo. &amp;quot;We would be forced to retaliate of course, kung kami na ang pinapuputukan. Siyempre, iyun lang ang pinakaunang hakbang na magagawa mo kung sakaling madamay ang ating mga tauhan sa military exercise ng US at ng pamahalaang Pilipinas, hindi natin maiiwasan yan,&amp;quot; sabi ni Kabalu. Inihayag din ni Kabalu na wala silang pakialam sa isinasagawang US-RP war exercise sa Mindanao dahil ito ay kagustuhan na rin ng pamahalaang Arroyo at wala silang planong kontrahin o sang-ayunan ang hakbang na ito ng gobyerno. &amp;quot;We dont have plans to interfere diyan sa war games na iyan sa pagitan ng Amerika at ng Pilipinas. Labas ang bagay na iyan,&amp;quot; dagdag pa ni Kabalu. (Ulat ni Joy Cantos)</body>
<link>http://www.philstar.com/Article.aspx?articleId=149325&amp;publicationSubCategoryId=92</link>
</article>
<article>
<title>Halaga ng piso, 60 sentimo na lang</title>
<author>Malou Escudero</author>
<date>
<month>February</month>
<day>03</day>
<year>2002</year>
</date>
<body>Dahil sa pagtaas ng tinatawag na Consumer Price Index, bumaba na umano ang halaga ng piso at sa kasalukuyan ay 60 sentimo na lamang ang katumbas nito. Kung ang isang basket of goods noong 1994 na nagkakahalaga lamang ng P100, ngayon ay P140 na ang halaga nito. Base sa data ng National Statistics Office (NSO) kung saan ginamit ang taong 1994 bilang adjusted base year, naging mabilis ang pagbaba ng halaga ng piso sa pagitan lamang ng taong 2000 at 2001. Noong taong 2000, ang real value ng piso ay 64 centavos at naging 60 centavos na lamang ito noong huling buwan ng 2001. Sa nasabing data ng NSO, nabatid na ang piso ay nagkakahalaga ng 68 sentimo noong 1999; 70 sentimo noong 1998; 78 sentimo noong katapusan ng 1997; 88 sentimo noong katapusan ng 1996 at 90 sentimo noong huling buwan ng 1995. Bunga nito, sinabi ni Catanduanes Rep. Joseph Santiago na dapat lamang na mabilisin din ng Kongreso ang pagpasa ng batas na magbibigay ng mas malaking tax breaks at mas malawak na coverage ng social security bilang non-wage benefits ng mga manggagawa. Dapat rin anyang gumawa ng paraan ang Kongreso upang maitaas sa 100 porsiyento ang kasalukuyang P500 buwanang Personnel Economic Relief Allowance (PERA) na tinatanggap ng mga empleyado ng gobyerno. Hanggang ngayon aniya ay hindi pa rin naibibigay ang hinihinging karagdagang pagtaas sa sahod ng mga manggagawa gayong mayroon namang batayan ang kanilang kahilingan dahil na rin sa mabilis na pagbaba ng halaga ng piso. (Ulat ni Malou Escudero)</body>
<link>http://www.philstar.com/Article.aspx?articleId=149332&amp;publicationSubCategoryId=92</link>
</article>
<article>
<title>Paggamit ng salitang Muslim at Kristiyano sa media ibabawal na</title>
<author>Malou Escudero</author>
<date>
<month>February</month>
<day>03</day>
<year>2002</year>
</date>
<body>Pumasa na sa House committee on public information ang panukalang batas na magbabawal sa media sa paggamit ng salitang Muslim at Kristiyano sa pagsasalarawan sa isang suspek sa krimen. Ayon kay Las Pi&amp;ntilde;as Rep. Cynthia Villar, awtor ng HB 799, mahalagang maging isang ganap na batas ang nasabing panukala dahil nakakaapekto sa pananampalataya ng isang tao ang paggamit ng salitang Muslim o Kristiyano tuwing may mahuhuling suspek. Bilang pagsusog, sinabi naman ni Western Samar Rep. Antonio Nachura na panahon na upang ideklarang &amp;quot;unlawful&amp;quot; ang pagbanggit ng media ng mga nasabing kataga dahil hindi dapat isama ang buong relihiyon sa kasalanang nagawa ng iilan lamang. Kaugnay nito, sinuportahan ng Philippine Information Agency (PIA) ang panukala dahil naniniwala silang dapat lamang na mag-ingat ang media sa paggamit ng salita upang hindi makasakit sa damdamin ng mga taong wala namang kinalaman sa krimen. Ayon naman kay Rey Hulog, executive director ng Kapisanan ng mga Brodkaster sa Pilipinas ((KBP) na dumalo sa ginawang pagdinig na bagaman at pinoprotektahan nila ang Freedom of the Press, may mga bagay pa ring dapat isaalang-alang lalo na sa broadcast media. Sinabi ni Hulog na bagaman at sa komite pa lamang pumapasa ang panukala, ang paggamit ng salitang Muslim at Kristiyano ay iniiwasan na ngayon sa pagbo-broadcast dahil may mga nagrereklamo na rin ukol dito. (Ulat ni Malou Escudero)</body>
<link>http://www.philstar.com/Article.aspx?articleId=149339&amp;publicationSubCategoryId=92</link>
</article>
<article>
<title>El Ni&amp;ntilde;o paghandaan na!</title>
<author>Rudy Andal</author>
<date>
<month>February</month>
<day>03</day>
<year>2002</year>
</date>
<body>Nagbabala si Senate President Pro-Tempore Manuel Villar na kung hindi agad kikilos ang pamahalaan hinggil sa napipintong pagsapit ng El Ni&amp;ntilde;o phenomenon sa buwan ng Abril hanggang Setyembre, malamang na magkaroon ng epidemya. Sinabi ni Villar, chairman ng Senate committee on agriculture na dapat paghandaan na nang husto ng pamahalaan ang nalalapit na El Ni&amp;ntilde;o upang sa gayon ay hindi magahol sa panahon at maiwasan ang anumang turuan at sisihan. Ang El Ni&amp;ntilde;o phenomenon o higit na kilala bilang tagtuyot ay maaaring magdulot ng maraming sakit sa mamamayan dahil sa kakapusan ng malinis na tubig na maiinom. Inihalimbawa ni Villar ang pagkakaroon ng malawakang kakulangan sa tubig noong 1997-1998, ang pinakahuling paghagupit ng El Ni&amp;ntilde;o na naging sanhi ng pag-atake ng mga sakit na tulad ng malaria, dengue, diarrhea at cholera, na kumitil sa buhay ng kulang 100 katao. Dahil dito, nais ni Villar na pasimulan na rin ng Department of Health (DOH) na tiyaking ang mga tubong sira ay makukumpuni ng dalawang water companies na siyang nagsusuplay ng tubig sa Metro Manila. Dapat ding tiyakin nito na ang isu-supply namang tubig ng kanilang mga water tankers ay potable upang matiyak ang kaligtasan ng mga iinom nito. Sa pinakahuling pananalasa ng El Ni&amp;ntilde;o, hindi lamang ang mga tahanan sa mga lungsod at kanayunan ang nawalan ng sapat na suplay ng tubig kundi maging ang mga imbakan ng tubig na umaasa sa tubig ulan. Maging ang multi-purpose na Angat Dam na nagsusuplay ng tubig sa malaking bahagi ng Luzon ay makailang beses nang nagtala ng critical low levels sa kasagsagan ng El Ni&amp;ntilde;o. (Ulat ni Rudy Andal)</body>
<link>http://www.philstar.com/Article.aspx?articleId=149345&amp;publicationSubCategoryId=92</link>
</article>
<article>
<title>Oreta, inggit sa PEACe bonds</title>
<author>Rudy Andal</author>
<date>
<month>February</month>
<day>03</day>
<year>2002</year>
</date>
<body>Inggit lamang umano ang mga opposition senators kaya pilit nilang hinahanapan ng butas ang Poverty Eradication and Alleviation Certificates (PEACe) Bonds na isinusulong ngayon ng Code-NGO para na rin sa kapakanan ng mahihirap sa bansa. Ito ang sinabi ni Ric Domingo ng Community Mortgage Program (CMP Network), isang samahan ng maralitang tagalunsod, bilang reaksiyon sa sinabi ni Sen. Tessie Aquino-Oreta na peke ang Code-NGO kayat walang karapatan ang mga ito na hawakan ang PEACe bonds. Ayon kay Domingo, lumilitaw na ang inggit sa katawan ni Oreta dahil unti-unti nang nakikita ng mamamayang Pilipino kung sino talaga ang tunay na makamahirap o hindi. Sinabi ni Domingo na marami nang magagandang proyektong naipatutupad ang Code-NGO at ang lahat nang itoy tunay na napapakinabangan ng mahihirap. Bukod dito, ang Code-NGO na rin ang umagapay sa mga iniwanang proyekto na datiy pinopondohan ng USAID. Sinabi naman ni Beth Yang ng PILIPINAS, isa sa pinakamalaking organisasyong pangkababaihan sa bansa, imposibleng hindi kilala ni Oreta ang Code-NGO dahil panahon pa ng demonstrasyon kontra sa rehimeng Marcos kilala na ng senadora ang grupong ito. Nanawagan din ang PILIPINAS sa mga opposition at pro-Erap senators na maging patas sa usapin ng PEACe bonds dahil walang tiyak na naapektuhan dito kundi ang mga maralitang Pilipino. (Ulat ni Rudy Andal)</body>
<link>http://www.philstar.com/Article.aspx?articleId=149350&amp;publicationSubCategoryId=92</link>
</article>
<article>
<title>US politician inappoint ni GMA bilang consultant sa terorismo</title>
<author>Ely Saludar</author>
<date>
<month>February</month>
<day>04</day>
<year>2002</year>
</date>
<body>NEW YORK CITY (via PLDT)  May balak si Pangulong Arroyo na kunin ang serbisyo ni dating New York Mayor Rudolf Guillani bilang consultant laban sa terorismo alinsunod na rin sa payo ng International Board of Advisors. Ang International Board of Advisors ay kinabibilangan ng mga malalaking kompanya na nagbibigay ng payo sa Pilipinas upang makatulong sa kondisyon ng ekonomiya ng bansa. Partikular na magiging papel ni Guillani ay ang magbigay ng payo para sa usapin ng peace and order sa bansa. Sinabi ng Pangulo na sakaling magdesisyon ito na kunin si Guillani bilang consultant ay marapat lamang itong bayaran. Siniguro ng Pangulo na sulit ang ibabayad ng Pilipinas kay Guillani dahil sa maibibigay nitong kontribusyon sa bansa. Matatandaang si Guillani ay sumikat sa kanyang magaling na pangangasiwa sa New York partikular sa peace and order kung saan ay nalimitahan nito ang mga maliliit at malalaking krimen sa naturang siyudad. Ayon sa Pangulo, si Guillani ay retirado na sa pulitika sa Amerika kaya malaki ang posibilidad na kunin ang serbisyo nito. Hindi na rin umano maaaring kumandidatong muli si Guillani bilang mayor ng New York dahil sa tapos na ang termino nito bagamat malakas ang panawagan na manatili ito sa puwesto lalo pat sa ginawa nitong performance sa naganap na Sept. 11 bombing. (Ulat ni Ely Saludar)</body>
<link>http://www.philstar.com/Article.aspx?articleId=149457&amp;publicationSubCategoryId=92</link>
</article>
<article>
<title>Pentagon buwagin habang isa pang 'kuting'</title>
<author>Rudy Andal</author>
<date>
<month>February</month>
<day>04</day>
<year>2002</year>
</date>
<body>Dapat nang buwagin ang Pentagon kidnap-for-ransom gang hanggat &amp;quot;kuting&amp;quot; pa lamang at hindi pa lumalaking isang &amp;quot;pusa&amp;quot; at matulad sa bandidong Abu Sayyaf na malaking sakit ng ulo ng lipunan. Ayon kay Senador Blas Ople, hindi dapat balewalain ang kakayahan ng Pentagon dahil kapag nakapangalap ito ng malaking pera, tiyak na mamimili ito ng mga matataas na kalibre ng armas at lalong lalakas ang puwersa dahil magre-recruit ng mga tauhan. Pinayuhan ni Ople, chairman ng Senate committee on foreign relations, ang AFP at PNP na kumilos habang maaga at kaunti pa lamang ang mga supporters dahilan sa tiyak na dudukot pa ito ng malalaking personalidad at dayuhan na siyang magbibigay ng higit na problema sa pamahalaan. Batay sa talaan ng US State Department, kabilang na ang Pentagon na kasama ng Abu Sayyaf at New Peoples Army sa mga itinuturing na international terrorists na dapat buwagin upang hindi na lumala pa ang problema sa terorismo. Ipinapalagay na nais ng Pentagon na sila ang pumalit sa Abu Sayyaf. Hindi anya manunumbalik ang kapayapaan sa Mindanao kung mayroon na namang bagong grupo ng mga bandido na susulpot kaya dapat na agapan ito habang maliit pa lamang. Ang Pentagon batay sa pagsasaliksik ng mga intelligence agents ng pamahalaan ay mga tumiwalag umano sa Moro Islamic Liberation Front na nasangkot sa maraming kaso ng pagdukot. (Ulat ni Rudy Andal)</body>
<link>http://www.philstar.com/Article.aspx?articleId=149464&amp;publicationSubCategoryId=92</link>
</article>
<article>
<title>PEACe bond malayo sa Muslim Foundation ni Erap</title>
<author>Rudy Andal</author>
<date>
<month>February</month>
<day>04</day>
<year>2002</year>
</date>
<body>Malaki ang pinag-iba ng Muslim Foundation ng pinatalsik na Pangulong Estrada kumpara sa Poverty Eradication and Alleviation Certificates (PEACe) Bonds na isinusulong ngayon ng Code-NGO. Ito ang sinabi kahapon ni Beth Yang ng PILIPINA, isa sa pinakamalaking organisasyong pangkababaihan sa bansa, bilang pagtatanggol sa Code-NGO na patuloy na ginigipit ngayon ng mga pro-Erap at opposition senators. Ayon kay Yang, walang karapatan sina Sen. Tessie Aquino-Oreta at ang magpinsang senador na sina Serge at John Osme&amp;ntilde;a na gipitin ang Code-NGO dahil ang layunin nito ay para lamang mapabuti ang kalagayan ng mga mahihirap na mamamayang Pilipino. Aniya, kung talagang pagkalkal ng anomalya ang layunin ng tatlong senador, higit dapat na pagtuunan ng pansin ng mga ito ang naganap na kabulastugan sa pagbigay naman ng pondo sa Muslim Foundation na nooy itinatag ni Estrada. &amp;quot;Malaki ang ipinag-iba sa Erap-Muslim Foundation dahil itinayo ito mula sa dirty money samantalang ang PEACe Bonds ay para talaga sa mahihirap,&amp;quot; dagdag pa nito. &amp;quot;Ang hirap kasi kapag illegal pinagtatakpan basta mayroong pakinabang, pero kapag legal, kahit na para sa mahirap, pilit namang hinahanapan ng butas,&amp;quot; pahayag naman ni Ka Poneng Tolentino, lider-maralita ng Adhikaing Kilusan ng Ordinaryong Tao (AKO). Nanawagan rin ito sa mga senador na umaangkas sa isyu na huwag sanang gipitin pa ang PEACe Bonds dahil lalo lamang umanong napupurnada ang inaasam na proyekto ng mayoryang mahihirap. &amp;quot;Pagkakataon na ng mahihirap na mapabilang sa anti-poverty program ng pamahalaan, huwag na sana kaming gipitin pa,&amp;quot; sabi pa nito. (Ulat ni Rudy Andal)</body>
<link>http://www.philstar.com/Article.aspx?articleId=149471&amp;publicationSubCategoryId=92</link>
</article>
<article>
<title>Pagbisita ng Papa pinaghahandaan</title>
<author>Mayen Jaymalin</author>
<date>
<month>February</month>
<day>04</day>
<year>2002</year>
</date>
<body>Pinaghahandaan na ng Simbahang Katoliko ang ikatlong pagbisita sa bansa ni Pope John Paull II sa Enero 2003. Sa ginanap na pulong na dinaluhan nang lahat nang 120 miyembro ng Catholic Bishop Conference of the Philippines sa Tagaytay City, nakatakdang dumalo ang Pope sa 4th World Meeting of Families, isang okasyong nilikha at inorganisa ng Pontifical Council for the Family sa Vatican. Ang selebrasyon na ginaganap tuwing ikatlong taon ay may temang &amp;quot;The Christian Family Good News for the Third Millennium.&amp;quot; Ang unang World Meeting ay ginanap sa Rome noong 1994; sa Rio de Janeiro noong 1997 at ikatlo ay ginawa kaalinsabay ng Great Jubilee Year sa Rome noong October 2000. (Ulat ni Mayen Jaymalin)</body>
<link>http://www.philstar.com/Article.aspx?articleId=149476&amp;publicationSubCategoryId=92</link>
</article>
<article>
<title>Anti-graft commission, civil society nag-alyansa vs katiwalian</title>
<author>Lilia Tolentino</author>
<date>
<month>February</month>
<day>04</day>
<year>2002</year>
</date>
<body>Magsasanib ng lakas ang Presidential Anti-Graft Commission at grupo ng civil society para magkatuwang na palakasin ang kampanya laban sa katiwalian sa gobyerno. Ayon kay PAGC chairman Cesar Buenaflor, isang anti-graft summit ang ipatatawag ng kanyang tanggapan sa Abril na lalahukan ng mga ahensiya at organisasyong lumalaban sa katiwalian. Higit anyang magiging epektibo ang pagsisikap ng gobyerno na malabanan ang iregularidad sa pamahalaan kung may suporta at kalahok sa kampanya ang mga mamamayan. &amp;quot;Ang pagbuo ng malapit na ugnayan sa mga grupo ng civil society at pakikipagtulungan ng mga ito sa kampanya laban sa katiwalian ay makatutulong ng malaki sa PAGC sa pagtugis nito sa mga tiwaling opisyal ng gobyerno,&amp;quot; wika ni Buenaflor. (Ulat ni Lilia Tolentino)</body>
<link>http://www.philstar.com/Article.aspx?articleId=149480&amp;publicationSubCategoryId=92</link>
</article>
<article>
<title>Mga hindi nababayarang doktor nakakuha ng kakampi sa Kongreso</title>
<author>Malou Escudero</author>
<date>
<month>February</month>
<day>04</day>
<year>2002</year>
</date>
<body>Nakakuha ng kakampi sa Mababang Kapulungan ng Kongreso ang mga doktor na hindi nakakasingil ng kanilang medical fees dahil sa mga pasyenteng hindi nagbayad sa ospital. Inaprubahan ng House committee on health ang House Bill 597 na magbibigay ng proteksiyon sa mga medical practitioners na hindi nakakasingil ng kanilang professional fees. Sinabi ni Negros Oriental Rep. Emilio Macias, chairman ng subcommittee, na bagaman may batas at government policies na nagbibigay ng proteksiyon sa mga public health workers ay wala namang kahalintulad na proteksiyon ang mga private practitioners. Marami aniyang ospital ang hindi nagbabayad ng professional fees ng mga doktor hanggat hindi nababayaran ang kabuuang hospital bills ng pasyente. Nakasaad sa panukala na kung full payment ang ibibigay ng pasyente ay dapat agad na babayaran ang kabuuang professional fee ng isang doktor, subalit kung partial payment naman ay dapat ding makatanggap ng partial payment ang doktor. Nakapaloob din sa panukala na anumang bayad ang ibigay ng pasyente, ang professional fee ng medical practitioner ay dapat agad na ideposito sa bank account nito. Kabilang sa mga makikinabang sa panukala ay ang doktor na nagpa-practice ng general medicine, anesthesiology, OB-Gyne, pediatrics, urulogy, psychiatry at iba pang nasa medical professions. (Ulat ni Malou Escudero)</body>
<link>http://www.philstar.com/Article.aspx?articleId=149483&amp;publicationSubCategoryId=92</link>
</article>
<article>
<title>Sayyaf dudurugin na sa Feb. 15</title>
<author>Ely Saludar</author>
<date>
<month>February</month>
<day>05</day>
<year>2002</year>
</date>
<body>May 10 araw na lamang ang bandidong grupo ng Abu Sayyaf para magtago dahil handa na silang tugisin at durugin sa darating na Pebrero 15. Ito ay matapos na magkasundo sina Pangulong Arroyo at US Defense Secretary Colin Powell na simulan ang Balikatan 02-1 sa Basilan at Zamboanga sa naturang petsa kasunod ng pagpapatibay sa principle of the basic terms of reference (POR) sa joint RP-US anti-terrorist training program. Ayon sa Pangulo, target ng magkasanib na anti-terrorist training sa pagitan ng mga sundalong Pilipino at Amerikano sa Basilan ang teroristang Abu Sayyaf bilang bahagi ng kampanya na labanan ang terorismo. &amp;quot;I told Sec. Powell, and he agreed with me, that this is not an American war since we have been fighting the Abu Sayyaf bandits even before they had this terrorism war in Afghanistan,&amp;quot; ani Arroyo. Nabatid na sa 140 bihag, pito na lamang ang kabuuang hawak na hostages ng mga bandido kasama ang American missionary couple na sina Martin at Gracia Burnham at Pinay nurse na si Deborah Yap. Balik-bansa na ngayong umaga ang Pangulo pagkaraan ng walong araw na biyahe sa United Kingdom, Canada at Estados Unidos. Naging matagumpay ang resulta ng pagbisita ng Pangulo dahil malinaw niyang naihayag sa mga pinuntahah niyang mga bansa ang patakaran ng pamahalaang labanan ang terorismo, ganyakin ang foreign investors sa bansa at maiangat ang mamamayan sa kahirapan. (Ulat ni Ely Saludar)</body>
<link>http://www.philstar.com/Article.aspx?articleId=149566&amp;publicationSubCategoryId=92</link>
</article>
<article>
<title>Komisyon ni Erap idinaan sa account ni Dichaves?</title>
<author>Malou Escudero</author>
<date>
<month>February</month>
<day>05</day>
<year>2002</year>
</date>
<body>Idinaan umano sa joint account ng mag-asawang Jaime at Abby Dichaves ang P189.7 milyong halaga ng komisyon na sinasabing para kay dating Pangulong Estrada. Sa isinagawang paglilitis kahapon ng Sandiganbayan Special Division sa kasong plunder laban sa dating pangulo, kinumpirma ng testigong si Maria Socorro Yolanda de Leon, senior manager ng Bank of Philippine Island-Cubao branch na awtomatikong nailipat ang P189.7 milyong tseke na inideposito ni Dichaves noong Nob. 5, 1999 sa kanilang savings account #0107-38639-9 patungo sa current account #007-05558-7 na pag-aari rin ng mag-asawa noong Nobyembre 9, 1999. Matatandaan na nakapangalan ang orihinal na tseke sa International Exchange Bank na nagmula naman sa SSI Management, may-ari ng ibinentang share ng Belle Corp. Sinabi ni de Leon na nalipat ang P189.7 milyon mula sa current account ni Dichaves patungo naman sa bank account #160-625015. Subalit tumanggi si de Leon na tukuyin kung kaninong account at saang bangko nailipat ang nasabing halaga na dumaan sa account ni Dichaves. Ayon naman sa prosekusyon, dumaan lamang kay Dichaves ang tseke at napunta ito sa Jose Velarde account sa Equitable PCI-Bank na sinasabing pag-aari ni Estrada. Nais patunayan ng prosekusyon na nakakuha ng P189.7 milyon komisyon si Estrada matapos makialam upang bumili ang SSS at GSIS nang pinagsamang P1.8 bilyong share ng Belle. (Ulat ni Malou Escudero)</body>
<link>http://www.philstar.com/Article.aspx?articleId=149571&amp;publicationSubCategoryId=92</link>
</article>
<article>
<title>Pagkuha kay Giuliani sampal sa gobyerno</title>
<author>Rudy Andal/Malou Rongalerios-Escudero/Lilia Tolentino</author>
<date>
<month>February</month>
<day>05</day>
<year>2002</year>
</date>
<body>Pinalagan kahapon ng pangunahing kaalyado ni Pangulong Arroyo ang hinggil sa pagkuha nito kay dating New York City Mayor Rudolf Giuliani bilang consultant ng gobyerno sa peace and order. Tahasang inihayag ni Sen. Robert Barbers na harap-harapang pagyurak at pagbabalewala sa kakayahan ng Pilipinong eksperto sa law enforcement ang pagkuha ng Pangulo sa naturang US official bilang adviser. Sinabi ni Barbers na bagamat may kaalaman at kapabilidad si Giuliani, tinututulan niya ang pagkuha ng serbisyo ng dayuhan sa bagay na may kinalaman sa peace and order situation ng bansa dahil may mga sarili tayong eksperto na makatutugon sa problema ng pamahalaan laban sa kriminalidad. Ayon naman kay Cavite Rep. Gilbert Remulla, kung itutuloy ng Pangulo ang kanyang plano dapat ay tanggalin na lamang nito ang lahat ng opisyal ng kanyang Gabinete at palitan ng pinakamagaling na opisyal na makukuha sa Amerika. Sinabi pa ni Remulla na ang naging pahayag ng Pangulo ay isang tahasang pag-amin na bulok ang kanyang gobyerno na kailangan pang mag-import ng adviser. Patunay din umano ito na walang tiwala ang Pangulo sa kakayahan ng kanyang Gabinete at mga adviser at mas may tiwala pa ito sa Kano. Isa rin umanong sampal sa law enforcement ng bansa katulad ng AFP, PNP, NBI at DILG nang sabihin ng Presidente na partikular na magiging papel ni Giuliani ay peace and order ng Pilipinas. Kung wala anya siyang tiwala sa PNP, NBI, at DILG dapat ay palitan na rin niya ito ng FBI, NYPD at CIA. Samantala, sinabi ni Press Secretary Noel Cabrera na huwag agad batikusin ang planong ito dahil hindi pa naman pinal at wala pang tugon dito si Giuliani kung tatanggapin o hindi ang alok ng pamahalaan bilang consultant. (Ulat nina Rudy Andal/Malou Rongalerios-Escudero/Lilia Tolentino)</body>
<link>http://www.philstar.com/Article.aspx?articleId=149579&amp;publicationSubCategoryId=92</link>
</article>
<article>
<title>Bill sa HK wage cut ibinasura na</title>
<author>Rose Tamayo</author>
<date>
<month>February</month>
<day>05</day>
<year>2002</year>
</date>
<body>Daan-daang overseas Filipino workers ang nagmartsa sa masikip ng kalye ng downtown Hong Kong kamakalawa bilang pasasalamat sa lokal na pamahalaan nang tuluyang ibasura nito ang panukalang minimum wage cut. Ang nagbubunying mga domestic helpers ay kumakanta habang iwinawagayway ang pula at dilaw na streamers na may nakasulat na &amp;quot;Victory for Migrant Workers.&amp;quot; &amp;quot;Pinasasalamatan namin at tinatanaw na utang na loob ang pagbasura ng Hong Kong govt ng wage cut proposal,&amp;quot; pahayag ni Connie Bragas-Regalado, chairman ng United Filipinos sa Hong Kong na siyang nag-organisa ng martsa. Matatandaan na nagsama-sama ang mga domestic workers mula Phil., Indonesia, Nepal, Sri Lanka at Thailand upang tutulan ang planong pagtapyas sa kanilang sahod na umaabot sa 3,670 Hong Kong dollars o $4761. Gayunman ay ipinahayag noong Huwebes na hindi na itutuloy ng pamahalaan ng Hong Kong ang pay cuts sa kabila ng dinaranas na recession ng mga lokal na employers ng mga dayuhang manggagawa. Tinatayang umaabot ng hanggang 180,000 Filipino ang nasa Hong Kong ang umaasa sa kinikitang dolyar na ipinapadala sa kanilang mga mahal sa buhay at tinuturing na isa rin sa malaking kontribusyon para sa dollar reserved ng bansa. (Ulat ni Rose Tamayo)</body>
<link>http://www.philstar.com/Article.aspx?articleId=149584&amp;publicationSubCategoryId=92</link>
</article>
<article>
<title>Bilang ng prosti tumaas sa pagdagsa ng US troops</title>
<author></author>
<date>
<month>February</month>
<day>05</day>
<year>2002</year>
</date>
<body>Nagpahayag ng pagkondena kahapon ang militanteng grupong Gabriela hinggil sa patuloy na pagtaas ng mga prostitutes sa bansa. Ang hakbang ay ginawa ng Gabriela nang malaman na padami ng padami ang bilang ng prosting mga Pinay sa Zamboanga, ang lugar na kinaroroonan ng tropang Kano na kasama sa Balikatan exercises. Binigyang diin ng Gabriela na dapat nang maihinto ang pananatili sa bansa ng tropang Kano dahil hindi lamang kalikasan ang maaapektuhan sa gagawin ng mga itong opensiba laban sa terorismo kundi ang mga kababaihan sa bansa. Dahil sa hirap ng buhay, nahihimok ang mga kababaihan sa bansa na maging prosti dahil sa kikitain dito dahil walang maibigay sa kanilang hanapbuhay ang pamahalaan. Sinasamantala umano ng maraming prosti na kumita ng madaling pera ngayong panahong nasa bansa ang maraming bilang ng tropang Kano na kaisa sa Balikatan exercises. (Angie dela Cruz)</body>
<link>http://www.philstar.com/Article.aspx?articleId=149590&amp;publicationSubCategoryId=92</link>
</article>
<article>
<title>Camp Aguinaldo sinugod ng mga ralista</title>
<author>Joy Cantos</author>
<date>
<month>February</month>
<day>05</day>
<year>2002</year>
</date>
<body>Dumagsa kahapon ang mga militanteng grupo sa Camp Aguinaldo na lantarang iprinotesta ang kanilang mahigpit na pagtutol sa presensiya ng mga sundalong Amerikano sa bansa kaugnay ng isinasagawang Balikatan RP-US joint military exercise sa Mindanao. Bumungad ang mga ralista mula sa Citizen Action Party ng Akbayan sa Gate 2 ng AFP headquarters at bagaman naging mapayapa ay walang tigil ang kasisigaw ng mga ito upang itaboy umano ang US troops dahilan illegal at isa umanong paglabag sa itinatadhana ng Konstitusyon ang naturang joint military exercise. Ayon sa mga protesters, malinaw na pagyapak umano ito sa kakayahan ng mga sundalong Filipino na masugpo ang banta na dulot ng bandidong Abu Sayyaf Group (ASG). Ibinunyag pa ng Akbayan na ang kasalukuyang joint military exercise, na binansagang &amp;quot;Kalayaan Aguila 2002&amp;quot; ay wala sa listahan ng mga aprubadong pagsasanay sa ilalim ng umiiral na Visiting Forces Agreement (VFA). Anila, ang VFA ay nagpapahintulot lamang sa maikling panahon ng pagsasanay at hindi sa tuwirang pakikialam ng Amerika sa responsibilidad ng Sandatahang Lakas na sadya umanong nangyayari bagamat itinatago sa World Trade Center sa New York noong nakaraang taon. Ayon sa grupo, kung mananatiling nakasandal sa US Armed Forces ang pamahalaan para sugpuin ang ASG, ay wala nang kredibilidad na nalalabi ang AFP at sa pangkalahatang katatagan ng administrasyon ni Pangulong Arroyo. (Ulat ni Joy Cantos)</body>
<link>http://www.philstar.com/Article.aspx?articleId=149594&amp;publicationSubCategoryId=92</link>
</article>
<article>
<title>Mga oposisyong pumipigil sa pro-poor program dapat bantayan</title>
<author>Rudy Andal</author>
<date>
<month>February</month>
<day>05</day>
<year>2002</year>
</date>
<body>Nanawagan kahapon ang ibat ibang sektor mula sa civil society na bantayang mabuti ang ginagawang pagharang ng mga pro-Erap at opposition senators kaugnay sa Poverty Eradication and Alleviation Certificates (PEACe) Bonds. Ayon sa maralitang grupong Adhikain at Kilusan ng Ordinaryong Tao (AKO), napapanahon na para magsama-sama muli ang ibat ibang sektor upang ipakita na nakatutok ang lahat hinggil sa tunay na layunin ng mga oposisyong senador kaugnay ng ginagawang panggigipit sa PEACe bonds. Sinabi ni Ka Poneng Tolentino ng AKO na hindi sila tutol sa ginagawang imbestigasyon ng Senado ngunit dapat maging patas at hindi bias ang opposition senators na sina Tessie Aquino-Oreta at magpinsang Serge at John Osme&amp;ntilde;a. Nagbanta naman si Bobit Librojo ng Social Democratic Caucus na mapipilitan silang maglunsad ng kilos-protesta laban sa mga bias na senador sakaling ipagpatuloy ang panggigipit sa pondo ng PEACe Bonds. &amp;quot;Dapat malaman ng mamamayan kung ano talaga ang tunay na layunin ng opposition senators at kung bakit nila pinag-iinitan ang Peace bonds. Kung gusto nilang gumanti sa civil society, huwag nilang idaan sa pagkastigo sa Peace bonds dahil ang maralitang Pinoy ang tunay na naapektuhan,&amp;quot; dagdag pa nito. (Ulat ni Rudy Andal)</body>
<link>http://www.philstar.com/Article.aspx?articleId=149599&amp;publicationSubCategoryId=92</link>
</article>
<article>
<title>Pondo para kay Giuliani handa na</title>
<author>Lilia Tolentino</author>
<date>
<month>February</month>
<day>06</day>
<year>2002</year>
</date>
<body>Sa kabila ng pagtutol ng ilang mambabatas sa plano ni Pangulong Arroyo na kunin ang serbisyo ni dating New York City Mayor Rudolf Giuliani ay nagpakita naman ng kaseryosohan ang Presidente matapos tiyakin kahapon ni Budget Secretary Emilia Boncodin na may pondong mailalaan sa suweldo ni Giuliani sa sandaling pumayag itong maging peace and order consultant ng pamahalaan. Sa isang panayam, sinabi ni Boncodin na hindi naman mag-aalok ang Presidente ng pagkuha kay Giuliani bilang consultant kung wala siyang nalalamang mapagkukunan ng ibabayad dito. Bagaman hindi pa nakakausap ng Presidente si Giuliani, sinabi niyang ang kakausap dito ay si RP Ambassador Alberto del Rosario. Inaasahang tatalakayin ng Pangulo sa pulong ng Gabinete ang tungkol sa usaping ito. Ipinaliwanag ni Boncodin na sa ilalim ng inaprubahang pambansang budget para sa taong 2002, may nakalaang P42 milyon para sa mga consultant. Dito anya kinukuha ang pambayad sa serbisyo ng mga taga-payo ng Pangulo kasama na ang operational expenses. &amp;quot;Ang bottom line niyan ay hindi ka lalampas doon sa aprubado ng Kongreso para sa General Appropriations Act,&amp;quot; ani Boncodin. Ang pahayag ay ginawa ni Boncodin matapos kumpirmahin ng Pangulo sa isang panayam na talagang intensiyon niyang hingin ang tulong ni Giuliani para maging peace and order consultant. Ito ay matapos siyang payuhan ng International Board of Advisers. Sinabi pa ni Boncodin na wala naman siyang nakikitang masama sa planong ito ng Pangulo kung ito ay makalulutas sa problema ng bansa laban sa Abu Sayyaf at sa kaayusan at katahimikan ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=149687&amp;publicationSubCategoryId=92</link>
</article>
<article>
<title>Camacho pinagbibitiw sa PEACe bond scam</title>
<author>Rudy Andal</author>
<date>
<month>February</month>
<day>06</day>
<year>2002</year>
</date>
<body>Nanawagan kahapon si Sen. Loi Estrada kay Finance Secretary Jose Isidro Camacho na magbitiw na ito sa tungkulin dahil sa umanoy pagkakasangkot nito sa maanomalyang Poverty Alleviation Certificates (PEACe) bonds. Sinabi ni Estrada na ang pagbubunyag ni National Treasurer Sergio Edeza sa ginanap na pagdinig kahapon ng Senate committee on finance na kasama si Camacho sa meeting ng Caucus Development for NGO Networks (Code-NGO) at iba pang opisyal ng gobyerno para ayusin ang gusot hinggil sa PEACe bond deal ay nakaapekto na sa kredibilidad ng kalihim bilang public servant. Ipinunto ng senadora ang umanoy pagsisinungaling ni Camacho dahil patuloy nitong ginigiit na wala siyang kinalaman at hindi siya kasama sa mga naging diskusyon ng Code-NGO na pinamumunuan ng kanyang kapatid na si Ma. Socorro Camacho-Reyes hinggil sa PEACe bond. Pero, natuklasan sa Senado ang umanoy pakikipagsabwatan ng magkapatid upang maipalabas ang halagang P35 bilyong na nakorner ng Code-NGO kaya nalugi ang pamahalaan ng P5 bilyon sa kita matapos aminin ni Edeza na nakipagpulong si Camacho sa kapatid nitong si Reyes habang tinatalakay ang pagpapalabas ng P35 bilyong PEACe bonds na ginanap sa Department of Finance, taliwas sa testimonya ng kalihim na nag-inhibit siya sa deliberasyon nito. Samantala, sinabi naman ni Sen. John Osme&amp;ntilde;a na sakaling mapatunayan na ginamit ni Camacho ang kanyang impluwensiya upang aprubahan ang ideya ng Code-NGO hinggil sa PEACe bond ay maaari itong sampahan ng kasong graft. (Ulat ni Rudy Andal)</body>
<link>http://www.philstar.com/Article.aspx?articleId=149700&amp;publicationSubCategoryId=92</link>
</article>
<article>
<title>Erap 'pinaaaresto' ng Sandiganbayan sa perjury</title>
<author>Malou Escudero</author>
<date>
<month>February</month>
<day>06</day>
<year>2002</year>
</date>
<body>Nakitaan ng probable cause ng Special Division ng Sandiganbayan ang kasong perjury laban kay dating Pangulong Estrada dahilan para magpalabas ito kahapon ng warrant of arrest. Gayunman, hindi na kailangan pang mag-aksaya ng panahon ang mga awtoridad sa pagsisilbi ng warrant dahil kasalukuyang nakapiit ang dating pangulo sa Veterans Memorial Medical Center dahil naman sa kasong plunder na isang non-bailable case. Ipinalabas ang warrant bilang bahagi ng standard operating procedure ng korte. Isinampa ng gobyerno ang kasong perjury laban sa dating presidente dahil sa ginawa nitong pagpapalsipika sa kanyang 1998 Statement of Assets and Liabilities (SAL) nang ideklara niyang may kabuuang P37.3 milyon lamang ang kanyang total assets, gayong ayon sa gobyerno ang total assets ni Estrada nang nasabing taon ay P57.1 milyon maliban pa sa interes ng walo nitong kompanya. Maliban sa kasong plunder at nabanggit na perjury case, nahaharap pa rin sa isang kaso ng perjury si Estrada dahil sa maling deklarasyon niya ng kanyang 1999 SAL, illegal use of alias at graft. (Ulat ni Malou Escudero)</body>
<link>http://www.philstar.com/Article.aspx?articleId=149703&amp;publicationSubCategoryId=92</link>
</article>
<article>
<title>'Bayani' ng Marikina ipalit sa 'hero'ng NY</title>
<author>Malou Rongalerios-Escudero</author>
<date>
<month>February</month>
<day>06</day>
<year>2002</year>
</date>
<body>Hindi na umano kailangan pang mag-import ng isang &amp;quot;hero&amp;quot; mula sa New York si Pangulong Arroyo para maging adviser niya dahil mayroon namang &amp;quot;Bayani&amp;quot; ang Marikina City. Ayon kay Palawan Rep. Abraham Mitra, kayang-kayang gawin ni Marikina City Mayor Bayani Fernando na linisin ang mga kalsada sa Metro Manila mula sa mga basura at kriminal katulad ng ginawa nito sa Marikina City. Mas magaling aniya si Mayor Fernando kaysa kay dating New York City Mayor Rudolf Giuliani na tinaguriang &amp;quot;Man of the Year&amp;quot; ng Time Magazine. Nagawa umanong maipatupad ng maayos ni Fernando ang batas sa Marikina at nakuha pa nito ang kooperasyon ng lahat ng residente ng kanyang siyudad. Naniniwala si Mitra na kayang gawin ni Fernando sa Metro Manila ang ginawa nito sa Marikina sakaling mabigyan siya ng pagkakataon. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149713&amp;publicationSubCategoryId=92</link>
</article>
<article>
<title>Palasyo pinagpapaliwanag ng SC sa Balikatan</title>
<author>Grace Amargo</author>
<date>
<month>February</month>
<day>06</day>
<year>2002</year>
</date>
<body>Binigyan kahapon ng Korte Suprema ng 10 araw ang Malaca&amp;ntilde;ang para magpaliwanag kung bakit hindi dapat ideklarang labag sa Konstitusyon ang Balikatan exercise. Sa resolusyong ipinalabas ng Korte, pinagpapaliwanag nito ang administrasyong Arroyo sa pamamagitan ni Executive Secretary Alberto Romulo at Defense Sec. Angelo Reyes upang ibigay ang kanilang komento at argumento tungkol dito. Una nang naghain ng petition for certiorari sa Korte si dating Integrated Bar of the Philippines (IBP) president Atty. Arthur Lim upang kuwestiyunin ang legalidad ng Balikatan 02-1 na ginaganap sa Basilan at Zamboanga. Sinabi ni Lim na ang nasabing war games ay hindi naaayon sa Mutual Defense Treaty noong 1961 at Visiting Forces Agreement. Nilinaw ni Lim na nakasaad sa treaty na papayagan lamang na makapasok sa bansa ang anumang tulong ng Amerikano kung papasukin ang Pilipinas ng mga dayuhang mananakop. Binigyang-diin ni Lim na ang Abu Sayyaf ang talagang puntirya ng mga tropang Kano kaya nagsagawa ng Balikatan exercises at hindi ang mga dayuhang terorista ang pakay ng mga ito. (Ulat ni Grace Amargo)</body>
<link>http://www.philstar.com/Article.aspx?articleId=149715&amp;publicationSubCategoryId=92</link>
</article>
<article>
<title>P650-M ang utang, NAIA isasara</title>
<author>Butch Quejada</author>
<date>
<month>February</month>
<day>07</day>
<year>2002</year>
</date>
<body>Malamang dumanak ng dugo sa pagitan ng Manila International Airport Authority (MIAA) management at pamahalaang lokal ng Para&amp;ntilde;aque City kapag pinilit ng huli na ipatupad ang pagpapasara sa runway ng Ninoy Aquino International Airport (NAIA) bukas kaugnay nang P650 million realty tax na hindi binabayaran ng MIAA sa city government. Binalaan kahapon ni MIAA General Manager Edgardo Manda ang pamunuan ng lungsod ng Para&amp;ntilde;aque na huwag nilang balewalain ang magiging desisyon ng Court of Appeals (CA) hinggil sa nasabing kaso at huwag isakripisyo ang mga international at domestic flight operations nang may 50,000 pasaherong umaalis at dumarating sa airport araw-araw. Ang kaso ay kasalukuyang nakabitin sa CA pero sa kabila na itoy nakabinbin ay nagpahayag ang Para&amp;ntilde;aque City government na isusubasta nila bukas ang NAIA. Gayunman, nagpahayag ng pagkatakot ang ilang empleyado ng airport na baka sila umano madamay sa napipintong bangayan ng MIAA management at pamahalaang lungsod ng Para&amp;ntilde;aque. Napag-alaman na nakahanda ang MIAA at gagalangin ang anumang desisyon ng korte. &amp;quot;But until that time, I hope that the Para&amp;ntilde;aque City government will not force us into a situation wherein nobody will win and the biggest losers will be the government and the passengers,&amp;quot; ani Manda. Ayon kay Manda, tungkulin pa rin ng MIAA management na protektahan ang kaligtasan at maayos na operasyon ng NAIA. Samantala, sinabi ni Manda na &amp;quot;libre&amp;quot; ang NAIA sa pagbabayad ng buwis kung pagbabatayan ang charter nito sa dahilang nagbibigay sila ng 20 porsiyentong kita sa gobyerno. &amp;quot;Korte ang dapat magdesisyon, hindi ang Para&amp;ntilde;aque City,&amp;quot; dagdag pa ni Manda. (Ulat ni Butch Quejada)</body>
<link>http://www.philstar.com/Article.aspx?articleId=149804&amp;publicationSubCategoryId=92</link>
</article>
<article>
<title>Pagbalik-balik ni Jinggoy sa Makati Med tuwing Biyernes pinagdududahan na</title>
<author>Malou Rongalerios-Escudero</author>
<date>
<month>February</month>
<day>07</day>
<year>2002</year>
</date>
<body>Nagpahayag na kahapon ng pagdududa ang Sandiganbayan Special Division sa madalas na pagpapalipat ni dating San Juan Mayor Jinggoy Estrada sa Makati Medical Center mula sa Veterans Memorial Medical Center (VMMC) at natataon pang palaging araw ng Biyernes. Dahil dito, inatasan ni acting Presiding Justice Minita Chico-Nazario, chairperson ng Special Division, si Dr. Lorenzo Jocson, personal physician ni Jinggoy na magsumite ng komprehensibong ulat sa loob ng 24-oras kaugnay sa sakit ng dating alkalde. Ipinagtataka naman ni Associate Justice Edilberto Sandoval kung bakit tuwing Biyernes nangyayari ang pagpapalipat ni Jinggoy sa MMC na nakaka-apat na beses na. Nais ng Special Division na tingnan kung lehitimo ang pagpapalipat ni Jinggoy sa MMC o pakana lamang ito upang makuha ang atensiyon ng publiko. Nais ni Sandoval na sa VMMC na lamang isagawa ang pagsusuri sa puso ni Jinggoy upang maiwasan ang paglabas nito sa naturang ospital. &amp;quot;Why he should be transferred to another hospital? Can you do that in VMMC to avoid the transfer of Jinggoy?&amp;quot; tanong ni Sandoval. Sinabi ni Jocson na hindi pa tapos ang resulta ng isinasagawang pagsusuri kay Jinggoy na dinala sa MMC noong Biyernes dahil sa muling paninikip ng dibdib. Subalit kinumpirma ni Jocson sa panayam na isa sa dahilan kung bakit lumalala ang sakit nito sa puso ay dahil sa patuloy na paninigarilyo at lakas nitong kumain. Gayunman, ipinaliwanag naman ni Jocson na ang dalawang bisyo ng dating alkalde ay natural lamang sa isang tao na sobra ang tensiyon at stress kaya napapagbalingan ay paninigarilyo at malakas na pagkain na nagiging dahilan naman upang lumala ang sakit sa puso. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149814&amp;publicationSubCategoryId=92</link>
</article>
<article>
<title>Pagbabawal sa ukay-ukay, okay na okay kay GMA</title>
<author>Lilia Tolentino</author>
<date>
<month>February</month>
<day>07</day>
<year>2002</year>
</date>
<body>Sinuportahan ni Pangulong Arroyo ang direktiba ng Department of Social Welfare and Development (DSWD) na ipasara ang mga &amp;quot;Ukay-Ukay shops&amp;quot; na nagbebenta ng murang mga damit na segunda mano na inangkat sa ibang bansa. Ayon sa Presidente, mayroong batas na nagbabawal sa importasyon ng segunda manong mga damit at tinatalima lamang anya ng DSWD ang tadhanain ng batas kayat ipinasasara ni Social Welfare Secretary Dinky Soliman ang mga tindahan na nagbebenta ng used clothing. Nabatid na nakapapasok sa bansa ang mga segunda manong damit mula sa ibang bansa sa pamamagitan ng DSWD bilang donasyon sa mga mahihirap at biktima ng kalamidad. Subalit ang pribilehiyong ito ay sinasamantala ng ibang magtitinda na umaangkat ng segunda manong damit para naman itinda. &amp;quot;Kung patuloy ang ginagawa nilang importasyon sa pangangailangang komersiyal makabubuting ipasara na lamang ang mga tindahang ito,&amp;quot; wika ng Pangulo. Sinabi rin ng Pangulo na kung mayroon mang sektor na maaapektuhan ng direktibang ito na maaaring magalit sa pagkaputol ng negosyo, hindi sila puwedeng manakot sa gobyerno. &amp;quot;Hindi kami natalian sa ilong ng Abu Sayyaf at Erap forces sa tangka nilang pang-aagaw ng kapangyarihan sa pagpapatupad ng batas. Kailangan nating ipatupad ang batas,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=149821&amp;publicationSubCategoryId=92</link>
</article>
<article>
<title>Overstaying officials bawal sa GMA gov't</title>
<author>Lilia Tolentino</author>
<date>
<month>February</month>
<day>07</day>
<year>2002</year>
</date>
<body>Hindi na nais pang palawigin ni Pangulong Arroyo ang mga magreretiro nang opisyal ng pamahalaan na bagaman mahusay ang serbisyo ay lampas na sa edad ng panunungkulan sa gobyerno. Sinabi ng Pangulo na hindi ginaganyak ng kanyang administrasyon ang sistema ng pagpapalawig pa ng serbisyo ng mga opisyal na nasa edad na para magretiro. Tugon ito ng Pangulo sa katanungan ng mga mamamahayag hinggil sa takdang pag-alis sa serbisyo ni Customs Commissioner Titus Villanueva sa Marso. &amp;quot;Kung magreretiro na, kailangan nang magretiro. Mahirap para sa akin na mabigyan ng puwesto ang lahat,&amp;quot; sabi ng Pangulo. Si Villanueva ay noon pa sanang Setyembre 2001 nagretiro sa tungkulin sa pagsapit niya sa edad na 65 subalit pinalawig pa ng Pangulo ang kanyang serbisyo hanggang sa makahanap ng mahusay na makakapalit niya sa puwesto. Mahusay naman anyang nagampanan ni Villanueva ang kanyang puwesto at sakaling mayroong pangangailangan sa kanyang serbisyo sa ibang tungkulin, puwede siyang mahingan ng tulong. Papalitan si Villanueva ni Finance Undersecretary Antonio Bernardo. (Ulat ni Lilia Tolentino)</body>
<link>http://www.philstar.com/Article.aspx?articleId=149827&amp;publicationSubCategoryId=92</link>
</article>
<article>
<title>Camacho mananatili sa Gabinete</title>
<author>Lilia Tolentino</author>
<date>
<month>February</month>
<day>07</day>
<year>2002</year>
</date>
<body>Mananatili bilang miyembro ng Gabinete si Finance Secretary Jose Isidro Camacho sa kabila ng panawagan ng oposisyon na kailangan na itong magbitiw sa puwesto dahil sa pagkakadawit nito sa kuwestiyonableng P35 bilyong zero-coupon bonds o Poverty Eradication and Alleviation Certificates (PEACe) bonds. &amp;quot;He is staying,&amp;quot; wika ng Pangulo kasabay ng pahayag na hindi na kailangang magsagawa ng hiwalay na imbestigasyon sa kaso dahil mayroon nang pagsisiyasat na ginagawa ang Senado. &amp;quot;There is an investigation going on. Personally, I find that its in order. It was a competitive bidding. Its the money of Rizal Banking Corporation. Its not the money of the government,&amp;quot; anang Pangulo. Lumalabas sa pagsisiyasat ng Senado na bago naibigay ang bond sa RCBC ay nagdaos ng pulong sa bahay ni Camacho ang mga miyembro ng Code-NGO na ang chairman ay ang kapatid nitong si Ma. Socorro Camacho, at mga opisyal ng Bureau of Treasury. Sinabi ni Camacho na hindi siya nakialam sa anumang bahagi ng transaksiyon sa Peace bond. Lumabas sa Senate hearing na ang gobyerno ay nawalan ng hanggang P5 bilyon dahil sa exemption sa buwis matapos tumulong ang mga opisyal ng pamahalaan sa Code-NGO sa paglilimita ng mga kalahok sa bidding. (Ulat ni Lilia Tolentino)</body>
<link>http://www.philstar.com/Article.aspx?articleId=149833&amp;publicationSubCategoryId=92</link>
</article>
<article>
<title>Upakan sa NAIA nakaamba</title>
<author>Butch M.Quejada</author>
<date>
<month>February</month>
<day>08</day>
<year>2002</year>
</date>
<body>Nakaalerto ang daan-daang puwersa ng Philippine National Police Aviation Security Group (PNP-ASG) at mga tauhan ng airport police sa Ninoy Aquino International Airport (NAIA) para mabigyan ng kaligtasan ang mga dumarating at umaalis na pasahero sa umanoy posibleng pagsiklab ng giyera sa pagitan ng Manila International Airport Authority (MIAA) management at ng lokal na pamahalaan ng Para&amp;ntilde;aque City hinggil sa umanoy pagsasara ng runway dahil sa P650-M realty tax na utang na ayaw bayaran ng NAIA. Sinabi ni ret. Gen. Mike Hinlo, Assistant General Manager for Security and Emergency Services na hindi nila papayagan ang anumang hakbangin na gagawin ng mga taga-Para&amp;ntilde;aque city hall tulad ng pagpasok sa airport na magiging dahilan para masira ang operasyon dito na kung saan ay posibleng maapektuhan ang international at domestic flights nang may 50,000 pasahero ang umaalis at dumarating araw-araw. Ayon kay Hinlo, ang hukuman lamang ang may final judgement sa kasong hindi pagbabayad ng NAIA na ang usapin ay nagsimula pa noong 1962 kaya umabot sa P650 milyon ang naging utang nito sa city government. Nakahanda ang mga tauhan ng airport police at PNP-ASG na nakakalat sa mga strategic points para itaboy ang mga tauhan ng city government kung magsasagawa ito ng rali at pagpilit na isara ang airport. Ang kaso ay kasalukuyang nakabinbin sa Court of Appeals pero sa kabila nito ay balak ng Para&amp;ntilde;aque government na isubasta ang runway ng NAIA kapag hindi nagbayad ang MIAA management. Binanggit pa ni Hinlo, na dapat ang mag-usap sa problemang ito ay sina MIAA General Manager Ed Manda at Mayor Joey Marquez para maayos sa magandang paraan. (Ulat ni Butch M.Quejada)</body>
<link>http://www.philstar.com/Article.aspx?articleId=149921&amp;publicationSubCategoryId=92</link>
</article>
<article>
<title>'Paglaya' ng Burnhams, kuryente</title>
<author>Joy Cantos</author>
<date>
<month>February</month>
<day>08</day>
<year>2002</year>
</date>
<body>Isang &amp;quot;kuryente&amp;quot; o maling balita ang napaulat na lumaya na ang American couple na sina Martin at Gracia Burnham na mahigit walong buwan na ring bihag ng mga bandidong Abu Sayyaf Group sa kanilang jungle camp sa lalawigan ng Basilan. Sinabi ni Capt. Noel Detoyato, OIC sa Public Information Office ng AFP Southcom na kathang isip lamang umano ang nasabing balita dahil kung ito ay totoo hindi nila ito ililihim sa mamamahayag dahil isa itong accomplishment. Lumabas sa isang balita na hawak na umano ng AFP Southcom ang mag-asawang Burnham at matagal na umanong pinalaya ng mga ASG matapos makapagbayad ng $ 2 milyon na ransom. Sinasabing itinatago lamang umano ng militar ang American couple upang humanap ng magandang pagkakataon na iharap ito sa publiko,dahil sa ayaw umano ng AFP na mapunta sa US Armed Forces ang kredito kung ihaharap ngayon ang mag-asawa. Ang nasabi namang ulat ay posibleng kagagawan lamang umano ng ilang grupo na nais puwersahin ang pamahalaang Arroyo na paalisin na ang US troops sa Basilan. (Ulat ni Joy Cantos)</body>
<link>http://www.philstar.com/Article.aspx?articleId=149931&amp;publicationSubCategoryId=92</link>
</article>
<article>
<title>Termino ni PNP Chief Mendoza pinalawig pa ni GMA</title>
<author>Lilia Tolentino at Joy Cantos</author>
<date>
<month>February</month>
<day>08</day>
<year>2002</year>
</date>
<body>Palalawigin pa ng Pangulong Gloria Macapagal - Arroyo ng umano'y 9 na buwan pa sa panunungkulan si Philippine National Police Director General Leandro Mendoza sa sandaling sumapit ang pagreretiro nito sa serbisyo sa darating na Marso. Ito ang naging pahayag ng Pangulo sa isang panayam matapos dumalo sa ika-11 taong anibersaryo ng pagkakatatag ng PNP sa Camp Crame kahapon. Si Mendoza ay nakatakdang mag-retiro sa darating na Marso 17 sa edad na 56, isang compulsory age retirement. Sinabi rin ng Pangulo na ang papalit kay Mendoza sa puwesto ay si Deputy Director General Hermogenes Ebdane, ay napakabata pa at makakapaglingkod pa ito nang matagal na panahon dahil sa magreretiro pa ito sa Disyembre 2004. Ayon sa ilang source, masaya umano ang Malaca&amp;ntilde;ang sa magandang &amp;quot;performance&amp;quot; ni Mendoza kaya nagbago ang isip ng Pangulo kayat pinagpaliban muna nito ang planong paghirang kay Ebdane bilang bagong PNP Chief. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=149938&amp;publicationSubCategoryId=92</link>
</article>
<article>
<title>Jinggoy's 'Friday sickness' bumuti matapos magduda ang Sandiganbayan</title>
<author>Malou Rongalerios-Escudero</author>
<date>
<month>February</month>
<day>08</day>
<year>2002</year>
</date>
<body>Bumuti ang pakiramdam ni dating San Juan Mayor Jinggoy Estrada na kasalukuyan pa ring nasa Makati Medical Center (MMC). Ayon kay Dr.Lorenzo Jocson, bagamat bumuti ang pakiramdam ng kanyang pasyente hindi pa rin tiyak kung kailan ito babalik sa Veterans Memorial Medical Center (VMMC). Kung sakali umanong maibalik na sa VMMC si Jinggoy ay igigiit pa rin nila ang confinement nito sa MMC dahil sa kakulangan ng kagamitan sa unang nabanggit na ospital. Magugunitang nagduda ang mahistrado ng Sandiganbayan Special Division kaugnay sa pagbabalik-balik ni Jinggoy sa MMC na itinataon pang araw ng Biyernes. Kaya naman inatasan ng Sandiganbayan Special Division sina Jocson at Dr. Roberto Anastacio, personal cardiologist ni Jinggoy na magsumite ng hiwalay na ulat ukol sa kalusugan ng kanilang pasyente. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149944&amp;publicationSubCategoryId=92</link>
</article>
<article>
<title>Arraignment ni Estrada sa 2 pang kaso itinakda</title>
<author>Malou Rongalerios-Escudero</author>
<date>
<month>February</month>
<day>08</day>
<year>2002</year>
</date>
<body>Sa darating na Pebrero 13, itinakda ng Sandiganbayan Special Division ang arraignment o pagbasa ng sakdal kay dating Pangulong Joseph Estrada para sa mga kasong illegal use of alias at ikalawang perjury case. Kaugnay nito ay inatasan ng Special Division si PNP Director General Leandro Mendoza na dalhin si Estrada sa nasabing petsa sa ganap na alas-9 ng umaga. Ang kautusan ay nilagdaan nina Acting-Presiding Justice Minita Chico- Nazario, chairperson ng Special at Fifth Division, Associate Justices Edilberto Sandoval at Teresita Leonardo De Castro. Nag-ugat ang kasong illegal use of alias sa paggamit ni Estrada ng alyas na &amp;quot;Jose Velarde&amp;quot;para umano maitago ang lihim na yaman nitong P3.2 bilyon account sa Equitable PCI-Bank. Ang pagsasampa naman ng ikalawang perjury case ay dahil sa hindi tamang deklarasyon sa kanyang 1998 statement of asset and liabilities and net worth. Tanging P 37.3 milyon lamang ang kayamanang ideneklara gayong iginiit ng prosekusyon na umaabot sa P57.1-M ang pag-aari nito sa nasabing taon. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=149948&amp;publicationSubCategoryId=92</link>
</article>
<article>
<title>Camacho handang humarap sa Senado</title>
<author>Lilia Tolentino</author>
<date>
<month>February</month>
<day>08</day>
<year>2002</year>
</date>
<body>Handang humarap sa Senado si Finance secretary Jose Isidro Camacho para magpaliwanag sa finance committee na pinamumunuan ni Senador John Osme&amp;ntilde;a ukol sa sinisiyasat na umanoy maanomalyang PEACe bonds na nakapagpawala sa gobyerno ng P5 bilyon sa dapat makolektang buwis. Ayon kay Camacho,walang katotohanan ang tsismis na plano niyang magbitiw sa tungkulin dahil wala na raw pag-asang makumpirma pa ng Commission on Appointments ang pagkahirang sa kanya bilang secretary ng Department Of Finance (DOF). Ikinalugod din ni Camacho ang naging pahayag ng Pangulo na hindi siya sisipain sa puwesto sa kabila ng mga bintang sa kanya. (Ulat ni Lilia Tolentino)</body>
<link>http://www.philstar.com/Article.aspx?articleId=149952&amp;publicationSubCategoryId=92</link>
</article>
<article>
<title>Drilon 'nabastos' nag-walkout sa anibersaryo ng PNP</title>
<author>Rudy Andal</author>
<date>
<month>February</month>
<day>08</day>
<year>2002</year>
</date>
<body>Personal na humingi ng paumanhin kahapon si PNP chief Director-General Leandro Mendoza nang magtungo ito sa tanggapan ni Senate President Franklin Drilon matapos itong mag-walkout sa ginanap na ika-11 anibersaryo ng Philippine National Police kahapon ng umaga sa Camp Crame sa pag-aakalang &amp;quot;nabastos&amp;quot; siya sa okasyon. Ang paghingi ng paumanhin ni Mendoza kay Drilon ay ukol umano sa nakalimutang lagyan ng pangalan ang upuan ng pangulo ng senado sa nasabing anibersaryo. Nang mabatid ni Drilon na walang nakalagay na pangalan sa kanyang upuan sa entablado at naroon bilang pangunahing pandangal si Pangulong Arroyo ay minabuti na lamang nitong umalis sa okasyon. Minabuti nitong bumalik na lamang sa senado kung saan nagsasagawa nang pagdinig ang Mataas na Kapulungan sa kontrobersiyal na Balikatan 2002 at ang pyramid scam na kinasasangkutan ng G.Cosmos Philippines. Inamin naman ni Drilon sa isang panayam sa telepono na siya ay nag-walkout sa nasabing okasyon at tinanggap naman nito ang pagkakamali ng PNP matapos humingi ng paumanhin ang PNP chief. (Ulat ni Rudy Andal)</body>
<link>http://www.philstar.com/Article.aspx?articleId=149955&amp;publicationSubCategoryId=92</link>
</article>
<article>
<title>12 kidnaper todas sa shootout</title>
<author>Joy Cantos</author>
<date>
<month>February</month>
<day>09</day>
<year>2002</year>
</date>
<body>Isang araw matapos utusan ni Pangulong Arroyo ang PNP na paigtingin pa ang kampanya laban sa mga kidnaper, 12 miyembro ng Bagis Gang, isang kilabot na grupo ng kidnap-for-ransom at robbery gang ang napatay sa pakikipag-engkuwentro sa mga operatiba ng pulisya kahapon ng hapon sa Alcala, Pangasinan. Sa isang flash report na ipinarating kahapon ni Pangasinan Provincial Police Office Director, P/Senior Supt. Rodolfo Mendoza sa tanggapan ni PNP Chief Director Gen. Leandro Mendoza naganap ang bakbakan dakong alas-2:30 ng hapon sa Brgy. Lawak, Alcala. Una rito ay nakatanggap ng impormasyon ang Pangasinan PNP na nakatakdang kidnapin ng grupo ang bise-alkalde ng bayan ng Alcala kaya nagsagawa ng pagbabantay ang mga awtoridad. Sakay ang grupo ng mga suspek sa isang L-300 van galing ng Baguio City nang dumaan sa nasabing lugar at isailalim sa checkpoint ng mga tauhan ng Regional Mobile Group ng PRO-1 at Regional Intelligence Group-1. Nang sitahin ay pumalag umano ang mga ito at agad pinagbabaril ang mga pulis na nagresulta sa pagpapalitan ng putok. Dalawa sa napatay ang nakilalang sina Rolando Franco, sinasabing dating Marine trooper at nakatala bilang most wanted person sa Tarlac at isang alyas Dante na dating miyembro umano ng Cordillera Peoples Liberation Army (CPLA). Bineberipika pa ang pagkakakilanlan ng ibang napatay habang di pa mabatid kung may nasugatan sa panig ng pulisya. Nakuha sa mga suspek ang mga armas na M-14 at M16 rifles, carbines at handguns. Base sa rekord, ang Bagis Gang ay nakabase sa Baguio City ngunit may malawak na operasyon sa mga lalawigan ng La Union, Pangasinan at Tarlac. Nabatid pa na ang grupo umano ay mga dating Marine troopers at CPLA rebels na nagsanib ng puwersa para sa illegal na mga aktibidades. Matatandaan na sa pagdaraos ng PNP Day kamakalawa ay inatasan ng Pangulo ang kapulisan na trabahuhin ang pagdurog sa Pentagon kidnap gang habang ang military ang lalaban sa Abu Sayyaf. (Ulat ni Joy Cantos)</body>
<link>http://www.philstar.com/Article.aspx?articleId=150029&amp;publicationSubCategoryId=92</link>
</article>
<article>
<title>Subasta ng NAIA pinigil ng CA,TRO ipinalabas</title>
<author>Butch Quejada/Grace Amargo at Lordeth Bonilla</author>
<date>
<month>February</month>
<day>09</day>
<year>2002</year>
</date>
<body>Pumalpak kahapon ang balak na pagpapasara para isubasta ng pamahalaang lokal ng Para&amp;ntilde;aque City ang runways ng Ninoy Aquino International Airport (NAIA) matapos magpalabas ng temporary restraining order (TRO) ang Court of Appeals na pumabor sa Manila International Airport Authority (MIAA) hinggil sa kontrobersiyal na P650 million realty tax na utang ng airport. Isasagawa sana kahapon ang bidding sa lupain na kinatatayuan ng runway ng NAIA dahil sa hindi nababayarang utang nito sa Para&amp;ntilde;aque city government mula pa noong 1962. Ikinatuwa naman ni MIAA general manager Ed Manda ang TRO dahil pinawi nito ang tensiyon at napigilan din ang posibleng pagdanak ng dugo sa pagitan ng MIAA management, PNP-ASG, airport police at lokal na pamahalaan ng Para&amp;ntilde;aque City. Nilinaw noon ni Manda na hindi maaaring puwersahin ng Para&amp;ntilde;aque ang MIAA na bayaran ang nasabing buwis dahil hindi na ito sakop ng kanilang obligasyon na bayaran ang local taxes dahil sa kanilang 20% kontribusyon na pambansang buwis ng gobyerno. Sinabi ni Manda na hihimukin niya si Para&amp;ntilde;aque Mayor Joey Marquez na igalang ang naging desisyon ng korte para sa kapakanan ng mga turistang banyaga at pasahero dahil ang seguridad ng may 50,000 pasaherong dumarating at umaalis araw-araw sa NAIA ang prayoridad ng MIAA management. Gayunman, ayon kay Atty. Patricio Asoy, legal adviser ni Mayor Marquez na sa darating na Lunes ay magsasampa sila ng petition upang i-lift ang TRO. Kahapon ay normal na ang international at domestic flights sa airport. Nagkaroon ng tensiyon sa airport ng magbanta ang pamahalaang lokal ng Para&amp;ntilde;aque City na isasara nila ang runway ng airport sa anumang paraan dahil sa hindi pagbabayad ng utang ng MIAA management. (Ulat ni Butch Quejada/Grace Amargo at Lordeth Bonilla)</body>
<link>http://www.philstar.com/Article.aspx?articleId=150036&amp;publicationSubCategoryId=92</link>
</article>
<article>
<title>Terorista ang mga tutol sa Balikatan! - GMA</title>
<author>Lilia Tolentino</author>
<date>
<month>February</month>
<day>09</day>
<year>2002</year>
</date>
<body>Tinawag na terorista ni Pangulong Arroyo ang mga tumututol sa Balikatan exercise. Sa kanyang lingguhang press conference kahapon, sinabi ng Pangulo na ang mga taong tumutuligsa sa Balikatan 02-1 ay hindi Pilipino kundi protektor ng mga terorista, kasosyo ng mga mamamatay-tao, lover ng Abu Sayyaf at mas mahal pa ang terorista kaysa sariling mga kawal na nagtatanggol sa bayan. &amp;quot;Sino ang laban sa alok na tulong at kaligtasan ng taong bayan? Hindi ka Pilipino kung salungat ka sa kapakanan ng sarili mong kawal,&amp;quot; pahayag ng Pangulo. Ang mga pabor anya sa pagsasakatuparan ng Balikatan ang siyang kakampi ng demokrasya at pagtutulungan ng malayang bansa. Ang mga tutol dito anya ang siyang kakampi ng terorismo at sa paghahari ni Osama bin Laden. &amp;quot;Panahon na para malaman kung sino ang nasa panig ng kaligtasan, kapayapaan at kaunlaran ng Pilipino at kung sino ang gustong mamalagi ang Abu Sayyaf at gulo sa Mindanao,&amp;quot; wika pa ng Presidente. Bilang Presidente ay hindi anya siya titigil hanggang sa mahuli ang kahuli-hulihang Abu Sayyaf member. (Ulat ni Lilia Tolentino)</body>
<link>http://www.philstar.com/Article.aspx?articleId=150042&amp;publicationSubCategoryId=92</link>
</article>
<article>
<title>SSS naglinaw, increase sa contribution pag-aaralan pa</title>
<author>Lilia Tolentino/Angie dela Cruz at Malou Rongalerios-Escudero</author>
<date>
<month>February</month>
<day>09</day>
<year>2002</year>
</date>
<body>Niliwanag kahapon ng pamunuan ng Social Security System (SSS) na hindi pa ipatutupad at nananatiling nasa proseso pa ng pag-aaral ang napapaulat na increase sa SSS premium ng milyong miyembro nito sa buong bansa. Sinabi ni Corazon dela Paz, presidente ng SSS, na kinokonsulta pa ng ahensiya ang mga tao at kukunin ang opinyon ng mga ito bago sila magpapatupad ng anumang pagtataas sa SSS contribution ng mga miyembro. Nakatakda namang ipatawag ng Kongreso si dela Paz upang linawin ang nasabing isyu na labis na tinututulan ng mga manggagawa. Ayon kay Zamboanga del Norte Rep. Roseller Barinaga, chairman ng House committee on labor and employment, hindi umano napapanahon ang plano ng SSS na taasan ang kontribusyon dahil sa matinding krisis pinansiyal na nararanasan ng bansa. Dapat lamang aniyang pag-aralan ng Kongreso ang naturang isyu dahil magreresulta ito sa panibagong deduction sa napakaliit na suweldo ng mga manggagawa. Samantala, pabor naman si Pangulong Arroyo sa &amp;quot;socialized increase&amp;quot; sa kontribusyon ng SSS members upang matugunan nito ang lumalaking pangangailangan sa pondo para mabigyan ng mas malaking benepisyo ang mga kawani ng pribadong kompanya. Sa isang pagpupulong kahapon, ipinaliwanag ng Pangulo na ang &amp;quot;socialized increase&amp;quot; ay nangangahulugan na yaong may gustong magkaron ng mas mataas na pensiyon o yaong may mataas na sahod ang dapat na magbigay ng mas mataas na kontribusyon sa SSS. Ito anya ang patakarang ipinayo niya sa problema ng SSS nang hingin ang kanyang panig sa problema ng pondo ng tanggapan. Tumindi ang kakapusan sa pondo ng SSS dahil mas malaki ang salaping inilabas nito sa mga nakalipas na taon kumpara sa pumasok na kapital mula sa kontribusyon ng mga miyembro. Sa isang pag-aaral ng SSS, inihayag ni de la Paz na mauubos ang kasalukuyang P175 bilyon asset ng SSS sa taong 2015 kung hindi itataas ang kontribusyon. Kaugnay nito, isang malawakang protesta naman ang isinasagawa ng mga militanteng grupo sa harap ng gusali ng SSS sa East Avenue, Quezon City. (Ulat nina Lilia Tolentino/Angie dela Cruz at Malou Rongalerios-Escudero)</body>
<link>http://www.philstar.com/Article.aspx?articleId=150048&amp;publicationSubCategoryId=92</link>
</article>
<article>
<title>Malaysian terrorist timbog sa NAIA</title>
<author>Butch Quejada at Rose Tamayo</author>
<date>
<month>February</month>
<day>09</day>
<year>2002</year>
</date>
<body>Ginigisa ng mga tauhan ng Philippine National Police Aviation Security Group (PNP-ASG) ang isang hinihinalang Malaysian terrorist matapos itong makuhanan ng 104 passport na itinago sa kanyang handcarried bag sa Ninoy Aquino International Airport (NAIA) Terminal 1, kamakalawa ng gabi. Kinilala ni PNP-ASG director Marcelo Ele Jr., ang suspek na si Azmi Bin Salleh, sinasabing travel agent at nakatira sa Jalan Masjid Abian, K. Terengganu, Kuala Lumpur, Malaysia. Nakuha sa suspek ang kanyang cellphone na may icon na mapa ng Afghanistan at mukha ni Osama bin Laden. Sa isinagawang imbestigasyon, sumasailalim sa X-ray machine ang bagahe ni Salleh ng mapansin ng isang Mr. Cabrera, X-ray operator, ang kakaibang bagay sa loob ng bag ng suspek. Nang tanungin kung ano ang laman ng bag ay hindi sumagot si Salleh kaya ipinagbigay-alam ni Cabrera kay PO2 Ivy Galang ang kanyang nakita sa X-ray. Sa harapan ni Salleh, binuksan ang bagahe at tumambad ang itim na shoulder bag na may tatak na Asas Travel &amp;amp; Tours Co., Ltd. Sa loob ng nasabing bag ay nakapaloob pa ang isang puting travelling bag na may Thai Airways logo at nang buksan ay dito natagpuan ang 104 pirasong Malaysian passports at US$57,000. Samantala, nilinaw kahapon ng Malaysian Embassy sa Manila na isang &amp;quot;fixer&amp;quot; ang nahuling si Salleh at walang kinalaman o koneksiyon kay bin Laden. &amp;quot;Its not true that he has links to Osama. Hes trying to get visas for Malaysian to go to Hajj in Saudi,&amp;quot; pahayag ni Malaysian Ambassador Mohamad Taufik. Ngunit sa kabila nito, sinabi ni Taufik na mariing ipinagbabawal sa kanilang batas at ng Pilipinas ang pagdadala ng pasaporte ng ibang tao. Ayon naman sa DFA, nilabag ni Salleh ang Custom Law sa pagdadala nito ng lubhang napakalaking halaga gayong bawat banyaga ay pinapayagan lamang umanong magdala ng hanggang $10,000 halaga. (Ulat nina Butch Quejada at Rose Tamayo)</body>
<link>http://www.philstar.com/Article.aspx?articleId=150053&amp;publicationSubCategoryId=92</link>
</article>
<article>
<title>Burnham couple kukuning buhay ng US troops</title>
<author>Joy Cantos at Rudy Andal</author>
<date>
<month>February</month>
<day>10</day>
<year>2002</year>
</date>
<body>Titiyakin umano ng mga tropang Kano na kasali sa Balikatan 02-1 na makukuha nila ng buhay ang mag-asawang Burnham at ang Pinay nurse na bihag ng mga bandidong Abu Sayyaf sa sandaling umpisahan na ang RP-US joint military exercise. Ayon kay AFP Spokesman Brig. Gen. Edilberto Adan, hindi bobombahin ng mga sundalong Amerikano ang kuta ng mga Sayyaf sa Basilan dahil ayaw nilang malagay sa panganib ang buhay ng mga hostage partikular ang Burnham couple. Ang pahayag ni Adan ay bilang reaksiyon naman sa pangamba ng mga kritiko na maglunsad ng pambobomba ang US troops laban sa kuta ng mga bandido para lamang mailigtas ang dalawa nilang nationals sakaling ilunsad na ang nasabing war games. Una nang itinanggi ni Col. William Ball, deputy commander ng Joint Task Force 510 sa ilalim ng US Special Operations Command of the Pacific (SOCPAC) na tulad sa pagpapabagsak sa Taliban forces sa Afghanistan ay gigiyerahin rin ng tropang Amerikano ang Abu Sayyaf bilang bahagi ng kampanya ng US government laban sa terorismo. Pinaalalahanan naman ni Sen. Blas Ople ang mga kasapi sa Balikatan na importante higit sa lahat sa rescue operation na mabawi nitong ligtas ang sinumang bihag at kahit na hindi mahuli o mapatay ang nang-hostage, tagumpay pa ring maituturing ang pagkakaligtas sa mga biktima. Sa kasalukuyan ay nakabitin pa rin ang pagsusulong ng terms of reference (TOR) na siyang pagbabatayan ng mga sundalo habang kanilang isinasagawa ang Balikatan dahilan sa hindi pa nalalagdaan ng kinatawan ng US troops sa Estados Unidos ang bagong kasunduan. Naantala ang Balikatan dahilan na rin sa hindi agad nagkasundo ang magkabilang panig sa isang probisyon na isasailalim sa kontrol ng AFP ang mga sundalong Kano sa panahon ng pagsasanay, Tiniyak naman ni Vice President at Foreign Affairs Secretary Teofisto Guingona Jr. na malulutas din sa lalong madaling panahon ang problema sa TOR. Hanggang Biyernes lamang ang itinatakdang deadline sa TOR upang ito ay mapagkasunduan na upang isulong na ang Balikatan exercises na may katiyakang buhay na mababawi ang nalalabing tatlong bihag ng bandidong Sayyaf. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=150142&amp;publicationSubCategoryId=92</link>
</article>
<article>
<title>RP nagbebenta na ng krudo</title>
<author>Lilia Tolentino</author>
<date>
<month>February</month>
<day>10</day>
<year>2002</year>
</date>
<body>Nagluluwas na ngayon ng krudo ang Pilipinas at ang unang bansang pinagbentahan nito ng crude oil mula sa Malampaya ay ang South Korea. Inihayag kahapon ni Energy Secretary Vicente Perez na nanalo ang South Korea sa ginanap na bidding sa bansa kamakailan, Bagaman maliit lang ang kantidad ng iniluwas na krudo, sinabi ni Perez na mula ito sa deposito ng langis na natuklasan sa Malampaya noong Disyembre ng nakaraang taon. Ayon pa kay Perez, sa darating na panahon ang mga lokal na oil companies sa Bataan at Batangas ang siya namang magpapadalisay sa krudong mula sa Malampaya. Nabatid kay Pangulong Arroyo na dikta ng world market kaya nagluluwas ang bansa ng krudo bagaman umaangkat pa ito sa ibang bansa. Tulad anya ng produktong asukal, kahit nagluluwas ng asukal ang Pilipinas sa Amerika, bumibili naman ito ng murang asukal sa Thailand. Sinabi ng Pangulo na limitado pa lang ang produksiyong langis at gas sa Malampaya, pero ang konsumong langis ng Pilipinas ay 52% na sa lokal na produksiyong enerhiya. (Ulat ni Lilia Tolentino)</body>
<link>http://www.philstar.com/Article.aspx?articleId=150151&amp;publicationSubCategoryId=92</link>
</article>
<article>
<title>Giuliani dapat kumuha ng working visa</title>
<author>Malou Rongalerios-Escudero</author>
<date>
<month>February</month>
<day>10</day>
<year>2002</year>
</date>
<body>Dapat umanong kumuha ng working visa sa Pilipinas si dating New York Mayor Rudolf Giuliani sakaling tanggapin na nito ang alok ni Pangulong Arroyo na maging peace and order consultant. Ayon kay Surigao del Norte Rep. Robert Ace Barbers, hindi dapat bigyan ng special treatment si Giuliani dahil lahat naman umano ng Filipino na pumapasok sa Amerika ay kumukuha ng kinakailangang visa. Naniniwala si Barbers na hindi na kailangan pang papuntahin dito sa Pilipinas si Giuliani dahil napakaraming talented na Filipino na maaaring maging peace and order consultant ng Pangulo. Kabilang umano sa maaaring kunin nito ay sina dating Pangulong Ramos, Davao City Mayor Rodrigo Duterte, ex-Puerto Princesa Mayor Edward Hagedorn, Tourism Secretary Dick Gordon at dating Manila Mayor Alfredo Lim. Pero kung itutuloy ng Pangulo ang kanyang plano ay dapat dumaan sa tamang proseso ang pagtungo ni Giuliani sa bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=150158&amp;publicationSubCategoryId=92</link>
</article>
<article>
<title>Kumpirmasyon ni Camacho di raw 'ipapaluto' sa CA</title>
<author>Lilia Tolentino at Rudy Andal</author>
<date>
<month>February</month>
<day>10</day>
<year>2002</year>
</date>
<body>Pinabulaanan ng Malaca&amp;ntilde;ang na &amp;quot;ipapaluto&amp;quot; bukas ng Commission on Appointment (CA) ang kumpirmasyon ni Finance Secretary Jose Isidro Camacho sa kabila ng pagkakadawit niya sa kuwestiyonableng P35 bilyong Poverty Eradication and Alleviation Certificates (PEACe) bonds, isang transaksiyong nagbigay ng kitang P1.8 bilyon sa Code-NGO na pinamumunuan ng kapatid ni Camacho. Ang pahayag ay ginawa ni Presidential Spokesman Rigoberto Tiglao kasunod ng ulat na may mga miyembro ng House of Representatives na miyembro ng CA ang ipinatawag umano ni Speaker Jose de Venecia para siguruhing maipapasa sa komite ang nominasyon ni Camacho nang maiharap na ito sa kumpirmasyon ng CA sa plenary session sa darating na Miyerkules. Hindi daw dapat ikasorpresa kung gumawa ng pangungumbinsi ang Speaker sa kanyang mga kasamahang mambabatas para sa mabilis na kumpirmasyon ng Finance secretary dahil si de Venecia ay isang matatag na tagasuporta ng Pangulo. Nauna rito, sinabi ni Senador John Osme&amp;ntilde;a, chairman ng Finance committee na nagsisiyasat sa PEACe bonds scam na patay na ang kumpirmasyon ni Camacho sa CA dahil sa pagkakasangkot nito sa kuwestiyonableng bonds. Kaugnay nito, inilatag ng Code-NGO at Peace and Equity Foundation (Peace Foundation) ang ibat ibang organisasyon na beneficiaries mula sa napagwagian nilang P35 bilyong PEACe bonds. Sinabi ni Fr. Noel Vasquez, chairman ng Peace Foundation, kabilang sa nakalinyang benepisyaryo ay ang 35,000 pamilya sa Manggahan floodway sa Pasig, Urban Poor Associates na pawang samahang maralita sa Metro Manila, mga organisasyon sa Parola, Baseco, NDC, East Triangle sa UP para naman sa proyektong Peoples Bigasan at Samahang Kababaihan. Sa Bicol region, mga magsasakang kasapi ng Matalingkas na Agraryong Grupong Sararo Para sa Kauswagan kan Camarines Sur. Gayundin ang Muslim Lumad Farmers Assn. sa Sultan Kudarat; Purok Himaya Community Assn. sa Negros Occidental; Malabog Integrated Enterprises Devt Cooperative sa Davao; Sikap Roque Homeowners Assn. sa Bulacan; Agusan Resettlement Farmers Federation of Agricultural Cooperatives sa Agusan del Norte. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=150164&amp;publicationSubCategoryId=92</link>
</article>
<article>
<title>Gov't agency na magpoproseso sa dokumento ng seamen, hiling itatag</title>
<author>Malou Escudero</author>
<date>
<month>February</month>
<day>10</day>
<year>2002</year>
</date>
<body>Dahil sa napakalaki ng demand ng mga Filipino seamen sa kasalukuyan, ipinanukala ni South Cotabato Rep. Darlene Antonino-Custodio na magkaroon ng isang government agency na magpoproseso sa dokumento ng mga ito. Malaki aniya ang demand ng mga Filipino seamen sa ibang bansa dahil nasa Pilipinas ang pinakamagagaling na maritime schools sa buong Asya at mas may dedikasyon sa trabaho ang mga Filipino seafarers kumpara sa ibang nasyonalidad. Lumalabas na sa Pilipinas nagmumula ang 20% share ng world market for seamen at sa kasalukuyan ay umaabot na sa 200,000 seamen ang nakakalat sa ibat ibang panig ng mundo. Maliban pa sa nasabing bilang, may 200,000 pa seamen ang nakatakda nang maglayag. Subalit sa kabila ng napakalaking demand ng mga Filipino seamen, marami naman sa mga ito ang hindi kaagad makaalis ng bansa dahil na rin sa napakahirap at mahabang proseso sa pag-aasikaso ng kanilang mga dokumento. Sinabi ni Custodio na ilang ahensya ang sumisingil ng P65,000 para sa processing fees, bagay na nagiging hadlang para mapigilan ang paglalayag ng isang seaman. Subalit kung magtatalaga ang pamahalaan ng isang ahensyang mangangasiwa sa pag-aasikaso sa proseso ng mga dokumento ay mas lalong magiging madali ang pag-alis ng mga seamen at lalong tataas ang maipapasok na dolyar ng mga ito sa Pilipinas. (Ulat ni Malou Escudero)</body>
<link>http://www.philstar.com/Article.aspx?articleId=150169&amp;publicationSubCategoryId=92</link>
</article>
<article>
<title>RP inisnab ni Bush</title>
<author></author>
<date>
<month>February</month>
<day>11</day>
<year>2002</year>
</date>
<body>Tanggap ng Malaca&amp;ntilde;ang na hindi makadadaan sa Pilipinas si US President George W. Bush sa pagbisita nito sa Hilagang Silangan Asya mula Pebrero 17 hanggang 22 na maghahatid sa kanya sa China, Japan at Korea. Ayon kay Presidential Spokesman Rigoberto Tiglao, ipinabatid na ni US Secretary of State Collin Powell sa Pangulong Gloria Macapagal Arroyo na malamang na hindi na makadaan sa bansa si Bush sa pagbisita nito sa Asya. Bilisan ang biyaheng ito ni Bush at mahigpit ang mga nakatakda niyang aktibidad. Kaya humingi ng paumanhin si Powell, ani Tiglao. Inimbita ng Pangulong Arroyo si Bush na dumaan sa bansa sa nakatakda niyang pagbisita sa Asya nang magpulong sila sa White House noong Nobyembre 20. Ang paanyayang ito ay ipinagunita ng Pangulong Arroyo kay Secretary Powell nang magkita sila sa pinakahuli niyang biyahe sa New York noong Pebrero 1 nang dumalo sila sa World Economic Forum. Sinabi ni Tiglao na ipinaliwanag ni Powell kay Arroyo na tatlong araw lang tatagal ang pagbisita ni Bush sa tatlong bansa. Pero ayon sa Department of Foreign Affairs ang sinasabing tatlong araw na pagbisita ni Bush sa Asya ay mula Pebrero 17 hanggang 22. Sinabi ni Tiglao, na wala nang panahon para mapaghandaan ng Washington at Maynila ang paanyayang pagdalaw sa bansa. Gayunman, sinabi ni Tiglao na sinabihan ni Powell ang Pangulo na sisikapin pa rin niyang maayos ang posibleng pagdaan sa Maynila ni Bush. Inimbita ni Arroyo si Bush na dumaan sa Pilipinas para tugunin ang ginawa niyang pagbisita sa Washington noong Nobyembre at bilang pagkilala sa ganap na suporta ng pamahalaan US sa kampanya laban sa terorismo sa Mindanao at pagkakaloob ng tulong militar at pangkabuhayan sa bansa.</body>
<link>http://www.philstar.com/Article.aspx?articleId=150282&amp;publicationSubCategoryId=92</link>
</article>
<article>
<title>Para&amp;ntilde;aque hindi uurong sa utang ng NAIA</title>
<author>Butch M. Quejada</author>
<date>
<month>February</month>
<day>11</day>
<year>2002</year>
</date>
<body>Hindi titigil ang lokal na pamahalaan ng Para&amp;ntilde;aque City sa pangunguna ni Mayor Joey Marquez na singilin ang P650 million realty tax utang ng Manila International Airport Authority (MIAA) na hindi binabayaran ng huli noong pang 1962. Sinabi ni Marquez, na kukunin niya ang legal opinion ng kanyang mga abogado para puwersahin na magbayad ang pamunuan ng MIAA sa kanila. I believe under the law, MIAA has to pay the government of Para&amp;ntilde;aque the realty tax due to us. ani Marquez. Si Marquez ay dumating sa NAIA sakay ng eroplanong Philippine Airlines flight PR-103 galing US, kahapon ng umaga. Naudlot ang pagdanak ng dugo sa pagitan ng lokal na pamahalaan ng Para&amp;ntilde;aque City at ng MIAA management ng magpalabas ng temporary restraining order (TRO) ang Court of Appeals na pumapabor sa huli para ipagpaliban ang sinasabing subastahan ng runway sa airport. Sa ngayon ay may status quo sa pagitan ng dalawang ahensya ng gobyerno kaugnay ng nasabing isyu. Samantala, tiniyak nina MIAA general manager Ed Manda, Ret. General Mike Hinlo, Assistant general manager for Security and Emergency Service at PNP-Aviation Security Group Director Marcelo Ele jr., na ligtas ang NAIA sa lahat ng uri ng kriminalidad na maaaring mangyayari dito. Protektado namin hindi lamang mga pasaherong dumarating at umaalis ng bansa kundi maging mga empleyado sa airport, well wishers at welcomers. anang mga ito. (Ulat ni Butch M. Quejada)</body>
<link>http://www.philstar.com/Article.aspx?articleId=150289&amp;publicationSubCategoryId=92</link>
</article>
<article>
<title>Financial records ng SSS ilabas sa publiko-Ople</title>
<author>Rudy Andal</author>
<date>
<month>February</month>
<day>11</day>
<year>2002</year>
</date>
<body>Hinamon ni Senator Blas Ople ang pamunuan ng Social Security System (SSS) na ilabas sa publiko ang kanilang financial records upang ipakita at patotohanan na nalulugi talaga ang kanilang tanggapan. Sinabi ni Ople, maraming miyembro ng SSS ang nagagalit sa pagpapalutang ng ahensya na kailangan nilang taasan ang sinisingil nilang monthly contribution sa mga miyembro dahil umano kulang na nang malaki ang kanilang pondo. Nagbanta ang pamunuan ng SSS na kung hindi nila itataas ang contribution mula 8.4% hanggang 14% sa loob ng tatlong taon, nanganganib na maubos ang kanilang pondo at tuloy ay hindi na nila maipagpatuloy ang pagkakaloob ng pension sa pagsapit ng 2015. Maging ang mga benipisyo gaya ng mga pagpapautang nito sa mga kasapi ay malamang na matigil kung hindi agad sila kikilos upang mapunan ang malaking kalugihan ng kanilang tanggapan. It is obvious that SSS floated the idea of increasing member contributions to see how the public would react to such plan. Now it must be told. Show us why, ani Ople. Parang nais lamang munang alamin ng SSS kung kakagat ang mga kasapi nito at kung walang aangal, tiyak na wala nang awat ang kanilang balaking increase sa contribution sa kabila na maliit lamang ang pakinabang ng mga miyembro. Hindi bababa anya sa 24 milyong kasapi ang apektado ng pagtataas pero ang kinakaltas ay hindi sapat sa nakukuha nitong benipisyo dahil malaki ang naiaambag pero maliit naman ang biyayang kanilang nakukuha. Higit anya makabubuti na higpitan na lamang ng SSS ang remittances ng contributions ng mga employers para maiwasang masamantala ang mga kinaltas na sa kanilang mga manggagawa pero hindi naman pinapasok sa SSS. Marami na anyang employers ang gumawa ng ganito at dapat na habulin ang mga nalalabi nitong assests para ipambayad sa mga kinolekta nilang hindi naman nakarating sa SSS bukod pa sa paghaharap ng kasong kriminal. (Ulat ni Rudy Andal)</body>
<link>http://www.philstar.com/Article.aspx?articleId=150296&amp;publicationSubCategoryId=92</link>
</article>
<article>
<title>RPA, ABB hindi puwedeng maging CAFGU</title>
<author>Lilia A. Tolentino</author>
<date>
<month>February</month>
<day>11</day>
<year>2002</year>
</date>
<body>Walang plano ang gobyerno na kalapin bilang miyembro ng Civilian Armed Forces Geographical Units o CAFGU ang mga miyembro ng Revolutionary Proletarian Army (RPA) at Alex Boncayao Brigade (ABB) para pangalagaan ang mga mamamayan sa pook rural laban sa mga kriminal. Ayon kay Presidential Adviser on the Peace Process Eduardo Ermita, mayroong naunang pag-usap para isanib sa CAFGU ang mga miyembro ng RPA/ABB kasunod ng paglagda sa isang kasunduang pangkapayapaan noong Disyembre 6, 2000 sa pagitan ng pamahalaan at RPA/ABB sa Negros. Sinabi ni Ermita, ang opisyong ito ay hindi na ipinagpatuloy dahil ang mga lider ng RPA/ABB ay nagpahatid ng mensahe kay Ermita na hindi nila gustong makabilang sa para-military unit. Nauna rito, hiniling sa Pangulong Gloria Macapagal Arroyo na apat na Obispong Katoliko na huwag gamiting miyembro ng para-military unit ang mga nabanggit. Inihayag ni Ermita na ang pagkalap sa RPA/ABB para maging miyembro ng CAFGU ay isa lang sa maraming oposyon na pinag-iisipan ng pamahalaan sa patuloy nitong pag-aaral sa nilagdaang kasunduan. Ayon kay Ermita, pinag-aaralan ng gobyerno ang iba pang alternatibo sa pagpapatupad ng peace agreement na nilagdaan sa RPA/ABB na puwedeng maging katanggap-tanggap sa magkabilang panig. Ang Office of the Presidential Adviser on the Peace Process ay nagpatawag ng isang pulong pangkapayapaan sa boung Negros kasama ang pamunuan ng simbahan sa Bacolod at Kabankalan at Peace Advocates of Negros noong Disyembre 21, 2001 para linawin ang mga probisyon ng nilagdaan kasunduang pangkapayapaan. (Ulat ni Lilia A. Tolentino)</body>
<link>http://www.philstar.com/Article.aspx?articleId=150301&amp;publicationSubCategoryId=92</link>
</article>
<article>
<title>DENR official pinawalang sala ng SC</title>
<author>Andi Garcia</author>
<date>
<month>February</month>
<day>11</day>
<year>2002</year>
</date>
<body>Pinawalang sala ng Supreme Court (SC) ang Regional Executive Director (RED) ng Department of Environment and Natural Resources (DENR) na hinatulan ng Ombudsman na matanggal sa serbisyo dahil sa gross neglect of duty kaugnay sa trahedyang naganap sa Cherry Hills subdivision sa Antipolo City nuong Agosto 3, 1999. Nakalaman sa 15 pahinang desisyon iniutos din ng Korte Suprema na ibalik sa serbisyo ng walang demosyon sa posisyon at bayaran si RED Antonio G. Principe epektibo mula nang ipatupad and dismissal order ni Ombudsman Aniano Desierto noong Septyembre 1999. Sinulat ni Associate Justice Bernardo P. Pardo, ang desisyon inaprubahan at nilagdaan ng lahat ng 15 miyembro ng SC nuong Enero 23, 2002. Nagpahayag ng pasasalamat si Principe sa naging desisyon ng SC. Bagamat ako ay labis na nagdusa, natutuwa ako at nagpapasalamat dahil naibigay din sa akin at sa aking pamilya ang ganap na katarungan. ani Principe. Sa pagpapawalang sala kay Principe, sinabi ng Korte Suprema na nagkamali ang Ombudsman sa paratang nito na nagkasala si Principe ng gross neglect of duty dahil hindi niya personal na minonitor ang pagtupad ng developer ng Cherry Hills subdivision, sa mga probisyong nakasaad sa Environmental Clearance Certificate (ECC) na ipinagkaloob dito. (Ulat ni Andi Garcia)</body>
<link>http://www.philstar.com/Article.aspx?articleId=150304&amp;publicationSubCategoryId=92</link>
</article>
<article>
<title>GMA tinagkang patayin sa Antique</title>
<author>Ely Saludar</author>
<date>
<month>February</month>
<day>12</day>
<year>2002</year>
</date>
<body>Muntik malagay sa panganib ang buhay ni Pangulong Arroyo matapos na makaaresto ang mga kagawad ng PNP at Presidential Security Group (PSG) ng isang lalaki na armado ng kutsilyo na nagtangkang makalapit sa Presidente na nooy bumibisita sa lalawigan ng Antique para dumalo sa ika-16 na anibersaryo ng kamatayan ng napaslang na si Governor Evelio Javier, kahapon. Nabulabog ang mga awtoridad nang malusutan sila ng lalaki na kinilalang si Berlie Polo, 20, nakasuot ng combat boots at khaki pants na uniporme ng isang pulis. Ayon kay Antique Police chief Ranier Odio, ang suspek ay tumalon sa bakod ng stadium papasok sa Binirayan complex na lugar na patutunguhan mismo ni Pangulong Arroyo, limang minuto makaraan lumapag ang helicopter na sinasakyan nito. Nakapasok sa stadium ang lalaki at humalo sa mga pulis. Dahil sa kakaibang kilos, sinita siya ng mga pulis subalit bigla na lamang pumalag kaya dinakma siya ng mga awtoridad. Inaresto ito may 100 metro (320 feet) ang layo mula sa Pangulo at nakuha sa kanyang baywang ang isang kutsilyo na may pitot kalahating pulgada ang haba. Nang tanungin kung sino siya ay tila wala sa sarili na sumagot itong hindi niya alam ang kanyang pangalan at sinabi nitong nais lamang niyang makita ng personal ang Pangulo. Hinihinalang wala sa wastong katinuan ang lalaki. Agad itong dinala sa kustodya ng PNP. Samantala, sinabi ni Presidential Spokesman Rigoberto Tiglao na hindi maituturing na assassination ang nasabing insidente dahil lumitaw na hindi husto ang pag-iisip ni Polo. (Ulat ni Ely Saludar)</body>
<link>http://www.philstar.com/Article.aspx?articleId=150386&amp;publicationSubCategoryId=92</link>
</article>
<article>
<title>Pinoy binastos sa LA airport, passport at US visa pinunit</title>
<author>Rose Tamayo</author>
<date>
<month>February</month>
<day>12</day>
<year>2002</year>
</date>
<body>Isang Pilipino ang nagsampa ng reklamo kahapon sa Department of Foreign Affairs (DFA) laban sa isang opisyal ng US Immigration na nakatalaga sa Los Angeles International Airport dahil sa pambabastos at pagpunit sa kanyang pasaporte kabilang na ang kanyang US visa at pagpapadeport sa kanya ng walang malinaw na dahilan. Sa sworn affidavit ni Baltazar Aquino, nasa hustong gulang at residente ng 2009-B Padre Gomez st., Pasay City, sa apat na taon niyang pagbalik-balik sa Estados Unidos, ito ang kauna-unahang pagkakataon na nakaranas siya ng pambabastos sa nasabing bansa at ang masaklap ay mula pa sa isang nagngangalang M.S. Elepano So II, isang Fil-American at special operation immigration inspector sa nabanggit na paliparan. Ayon kay Aquino, legal ang lahat ng kanyang mga travel documents nang dumating siya sa LA airport dakong alas-7 ng gabi noong Enero 28, 2002 pero pinigilan umano siya ng naturang opisyal. &amp;quot;I was asked by M.S. Elepano to sit down so that she can start with the interrogation...when I was about to take my seat, she held my passport and tore off the page where my US visa was attached to and threw it up in the air as if she was playing with it and thats the time she began asking me questions...I felt upset because she tore my passport, even before asking my name,&amp;quot; pahayag ni Aquino sa kanyang affidavit. Masama ang loob ni Aquino dahil bukod sa mahal na ang pagkuha ng US visa ay pagod at hirap ang dinanas niya bago makakuha nito na may katagalan niyang nilakad. Matapos umanong punitin ang kanyang pasaporte at US visa ay ipinasok siya sa detencion cell ng naturang airport kung saan tatlong Filipino deportees rin ang nakakulong roon. Taliwas sa kanyang naranasan, di naman umano pinunit ang passport at US visa ng tatlo na kasama niyang pinabalik ng bansa sa di malamang dahilan. Nabatid naman sa DFA na prerogative o optional umano sa Amerika ang pagtanggap nila ng isang national sa kanilang bansa. Sa kaso ni Aquino, kahit walang diperensiya ang kanyang mga dokumento, hindi siya pinayagang makapasok. (Ulat ni Rose Tamayo)</body>
<link>http://www.philstar.com/Article.aspx?articleId=150393&amp;publicationSubCategoryId=92</link>
</article>
<article>
<title>Mawanay tuluyan nang sinipa ng DOJ sa Witness Protection Program</title>
<author>Grace Amargo</author>
<date>
<month>February</month>
<day>12</day>
<year>2002</year>
</date>
<body>Dahil sa kaliwat kanang reklamo, tuluyan nang sinibak ng Department of Justice (DOJ) Witness Protection Program (WPP) ang pangunahing testigo laban kay Senador Panfilo Lacson na si Angelo &amp;quot;Ador&amp;quot; Mawanay. Kinumpirma ni Senior State Prosecutor Leo Dacera, director ng WPP na ibinasura na nila ang motion for reconsideration ni Ador na humihiling na maibalik siya na nasabing programa ng DOJ. Una nang tinanggal si Ador sa WPP noong nakaraang Disyembre dahil sa mga reklamo sa kanya ng mga naging kliyente nito sa negosyong cellular phones ngunit agad naman umapela si Ador. Nadiskubre din na nagalit si ISAFP Chief, Col. Victor Corpus kay Mawanay dahil sa pinakialaman nito ang mga computer files sa loob ng nasabing tanggapan kaya nalaman nito ang iba pang sikreto ng ISAFP. Nabatid pa na pinutol na ng WPP ang nakukuhang P6,000 allowance nito mula sa una at P15,000 allowance naman mula sa ISAFP. Lumalabas rin sa ulat na patuloy pa rin ang operasyon at negosyo ni Mawanay sa kabila ng pananatili nito sa safehouse ng DOJ, ito ay matapos madiskubre na nagpapalit pa ito sa isang money changer shop sa Ermita, Maynila ng malaking halaga ng salapi na nasa dollar currency. Ngunit sinabi ni Dacera na patuloy naman na nagsusumiksik si Mawanay sa safehouse ng DOJ kaya hindi nila ito agad na mapaalis. Nilinaw pa rin ni Dacera na kinokonsidera nila ang panawagan ni Mary Ong alias Rosebud sa DOJ na huwag muna basta paalisin sa WPP ang mga testigo laban kay Senator Lacson dahil sa nanganganib ang kanilang buhay. (Ulat ni Grace Amargo)</body>
<link>http://www.philstar.com/Article.aspx?articleId=150400&amp;publicationSubCategoryId=92</link>
</article>
<article>
<title>Camacho pumasa sa committee level ng CA</title>
<author>Rudy Andal</author>
<date>
<month>February</month>
<day>12</day>
<year>2002</year>
</date>
<body>Nakalusot sa committee level ng makapangyarihang Commission on Appointments (CA) si Finance Secretary Jose Isidro Camacho matapos magsagawa ng executive session kahapon sa Senado. Sa isinagawang pagdinig ng committee on finance ng CA na pinamumunuan ni Sen. Ralph Recto, nakakuha si Camacho ng 14 botong pabor sa kanyang kumpirmasyon, isang botong hindi pabor mula kay Sen. Tessie Aquino-Oreta at isang botong abstain kay Sen. Blas Ople. Nabalam ang pagdedesisyon ng CA ukol sa nominasyon ni Camacho matapos batuhin ng sunud-sunod na katanungan ni Sen. Oreta ang kalihim partikular sa pagkakasangkot nito sa kontrobersiyal na P35 bilyon PEACe bonds na napagwagian ng Code-NGO na pinamumunuan ng kapatid nitong si Ma. Socorro Camacho-Reyes. Kinondena naman ng oposisyon sa Senado ang ginawang &amp;quot;pagmamadali&amp;quot; sa kumpirmasyon ni Camacho. Takda umano nilang harangin sa sandaling isalang sa Plenary bukas ang kumpirmasyon ng kalihim. (Ulat ni Rudy Andal)</body>
<link>http://www.philstar.com/Article.aspx?articleId=150406&amp;publicationSubCategoryId=92</link>
</article>
<article>
<title>12 korte itatayo para sa inaamag na mga kaso</title>
<author>Malou Escudero</author>
<date>
<month>February</month>
<day>12</day>
<year>2002</year>
</date>
<body>Dahil sa lumalaking bilang ng mga krimen na hindi nalilitis dulot ng kakulangan ng mga korte, inaprubahan na ng House committee on justice ang pagtatayo ng 12 karagdagang Municipal Trial Courts sa bansa sa layuning mabawasan ang mga inaamag na kaso sa mga MTC. Ayon kay Eastern Samar Rep. Marcelino Libana, chairman ng komite, layunin ng panukala na mabawasan ang mga kasong labis na tumatagal ang pagdinig dahil habang patuloy umanong nadaragdagan ang populasyon ng bansa, lalo na sa mga probinsiya, hindi naman nadaragdagan ang mga MTC. Sa nasabing bilang, anim na MTC branches ang itatayo sa Iloilo, tatlo sa Lanao del Norte, dalawa sa Batangas at isa sa Davao del Norte. Sa Iloilo lamang, mayroong backlog na 20,000 kaso sa apat na MTC branches. Sinabi ni Deputy Speaker Raul Gonzales (Iloilo City), mayroon lamang apat na judges sa kanilang lalawigan na naghahati-hati sa napakaraming bilang ng kaso na isinasampa araw-araw. &amp;quot;Iloilo City is the center of economic development in Western Visayas and has a population of some 500,000,&amp;quot; ani Gonzales. Ayon naman kay Lanao del Norte Rep. Alipio Cirilo Badelles, isa sa mga nagpanukala ng pagdaragdag ng MTC sa bansa, sa ngayon ay dalawa lamang ang korte sa Iligan City na sentro ng economic activity ng Northern at Central Mindanao. Ikinatuwiran naman ni Batangas Rep. Oscar Gozos na dapat ding dagdagan ang korte sa Lipa city dahil sa dumaraming court cases sa kanilang lalawigan. (Ulat ni Malou Escudero)</body>
<link>http://www.philstar.com/Article.aspx?articleId=150412&amp;publicationSubCategoryId=92</link>
</article>
<article>
<title>'Terror teacher' di na ubra ngayon</title>
<author>Danilo Garcia</author>
<date>
<month>February</month>
<day>12</day>
<year>2002</year>
</date>
<body>Aalisin na sa sistema ng pagtuturo ang tinatawag na &amp;quot;terror teacher&amp;quot; o iyong pagiging sobrang sungit ng mga guro. Sa ginanap na 3rd National Education Conference sa PICC, sinabi ni Prof. Henry Tenedero, pangulo ng Center for Learning and Teaching Styles (CLTS) na hindi na umano ngayon uso ang mga &amp;quot;Miss Tapia&amp;quot; sa programang Iskul Bukol na kinakatakutan ng mga mag-aaral. Hangad umano nila na tanggalin sa mga guro ang nakasanayan na nilang sobrang pagiging istrikto at nakakabagot na sistema ng pagtuturo. Ipinaliwanag ni Tenedero na hindi na umano uso ngayon ang nakagawian nang pagsunod ng mga guro sa kumbensyonal na pagtuturo kung saan ginagawang parang sundalo ang mag-aaral. Karaniwang inaangal ng mga estudyante ang pagiging &amp;quot;boring&amp;quot; ng mga guro sa pagsunod sa araw-araw na uri ng lesson plan. Sa isang pag-aaral na isinagawa ng CLTS, lumalabas sa ibang bansa na mas natututo ang mga mag-aaral kung palaging nakangiti ang kanilang guro, hinahayaan silang kumilos nang ayon sa kanilang gusto sa pagkakaupo, pagdo-drawing habang nakikinig sa guro, at masayang talakayan kasama ang pagkanta at pagsayaw. Maaari rin umanong iugnay ng mga guro ang mga hilig ng bata tulad ng mga programa sa telebisyon sa kanilang magiging aralin upang maging interesado rito ang mga mag-aaral. Ang naturang pagsasanay sa mga guro ay upang maitaas ang kalidad ng edukasyon at ang rate ng mga mag-aaral na pumapasa sa elementarya. (Ulat ni Danilo Garcia)</body>
<link>http://www.philstar.com/Article.aspx?articleId=150417&amp;publicationSubCategoryId=92</link>
</article>
<article>
<title>'Hindi na-snub ni Bush ang RP'</title>
<author>Lilia Tolentino</author>
<date>
<month>February</month>
<day>12</day>
<year>2002</year>
</date>
<body>Tinutulan ng Malaca&amp;ntilde;ang ang obserbasyon na inisnab ni US President George Bush ang Pilipinas kaya nawalan ito ng panahon para dumaan kahit saglit habang patungo siya sa pagbisita sa China, Japan at South Korea sa Pebrero 17 hanggang 22. Ayon kay Presidential Spokesman Rigoberto Tiglao, talagang apurahan lang ang lakad ni Bush at nagpaliwanag naman si US Secretary Colin Powell ukol dito. Sinabi rin ni Tiglao na malamang na ang pakay ni Bush sa kanyang Asian visit ay may kinalaman sa ekonomiya at hindi pang-seguridad. Hindi rin umano totoo na kaya lalampasan ni Bush ang Pilipinas ay dahil sa problema sa grupong Abu Sayyaf. (Ulat ni Lilia Tolentino)</body>
<link>http://www.philstar.com/Article.aspx?articleId=150419&amp;publicationSubCategoryId=92</link>
</article>
<article>
<title>Pinalawig na termino ni Mendoza hindi iaatras ng Malaca&amp;ntilde;ang</title>
<author>Ely Saludar</author>
<date>
<month>February</month>
<day>12</day>
<year>2002</year>
</date>
<body>Walang plano si Pangulong Arroyo na bawiin ang naging desisyon nito na palawigin pa ng siyam na buwan ang termino ni General Leandro Mendoza bilang hepe ng PNP. Ayon kay Presidential Spokesman Rigoberto Tiglao, buo ang tiwala ng Pangulo sa liderato ni Mendoza at sa maayos na trabaho ng PNP. Ito ang reaksiyon ng Palasyo sa pag-angal ng ilang grupo ng Fil-Chinese community sa pangunguna ni Citizens Action Against Crime head Teresita Ang See. Nadismaya ang grupo ni See dahil sa kabila ng kapalpakan umano sa peace and order ng PNP sa pamumuno ni Mendoza ay nabigyan pa ito ng reward at humaba pa ang panunungkulan. Si Mendoza ay nakatakdang magretiro sa Marso pero pinalawig pa ng siyam na buwan dahil sa mataas na marka na nakuha sa pinakahuling survey. Samantala, nilinaw ni Tiglao na hindi masasabing dismayado ang buong Fil-Chinese community kay Mendoza dahil ang grupo ni See ay hindi kumakatawan sa buong Tsinoy sa bansa. (Ulat ni Ely Saludar)</body>
<link>http://www.philstar.com/Article.aspx?articleId=150421&amp;publicationSubCategoryId=92</link>
</article>
<article>
<title>Abu inulan ng bomba, 10 pa todas</title>
<author>Joy Cantos</author>
<date>
<month>February</month>
<day>13</day>
<year>2002</year>
</date>
<body>Sampu pang miyembro ng pinagsanib na puwersa ng Abu Sayyaf at Misuari Renegades Group (MRG) ang nasawi nang maglunsad ng &amp;quot;air strikes&amp;quot; at ground operations ang militar sa kuta ng mga bandido sa kagubatan ng bayan ng Indanan,Sulu kahapon ng umaga. Ito ang nakuhang ulat mula kay Philippine Army Spokesman Lt. Col. Jose Mabanta, sa ginawang sunod-sunod na pagpapakawala ng mga bomba ang dalawang OV-10 bomber plane at MG 520 ng Philippine Air Force sa nasabing lugar. Tinatayang aabot sa sampu sa grupo ng mga bandidong Sayyaf at MRG ang nasawi at inaasahang tataas pa ang casualties sa puspusang pambobomba ng mga operatiba ng PAF na sinimulan dakong alas-6 ng umaga na sinasabayan naman ng ground forces ng 59th Infantry Battalion ng Phil.Army. Nabatid na habang nagsasagawa ng air strikes operations ang OV-10 bomber plane at MG 520 attack helicopter gunship ay binobomba rin ng howitzer ng ground forces ang kuta ng pinagsanib na puwersa ng mga bandidong Sayyaf at MRG. Napag-alaman na ang massive bombardment ay bahagi nang pinalakas na operasyon ng militar laban sa mga nasabing rebeldeng grupo na sangkot sa pananambang sa tropa ng mga sundalo noong nakalipas na Biyernes sa Patikul,Sulu na limang sundalo habang isa pa ang nasugatan. Magugunita na kamakalawa ay may sampung miyembro ng Sayyaf ang nasawi matapos makasagupa ang mga militar sa Brgy. Kabuntakas, Patikul, Sulu. Ang lalawigan ng Sulu ay pinamumugaran nina Abu Sayyaf leaders Ghalib Andang alyas Commander Robot, Mujib Susukan at Radulan Sahiron na itinuturong mga utak sa Sipadan kidnapping matapos na dukutin ang 21 katao kabilang ang 18 Europeans sa Sabah, Malaysia noong Abril 23, 2000. (Ulat ni Joy Cantos)</body>
<link>http://www.philstar.com/Article.aspx?articleId=150505&amp;publicationSubCategoryId=92</link>
</article>
<article>
<title>Laquian gagawing witness vs Erap</title>
<author>Grace Amargo</author>
<date>
<month>February</month>
<day>13</day>
<year>2002</year>
</date>
<body>Malaki ang posibilidad na gamitin ni Ombudsman Aniano Desierto ang testimonya ni dating Presidential Chief of Staff Aprodicio Laquian laban kay dating Pangulong Joseph Estrada ukol sa kontrobersiyal na Jose Velarde account. Ito ang naging pahayag ni Desierto matapos na inilathala ni Laquian ang kanyang librong &amp;quot;The Erap Tragedy&amp;quot; at nakasaad dito na kasama umano siya sa kuwarto ni Estrada nang lagdaan nito ang Jose Velarde account. Nakalagay din sa naturang libro na nandoon si impeachment star witness Clarissa Ocampo nang ganapin ang lagdaan. Magugunita na si Ocampo ang Senior Vice President ng Equitable PCI Bank ay nagpahayag sa impeachment trial na si Estrada ay nag-open ng account para doon umano ilagay ang kanyang mga iligal na transaksiyon. Kaya malaki ang paniwala ni Desierto na makakatulong ng malaki sa prosekusyon kung tetestigo si Laquian na personal na nakasaksi sa lagdaan ng Jose Velarde account sa loob ng Malaca&amp;ntilde;ang. Ayon pa kay Desierto na ang magiging testimonya ni Laquian ay maaaring gamitin para suportahan ang testimonya ng iba pang saksi sa pamamagitan ng corroborative testimony. Kung sakali umano na kapag mayroong komunikasyon na ibinigay sa kanila si Laquian para sa kanyang testimonya ay gagawa agad ng kaukulang aksiyon si Desierto para makuha ang magiging pahayag nito. Si Laquian ay napilitang magbitiw sa puwesto matapos ibunyag nito ang umanoy paglalasing ni Estrada at katamaran nitong maglingkod bilang Presidente. (Ulat ni Grace Amargo)</body>
<link>http://www.philstar.com/Article.aspx?articleId=150518&amp;publicationSubCategoryId=92</link>
</article>
<article>
<title>'Terms of Reference' ng Balikatan lalagdaan na</title>
<author>Rose Tamayo/Malou Rongalerios-Escudero</author>
<date>
<month>February</month>
<day>13</day>
<year>2002</year>
</date>
<body>Plantsado at nakatakda ng lagdaan sa loob ng linggong ito ang &amp;quot;Terms of Reference&amp;quot; ng RP-US joint military exercises o Balikatan,ito ang inihayaga kahapon ni Vice President at Foreign Affairs Secretary Teofisto Guingona. Ayon kay Guingona, naging matagumpay at substantial umano ang isinagawang telephone conference kahapon ng alas-8 ng umaga na ginawa sa kanyang residente sa pagitan niya at ni US Assistant Secretary for Asia Pacific James Kelly. &amp;quot;Everything is okay... it (TOR) will be signed in a day or two&amp;quot;pahayag pa ni Guingona. Napagkasunduan umano ng dalawang panig na ipapairal ang tinatawag na chain of command kung saan ang lahat ng utos ay ay manggaling lamang kina AFP Chief of Staff Diomedio Villanueva at sa panig naman ng US ay sa katauhan ni Gen. Donald Wurstar. Nanawagan naman ang mga mambabatas sa Kongreso na isiwalat sa publiko ang nilalaman ng TOR na gagamitin sa Balikatan 02-1. Karapatan umano ng mamamayan na malaman kung hanggang saan ang hangganan ng Balikatan dahil hindi lamang ang mga mamamayan ng Mindanao ang malalagay sa alanganin kundi ang buong bansa kapag may nangyaring insidente. (Ulat nina Rose Tamayo/Malou Rongalerios-Escudero)</body>
<link>http://www.philstar.com/Article.aspx?articleId=150522&amp;publicationSubCategoryId=92</link>
</article>
<article>
<title>Pinay DH na ginulpi, inareglo ng amo sa halagang P.5M</title>
<author>Rose Tamayo</author>
<date>
<month>February</month>
<day>13</day>
<year>2002</year>
</date>
<body>Malas ba o suwerte na maituturing ang nangyari sa isang overseas Filipino worker (OFW) na namasukan bilang domestic helper na tumanggap ng mahigit kalahating milyong piso mula sa ibinigay sa kanya ng among Malaysian, hindi bilang sahod kundi bilang bayad sa &amp;quot;danyos perwisyo&amp;quot; kaugnay sa ginawang panggugulpi sa kanya sa loob ng sampung buwan? &amp;quot;Walang awa&amp;quot;, ito ang paglalarawan ng biktimang si Romalyn Taquic,27 ng Gingoog City,Misamis Oriental sa kamay ng kanyang babaing Malaysian employer na hindi binanggit ang pangalan. Sa salaysay ni Taquic kay OWWA Administrator Wilhem Soriano,dalawang linggo pa lamang siyang dumating at namasukan ay sampal na agad ang kanyang inabot sa kanyang amo sa walang kadahilanang bagay. Habang tumatagal ay lagi na siyang sinasampal na may kasama pang sipa, tadyak at kagat. Nagawa lang makapagsumbong si Taquic sa Philippine Embassy sa Malaysia sa tulong ng kapwa niya Pinay DH nang makita ang kanyang galos at pasa sa katawan. Nang makita ng mga opisyal na embahada at OWWA sa Malaysia ang kalagayan ni Taquic ay agad itong pinakunan ng litrato at sinamahan sa pulisya para sampahan ng kaso ang kanyang amo. Nang malaman naman ng amo na nagsampa ng kaso ang biktima ay agad itong humingi ng amicable settlement at nagbigay ng halagang 30,800 ringgit na katumbas ng halagang P 513,000. Nagpapasalamat naman ang biktima ng dumating kamakalawa dito sa bansa sa pamunuan ng OWWA at RP Embassy officials sa Malaysia na tumulong sa kanyang pag-uwi dito sa bansa. (Ulat ni Rose Tamayo)</body>
<link>http://www.philstar.com/Article.aspx?articleId=150529&amp;publicationSubCategoryId=92</link>
</article>
<article>
<title>GMA umalma sa isyung nakialam sa kumpirmasyon ni Camacho</title>
<author>Ely Saludar</author>
<date>
<month>February</month>
<day>13</day>
<year>2002</year>
</date>
<body>Agad umalma si Pangulong Gloria Macapagal Arroyo sa mga alegasyon na kumilos umano ang Malaca&amp;ntilde;ang kung kayat napabilis ang kumpirmasyon ni Finance Secretary Jose Isidro Camacho. Iginiit ng Pangulo na hindi siya nakialam o kumilos upang makalusot si Camacho sa makapangyarihang Commission on Appointments na naging dahilan din nang pag-walkout ng ilang opposition senators. Sinabi pa ng Pangulo na hindi nito ikinampanya si Camacho dahil ito mismo ang nagtrabaho para sa kanyang sarili para makalusot sa CA matapos na ipaliwanag ang kinasasangkutang isyu. Nauna nang inakusahan ng ilang opposition senators na kumilos ang Malaca&amp;ntilde;ang sa senado kayat nakalusot si Camacho. Binigyang diin din ng Pangulo na maging ang mga kongresistang miyembro ng CA ay isinailalim sa interogasyon ng oppositions senators at itinanggi na nakialam ang Malaca&amp;ntilde;ang. (Ulat ni Ely Saludar)</body>
<link>http://www.philstar.com/Article.aspx?articleId=150533&amp;publicationSubCategoryId=92</link>
</article>
<article>
<title>Osama bin Laden nasa Mindanao?</title>
<author>Gemma Amargo</author>
<date>
<month>February</month>
<day>13</day>
<year>2002</year>
</date>
<body>Nasa lalawigan ng Mindanao umano nagtatago ang international terrorist na si Osama bin Laden kung kayat dito ginanap ang RP-US Balikatan sa halip na sa Central Luzon. Ito ang napag-alaman mula sa isang impormante na nagtatrabaho sa Pentagon US Department, kasabay ng pagsasabing secondary mission lamang ang pagre-rescue sa mag-asawang Martin at Gracia Burnham. Ayon pa sa source na nakatakas umano si Bin Laden sa Afghanistan nang hindi ito makilala dahil sa pagsusuot ng makapal na coat bunga ng nagyeyelong klima nang magsagawa ng operasyon ang tropang Amerikano. Nabatid din sa impormante na 17 ang bodyguard ni Bin Laden at mula apat hanggang pito ang Pinoy na close-in bodyguard at nagsisilbing tagaluto ay ang kapatid at bayaw ni Abu Sayyaf leader Khadaffy Janjalani. Samantala sinabi naman ni Major Kevin Kuler ng US Army-Special Operation Group (SOG) sa isang radio interview na hindi umano sila makikialam sa operasyon laban sa Abu Sayyaf. Matatandaan na kamakailan ay nagpahayag si US President George W. Bush na kung hindi kikilos ang ibang bansa laban sa terorismo sila ang kikilos. (Ulat ni Gemma Amargo)</body>
<link>http://www.philstar.com/Article.aspx?articleId=150538&amp;publicationSubCategoryId=92</link>
</article>
<article>
<title>Sen. Legarda, 5 weeks pregnant!</title>
<author>Rudy Andal</author>
<date>
<month>February</month>
<day>13</day>
<year>2002</year>
</date>
<body>Kinumpirma kahapon ni Senate Majority Leader Loren Legarda Leviste na siya ay 5 weeks pregnant sa kanyang mister na si dating Batangas Governor Antonio Leviste. Pabirong nakiusap si Legarda sa kanyang mga kasamahan sa senado bago magsimula ang sesyon ay huwag muna siyang &amp;quot;banatan&amp;quot; dahil siya ay nagdadalang- tao. Ang ipinagbubuntis ni Loren ay ang kanilang magiging ikatlong anak ng dating Batangas governor. Ang kanilang mga anak ay sina Lorenzo Antonio,11 at Leandro Antonio, 8 taon. (Ulat ni Rudy Andal)</body>
<link>http://www.philstar.com/Article.aspx?articleId=150540&amp;publicationSubCategoryId=92</link>
</article>
<article>
<title>Junior at Senior officers ng PNP di pabor sa extension ni Mendoza</title>
<author>Joy Cantos</author>
<date>
<month>February</month>
<day>13</day>
<year>2002</year>
</date>
<body>Hindi pabor ang mga junior at senior officers ng Philippine National Police sa naging desisyon ni Pangulong Gloria Macapagal-Arroyo na palawigin pa ng siyam na buwan ang termino ni PNP Chief Director General Leandro Mendoza. Ayon sa mga junior at seniors officers na nagbigay ng sentimyento sa mga mamamahayag na maaapektuhan ang pag-angat ng kanilang mga ranggo maliban pa sa lilikha lamang ito ng demoralisasyon sa kanilang hanay. (Ulat ni Joy Cantos)</body>
<link>http://www.philstar.com/Article.aspx?articleId=150541&amp;publicationSubCategoryId=92</link>
</article>
<article>
<title>NAIA alerto sa terrorists</title>
<author>Butch Quejada at Grace Amargo</author>
<date>
<month>February</month>
<day>14</day>
<year>2002</year>
</date>
<body>Nakaalerto ngayon ang lahat ng mga kagawad ng Ninoy Aquino International Airport (NAIA) at ang 35 iba pang ports of entry sa bansa upang pigilin ang umanoy posibleng pagpasok ng 17 hinihinalang al-Qaeda terrorists na planong umatake sa mga sibilyang Amerikano at military installations sa Pilipinas. Ipinag-utos ni BI Commissioner Andrea Domingo na ilagay sa triple red alert ang lahat ng mga kagawad ng NAIA at ang mga subports bilang tugon sa isang intelligence information na natanggap ng BI tungkol sa mga terorista na ang karamihan ay mga Yemeni at Saudi nationals na pinaghahanap na ng Federal Bureau of Investigation (FBI). Ayon kay Domingo, ikinalat na ng FBI ang larawan ng 13 sa 17 terorista sa lahat ng law enforcement agencies sa buong mundo kabilang ang BI counters sa NAIA, Subic, Davao, Cebu at Laoag City. Nanguna sa listahan ng mga terorista ang Saudi-born Yemeni national na si Fawaz Yahya Al Rabeei alyas Furqan, umanoy lider ng grupong magsasagawa ng bomb attacks sa US at iba pang bansa na kabilang sa global anti-terrorism coalition. Ipinaskil din ang mga larawan ng miyembro ni Al Rabeei na nakilalang sina Issam Ahmad Dibwan Al Makhlafi, Ahmad Al Alkhader Nasser Albidani, Alyan Muhammad ali Al-waeli, Basir Ali Nasser Al Sharari, Bassam Abdullah Bin Biushar Al Nahdi, Abdulaziz Muhammad Saleh Bin Otash, Mustafa Abdulkader Aabed Al-Ansari, Omar Ahmad Omar Al-Hubishi, Ammar Abadah Nasser al-Waeli, Shuhour Abdullah Mukbil Al-Sabri, Samir Abduh Said Al Maktawi at Abdulrab Muhammad Muhammad Ali Al Sayfi. Sinabi ni Domingo na ang pagkakilanlan sa mga suspek ay resulta ng US military operation sa Afghanistan at sa interview sa mga miyembro ng Taliban at al-Qaeda na kasalukuyang nakakulong sa isang American base sa Guantanamo, Cuba. Ayon pa sa report ng FBI ang mga suspek ay lubhang mapanganib kaya hinihikayat ang lahat ng intelligence community sa buong mundo na ipagbigay alam ang lahat ng impormasyon para sa ikadarakip ng mga ito. (Ulat nina Butch Quejada at Grace Amargo)</body>
<link>http://www.philstar.com/Article.aspx?articleId=150626&amp;publicationSubCategoryId=92</link>
</article>
<article>
<title>Term of Reference nilagdaan na</title>
<author>Rose Tamayo</author>
<date>
<month>February</month>
<day>14</day>
<year>2002</year>
</date>
<body>Wala nang dahilan upang maantala pa ang nabalam na RP-US joint military exercise matapos aprubahan at lagdaan ng mga representate ng pamahalaan at Estados Unidos ang Terms of Reference (TOR) ng Balikatan 02-1kahapon ng umaga sa mismong tanggapan ni Vice President at Foreign Affiars Secretary Teofisto Guingona sa Department of Foreign Affairs. Taliwas sa inaasahang isa sa mga lalagda ay sina Pangulong Arroyo o Guingona sa panig ng pamahalaan at Robert Fitts sa panig naman ng US Charge d Affaires Robert Fitts at US State Secretary Colin Powell sa panig naman ng Amerika, inisyal lamang nina US Navy Rear Admiral William Sullivan at DFA Assistant Secretary for American Affairs Minerva Falcon ang nakapaloob sa nilagdaang TOR. Wala halos nabago sa dating draft ng TOR at sa nilagdaang TOR kung saan ang katagang &amp;quot;command&amp;quot; lamang sa paragraph 4 ng Policy Level ng TOR ang pinalitan ng katagang &amp;quot;authority&amp;quot; na ang ibig sabihin ay ang Chief of Staff ng AFP na si Gen. Diomedio Villanueva ang siyang tatayong alter ego ni Pangulong Arroyo at may awtoridad itong magpalabas ng instructions na may kaugnayan sa Balikatan. Ayon kay Guingona, hindi na kinakailangan pang magpalabas ng tinatawag na &amp;quot;Rules of Engagement&amp;quot; na susundin para sa Balikatan dahil ang magsisilbing basehan ng &amp;quot;war games&amp;quot; ay ang nilagdaang TOR. Nakatakdang i-deploy bukas sa Basilan ang 160 US troops kasama ang mga miyembro ng AFP na maghahabol sa mga bandidong Abu Sayyaf. (Ulat ni Rose Tamayo)</body>
<link>http://www.philstar.com/Article.aspx?articleId=150633&amp;publicationSubCategoryId=92</link>
</article>
<article>
<title>Kumpirmasyon ni Camacho muling nabitin</title>
<author>Rudy Andal at Lilia Tolentino</author>
<date>
<month>February</month>
<day>14</day>
<year>2002</year>
</date>
<body>Nabitin na naman ang kumpirmasyon ni Finance Secretary Jose Isidro Camacho matapos ipakansela ni Senate President Franklin Drilon ang plenary session ng Commission on Appointments (CA) na nakatakda kahapon. Sa panayam kay Drilon, ipinagpaliban ang plenary upang magkaroon ng tamang panahon na huminahon ang bagyong pulitikal sa Senado dahil galit na galit ang minorya at ayaw nitong magulo ang sesyon. Sinabi naman ng ilang opposition senators na natakot lang ang mga kaalyado ni Pangulong Arroyo sa Senado na mapahiya ang pinal na kumpirmasyon ni Camacho kaya nagdesisyon ang CA na ipagpaliban ang plenary session. Isa rin anya itong taktika ng administration solons upang makaiwas si Camacho sa pagsusulong ng Section 20 na una nang inihayag ng mga senador na kanilang isasagawa pagsapit ng plenary ng CA. Nangangamba umano ang administration solons na gamitin ni Sen. Tessie Aquino-Oreta ang Section 20 ng CA rules upang magkaroon ng technical bypass sa kumpirmasyon ni Camacho. Ang Section 20 ay isang paraan ng pagharang sa sinumang opisyal ng pamahalaan na makumpirma kung nakita nitong nagkaroon ng iregularidad sa pamamaraan ng pagpapalusot dito. Ngunit hindi na ito maaaring gamitin kung huling araw ng plenary ng CA dahilan sa ipinagbabawal ito. Sa panayam, sinabi ni Sen. Jon Osme&amp;ntilde;a na makasasama kay Camacho ang Section 20 at ginamit ng administration solons ang kapangyarihan ni Senate President Franklin Drilon bilang chairman ng CA upang magkaroon ng cooling-off period sa tumitinding sigalot sa pagitan ng oposisyon at kaalyado ni Pangulong Arroyo sa Senado. Magugunitang nakalusot na sa committee on finance ng CA ang nominasyon ni Camacho at sanay pagbobotohan na ang paghirang sa kanya sa plenary session kahapon. Subalit hindi ito naisakatuparan dahil sa kahilingan nina Osme&amp;ntilde;a at Oreta na mabigyan pa sila ng pagkakataong malinaw na mabuti ang isyu ng pagkakadawit ni Camacho sa multi-bilyong pisong PEACe bonds. Takdang gawin ang susunod na plenary session sa Pebrero 27. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=150640&amp;publicationSubCategoryId=92</link>
</article>
<article>
<title>Presidente ng PAG-IBIG, sinibak ni GMA</title>
<author>Ely Saludar</author>
<date>
<month>February</month>
<day>14</day>
<year>2002</year>
</date>
<body>Pinatalsik kahapon ni Pangulong Arroyo ang presidente ng PAG-IBIG matapos ang mga umanoy kapalpakan nito sa tungkulin. Inihayag ni Housing and Urban Coordinating Council (HUDCC) Chairman Mike Defensor na matagal nang pinagpasensiyahan si PAG-IBIG president Manuel Crisostomo. Ilan sa mga dahilan ni Defensor sa pagpapasibak kay Crisostomo ay ang mga maling impormasyon na ipinalalabas nito laban sa panukalang pagbuo ng Department of Housing at iba pang patakaran ng administrasyon. Ayon kay Defensor, ipinagkakalat ni Crisostomo na maraming masisibak sa PAG-IBIG kung matutuloy ang pagbuo ng Housing department bukod pa sa sinabing mababangkarote ang pondo ng PAG-IBIG sanhi ng housing policy ng pamahalaan. Nilinaw ni Defensor na malabong kunin ng kanyang tanggapan ang pondo ng PAG-IBIG dahil maaaring maharap ito sa kasong plunder kayat walang dahilan ang katwiran ni Crisostomo. Ipinalit kay Crisostomo si deputy chief executive officer Miro Quimbo bilang officer-in-charge ng PAG-IBIG. (Ulat ni Ely Saludar)</body>
<link>http://www.philstar.com/Article.aspx?articleId=150646&amp;publicationSubCategoryId=92</link>
</article>
<article>
<title>Burnham couple ipinasa ni Sabaya sa ibang grupo</title>
<author>Joy Cantos</author>
<date>
<month>February</month>
<day>14</day>
<year>2002</year>
</date>
<body>Nagpasya na umano ang grupo ni Abu Sayyaf spokesman Abu Sabaya na ipasa na lamang ang hostage na American couple na sina Martin at Gracia Burnham sa isa pang lider ng mga bandido sa Basilan dahil sa pagkalagas ng malaking puwersa nito dulot ng sunud-sunod na pakikipag-engkuwentro sa militar. Kinumpirma kahapon ni AFP Spokesman Brig. Gen. Edilberto Adan na hawak na ngayon ni ASG commander Isnilon Hapilon ang mag-asawang Burnham. Higit umanong malaki ang grupo ni Hapilon sa Tipu-Tipo, Basilan na malapit sa bayan ng Maluso na pinaniniwalaang kinaroroonan naman ng grupo ni Sabaya. Sinabi ni Adan na nagdesisyon si Sabaya na bitiwan na ang Burnham couple matapos karamihan umano sa mga tauhan nito ay kumalas na rito dahilan sa matinding gutom na kanilang tinitiis habang tinutugis ng mga sundalo. (Ulat ni Joy Cantos)</body>
<link>http://www.philstar.com/Article.aspx?articleId=150650&amp;publicationSubCategoryId=92</link>
</article>
<article>
<title>Signature campaign para kay Erap kinakalap</title>
<author>Malou Escudero</author>
<date>
<month>February</month>
<day>14</day>
<year>2002</year>
</date>
<body>Dahil sa sariwa pang operasyon sa kanang mata ni dating Pangulong Estrada, kinansela kahapon ng Sandiganbayan Special Division ang pagbasa ng sakdal dito para sa mga kasong perjury at illegal use of alias at itinakda sa Pebrero 20. Ginawang basehan ng korte ang sulat ni Dr. Amadeo Veloso, ophthalmmologist ni Estrada na nagsabing kailangang magpahinga nang isang linggo ng dating Presidente. Kaugnay nito, isang signature campaign ang sinimulan kahapon sa Mababang Kapulungan ng Kongreso upang suportahan ang isang resolusyon na naglalayong kumbinsihin ang pamahalaan na palabasin ng bansa si Estrada upang makapag-paopera sa tuhod. Ayon kay Maguindanao Rep. Didagen Dilangalen, &amp;quot;humanitarian consideration&amp;quot; ang pangunahing layunin ng nasabing signature campaign matapos nilang bisitahin sa Veterans hospital si Estrada at masaksihan ang kalagayan nito. Kagabi ay umabot na umano sa 100 kongresista ang lumagda. (Ulat ni Malou Escudero)</body>
<link>http://www.philstar.com/Article.aspx?articleId=150654&amp;publicationSubCategoryId=92</link>
</article>
<article>
<title>Sayyaf susuko na</title>
<author>Joy Cantos </author>
<date>
<month>February</month>
<day>15</day>
<year>2002</year>
</date>
<body>Bunsod nang nararamdamang takot sa pagsisimula ng Balikatan, isang tropa ng bandidong Abu Sayyaf sa Basilan ang umanoy nagpahatid na ng surrender feeler sa militar na nagpapahayag ng intensiyong sumuko matapos ang walang puknat na military operation laban sa kanila. Sa isang phone interview kahapon kay Cris Puno, spokesman ng Basilan Crisis Management Committee, kinumpirma nito na dalawang hardcore na commander ng Abu Sayyaf na sina Isnilon Hapilon at Bakal kasama ang kanilang mga tauhan ang handang magbalik-loob sa pamahalaan at nangako na palalayain na rin ang tatlo pang hostages na sina American couple Martin at Gracia Burnham gayundin ang Filipina nurse na si Deborah Yap. Ayon kay Puno sa kasalukuyan ay hindi pa bumabalik ang inutusan nilang emisaryo na nagtungo sa kuta nina Hapilon para asikasuhin ang kanilang pagsuko ng walang kapalit na ransom at anumang kondisyon. &amp;quot;They said they will surrender without any ransom and release the hostages &amp;quot;, ani Puno. Ipinalalagay ni Puno na nangangamba ang grupo ni Hapilon na silay tuluyang madurog sa pagpasok ng US troops sa Basilan kaugnay ng RP-US joint military exercise kayat nagdesisyon ang mga itong sumuko. Una rito, kinumpirma ni AFP Spokesman Brig. Gen. Edilberto Adan na ipinasa na ni ASG spokesman Abu Sabaya sa grupo ni Hapilon ang tatlong nabanggit na bihag bunga ng matinding military pressure gayundin ng gutom habang tinutugis ng puwersa ng militar. Inaasahan naman ng Basilan local government na marami pang mga hardcore na lider ng ASG at mga tauhan nito ang nakatakdang sumuko dahilan sa tantiya at palagay ng mga ito ay sila ang tunay na pakay ng war games sa Basilan. Inihayag rin ni Adan na nakatulong ng malaki sa operasyon laban sa mga top leaders ng ASG ang pinaiiral na reward system ng pamahalaan. (Ulat ni Joy Cantos )</body>
<link>http://www.philstar.com/Article.aspx?articleId=150730&amp;publicationSubCategoryId=92</link>
</article>
<article>
<title>War games simula ngayon</title>
<author>Joy Cantos/Lilia Tolentino/Ely Saludar at Rose Tamayo</author>
<date>
<month>February</month>
<day>15</day>
<year>2002</year>
</date>
<body>Sisimulan na ngayong araw na ito ang aktuwal na pagsasanay ng magkasanib na puwersa ng mga sundalong Pilipino at Amerikano sa Mindanao sa ilalim ng Balikatan 02-1. Nakatakdang lumapag sa Basilan na siyang balwarteng lugar ng mga bandidong Abu Sayyaf sa darating na Linggo ang unang batch ng US troops na kalahok sa Balikatan RP-US joint military exercise. Sa ginanap na press briefing kahapon sa Camp Aguinaldo, sinabi ni Brig. Gen. Emmanuel Teodosio, co-Exercise Director ng Balikatan na isang malaking bilang ng mga Amerikanong sundalo ang lalapag sa Basilan sa Linggo upang simulan ang phase 2 ng training o ang aktuwal at pisikal na training exercise. Ayon sa opisyal, ang US Special Forces ay darating bukas at pansamantalang mananatili sa AFP Southern Command bago magtungo sa kagubatan ng Basilan kung saan sasabak na ang mga ito sa war games. Sinabi ni Teodosio na ito umano ang unang batch ng mga miyembro ng US Special Forces na makikibahagi sa ikalawang yugto ng joint military exercise. Magugunita na ang Phase 1 ng Balikatan exercise ay may kinalaman sa &amp;quot;operational matters&amp;quot; at hindi sa aktuwal na combat military training. Tumanggi naman si Teodosio na banggitin ang eksaktong bilang ng darating na American troops sa Basilan. Kaugnay nito, dumating sa Camp Calarian, Zamboanga City na siyang base ng AFP-Southcom, si Gen. Charles Holland, commander-in-chief ng US Special Operations Command na nangangasiwa sa US Army, Navy at Air Force. Ayon naman kay National Security Adviser Roilo Golez, gumawa na ng kaukulang notice si Presidential Adviser on Peace Process Eduardo Ermita na huwag magpunta sa mga lugar na pagdarausan ng pagsasanay para makaiwas sa posibleng panganib na matamaan ng mga bala sa engkuwentro ng magkabilang grupo. Muling nilinaw ni Golez na ang naturang war games ay hindi tumatarget sa Abu Sayyaf kundi layunin nitong pataasin ang antas ng pakikipaglaban ng Hukbong Sandatahan sa international terrorism. Samantala, tiniyak ng Malaca&amp;ntilde;ang na hindi na mauulit ang insidente sa Zamboanga kung saan naispatan ang mga Amerikanong sundalo na may dalang armas subalit naka-sibilyan. Sinabi ni Golez na nabigyan na ng babala ang tropang Amerikano at humingi na rin ng paumanhin ang US sa inasal ng kanilang sundalo. Binigyang diin ni Golez na sa pag-uumpisa ng war games ngayong araw na ito ay hindi na mauulit ang pagdisplay ng mga armas ng US troops na nakasibilyan. (Ulat nina Joy Cantos/Lilia Tolentino/Ely Saludar at Rose Tamayo)</body>
<link>http://www.philstar.com/Article.aspx?articleId=150737&amp;publicationSubCategoryId=92</link>
</article>
<article>
<title>Gloria namanhikan na para kay Mikey</title>
<author>Lilia Tolentino</author>
<date>
<month>February</month>
<day>15</day>
<year>2002</year>
</date>
<body>Ipinagdiwang kahapon nina Pangulong Arroyo at First Gentleman Mike Arroyo ang Araw ng mga Puso kasama ang pamilya ng kanilang future daughter-in-law na si Angela Montenegro. Kagabi ay sinamahan ng First Couple ang kanilang anak na si Pampanga Vice Governor Juan Miguel &amp;quot;Mikey&amp;quot; Arroyo para sa tradisyunal na &amp;quot;pamamanhikan&amp;quot; o pormal na paghingi sa kamay ng kanilang mamanugangin at para pag-usapan ang tungkol sa kanilang wedding plans. Matatandaan na noong nakaraang Disyembre nang i-announce sa publiko nina Mikey at Angela, kapwa 32 anyos, ang kanilang formal engagement at planong magpakasal. Si Mikey ang panganay na anak na lalaki ng First Couple at kasalukuyang vice governor ng Pampanga, habang si Angela na anak ng businessman leader na si Herman Montenegro ay graduate ng London School of Business. Ang dalawa na second cousins, ay nagkita noong nakaraang taon sa isang family reunion na ginawa sa Baguio City. Nakatakda ang kanilang kasal sa darating na Hunyo 24. (Ulat ni Lilia Tolentino)</body>
<link>http://www.philstar.com/Article.aspx?articleId=150744&amp;publicationSubCategoryId=92</link>
</article>
<article>
<title>Pagtatanggal ng bra para sa inspeksiyon sa airport posibleng ipatupad</title>
<author>Danilo Garcia</author>
<date>
<month>February</month>
<day>15</day>
<year>2002</year>
</date>
<body>Tulad nang pagtatanggal ng sapatos bilang bahagi ng inspection routine sa mga airport, inihayag kahapon ni Air Transportation Office (ATO) assistant secretary Adelberto Yap na maaari na ring pagtanggalin ng kanilang mga bra ang mga babae sa hinaharap base sa kalalabasan ng huling aviation meeting na gaganapin sa Montreal, Canada laban sa terorismo. Ayon kay Yap, naging masyadong mahusay na umano ang mga terorista ngayon kung saan sa ibang bansa ay inilalagay na sa mga sapatos at mga underwear ang mga improvised na mga bomba at nagagawang makapasok sa mga airport. Kasalukuyang ipinapatupad sa NAIA at iba pang paliparan sa bansa ang paghuhubad ng sapatos bago makasakay sa eroplano at hindi malayo na pati mga underwear gaya ng bra ay ipatanggal na rin. Sinabi ni Yap na pag-uusapan sa nakatakdang pulong ng International Civil Aviation Organization ang paghihigpit ng mga paliparan nang 187 mga bansa na miyembro nito laban sa mga teroristang magtatangkang pumasok. Kaugnay nito, nakatakda ring mag-host ang Pilipinas sa nalalapit na Asia Pacific Economic Cooperation-Transportation Working Group (PAEC-TWG) sa susunod na buwan na dadaluhan ng 300 delegado buhat sa 22 kasaping bansa nito kung saan pagtutuunan ng atensiyon ang paglaban sa terorismo sa rehiyon. Inaasahan naman na kikita ang bansa ng US$160 milyon sa naturang okasyon base sa kita ng paliparan, hotel accommodation at kita sa mga tourist spots. (Ulat ni Danilo Garcia)</body>
<link>http://www.philstar.com/Article.aspx?articleId=150749&amp;publicationSubCategoryId=92</link>
</article>
<article>
<title>Tulong ni GMA sa nakakakulong na Pinay sa HK hingi</title>
<author>Rudy Andal</author>
<date>
<month>February</month>
<day>15</day>
<year>2002</year>
</date>
<body>Umapela kahapon si Sen. Ramon Magsaysay Jr. kay Pangulong Arroyo na tulungang makauwi ng bansa ang maysakit na Filipina na nakakulong sa Hong Kong mula pa noong 1998 makaraang mapatay nito ang kanyang abusadong Swiss national na mister. Hiniling din ng mga kaanak ng nakakulong sa Hong Kong na si Veronika &amp;quot;Baby&amp;quot; Bueno kay Vice-President at Foreign Affairs Secretary Teofisto Guingona na tulungan ito upang mailipat sa bansa dahil sa kondisyon ng pangangatawan nito. Sinabi ni Sen. Magsaysay, lumiham sa kanya si Ms. Bueno, 52, tubong-Sta. Cruz, Zambales, upang humingi ng tulong, partikular ang magkaroon ng review sa kanyang kaso matapos siyang mahatulan sa HK nang mapatay nito ang kanyang Swiss national na mister noong 1997. Hinatulan ng korte si Bueno na makulong ng sampung taon. Winika pa ni Bueno sa kanyang sulat sa senador, lubos siyang nagulat at disappointed sa naging hatol sa kanya ng korte gayung siya ang biktima ng abusado niyang mister at nagtanggol lamang sa kanyang sarili. Kasalukuyang maysakit na partial paralysis, duodenal ulcer at arachnoid cyst sa kaliwang bahagi ng kanyang utak si Bueno na may apat na taon nang nakakulong doon. Hinimok din ng mambabatas ang ibat ibang samahang kababaihan na suportahan ang kahilingan ni Bueno upang makauwi na ito sa bansa. (Ulat ni Rudy Andal)</body>
<link>http://www.philstar.com/Article.aspx?articleId=150754&amp;publicationSubCategoryId=92</link>
</article>
<article>
<title>AFP sa Abu: Sumuko o madurog</title>
<author></author>
<date>
<month>February</month>
<day>16</day>
<year>2002</year>
</date>
<body>Sa unang araw ng Balikatan exercises ng Pilipinas at Estados Unidos, nagbigay ng ultimatum si Armed Forces Chief of Staff Gen. Diomedio Villanueva sa Abu Sayyaf na sumuko at palayain ang lahat ng bihag o madurog sa gagawing operasyon ng militar. Binigyang diin ng AFP chief na wala nang mapupuntahan ang mga bandido at wala na rin silang pagpipilian pa kundi ang sumuko. Pinagdudahan rin ni Villanueva ang hinggil sa umanoy pagpapadala ni ASG Commander Isnilon Hapilon ng surrender feeler sa pamahalaan. Sinabi ni Villanueva na ilang buwan na silang nakakatanggap ng mga report na maraming lider at miyembro ng Abu Sayyaf ang gustong sumuko pero hanggang ngayon ni isa ay wala pang lumilitaw. Ayon sa report, plano ni Hapilon na sumuko na dahil sa nararamdamang pressure sa pinatinding military operations. Nadagdagan pa ang kanilang takot sa pagsisimula ng Balikatan dahil sa tantiya at palagay ng mga ito ay sila ang tunay na pakay ng war games sa Basilan. Nabatid na may sakit si Hapilon at itoy bunga na rin ng kakulangan ng pagkain at pagod sa ginagawang pag-iwas sa tumutugis na mga sundalo ng gobyerno. Hawak ngayon ng grupo ni Hapilon ang mag-asawang Burnham at Pinay nurse na si Deborah Yap matapos ipasa sa kanila ng isa pang ASG leader na si Abu Sabaya ang naturang mga bihag. Sinabi ni Villanueva na hindi nila kakatigan ang anumang kondisyon sakaling humirit si Hapilon kapalit ng pagsuko nito sa batas gayundin sa pagpapalaya sa mga bihag. Alok ng anak ng Libyan president tinanggihan Kaugnay nito, ibinasura kahapon ng AFP ang alok na tulong ng anak ni Libyan President Moammar Khadaffy para sa pagpapalaya sa American couple na magsisiyam na buwan nang hawak ng mga bandido sa Basilan. Handa umanong gamitin ni Seif al-Islam, 30, anak ni Khadaffy, ang kanyang Khadafi Foundation na kanyang pinamumunuan, para makipagnegosasyon sa pagpapalaya sa mga bihag. Ayon kay Seif al-Islam, kung hihingin ng US government, handa siyang makipag-usap sa mga bandido. Magugunita na ang Khadafi Foundation ni Seif al-Islam ang umayos sa pagpapalaya sa mga foreign at Filipino hostages na dinukot ng Sayyaf sa Sipadan diving resort sa Malaysia noong Abril 23, 2000 kung saan kinuha sa naturang foundation ang milyong dolyar na ransom na iniulat na ibinayad sa mga bandido. Ayon naman kay Villanueva, di sila pabor sa anumang negosasyon lalo na kung may halong ransom kapalit ng pagpapalaya sa mga hostage at mas nais ng militar na ipagpatuloy ang rescue operations. &amp;quot;Wed rather go on with the rescue operations. It is not bad they (hostages) would be released but we dont have to wait for people like Khadaffy and urged them (bandits) or encourage them to give up these hostages,&amp;quot; anang AFP chief.</body>
<link>http://www.philstar.com/Article.aspx?articleId=150854&amp;publicationSubCategoryId=92</link>
</article>
<article>
<title>Batas sa pagreretiro ng mga empleyado ng gobyerno pinababago</title>
<author>Malou Rongalerios-Escudero</author>
<date>
<month>February</month>
<day>16</day>
<year>2002</year>
</date>
<body>Nais ni Negros Oriental Rep. Emilio Macias na amyendahan ang batas na may kaugnayan sa pagreretiro ng mga empleyado ng gobyerno. Sa kanyang panukala, sinabi ni Macias na dapat magkaroon ng option na magretiro ang mga empleyado ng gobyerno na nakapagsilbi na nang nasa 20 taon subalit hindi pa sumasapit sa retirement age. Sa kasalukuyan ay sinusunod pa rin ng Government Service Insurance System (GSIS) ang 60 years old age para sa optional retirement at 65 years para sa compulsory retirement age. Sinabi ni Macias na marami ngayong empleyado ng gobyeno ang lampas na sa 20 taon ang serbisyo pero hindi naman makapagretiro dahil wala pa silang 60 taong gulang. Hindi na umano napapanahon ang batas kaugnay sa retirement age dahil na rin sa ibat ibang pagbabagong naranasan ng bansa. Ikinatuwiran pa ni Macias na kung magkakaroon ng pagkakataon ang mga government employee na makapagretiro ng maaga ay mas mapapakinabangan nila ang kanilang benepisyong matatanggap. Mababawasan din aniya ang mga kawani na wala nang ganang magtrabaho dahil sa haba ng kanilang serbisyo at pagkakataon naman para sa mga mas batang empleyado na makuha ang mga mababakanteng puwesto. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=150861&amp;publicationSubCategoryId=92</link>
</article>
<article>
<title>Engineer sumingit sa convoy ni GMA, ginulpi ng PSG</title>
<author>Ely Saludar</author>
<date>
<month>February</month>
<day>16</day>
<year>2002</year>
</date>
<body>Sampal at tadyak ang inabot ng isang engineer mula sa nanggigil na kagawad ng Presidential Security Group (PSG) matapos na biglang sumingit sa convoy ni Pangulong Arroyo at makipaghabulan pa umano nang sitahin. Inaresto si Engineer Allan Bernabe na sakay ng kanyang kotseng Nissan Sentra na kulay gray matapos na biglang sumingit sa convoy ng Pangulo at makabangga pa ng sasakyan. Nabatid na naganap ang insidente kamakalawa ng alas-7 ng gabi sa kahabaan ng Pulilan, Bulacan kung saan galing ang Pangulo sa pagbisita sa Capaz, Tarlac. Biglang sumingit si Bernabe at ito ay sinita ng PSG at nagkaroon ng habulan na umabot sa Bocaue, Bulacan hanggang sa ito ay maaresto. Sa pagsingit ni Bernabe ay nabangga pa nito ang sasakyan ng ABS-CBN na kasama sa convoy ng Presidente. Ayon kay PSG chief Col. Hermogenes Esperon, wala namang naganap na pag-abuso sa kanyang mga tauhan at maaaring binigla lamang ng PSG si Bernabe na nagpahabol at pinahirapan ang mga awtoridad. Inihayag ni Esperon na positibo sa shabu si Bernabe batay sa inisyal na pagsusuri dito at sinampahan na ng kasong reckless imprudence resulting to damage of property, driving under the influence of drugs at resisting arrest. Nakakulong ito ngayon sa headquarters ng PSG sa Malaca&amp;ntilde;ang. Sa interogasyon, sinabi ni Bernabe na nagmamadali siyang makarating sa Manila dahil sa date nito kaugnay ng Araw ng mga Puso. Pinabulaanan din nito na gumagamit siya ng iligal na droga at kung naging positibo umano siya sa shabu ay maaaring may iba itong nakain. (Ulat ni Ely Saludar)</body>
<link>http://www.philstar.com/Article.aspx?articleId=150867&amp;publicationSubCategoryId=92</link>
</article>
<article>
<title>GMA nakiusap sa mga bangko</title>
<author>Lilia Tolentino</author>
<date>
<month>February</month>
<day>16</day>
<year>2002</year>
</date>
<body>Pinakiusapan ni Pangulong Arroyo ang mga bangko na magpautang hindi lamang sa mga negosyante kundi tungkulin din nilang tumulong sa mga ordinaryong mamamayan na may problemang pinansiyal. Sa kanyang lingguhang press conference kahapon, sinabi ng Presidente na tungkulin ng mga bangkong tumulong sa mga nangangailangan ng pondo para gawing puhunan sa negosyo at sa pagbili ng sariling lote at bahay, ngunit kailangan ding babaan ng mga bangkong ito ang ipinapataw nilang porsiyento sa pautang. &amp;quot;Tama lang silang tumubo pero sa paraang hindi masasaktan ang mamamayan lalo na ang mahihirap,&amp;quot; wika ng Pangulo. Sinabi pa ng Pangulo na nagbaba na ng lending rate ang Land Bank of the Philippines kayat inaasahan niyang susunod na ang iba pang mga bangko sa bansa. (Ulat ni Lilia Tolentino)</body>
<link>http://www.philstar.com/Article.aspx?articleId=150873&amp;publicationSubCategoryId=92</link>
</article>
<article>
<title>Resolusyon para kay Erap itutuloy</title>
<author></author>
<date>
<month>February</month>
<day>16</day>
<year>2002</year>
</date>
<body>Itutuloy pa rin ni Maguindanao Rep. Didagen Dilangalen ang paghahain ng resolusyon na hihikayat sa pamahalaan na payagan si dating Pangulong Estrada na makapag-paopera ng tuhod sa Amerika. Sinabi ni Dilangalen na isasampa pa rin nila sa Sandiganbayan ang kanilang kahilingan sa kabila ng naging babala ni Presiding Justice Francis Garchitorena na isa itong panghihimasok sa trabaho ng korte. Ayon pa kay Dilangalen, nagpapahayag lamang ng sentimyento ang mga mambabatas at hindi naman nila inuutusan ang Sandiganbayan na pagbigyan ang kanilang mosyon. Naniniwala rin si Sen. Blas Ople na hindi magiging makatao ang Sandiganbayan Special Court na dumidinig sa kasong plunder ni Estrada kung hindi ito papayagang makapagpagamot sa US. Sinabi ni Ople na pinagtibay ng nakararaming mambabatas ang Senate resolution 235 upang pagbigyan ang kahilingan ng kabiyak nitong si Sen. Luisa Ejercito-Estrada. Maging ang Department of Justice (DOJ) ay tutol na magtungo si dating Pangulong Estrada sa Amerika upang doon magpa-opera ng tuhod. Ayon kay Perez, kukunsultahin nila ang mga espesyalistang doktor upang pag-aralan kung ligtas pa rin na dito na lamang sa bansa operahan ang dating pangulo. Samantala, nangangamba naman si Bayan Muna Rep. Liza Masa na lalong tatagal ang pagdinig sa plunder case na kinakaharap ni Estrada kung pagbibigyan ang kahilingan nitong makalabas ng Pilipinas. Hindi pa umano nadidinig ang lahat ng testigo ng prosecutors at wala pa ring argumentong naiprisinta ang defense panel. (Malou Escudero/Grace Amargo/Rudy Andal)</body>
<link>http://www.philstar.com/Article.aspx?articleId=150876&amp;publicationSubCategoryId=92</link>
</article>
<article>
<title>Kasalang Mikey at Angela gagawin sa Pampanga</title>
<author>Lilia Tolentino</author>
<date>
<month>February</month>
<day>16</day>
<year>2002</year>
</date>
<body>Nakatakdang ganapin sa Lubao, Pampanga ang nalalapit na pag-iisang dibdib nina Pampanga Vice Governor Juan Miguel &amp;quot;Mikey&amp;quot; Arroyo at nobyang si Angela Montenegro. Sa panayam kay Mikey matapos ang pamamanhikan ng First Family sa pamilya Montenegro, napagpasyahang sa Lubao gawin ang kasalan para anya makita ng buong Pilipinas ang kagandahan ng kanilang bayan na siya ring lupang tinubuan ng kanyang inang si Pangulong Arroyo. Sa isang lumang simbahan sa Lubao gagawin ang seremonya na itinakda sa darating na Hunyo 24. Bilang regalo sa ikakasal, binigyan ng Pangulo si Mikey ng isang brilyanteng singsing na minana pa niya sa kanyang lola na ibinigay naman ni Mikey kay Angela. Sinabi ng Pangulo na pang-apat nang henerasyon si Angela sa tumanggap ng naturang regalong singsing. (Ulat ni Lilia Tolentino)</body>
<link>http://www.philstar.com/Article.aspx?articleId=150878&amp;publicationSubCategoryId=92</link>
</article>
<article>
<title>Pentagon lansag na: Lider, 9 pa arestado</title>
<author>Joy Cantos</author>
<date>
<month>February</month>
<day>17</day>
<year>2002</year>
</date>
<body>FORT DEL PILAR, Baguio City - Bumagsak sa magkakasanib na operatiba ng militar at pulisya ang isa sa mga lider ng kilabot na Pentagon kidnap-for-ransom group, asawa nito at walong iba pa sa isinagawang raid kahapon ng umaga sa safehouse ng mga suspek sa Islamic Center sa Quiapo, Manila. Sa press briefing kahapon sa Philippine Military Academy (PMA) kaugnay ng alumni homecoming ng naturang military institution, inihayag ni AFP Spokesman Brig. Gen. Edilberto Adan ang pagkakaaresto sa Pentagon leader na si Faisal Marohombsar, itinuturong isa sa pangunahing suspek sa pagdukot kay Italian priest Fr. Giuseppi Pierantoni na apat na buwan na ngayong bihag ng grupo sa Mindanao. Nabatid na dakong alas-2:45 ng madaling araw ng salakayin ng magkakasanib na elemento ng PNP-National Anti-Kidnapping Task Force (NAKTAF) at Intelligence Security Group ng Phil. Army ang hideout ng mga ito sa Elizondo st., Quiapo sa bisa ng warrant of arrest na inisyu ni Misamis Oriental Regional Trial Court Judge Edgardo Ligren kaugnay ng mga kaso ng kidnapping na kinasasangkutan ng grupo. Kinilala ang iba pang mga naaresto na sina Fatima, asawa ni Faizal, at mga kasabwat nitong sina SPO2 Mustafa Mendoza, Sr.; Mustafa Mendoza, Jr.; Alex Moralan; Tamano Salih; Anwar Sumandat; Datu Anong Pakamaman, Sr.; Datu Anong Pakamaman, Jr.; at Oting Akol. Ang mga suspek ay nasakote matapos ang ilang buwang surveillance operations ng Anti-Kidnapping Task Force hinggil sa kilos ng Pentagon sa General Santos, Davao, Misamis Oriental at Iligan City. Kasalukuyang sumasailalim sa tactical interrogation ang grupo ni Marohombsar, gayunman tumanggi si Adan na sabihin kung anong ginagawa ni Marohombsar sa Quiapo pero siniguro ng AFP spokesman na sa pagkakalambat kay Marohombsar ay susunod nang madarakip ang iba pang lider ng grupo at tuluyan nang mababawi si Pierantoni. Kabilang sa mga kinidnap ng Pentagon sina Epifanio Acetre, na dinukot noong Setyembre 2000 sa Parang, Maguindanao; Enrique Fabella-Pelaez, binihag noong Nobyembre 23, 2000 sa Cagayan de Oro City; Canadian Pierre Belanguer, dinukot noong Nobyembre 3, 2002 sa Hagonoy, Davao del Sur, at Ma. Cecilia Bonifacio na kinidnap noong Enero 3, 2001 sa Digos City, Davao del Sur. &amp;quot;Both the PNP and AFP are helping each other and we expects more result in the coming days,&amp;quot; pahayag pa ng AFP spokesman. (Ulat ni Joy Cantos)</body>
<link>http://www.philstar.com/Article.aspx?articleId=150960&amp;publicationSubCategoryId=92</link>
</article>
<article>
<title>Unang death row na kidnaper sasampolan ni GMA</title>
<author>Lilia Tolentino</author>
<date>
<month>February</month>
<day>17</day>
<year>2002</year>
</date>
<body>Kasunod ng pagkakaaresto sa lider ng kilabot na Pentagon kidnap-for-ransom group, inihayag kahapon ni Pangulong Arroyo na uunahin niyang pagtibayin ang hatol ng mga bilanggo na nasa death row na ang kaso ay kidnapping at ang unang sasampolan niya ay bibitayin sa Agosto ng susunod na taon. Sinabi ng Pangulo na hindi tumatalab ang patakarang ipinatutupad niya laban sa pangingidnap dahil laganap pa rin ang kidnap for ransom kaya para matauhan ang mga sindikato ng kidnapping kailangang gumawa siya ng matatag na posisyon sa isyu ng death penalty. &amp;quot;Kaya sabi ko, kung ganoon na hindi nag-a-apply iyong patakaran sa kanila, para sila matauhan lahat na pumapasok sa akin for review na death penalty sa kasong kidnapping ay aking ia-affirm. And the first one will be executed in August next year,&amp;quot; sabi ng Pangulo. Ipinaliwanag ng Pangulo na sa isang sibilisadong komunidad, ang sistemang penal ay dapat na hindi nakasalig sa sistemang paghihiganti kundi para sa rehabilitasyon ng kriminal. Kung ang isang tao anya ay pumatay, kaya siya ibinibilanggo ay para magbago ng landas ng buhay at magsisi sa kasalanan. &amp;quot;Ang problema dito sa mga kidnapper, nandoon sila sa kulungan pero sila pa rin ang mastermind and they are running the kidnapping syndicate from behind bars,&amp;quot; wika ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=150970&amp;publicationSubCategoryId=92</link>
</article>
<article>
<title>Pagpunta ni Erap sa US malaking campaign fund sa 2004 ang kapalit?</title>
<author>Malou Rongalerios Escudero at Angie dela Cruz</author>
<date>
<month>February</month>
<day>17</day>
<year>2002</year>
</date>
<body>Naniniwala ang Bagong Alyansang Makabayan na malaking campaign fund para sa presidential elections sa taong 2004 ang magiging kapalit ng pagpunta sa Amerika ni dating Pangulong Estrada. Ayon kay Teddy Casino, secretary general ng grupong Bayan Muna, imposible umanong walang kapalit ang isinusulong ng mga mambabatas na resolusyon upang hikayatin ang Sandiganbayan na payagang makapagpa-opera ng kanyang tuhod sa ibang bansa ang pinatalsik na pangulo. Ayon sa grupo, nakababahala ang pagsuporta ng mga mambabatas sa Senado at Kongreso sa ginawang resolusyong payagan si Estrada na magamot ang tuhod sa Stanford Medical Center sa San Francisco, California. Sakaling matuloy anya ang pagpunta ni Estrada sa ibang bansa, nangangahulugan itong &amp;quot;great escape&amp;quot; at tuluyan nang takasan ang kanyang kasong pandarambong. Nagbanta naman ang mga militanteng grupo na sila ay magsasagawa ng malawakang kilos protesta sakaling payagan ng Sandiganbayan si Estrada na umalis ng bansa. Una nang lumagda sa nabanggit na resolusyon ang 18 senador at 125 kongresista na sangayon sa pagpunta ni Estrada sa US. Hindi naman nagbigay ng kanyang komento ang Pangulong Arroyo hinggil dito. Dahil sa pananahimik ng Malaca&amp;ntilde;ang ay lalo umanong lumalakas ang hinala nang ilan na sinusuportahan ng Pangulo ang pag-exile kay Estrada. Sinabi pa ng grupo na dapat ikonsidera ng mga lumagdang senador at kongresista ang kanilang posisyon at bawiin ang kanilang suporta sa isinusulong na resolusyon. (Ulat nina Malou Rongalerios Escudero at Angie dela Cruz)</body>
<link>http://www.philstar.com/Article.aspx?articleId=150977&amp;publicationSubCategoryId=92</link>
</article>
<article>
<title>Daang OFWs na-onse, alok na trabaho sa Afghanistan peke</title>
<author>Rose Tamayo</author>
<date>
<month>February</month>
<day>17</day>
<year>2002</year>
</date>
<body>Daan-daang bilang ng mga overseas Filipino workers (OWFs) ang naloko ng mga illegal recruiter na inalok ng trabaho sa Afghanistan at hingian ng malalaking halaga gayong wala pa palang job vacancies doon. Bunsod nito, nagpalabas kahapon ang Department of Foreign Affairs ng babala para sa lahat ng mga OFWs na mag-ingat sa nasabing modus operandi ng mga illegal recruiters. Nilinaw ng DFA na bagamat inanunsiyo kamakailan ni Vice President at Foreign Affairs Secretary Teofisto Guingona na may balak ang pamahalaan na magpadala ng mga Filipino engineers, construction workers at mga contractors para sa gagawing rehabilitasyon ng nasabing bansa ay wala pang job orders para sa mga nabanggit na propesyon. Ayon pa sa DFA, maging ang mga trabaho na may kaugnayan sa larangan ng aeronautics ay wala pang job orders para sa mga Filipino sa Afghanistan bagamat isa ang Pilipinas sa mga bansang napili ng United Nations Rehabilitations na pagkukunan ng magagaling na mga trabahante sa larangan ng aeronautics transportation na gagamitin naman sa paliparan ng Afghan. Sinabi ng DFA na kasalukuyan pang pinag-uusapan at inaayos ng Department of Labor and Employment at iba pang ahensiya ng pamahalaan ang planong pagpapadala ng OFWs sa Afghanistan at ia-anunsiyo ang go signal kapag plantsado na ang lahat. (Ulat ni Rose Tamayo)</body>
<link>http://www.philstar.com/Article.aspx?articleId=150983&amp;publicationSubCategoryId=92</link>
</article>
<article>
<title>Bomb attacks pa versus Balikatan</title>
<author>Joy Cantos, Ely Saludar at Jhay Mejias</author>
<date>
<month>February</month>
<day>18</day>
<year>2002</year>
</date>
<body>Nakaalerto ang Armed Forces of the Philippines (AFP) laban sa posibleng pambobomba ng mga terorista sa Mindanao upang isabotahe ang Balikatan 02-1 RP-US joint military exercises. Ito ang sinabi ni AFP Chief of Staff General Diomedio Villanueva, na posibleng bahagi umano ng tangkang pananabotahe ang nangyaring pagpapasabog sa Zamboanga, kamakalawa. Naniniwala si Villanueva na ang madugong grenade attack sa Jolo, Sulu na ikinasawi ng apat na katao at 48 sugatan ay walang kinalaman sa sumunod na insidente ng pagpapasabog sa isang sinehan sa Zamboanga City. Sinabi ni National Security Adviser Roilo Golez na malaki ang posibilidad na ang dalawang magkakasunod na madugong pagpapasabog ay may kinalaman sa Balikatan war games. Ayon kay Golez, ang naganap na magkakasunod na grenade attacks ay hindi makapagpapahina sa kampanya ng pamahalaan laban sa terorismo. Gayunman, inaasahan ng Malaca&amp;ntilde;ang na may susunod pang pambobomba na magaganap sa ilang lugar sa Mindanao kasunod ng paghahagis ng granada sa mga nabanggit na lugar. Inamin ni Presidential Spokesman Rigoberto Tiglao, bagamat inaasahan ang nasabing pag-atake ay mahirap para sa panig ng militar at pulisya na mabantayan ang lahat ng pag-atake ng mga terorista. Dahil dito, iniutos ni Pangulong Gloria Macapagal Arroyo sa AFP at PNP na lalo pang paigtingin ang intelligence nito para mahigpit na mamonitor ang galaw ng mga terorista at mapigilan ang muling pag-atake. Hindi naniniwala ang Malaca&amp;ntilde;ang na may kinalaman ang nasabing karahasan sa mga pagtutol sa Balikatan exercise dahil sa kasalukuyan ay lumalakas na umano ang suporta para sa nasabing war games. Samantala, lumusob na ang may 30 US special forces sa kuta na pinagtataguan ng Abu Sayyaf sa isang lugar sa Basilan sakay ng mala-higanteng military helicopters para planuhin ang kanilang pagpasok dito kasama ang sundalo ng AFP. (Ulat nina Joy Cantos, Ely Saludar at Jhay Mejias)</body>
<link>http://www.philstar.com/Article.aspx?articleId=151089&amp;publicationSubCategoryId=92</link>
</article>
<article>
<title>Counter resolution sa pagpayag na makalabas ng bansa si Erap ihahain</title>
<author>Malou Rongalerios Escudero</author>
<date>
<month>February</month>
<day>18</day>
<year>2002</year>
</date>
<body>Maghahain ngayon ng counter-resolution sa Kamara ang ilang mambabatas sa pangunguna ng Bayan Muna upang kontrahin ang naunang resolusyon na humihiling na payagang makalabas ng Pilipinas si dating Pangulong Joseph Estrada. Ayon kina Bayan Muna Partylist Reps. Satur Ocampo, Liza Maza, at Crispin Beltran, hindi dapat pagbigyan ang kapritso ni Estrada na sa Amerika pa magpa-opera ng tuhod. Nauna rito, isang signature campaign ang inilunsad sa Senado at sa Kamara noong isang linggo na humihiling sa Sandiganbayan na payagan nang magpa-opera ng tuhod sa Amerika si Estrada. &amp;quot;There is nothing to pity about the ex-President. The solons are urged to show compassion and pity for the ex-President who continues to be babied by the present administration,&amp;quot; ani Beltran. Naniniwala sina Beltran na susuportahan din ng mga mambabatas ang kanilang resolusyon dahil hindi pa naman umano lahat ng kongresista ay lumalagda sa resolusyon ni Rep. Didagen Dilangalen. Hinamon ni Ocampo si Pangulong Gloria Macapagal Arroyo na ipahayag sa publiko na hindi ito pabor na lumabas ng bansa ang pinatalsik na lider. Dahil sa pagiging tahimik aniya ni Arroyo sa nasabing isyu, lumalabas na nais na rin ng Malaca&amp;ntilde;ang na palabasin ng bansa si Estrada kahit hindi pa ito napaparusahan. &amp;quot;She cant even carry out the Filipino peoples verdict against the corrupt ex-president Estrada,&amp;quot; ani Ocampo. (Ulat ni Malou Rongalerios Escudero)</body>
<link>http://www.philstar.com/Article.aspx?articleId=151099&amp;publicationSubCategoryId=92</link>
</article>
<article>
<title>Proteksyunan ang mga turista - Ople</title>
<author>Rudy Andal</author>
<date>
<month>February</month>
<day>18</day>
<year>2002</year>
</date>
<body>Hiniling kahapon ni Senator Blas Ople sa Department of Tourism (DOT), Bureau of Immigration (BI) at Philippine National Police (PNP) na pag-ibayuhin nito ang kanilang trabaho para mabigyan ng proteksyon ang mga turista sa bansa. Ginawa ni Ople ang panawagan matapos mapaulat na umabot sa 7 foreigners ang naging biktima ng holdup o napapatay dito lamang sa Metro-Manila sa nakalipas na isang buwan. Sabi ni Ople, lubhang nakakaalarma ito dahil maaapektuhan ang tourism industry ng bansa. Napansin ni Ople, naging mabagal ang paglutas o imbestigasyon ng pulisya sa mga pangyayaring ito at tanging ang mga embahada ng ibat-ibang bansa ang nagiging masigasig sa pagsasagawa ng follow-up sa kanilang mga nationals na nagiging biktima ng krimen sa bansa. &amp;quot;If we want to promote tourism in the country, we should make sure that their stay is generally safe and pleasant,&amp;quot; ani Ople. Ipinaliwanag pa ni Ople, kung magpapatuloy ang pagkabigo ng PNP, BI at DOT na mabigyan ng proteksyon ang mga dayuhan ay lubhang makakaapekto ito sa pagbaba ng ating mga foreign visitors. Sabi ni Ople na hindi na dapat hintayin na madagdagan pa ng mga travel advisories ng ibang mga bansa para pagbawalan ang kanilang mga nationals na magtungo sa Pilipinas. Ayon kay Ople, nagiging paboritong puntahan ng mga turista ang bansang Thailand, Vietnam at South Korea ay hindi dahil sa magagandang tourist spots nito kundi dahil na rin sa garantiyang kaligtasan nila. Sabi ni Ople, dapat bigyan natin ang mga turista ng katulad na proteksyon na ipinagkakaloob ng mga kalapit nating bansa dito sa Asya para makahikayat pa tayo ng maraming turista upang magpunta sa Pilipinas. (Ulat ni Rudy Andal)</body>
<link>http://www.philstar.com/Article.aspx?articleId=151106&amp;publicationSubCategoryId=92</link>
</article>
<article>
<title>Pagbebenta ng mga pre-paid cell cards, pinahihigpitan</title>
<author>Malou Rongalerios Escudero</author>
<date>
<month>February</month>
<day>18</day>
<year>2002</year>
</date>
<body>Dahil sa malayang nagagamit ng mga sindikato ang mga pre-paid cellular phones sa kanilang ilegal na gawain, hiniling ng isang mambabatas na mahigpit na ipatupad ang Memorandum Circular 13-6-2000 na ipinalabas ng National Telecommunication Commission (NTC) noong Hunyo 16, 2000. Sa nasabing circular, ipinag-uutos ng NTC sa lahat ng cellular mobile telephone system(CMTS) operators ang pagpapakita ng valid ID, pagkuha ng pangalan at address ng isang bumibili ng pre-paid unit. Ayon kay Catanduanes Rep. Joseph Santiago, dating Commissioner ng NTC, hindi lamang ang pagnanakaw ng handsets ang nagiging problema sa mga pre-paid cellular telephones dahil nagagamit na rin ito sa scam. Noon lamang nakaraan linggo, nadakip ng NBI sa Davao City ang anim na miyembro ng isang gang na nasa likod ng isang text messaging scam. Nagpapadala ng mensahe ang sindikato sa isang biktima para sabihing nanalo ito ng P1 million mula sa Philippine Amusement and Gaming Corporation (PAGCOR) pero kinakailangan munang mag-deposito ng P10,000 bilang processing fee at ipadala sa isang account para makuha ang premyo. Dahil hindi kaagad nati-trace ang mga pre-paid cellular telephones ay madali itong nagagamit ng mga sindikato sa kanilang panloloko. Sa ngayon ay may 10 million cellular subscribers, 80% ng nasabing bilang ay mga pre-paid users . Sinabi ni Santiago, kung mahigpit lamang na maipatutupad ang memorandum ng NTC ay tiyak na mabilis ding mahuhuli ang mga magnanakaw ng cellular phones. Ayon kay Santiago, dapat parusahan ang mga CMTS operators na hindi tutupad sa nasabing circular. (Ulat ni Malou Rongalerios Escudero)</body>
<link>http://www.philstar.com/Article.aspx?articleId=151112&amp;publicationSubCategoryId=92</link>
</article>
<article>
<title>Balikatan hindi na kailangan sa pulis</title>
<author>Joy Cantos</author>
<date>
<month>February</month>
<day>18</day>
<year>2002</year>
</date>
<body>FORT DEL PILAR, Baguio City -- Hindi na kailangan ng mga tauhan ng Philippine National Police na magkaroon rin ng sariling bersiyon ng Balikatan exercises sa counterpart nito sa US. Ito ang inihayag kahapon ni PNP Chief P/Director General Leandro Mendoza kahapon sa panayam ng mga mamamahayag sa pagdalo nito sa Alumni Homecoming ng Philippine Military Academy (PMA)dahil sa pagkakaiba ng trabaho ng pulis at militar. Ang pahayag ni Mendoza ay bilang reaksiyon sa iminungkahi ni Sen.Blas Ople sa pagkakaroon ng Balikatan police version. Inihayag ni Mendoza na ang International Police (Interpol) ang pinakasentro ng gawain ng mga pulis at sa Pilipinas siya ang itinuturing na pinakalider ng Interpol. Ayon kay Mendoza,hindi kailangang ang Balikatan police version,dapat na lamang palakasin ng PNP ang monitoring at intelligence report. (Ulat ni Joy Cantos)</body>
<link>http://www.philstar.com/Article.aspx?articleId=151117&amp;publicationSubCategoryId=92</link>
</article>
<article>
<title>Batangas mayor nilikida ng kumpare</title>
<author>Joy Cantos at Arnell Ozaeta</author>
<date>
<month>February</month>
<day>19</day>
<year>2002</year>
</date>
<body>Pinagbabaril sa harap ng kanyang misis ang mayor ng Lian, Batangas ng umanoy naghiganti nitong kumpareng ex-pulis sa harap ng bahay ng biktima, kahapon ng madaling araw. Kinilala ni Police Regional Office (PRO)4 P/Chief Supt. Domingo Reyes, ang biktimang si Lian Mayor Sixto Vergara, 48, residente ng J.P. Rizal st., Brgy. Dos Poblacion na nagtamo ng tatlong tama ng bala ng kalibre .45 baril at namatay habang isinusugod sa Lian District hospital. Nakilala naman ang suspek na si Lorenzo Tolentino, 40, kumparet matalik na kaibigan ng biktima, dating pulis na nakatalaga sa Lian at napalipat sa ibat ibang lugar sa Batangas bago nasibak. Base sa report ni P/Supt. Rolando Lorenzo, Batangas police director, dakong alas-4:30 ng madaling araw kahapon habang naghahanda ang mayor para ihatid sa Maynila ang tatlong anak na nag-aaral doon ng pagbabarilin ng suspek sa harap mismo ng asawa nito. Ayon sa anak ng biktima na si Suzette, palabas ng bahay ang kanyang ama para kunin ang kanilang kotse at nang nasa gate na nila ay bigla na lamang sumulpot ang suspek at malapitang pinaputukan ang biktima bago tumakas. Narekober sa pinangyarihan ng krimen ang tatlong basyo ng bala na kalibre .45 na ginamit sa pamamaslang. Pinaniniwalaang personal vendetta at hindi anggulong pulitika ang motibo sa krimen. Si Tolentino na sinasabing kaibigan pa mismo ng biktima ay nasibak sa serbisyo sa kasong grave misconduct at indiscriminate firing may dalawang taon na ang nakararaan. Hindi naman malinaw kung may kinalaman sa pagkakasibak sa suspek ang nasabing mayor. Ayon naman kay P/Sr. Insp. Francisco Ebreo, kilala ang suspek na madalas masangkot sa katiwalian kabilang ang pagpatay umano sa isang Cafgu ilang taon na ang nakararaan. &amp;quot;Binaril pa nga yan (Tolentino) ng kanyang commanding officer ng mag-amok ito sa loob ng kanilang police station noong 1991 o 1992,&amp;quot; sabi ni Ebreo. Nagsagawa na ng police checkpoint ang kapulisan sa kalapit na bayan ng Tagaytay, Nasugbu, Balayan at Calatagan para hadlangang makalayo ang suspek sa naturang lalawigan. (Ulat ni Joy Cantos at Arnell Ozaeta)</body>
<link>http://www.philstar.com/Article.aspx?articleId=151202&amp;publicationSubCategoryId=92</link>
</article>
<article>
<title>US troops takot magka-AIDS</title>
<author>Joy Cantos</author>
<date>
<month>February</month>
<day>19</day>
<year>2002</year>
</date>
<body>Inamin kahapon ni Brig. Gen. Emmanuel Teodosio, co-Exercise director ng Balikatan na takot dapuan ng nakamamatay na acquired immune deficiency syndrome (AIDS) ang tropa ng mga sundalong Amerikano na kalahok sa training exercise sa Zamboanga at Basilan. Sinabi ni Teodosio sa panayam kahapon na mali ang haka-haka na magkakalat ng AIDS ang US troops sa Zambo sa kanilang pagdating gayong mismong ang mga GI Joe na ito ang takot gumamit ng mga babaeng nagbebenta ng panandaliang aliw. Lalangawin lamang umano at hindi kikita ang mga nightclubs at sex den sa Zamboanga City na dinagsa ng mga bayarang babae na naghahangad na kumita ng dolyar mula sa US troops na ibig ng mga itong dumayo sa kanilang mga establisimiyento. &amp;quot;US troops, they are well behave, di katulad nung maraming mga sira ulo na sundalo, kaya kung sinasabi ng iba na magse-set ng bargain sa Zambonga (sex for sale), malulugi sila, takot na takot sila (US soldiers) sa AIDS,&amp;quot; pahayag ni Teodosio. Una rito ay napaulat na marami rin umano ang nagbabalak na magtayo ng &amp;quot;putahan&amp;quot; sa Zambo at Basilan para samantalahin ang pagdating ng tropang Amerikano. (Ulat ni Joy Cantos)</body>
<link>http://www.philstar.com/Article.aspx?articleId=151209&amp;publicationSubCategoryId=92</link>
</article>
<article>
<title>Pagdawit kina Lina at Mendoza sa Pentagon si dapat balewalain</title>
<author>Malou Rongalerios-Escudero</author>
<date>
<month>February</month>
<day>19</day>
<year>2002</year>
</date>
<body>Isang investigation team ang dapat buuin ni Pangulong Arroyo upang tingnan ang pagkakasangkot nina Interior and Local Government Secretary Joey Lina at PNP Chief General Leandro Mendoza sa Abu Sayyaf at Pentagon group. Sinabi ni Bayan Muna Partylist Rep. Liza Maza na hindi dapat ipagwalang-bahala ng pamahalaan ang ibinunyag ng nahuling lider ng Pentagon na si Faisal Marohombsar na isa umano siyang asset ng DILG at PNP. Idinagdag ni Maza na walang mangyayari sa kampanya ng pamahalaan laban sa kidnap-for-ransom kung mayroong matataas na opisyal ng gobyerno ang nagbibigay ng proteksiyon sa sindikato. Matagal nang nabalita na ang Pentagon group ay dating task force ng PNP na binuo upang ipanlaban ng pulisya sa mga KFR groups. Idiniin ni Maza na hindi sapat ang ginawang pagtanggi nina Lina at Mendoza sa akusasyon ni Marohombsar. Halos ganito rin anya ang ginawa ng mga opisyal ng AFP na nadawit bilang mga protektor umano ng Abu Sayyaf Group. &amp;quot;Katulad ng AFP, puwedeng itanggi ng DILG at PNP ang kanilang koneksiyon sa Pentagon, pero sa kaso ng AFP, kahit anong tanggi ang gawin nila, matindi ang paniniwala ng mga sibilyan sa Basilan na kasabwat ang militar ng mga bandido,&amp;quot; sabi ni Maza. Kaugnay nito ay hinamon ni Maza si Marohombsar na magpakita ng ebidensiya na magpapatunay na kasabwat ng Pentagon sina Lina at Mendoza. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151216&amp;publicationSubCategoryId=92</link>
</article>
<article>
<title>Marohombsar di puwede sa Witness Protection Program</title>
<author>Lilia Tolentino/Grace Amargo</author>
<date>
<month>February</month>
<day>19</day>
<year>2002</year>
</date>
<body>Malabong makapasok sa Witness Protection Program ang naarestong lider ng Pentagon kidnap-for-ransom group na si Faisal Marohombsar hinggil sa posibleng pagtestigo nito laban sa kanyang mga kasamahan. Binigyang-diin ni Justice Secretary Hernando Perez na hindi maaaring maipailalim sa WPP si Marohombsar gaya ng gustong mangyari ng huli dahil sa bigat ng partisipasyon nito sa kidnapping for ransom sa Mindanao. Batay sa Rule 119 Section 17 ng Rules on Criminal Procedure, hindi puwedeng tumanggap ang WPP ng isang akusado na lalabas na pinaka-guilty o may pinakamabigat na partisipasyon sa isang kaso para ito makapasok bilang testigo ng gobyerno laban sa kanyang mga kapwa akusado. Sa kaso ni Marohombsar, hindi lamang umano isa kundi dalawa ang standing warrant of arrest nito. Nabatid na nagpadala ng surrender feeler noon ang nasakoteng Pentagon leader bago siya naaresto pero napakaraming mga kundisyong hinihingi ito. Kabilang sa mga kondisyon nito sa pagsuko ay ang patuloy na pamumuno niya sa mga tauhan na gagamitin umano niya sa paghabol naman sa ibang kidnaper. Hinihinalang ang alok na boluntaryong pagsuko ni Marohombsar ay upang mabawasan ang bigat ng sentensiyang ipapataw dito sakaling makasuhan at masentensiyahan. Hinihintay na lamang ng DOJ ang mga kaukulang ebidensiya na magdidiin kay Marohombsar sa naturang krimen para sa pagsasampa ng kasong kidnapping-for-ransom laban dito. Ang Pentagon ang itinuturong sangkot sa serye ng pangingidnap sa Mindanao. Kasalukuyang hawak ng grupo ang Italyanong pari na si Fr. Guiseppi Pierantoni. (Ulat ni Lilia Tolentino/Grace Amargo)</body>
<link>http://www.philstar.com/Article.aspx?articleId=151222&amp;publicationSubCategoryId=92</link>
</article>
<article>
<title>Transport groups payag mag-uniporme ang mga driver sa pampublikong sasakyan</title>
<author>Angie dela Cruz</author>
<date>
<month>February</month>
<day>19</day>
<year>2002</year>
</date>
<body>Upang magmukha umanong disente at ma-professionalize ang mga driver, payag ang transport groups sa pangunguna ng Federation of Jeepney Operators and Drivers Association of the Philippines (FEJODAP) na magsipagsuot ng uniporme ang lahat ng mga driver ng mga pampasaherong sasakyan, partikular ang jeep nationwide. Sa isang panayam, sinabi ni Zeny Maranan, pangulo ng FEJODAP, higit na magiging kaaya-aya at malinis tingnan kung ang mga public utility driver ay nakasuot ng uniporme. Ang pahayag ay ginawa ng FEJODAP bilang reaksyon sa ginawang paglambot ng Metro Manila Development Authority (MMDA) sa naipalabas nitong 12 bagong utos sa trapiko na nagtataas ng multa sa mga mahuhuling driver na lalabag sa batas trapiko. Niliwanag din ng FEJODAP na wala silang sinasabing nais na sibakin si chairman Benjamin Abalos sa MMDA subalit ang hinihingi lamang nila ay ang maisaayos nang husto ng nabanggit na ahensya ang problema sa trapiko sa Kalakhang Maynila. Kailangan umano ang sinserong kampanya ng pamahalaan sa pagpapatupad ng batas trapiko at dapat ay walang kinikilingan sa pagpapatupad nito. Inihalimbawa ni Maranan ang hindi panghuhuli ng mga traffic enforcer sa mga nakahambalang na mobile at private cars sa mga lansangan gayung kapag mga passenger jeepney ang gumawa nito, agad itong huhulihin. Gayunman, niliwanag ng FEJODAP na hindi ang pagpapataas sa halaga ng multa sa mga traffic violators ang sagot sa lumalalang problema sa batas trapiko kundi ang maging patas at totohanang pagpapatupad ng kampanya dito para masupil ang problema sa trapiko sa Kalakhang Maynila. (Ulat ni Angie dela Cruz)</body>
<link>http://www.philstar.com/Article.aspx?articleId=151228&amp;publicationSubCategoryId=92</link>
</article>
<article>
<title>74,000 preso magiging kapaki-pakinabang paglaya</title>
<author>Jhay Mejias</author>
<date>
<month>February</month>
<day>19</day>
<year>2002</year>
</date>
<body>Makakatanggap ng benepisyo ang may 74,000 bilanggo sa buong bansa mula sa ilang rehabilitation programs ng Bureau of Jail Management and Penology (BJMP) bilang kabahagi ng reform program ng pamahalaan para maibilang sa &amp;quot;mainstream of society&amp;quot; bago mapalaya ang mga ito. Napapaloob ang nasabing programa sa year-end report na naisumite kay Pangulong Arroyo ni Interior and Local Government Sec. Joey Lina Jr. na kasalukuyan ding BJMP chief. Ayon kay Lina, kasama sa rehab program ang livelihood projects, non-formal education at recreational and religious activities. Sinabi ni Lina na mayroong 7,855 inmates ang naturuan sa handicraft, food processing, vegetable gardening, animal husbandry, at iba pang programa na maaaring makatulong sa kanila kapag nakalaya na ang mga ito. &amp;quot;Through the various skills taught, they learn while detained in jails. During the BJMP exhibits, products they made are being sold, a good source of income for them,&amp;quot; ani Lina. At upang mapalawig pa ang kaalaman ng mga inmates, nagsagawa din ng non-formal education na kung saan nakapag-aral ang mga ito sa loob ng bilangguan sa tulong na rin ng Dept. of Education, naturuan ng iba pang skills kagaya ng dressmaking, tailoring, automative repair, soap-making na inisponsor ng non-government organizations na sinuportahan naman ng local government units (LGUs). Nagtatag din ng &amp;quot;Oplan Decongestion&amp;quot; para sa mga kulungang nagsisikipan na dahil sa patuloy na pagtaas ng bilang ng mga inmates. At mula sa &amp;quot;Oplan Dakip Balik Piitan&amp;quot;, 87 inmates sa 123 na nakatakas mula sa BJMP noong isang taon ay nadakip. (Ulat ni Jhay Mejias)</body>
<link>http://www.philstar.com/Article.aspx?articleId=151234&amp;publicationSubCategoryId=92</link>
</article>
<article>
<title>Plunder vs Erap mababasura dahil sa 'double jeopardy'</title>
<author>Malou Rongalerios-Escudero</author>
<date>
<month>February</month>
<day>19</day>
<year>2002</year>
</date>
<body>Malakas ang paniwala ng mga abogado ni dating Pangulong Estrada na posibleng mabasura ang P4.1 bilyong plunder case laban sa pinatalsik na presidente dahil sa tinatawag na &amp;quot;double jeopardy.&amp;quot; Kumbinsido sina Attys. Rene Saguisag at Cleofe Villar-Verzola na maisusulong ng depensa ang double jeopardy sakaling matuloy ang graft case laban kina Estrada at asawa nitong si Sen. Luisa Ejercito. Palpak aniya ang estratehiya ni Ombudsman Aniano Desierto matapos paghiwa-hiwalayin ang mga kasong kriminal ni Estrada. Ipinagbabawal ng batas ang hiwalay na paglilitis sa isang akusado para sa dalawang magkatulad na kaso kung saan konektado ang excise tax sa graft case sa mga kasong nakapaloob sa plunder. &amp;quot;May double jeopardy siguro. That is a problem of their own making. Diyan sila nadapa, diyan sila titihaya,&amp;quot; pahayag ni Saguisag. Sinabi ni Verzola na haharangin ng depensa ang kahilingan ng prosekusyon na balewalain na ang graft case na may kaugnayan sa diversion ng P130 million tobacco excise tax. Kasalanan umano ng Ombudsman ang malaking pagkakamali dahil sa pagmamadali nitong isampa ang walong kaso noong Abril 4, 2001 nang hindi lubusang pinag-aaralan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151236&amp;publicationSubCategoryId=92</link>
</article>
<article>
<title>Chief fotog ni GMA sinuspinde</title>
<author>Ely Saludar</author>
<date>
<month>February</month>
<day>19</day>
<year>2002</year>
</date>
<body>Sinuspinde kahapon ni Press Secretary Noel Cabrera ang chief photographer ni Pangulong Arroyo na si Jerry Carual kaugnay ng mga reklamo ng mga tauhan nito. Batay sa nilagdaang petisyon ng 25 empleyado mula sa kabuuang 27 tauhan na pinangangasiwaan nito ay marami umanong kalokohang ginagawa ang kanilang hepe. Kabilang dito ang umanoy ginagawang motel ang tanggapan kung saan ay nagdadala ng babae sa opisina at ang pamimigay umano ng mga litrato ng Pangulo sa mga Fil-Chinese businessmen na may kapalit na halaga na pawang pinabulaanan ni Carual. Kasabay nito ay bumuo ng 3-man investigating panel si Cabrera sa pangunguna ni Press Undersecretary Carmen &amp;quot;Tita Ching&amp;quot; Suva. Binigyan niya ng isang linggo ang komite para tingnan ang bigat ng reklamo at ang naging tugon ni Carual upang siyang batayan ng rekomendasyon sa nasabing kaso. Nilinaw ni Cabrera na ang suspensiyon kay Carual ay habang nagsasagawa ng imbestigasyon sa kanyang kaso. (Ulat ni Ely Saludar)</body>
<link>http://www.philstar.com/Article.aspx?articleId=151237&amp;publicationSubCategoryId=92</link>
</article>
<article>
<title>Jinggoy kasama na sa plunder</title>
<author>Grace Amargo</author>
<date>
<month>February</month>
<day>19</day>
<year>2002</year>
</date>
<body>Tuluyan nang makakasama sa kasong plunder si dating San Juan Mayor Jinggoy Estrada makaraang ibasura ng Korte Suprema ang kahilingan nito na huwag siyang isama sa kasong kinasasangkutan ng kanyang amang si dating Pangulong Estrada. Sa isang pahinang internal resolution ng SC, hindi sapat ang mga ibinigay na dahilan ng nakababatang Estrada upang siya ay hindi makasuhan ng plunder. Una nang ikinatuwiran ni Jinggoy na hindi maituturing na plunder ang alegasyon laban sa kanya sa usapin ng jueteng money na pagwawaldas sa salapi ng bayan. Kung ipupursige ng prosecution na siyay sampahan ng kaso, kasong graft lamang ang dapat anyang isampa sa kanya. (Ulat ni Grace Amargo)</body>
<link>http://www.philstar.com/Article.aspx?articleId=151238&amp;publicationSubCategoryId=92</link>
</article>
<article>
<title>2 pupugutan ng Abu nasagip</title>
<author>Joy Cantos</author>
<date>
<month>February</month>
<day>20</day>
<year>2002</year>
</date>
<body>Napigilan ang tangkang pagpugot ng ulo sa dalawang magkapatid na magsasaka matapos silang mailigtas ng mga operatiba ng militar sa kamay ng mga bandidong Abu Sayyaf Group sa isinagawang search and rescue operation sa Isabela, Basilan kahapon ng umaga. Kinilala ni Army Spokesman Lt. Col. Jose Mabanta ang mga nasagip na sina Latip Kasim, 22 at Danny Kasim, 24. Ang magkapatid ay nabawi ng mga operatiba ng Armys 55th Infantry Batallion sa ilalim ng pamumuno ni Col. Arnulfo Atendido sa Brgy. Upper Maligue, Isabela City bandang alas-7 ng umaga kahapon. Nabatid na dinukot noong nakaraang Linggo nang may 30 bandido sa pamumuno ni ASG Commander Kalaw Kajalis sa Brgy. Kapayawan, Isabela ang magkapatid na Kasim kasama si Apsayrah, asawa ni Danny. Makalipas ang ilang oras ay pinawalan din ang babae at binigyan ng hanggang alas-4 ng hapon ng Lunes para makalikom ng P100,000 ransom. Napag-alaman na talagang tinarget na dukutin ang magkapatid mula sa grupo ng mga magsasaka matapos pagsuspetsahang military informant ang dalawa. Hindi naman makumpirma ni Mabanta kung binayaran ng pamilya ng mga biktima ang hinihinging ransom demand ng mga bandido. Napilitan umano ang grupo ni Kajalis na abandonahin ang mga biktima matapos maramdaman ang presensiya ng mga tauhan ng militar na papalapit sa kanilang kinaroroonan. Gayunman, malaki ang paniwala na military pressure ang naging dahilan ng pagkabawi sa mga bihag. (Ulat ni Joy Cantos)</body>
<link>http://www.philstar.com/Article.aspx?articleId=151335&amp;publicationSubCategoryId=92</link>
</article>
<article>
<title>Video footage ng pamumugot ng Abu umani ng batikos</title>
<author>Lilia Tolentino/Ely Saludar at Joy Cantos</author>
<date>
<month>February</month>
<day>20</day>
<year>2002</year>
</date>
<body>Umani ng batikos mula sa mga militanteng organisasyon ang ipinalabas na video footage na nagpapakita kung paano pinugutan ng ulo ng grupong Abu Sayyaf ang mga nahuhuli nilang sundalo dahil ito raw ay isang propaganda para gawing lehitimo ang pananatili sa bansa ng mga sundalong Amerikano. Ayon sa grupong Bayan, ang video footage ay naglalayong magalit nang husto ang publiko sa Abu Sayyaf para bigyang matwid ang pagbabalik sa bansa ng mga sundalong Amerikano kasama ang kanilang base militar. Sa isang press statement na pinalabas ng Bayan, sinabi nito na matagal nang alam ng publiko ang kasamaan ng Abu Sayyaf at umiiwas lamang ang Malaca&amp;ntilde;ang sa isyu ng Balikatan. Bukod sa nakapagpatulala sa mga manonood ang video ay lalo lamang nakakakumbinsi sa mamamayan ang kahinaan ng gobyerno para malutas ang problema sa mga bandido. Ayon naman kay Presidential Spokesman Rigoberto Tiglao, walang nakikitang mali ang Malaca&amp;ntilde;ang sa pagpapakita ng media sa video footage at maituturing itong information campaign ng militar upang ipabatid sa publiko na hindi biro ang kinakaharap ng gobyerno partikular ang brutal na bandidong grupo. Nilinaw ni Tiglao na nasa desisyon na ng publiko kung dapat itong ipalabas subalit nais lamang ipakita dito na ang Abu Sayyaf ay makahayop dahil sila mismo ang kumuha ng video sa aktuwal na pagpugot. Nasaksihan sa nasabing footage ang pamumugot ng ulo ng ASG sa isang batang tinyente na nooy kasalukuyang executive officer at isang Army corporal na pawang mula sa Bravo Company ng Armys 44th Infantry Batallion na nahuli ng Sayyaf sa isang encounter sa Brogue Capayawan, Isabela noong Enero 1995. (Ulat nina Lilia Tolentino/Ely Saludar at Joy Cantos)</body>
<link>http://www.philstar.com/Article.aspx?articleId=151339&amp;publicationSubCategoryId=92</link>
</article>
<article>
<title>Pagpasok ng daliri sa ari, itinuring na rape</title>
<author>Malou Rongalerios-Escudero</author>
<date>
<month>February</month>
<day>20</day>
<year>2002</year>
</date>
<body>Hiniling kahapon ng tatlong mambabatas na amyendahan ang Republic Act 8353 o &amp;quot;Anti-Rape Act of 1997&amp;quot; upang maituring na ring panggagahasa ang pagpapasok ng daliri ng isang akusado sa ari ng biktima. Sa kasalukuyang batas, itinuturing lamang na acts of lasciviousness ang pagpapasok ng daliri sa ari ng biktima. Ayon kina Reps. Del de Guzman (Marikina), Maite Defensor (Quezon City) at Joey Salceda (Albay), dapat palawakin ang probisyon na nakapaloob sa RA 8353. Sa RA 8353, ang pagpasok ng ari ng lalaki sa bunganga, anal orifice (puwet) at pagpapasok ng anumang instrumento o object sa genital o anal orifice ng isang tao ay itinuturing na rape. Subalit sa Memorandum Circular No. 22 na ipinalabas ng Department of Justice (DOJ) noong Setyembre 28, 2000 kung saan nakapaloob ang interpretasyon nito sa R.A. 8353, ang pagpapasok ng daliri sa maselang bahagi ng katawan ng babae ay hindi itinuturing na rape. Sinabi ni Defensor na hindi malinaw ang nasabing interpretasyon dahil itinuturing na rape ang pagpapasok ng anumang bagay sa ari ng babae, pero hindi ang daliri ng akusado. &amp;quot;This interpretation does not jibe with common sense and worse, it suggests that the insertion of an assailants fingers is less offensive than the insertion of other objects or instruments,&amp;quot; ani Defensor. Sa panukalang-batas na inihain nina Defensor, idinagdag nito na dapat lamang na baguhin ang batas sa rape at itama ng Kongreso ang maling interpretasyon ng DOJ. Dapat din aniyang ituring na rape ang pagpapasok ng daliri sa ari ng isang biktima dahil isa rin itong uri ng pambababoy sa mga kababaihan. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151349&amp;publicationSubCategoryId=92</link>
</article>
<article>
<title>Kuratong posibleng mabuksan</title>
<author>Grace Amargo</author>
<date>
<month>February</month>
<day>20</day>
<year>2002</year>
</date>
<body>Binigyan ng 20 araw ng Korte Suprema ang prosecution at panig ni Sen. Panfilo Lacson para sagutin ang usapin kaugnay sa muling pagbubukas ng kaso ng Kuratong Baleleng. Sa naganap na oral argument kahapon, mahigit anim na oras pinagtalunan kung dapat bang buksan ang kaso ng Kuratong. Iginiit ni Solicitor General Simeon Marcelo na hindi dapat na mabalewala ang kasong multiple murder ni Lacson dahil mayroon pa rin sapat na ebidensiya upang itoy muling buhayin at maisulong sa korte. Base sa Rules on Criminal Procedure, maaaring ibasura ang isang kasong kriminal na may katapat na parusang mahigit sa anim na taon kung itoy hindi mabubuksan sa loob ng dalawang taon. Ngunit ang kasong nabanggit laban kay Lacson ay hindi nabuksan magmula noong 1998 ng maupo sa puwesto si dating Pangulong Estrada. Binigyang diin ni Marcelo na hindi naman nabasahan ng sakdal si Lacson at ang iba pang sangkot sa nasabing kaso noong itoy isampa sa Quezon City RTC kayat hindi mabibiktima ng double jeopardy ang naturang senador. Magugunita na si Lacson ang itinuturong umanoy utak sa pagpatay sa mga miyembro ng Kuratong noong siya pa ang pinuno ng nabuwag na Presidential Anti-Crime Commission (PACC). Kasabay nito, sinabi naman ni Atty. Sigfrid Fortun, abogado ni Lacson na wala namang nakasaad sa Rules on Criminal Procedure na kailangan pang basahan ng sakdal ang isang akusado para lamang ikonsiderang siya ay sakop ng provisional dismissal. (Ulat ni Grace Amargo)</body>
<link>http://www.philstar.com/Article.aspx?articleId=151353&amp;publicationSubCategoryId=92</link>
</article>
<article>
<title>Makatang huwes idinaan sa tula ang pagnanasa</title>
<author>Malou Rongalerios-Escudero</author>
<date>
<month>February</month>
<day>20</day>
<year>2002</year>
</date>
<body>&amp;quot;Kapalaran ay malupit, di kita makatalik. Sa ngayon o bukas, pagkat di mo ibig. Aangkinin kita, kahit sa panaginip. Ganon kita kamahal Joy aking pag-ibig.&amp;quot; Ito ay bahagi lamang ng tulang ipinadala ng isang makatang huwes ng Pampanga na posibleng makalaboso matapos balewalain ni Sandiganbayan Fourth Division Associate Justice Rodolfo Palattao ang kahilingan ng sinibak na huwes na si Hermin Arceo na ibasura ang ebidensiya sa kinakaharap niyang kasong sexual harassment at acts of lasciviousness. Si Arceo na dating executive judge at presiding justice ng Branch 43 ng Regional Trial Court ng San Fernando, Pampanga ay sinampahan ni Jocelyn Talen-Dabon, clerk of Court V, ng isang kasong administratibo sa Supreme Court at dalawang kasong kriminal sa tanggapan ng Ombudsman dahil sa acts of lasciviousness sa sexual harassment. Sinabi ng biktima na ginamit ni Arceo ang kanyang posisyon upang ipakita ang pagnanasa nito sa kanya kung saan sapilitan siyang niyakap at hinalikan sa labi ng huwes noong Disyembre 6, 1995. Sinibak ng SC si Arceo at tinanggalan pa ng mga retirement benefits. Kabilang sa mga ebidensyang ipinakita ni Dabon ay ang tulang ipinadala sa kanya nito kung saan nakasaad ang matindi nitong pagnanasa at pagmamahal. &amp;quot;Bawat patak ng luha koy mga butil ng pag-ibig. Na siya kong kalasag, sa pagnanakaw ng halik. Sa pisngi mo aking mahal, aking ilalangit. Patak ng ulan - sa buhay kong tigang ang makakawangis,&amp;quot; nakasaad pa sa tula ni Arceo. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151360&amp;publicationSubCategoryId=92</link>
</article>
<article>
<title>3 anti-piracy bills pumasa na</title>
<author>Malou Rongalerios-Escudero</author>
<date>
<month>February</month>
<day>20</day>
<year>2002</year>
</date>
<body>Pumasa na sa House Committee on Trade and Industry ang tatlong panukalang-batas na naglalayong labanan ang malaganap na piracy sa bansa na pinaniniwalaang nagpapabagsak hindi lamang sa industriya ng pelikula kundi maging sa ekonomiya ng bansa. Ang tatlong panukalang-batas ay ang House Bills 3182, 3825 at 3274 na inihain nina Reps. Harry Angpin (Manila), Imee Marcos (Ilocos Norte) at Abraham Mitra (Palawan). Nakasaad sa HB 3182 na dapat nang amyendahan ang ilang probisyon ng Republic Act 8293 o Intellectual Property Code upang magkaroon ng matibay at komprehensibong estratehiya sa paglaban sa mga kriminal na nagsasagawa ng internet piracy. Dahil sa pagkakaroon ng digital revolution o mataas na uri ng teknolohiya, nagiging madali ang pagnanakaw ng intellectual property rights sa cyber space. Ito rin ang dahilan kung bakit nalugi ang software industry ng Pilipinas ng $27.1 milyon na may katumbas na P14 bilyon at nagresulta sa pagkawala ng P170 milyong buwis sa koleksyon ng pamahalaan. Nakapaloob naman sa HB 3825 ang pagbabawas ng optical media piracy sa pamamagitan ng pagpapalawak sa kapangyarihan ng Intellectual Property Office (IPO). Ang optical media ay isang pre-recorded o recordable medium o device na sa pamamagitan ng digital information, itoy nakapagtataglay ng sounds, images o kumbinasyon ng dalawang nabanggit. Kasama rin sa optical media ang ilang disc format at iba pang teknolohiya na ginagamit sa pagbabasa sa pamamagitan ng paggamit ng lens scanning mechanism na nagtataglay ng high intensity light tulad ng laser. Samantala, layunin naman ng HB 3274 ang pagpapataw ng mabigat na parusa sa mga gumagawa ng replication and distribution ng mga compact disc (CD), video compact disc (VCD) ng walang kaukulang permiso mula sa copyright holder. Sinabi ng mga mambabatas na kung hindi pag-iibayuhin ng pamahalaan ang pakikipaglaban sa piracy at magiging kaawa-awa ang industriya ng pelikulang Pilipino na malaki ang naitutulong sa ekonomiya ng bansa. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151363&amp;publicationSubCategoryId=92</link>
</article>
<article>
<title>Pugot-video ng Abu ipinadala sa al-Qaeda</title>
<author>Joy Cantos at Malou Escudero</author>
<date>
<month>February</month>
<day>21</day>
<year>2002</year>
</date>
<body>Ipinadala umano ng mga bandidong Abu Sayyaf sa kanilang koneksiyon sa al-Qaeda terrorist ang video footage ng pamumugot nila sa mga naaarestong sundalo at mga CAFGU para mangalap ng pondo at suporta para sa kanilang teroristang gawain sa Western Mindanao. Ibinulgar kahapon ni AFP Spokesman Brig. Gen. Edilberto Adan na layon ng ipinadalang tape sa al-Qaeda na mapanood hindi lamang ang kanilang pamumugot kundi para mapanood rin sa nasabing karumal-dumal na footage kung paanong iniinda at nagsasakripisyo ang mga tinaguriang Abu Sayyaf warriors sa kanilang mga tinatamong sugat sa pakikipag-engkuwentro sa mga operatiba ng militar. Sa nasabing footage ay isang ASG member na halos natagpas ang panga, wasak ang bunganga at natanggalan ng ngipin ang pinapanood na nakukuha pang maglakad at indahin ang sugat habang nilalagyan ng alcohol ng kanyang kasamahang bandido. Isa naman ang tinatanggalan ng bala sa tinamo nitong sugat na wala man lamang ginamit na pampamanhid habang sinasabayan pa ng pagbuhos ng alcohol. &amp;quot;These footages, would show how they sacrifice, what efforts are they doing, thats why you see the wounded Abu Sayyaf being treated and this was meant to elicit sympathy of some supporters of extremist fundamentalism from the Middle East and some of these tapes were sent to us from the Middle East,&amp;quot; ayon pa kay Adan. Magugunita na nitong nakalipas na taon ay umaabot sa 17 katao, karamihan ay mahihirap na hostage na walang pambayad ng ransom ang pinugutan ng ulo ng mga bandidong Sayyaf sa Basilan. Namugot ng ulo sa video mga MILF! Niloloko lamang umano ng Malaca&amp;ntilde;ang ang taumbayan nang ipahayag nito na mga miyembro ng mga Abu Sayyaf Group ang namugot ng ulo ng isang sundalo sa ipinalabas na video footage noong Martes ng gabi. Ayon kay House Assistant Minority Leader Gilbert Remulla (Cavite), isang source mula mismo sa Palasyo ang nagsabi sa kanya na mga miyembro ng Moro Islamic Liberation Front (MILF) ang namugot ng ulo sa kontrobersyal na video at hindi mga Abu Sayyaf. Noon pang 1995 kinunan ito at narekober ng militar sa kasagsagan ng kampanya ng pamahalaan laban sa MILF noong panahon ni dating Pangulong Estrada. Bagaman at pareho anyang malupit ang MILF at ASG at dapat lamang kondenahin ng pamahalaan, sinabi ni Remulla na mali na lituhin ng Malaca&amp;ntilde;ang ang taumbayan. Maituturing umanong isang malaking panloloko ito sa panig ng gobyerno upang makuha lamang ang suporta ng mga kontra sa nagaganap na Balikatan sa Mindanao. Video unang napanood ni Erap Samantala, sinabi kahapon ni dating Pangulong Estrada na siya ang unang nakapanood ng naturang video. Ayon kay Estrada, ang kanyang administrasyon ang unang gumamit ng nasabing video upang kumbinsihin ang ibat ibang sektor ng lipunan na suportahan ang kampanya ng pamahalaan laban sa MILF at ASG. Subalit hindi umano niya ito ipinalabas sa national television kundi sa piling sektor lamang ng lipunan. Sinabi pa ni Estrada na halos natulala noon sina Bishop Orlando Quevedo at Cebu Archbishop Ricardo Cardinal Vidal nang mapanood ang video sa Malaca&amp;ntilde;ang. Nagtungo umano ang dalawang opisyal ng simbahan upang pakiusapan siya kaugnay sa tigil-putukan sa Mindanao. Idinagdag pa ng dating pangulo na naging dahilan ang nasabing footage para tuluyang magalit sa kanya si Manila Archbishop Jaime Cardinal Sin dahil sa halip na pagbigyan niya ang kahilingang tigil-putukan ay binigyan niya ng justification ang opensiba ng militar laban sa MILF at Abu Sayyaf. Kasama rin sa unang nakapanood ng video sina dating Defense Sec. Orlando Mercado at dating AFP chief at kasalukuyang Defense Sec. Angelo Reyes. (Ulat nina Joy Cantos at Malou Escudero)</body>
<link>http://www.philstar.com/Article.aspx?articleId=151448&amp;publicationSubCategoryId=92</link>
</article>
<article>
<title>Mawanay ibinalik sa Witness Protection</title>
<author>Grace Amargo</author>
<date>
<month>February</month>
<day>21</day>
<year>2002</year>
</date>
<body>Matapos pakiusapan ng ilang grupo, muling ibinalik sa Department of Justice-Witness Protection Program (DOJ-WPP) ang pangunahing testigo laban kay Sen. Panfilo Lacson na si Angelo &amp;quot;Ador&amp;quot; Mawanay. Kinumpirma ni Senior State Prosecutor Leo Dacera, director ng WPP na muling pumayag si Justice Secretary Hernando Perez na maibalik sa WPP si Mawanay alinsunod na rin sa pakiusap ng grupong Volunteer Against Crime and Corruption (VACC) at ni Mary &amp;quot;Rosebud&amp;quot; Ong. Kasama din ibinalik sa pangangalaga ng WPP si PNP Narcotics Command agent PO1 Jonathan Morales. Una nang tinanggal si Ador sa WPP noong Disyembre 2001 dahil sa kaliwat kanang reklamo laban sa kanya ng mga naging kliyente nito sa negosyong cellphone, ngunit agad namang umapela si Ador. Bunga nito, muling maibabalik kay Mawanay ang mga inalis na benepisyo sa kanya tulad ng pagkakaroon ng monthly allowance mula sa WPP na nagkakahalaga ng P6,000 at P15,000 naman mula sa ISAFP. (Ulat ni Grace Amargo)</body>
<link>http://www.philstar.com/Article.aspx?articleId=151451&amp;publicationSubCategoryId=92</link>
</article>
<article>
<title>Davide para sa 2004 dinedma ni GMA</title>
<author>Ely Saludar</author>
<date>
<month>February</month>
<day>21</day>
<year>2002</year>
</date>
<body>Hindi interesado si Pangulong Arroyo na pag-usapan ang kumakalat na balitang kakandidato sa 2004 presidential elections si Supreme Court Chief Justice Hilario Davide. Ayon sa Pangulo, ayaw muna niyang magsalita sa anumang may kaugnayan sa 2004 elections dahil mas nais niyang maibuhos ang kanyang buong panahon sa pagganap sa kanyang tungkulin. Kung balak umanong lumahok sa pulitika ni Davide ay karapatan niya ito. Ang pahayag ay reaksiyon matapos makunan ng litrato ang mga stickers na nakakabit sa sasakyan sa Cebu kung saan nakasulat ang katagang Davide 2004. Duda naman si Vice President Teofisto Guingona sa pagpasok ni Davide sa 2004 elections dahil matatapos pa ang termino nito sa Korte Suprema sa taong 2005. Inihalintulad ni Guingona si Davide kay dating Chief Justice Marcelo Fernan na matapos ang termino sa Korte ay sumabak sa pulitika kung saan ay kumandidatong bise presidente noong 1992 at noong 1995 ay tumakbong senador at pinalad na manalo. (Ulat ni Ely Saludar)</body>
<link>http://www.philstar.com/Article.aspx?articleId=151462&amp;publicationSubCategoryId=92</link>
</article>
<article>
<title>Burnhams binibigyan ng importansiya kaysa sa Pinay nurse</title>
<author>Butch Quejada</author>
<date>
<month>February</month>
<day>21</day>
<year>2002</year>
</date>
<body>Matapos ang halos walong buwang pananahimik, nagsalita na rin ang nakatatandang kapatid ng isang nurse na bihag ng Abu Sayyaf para manawagan sa pamahalaan sa mabilisang pag-rescue hindi lamang sa mga Amerikanong Burnham kundi pati na rin sa kanyang kapatid. Ayon kay Dave Pamaran, kapatid ni Deborah Yap, layunin ng kanyang pagtungo sa Maynila na tawagin ang pansin ng pamahalaan dahil lubhang nalulungkot ang kanyang pamilya dahil tila mas binibigyan ng masyadong importansiya ng gobyerno ang mag-asawang Burnham samantalang kahit minsan ay hindi binanggit ang pangalan ng kanyang kapatid. &amp;quot;My sister is also a human being like the Burnhams. My family is deeply saddened and worried by the governments seeming preference to the Americans in their rescue efforts,&amp;quot; sabi ni Pamaran. Si Pamaran ay lumuwas mula sa Cebu para dumalo sa isang prayer rally na pangungunahan ng Philippine Nurses Association, Association of Former Seminarians and Friends, Inc. at mga miyembro ng Philli Nurse Association. Sinabi ni Dr. Rusty Francisco, isa sa mga sumalubong kay Pamaran na lubhang nakakabahala para sa mga Pilipino ang nagiging takbo ng paglutas sa hostage crisis pati na rin ang mga pahayag ni Pangulong Arroyo. &amp;quot;In her interviews in newspapers and televisions Pres. Arroyo has time and again assured US Pres. Bush that the American hostages would be rescued soon safely, but the former never mentioned about Ms. Yap. This is very disturbing,&amp;quot; ani Francisco. Ayon pa sa kapatid ni Deborah, nakatanggap sila ng sulat buhat sa mga bandidong grupo at humihingi ng P1 milyong ransom para sa paglaya ng kanyang kapatid. Inihayag din ni Pamaran na ang kanyang kapatid ay medyo payat at may sakit, base sa impormasyon ni Sheila Tabanyag, isang midwife na kasamang na-hostage ni Deborah subalit pinalaya kamakailan. Si Yap umano ang nagsisilbing nurse ng mga bihag pati na rin ang mga Abu Sayyaf. (Ulat ni Butch Quejada)</body>
<link>http://www.philstar.com/Article.aspx?articleId=151465&amp;publicationSubCategoryId=92</link>
</article>
<article>
<title>12 porsiyentong taas sa sahod ng sundalo pinanukala</title>
<author>Rudy Andal</author>
<date>
<month>February</month>
<day>21</day>
<year>2002</year>
</date>
<body>Hiniling kahapon ni Senator Rodolfo Biazon sa Senado na taasan ang suweldo ng mga sundalo hanggang 12 porsiyento upang makapantay sa sinasahod ng mga pulis. Inihain kahapon ni Sen. Biazon, vice chairman ng Senate committee on national defense and security, ang Senate bill 2020 na naglalayong itaas ang kasalukuyang suweldo ng mga miyembro ng AFP. Nais ni Biazon na maging P28,875 ang sahod ng AFP chief of staff na may ranggong General o Admiral sa Navy mula sa dating sahod nitong P18,173 o 12% pagtaas kumpara sa suweldo naman ng Director-General na P21,640 sa PNP. Gayundin ang iba pang ranggo mula sa Lt. Gen. o Vice Admiral hanggang sa ranggong Private na ang magiging minimum ay P9,939.30 mula sa dating P5,775. Sinabi pa ni Biazon na layunin ng kanyang panukala na bigyan ng karampatang suweldo ang mga sundalo na angkop sa kasalukuyang pamumuhay para makasapat sa kanilang pamilya. Idinagdag ni Biazon na nagmumukhang kawawa din ang ating mga sundalo lalo ngayong mayrong Balikatan 2002 kung saan hindi sila makasabay sa US forces pagdating sa paggastos. (Ulat ni Rudy Andal)</body>
<link>http://www.philstar.com/Article.aspx?articleId=151471&amp;publicationSubCategoryId=92</link>
</article>
<article>
<title>'Taga-pugot' ng Sayyaf, sumuko!</title>
<author>Joy Cantos</author>
<date>
<month>February</month>
<day>22</day>
<year>2002</year>
</date>
<body>Isang umaming &amp;quot;taga-pugot&amp;quot; ng mga teroristang Abu Sayyaf ang kusang loob na sumuko kahapon sa Basilan matapos makita sa telebisyon ang video ng execution na ipinalabas ng Malaca&amp;ntilde;ang. Gayunman, kinilala lamang sa alyas Jun ang confessed executioner na humihingi ng proteksiyon sa gobyerno sa pangambang tugisin siya ng mga bandido. Kinumpirma ni Jun na isa siyang &amp;quot;hostage&amp;quot; at hindi miyembro ng bandidong grupo at ang kontrobersiyal na video ay nangyari noon pang Nobyembre 1994. Ayon sa kanya, ang mga bihag ng Abu Sayyaf tulad niya ay pinupuwersang makibahagi sa pagkatay sa kanilang mga kalaban. &amp;quot;Kung hindi, kami ang babarilin o pupugutan,&amp;quot; ani Jun. Nakonsensiya umano si Jun sa napanood na video kaya agad siyang dumulog sa mga awtoridad. Sa pahayag nito kay Basilan PPO Director P/Sr. Supt. Bensali Janjali, nagdesisyon umano siyang sumuko sa takot na tugisin siya ng ibat ibang grupo maliban sa mga awtoridad at kaanak ng mga biktima matapos na malantad ang kanyang mukha sa nasabing video. &amp;quot;Binilangan nila ako, 1, 2, pagdating ng 3 pikit mata ko nang pinugutan ng ulo yung iba kong kasamahang hostages,&amp;quot; pahayag ni Jun, 30, isa sa limang bihag na dinukot ng mga bandido noong Nobyembre 18, 1994 sa Upper Majahayay, Maluso, Basilan. Isa sa kanyang mga pinugutan noong Disyembre 23,1994 ay kinilala niya sa alyas na Rudah. Matapos ito ay pinakawalan na umano siya ng ASG. Inamin din ni Jun ang pamumugot niya sa mag-amang kinidnap ng grupo na kinilala nitong alyas brgy. captain Solomon at anak nitong lalaki na pinaratangang mga espiya ng militar. Ilang taon na rin umano siyang hindi makatulog dahil sa kanyang ginawa. Muling nagbalik sa kanyang gunita ang pamumugot ng isapubliko ng pamahalaan ang naturang video. Kasalukuyang kinukunan ng testimonya si Jun ng Basilan PPO. (Ulat ni Joy Cantos)</body>
<link>http://www.philstar.com/Article.aspx?articleId=151542&amp;publicationSubCategoryId=92</link>
</article>
<article>
<title>Namugot kakasuhan</title>
<author>Grace Amargo</author>
<date>
<month>February</month>
<day>22</day>
<year>2002</year>
</date>
<body>Posibleng makasuhan ng murder ang mga bihag na umamin na sila at hindi mga miyembro ng Abu Sayyaf Group ang siyang may kagagawan ng pamumugot ng ulo sa kontrobersiyal na video ng mga bandido. Ang pahayag ay ginawa ni Justice Secretary Hernando Perez kaugnay sa ginawang paglutang ng isang alyas Jun. Ayon kay Perez, iginiit nitong maituturing pa ring isang capital offense ang ginawa ng mga bihag at sa ilalim ng batas ay may karampatan itong parusa kahit pa sabihing walang ibang pagpipilian ang mga ito kundi sundin ang utos ng mga bandido. Pero, nilinaw ni Perez na maaaring bumaba ang parusa sa mga ito dahil sa pag-amin sa ginawa na maituturing na mitigating circumstance upang mabawasan ang naging kasalanan nito. Nauna nang kinumpirma ni Jun na ang nakitang namugot sa ulo ng sundalo ay mga miyembro nga ng ASG, subalit ang mga sibilyang pinugutan ay ang mga kapwa sibilyang bihag ang responsable bunga ng pag-uutos ng mga bandido. (Ulat ni Grace Amargo)</body>
<link>http://www.philstar.com/Article.aspx?articleId=151550&amp;publicationSubCategoryId=92</link>
</article>
<article>
<title>Petisyon ni Benipayo hinarang ng Comelec commissioners</title>
<author>Grace Amargo</author>
<date>
<month>February</month>
<day>22</day>
<year>2002</year>
</date>
<body>Iginiit kahapon ng mayorya ng mga commissioners ng Commission on Election (Comelec) sa Supreme Court na ibasura nito ang inihaing petisyon ni Comelec Chairman Alfredo Benipayo kaugnay sa pagkuwestiyon nito sa kontrata ng naturang komisyon sa Photokina Marketing Corp. Sa apat-na-pahinang manifestation nina Comelec Commissioners Luzviminda Tancangco, Rufino Javier, Ralph Lantion at Mehol Sadain, sinabi nito na dapat balewalain ng SC ang petisyon ni Benipayo dahil wala itong ligal na pag-aapruba ng Comelec en banc. Matatandaan na nag-utos si Quezon City Regional Trial Court (RTC) Judge Ma. Luisa Quijano-Padilla na ipatupad na ng Comelec ang programa sa ilalim ng Voters Registration and Identification System (VRIS) kung saan ay ibinibigay ang naturang kontrata sa nanalong bidder, ang Photokina. Subalit humingi ng saklolo si Benipayo sa Korte Suprema kung saan ay hiniling nito na pigilin ang naging kautusan ni Judge Padilla dahil ito umanoy iligal. Naging dahilan naman ito para kumilos ang grupo ni Tancangco sa pagsasabing walang ligal na basehan ang ginawa nina Benipayo dahil hindi sumang-ayon sa kanyang panukala ang mayorya ng mga commissioner. Ibinigay ng Comelec ang kontrata sa Photokina para sa VRIS program noong Oktubre 3, 2000 makaraang magwagi sa bidding ang naturang kumpanya. Ang VRIS ay binuo ng Comelec noong panahon ni dating Comelec Chairperson Harriet Demetriou upang masiguro na malilinis ang listahan ng may 35-milyong mga botante sa buong Pilipinas. (Ulat ni Grace Amargo)</body>
<link>http://www.philstar.com/Article.aspx?articleId=151557&amp;publicationSubCategoryId=92</link>
</article>
<article>
<title>Libong manggagawa sa US, mawawalan ng trabaho</title>
<author>Malou Rongalerios-Escudero</author>
<date>
<month>February</month>
<day>22</day>
<year>2002</year>
</date>
<body>Dahil sa kampanya ni US President George Bush laban sa terorismo, maraming mga Filipino baggage screeners sa Amerika ang pinangangambahang mawalan ng trabaho. Bagamat walang kinalaman ang mga immigrant baggage screeners sa September 11 bombing, lahat ng mga ito ay maaapektuhan sanhi ng 9/11 Federal Law kung saan tanging mga US citizens na lamang ang gagawing baggage screeners. Nakasaad sa US Aviation Security Law na ipinasa noong Nobyembre 19, mahigpit nang ipinagbabawal sa mga immigrant ang maging airport screeners. Ayon sa Migrante International, maraming mga immigrant na nagtatrabaho sa tatlong airports sa California - San Francisco, San Jose at Oakland airports ang nagsagawa ng magkakahiwalay na rally noong Martes para iprotesta ang nasabing batas. Sa San Francisco lamang ay tinatayang 1,200 immigrants na karamihan ay mga Pinoy ang napipintong mawalan ng trabaho. Sinabi pa ng Migrante na ang &amp;quot;war on terrorism&amp;quot; na inilunsad ng Amerika ay nagiging giyera hindi laban sa terorismo kundi laban sa mga migrant at immigrants. Dahil sa nangyaring pambobomba sa Ground Zero noong nakaraang taon ay naging mapaghinala na umano ang mga Amerikano at ang nais na lamang nilang pagkatiwalaan ay ang sarili nilang mamamayan. Idinagdag ng Migrante na dapat isipin ng Amerika na ang taong responsable sa Oklahoma terrorist bombing sa US ay si Timothy McVeigh na isang American citizen. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151563&amp;publicationSubCategoryId=92</link>
</article>
<article>
<title>'Di ko nalilimutan si Deborah - GMA</title>
<author>Lilia Tolentino</author>
<date>
<month>February</month>
<day>22</day>
<year>2002</year>
</date>
<body>Tiniyak kahapon ni Pangulong Arroyo sa pamilya ni Deborah Yap na ginagawa ng pamahalaan ang lahat na makakaya para ligtas na mapalaya ang bihag na nurse ng Abu Sayyaf. Sinabi ng Pangulo na ang kaligtasan ni Deborah at ng mag-asawang Martin at Gracia Burnham ang siyang nakakumbinsi sa kanya para pagtibayin ang Balikatan 02-1 kahit alam niyang gagawin itong malaking isyu ng kanyang mga kritiko. Ang pahayag ay ipinalabas ng Pangulo kasunod ng reklamo ng pamilya ni Deborah na mas pinag-uukulan ng pamahalaan ng malaking atensiyon ang mga Amerikanong bihag kaysa Pilipinang nurse. &amp;quot;Ni isang saglit ay hindi ko nalilimutan si Deborah gayundin ng ating mga sundalo,&amp;quot; anang Presidente. Kamakalawa ay lumuwas ng Maynila mula Zamboanga ang nakatatandang kapatid ni Deborah na si Dave Pamaran para tawagin ang pansin ng pamahalaan. Lubha umanong nalulungkot ang kanyang pamilya dahil tila mas binibigyan ng masyadong importansiya ng gobyerno ang mag-asawang Burnham samantalang kahit minsan ay hindi binanggit ang pangalan ng kanyang kapatid. Bunsod nito ay inatasan ng Pangulo si Southcom Chief Lt. Gen. Roy Cimatu na personal na bigyan ng regular briefing ang pamilyang Yap hinggil sa operasyong ginagawa para mailigtas si Deborah. Tinagubilinan din ng Pangulo si Social Welfare and Development Secretary Corazon Juliano Soliman na tulungan ang lahat ng pangangailangan ng pamilya ni Yap lalo na ang apat nitong anak. Si Yap ay kinidnap ng ASG kasama ng mga Burnham at iba pang bihag sa isang pagsalakay sa Lamitan provincial hospital sa Basilan. (Ulat ni Lilia Tolentino)</body>
<link>http://www.philstar.com/Article.aspx?articleId=151568&amp;publicationSubCategoryId=92</link>
</article>
<article>
<title>US Chopper bumagsak!</title>
<author>Butch Quejada,Ellen Fernando,Joy Cantos,Lilia Tolentino, Ely Saludar at Rose Tamayo</author>
<date>
<month>February</month>
<day>23</day>
<year>2002</year>
</date>
<body>Bumagsak kahapon ng madaling araw ang isang dambuhalang US MH-47 Chinook helicopter na may lulang sampung Amerikanong sundalo sa karagatan ng Dumaguete City, Negros Oriental habang nasa flight mission. Tatlong US crew ang narekober na patay at tatlo pa ang nailigtas, habang patuloy ang isinasagawang search and rescue sa iba pang nawawala. Ayon kay AFP Spokesman Brig. Gen. Edilberto Adan, dakong alas-2:30 ng madaling araw ng bumulusok ang nasabing aircraft may pitong milya ang layo sa timog silangan ng Zamboangueta island sa Dumaguete City. Bago ang insidente, may napansin nang pag-spark sa helicopter pag-take off nito. &amp;quot;Malaking bola ng apoy ang nakita ng mga mangingisda bago bumagsak yung helicopter,&amp;quot; pahayag ng report. Itinanggi naman ng mga Kano na may diperensiya ang sasakyan. Ayon sa report, pabalik na umano sa Mactan Air Base sa Cebu ang naturang helicopter kasama ang isa pang Chinook aircraft matapos maghatid ng huling batch ng US Special Forces sa Basilan at military supplies ng maganap ang trahedya. Sinabi ni Adan na hindi muna ipalalabas ang pangalan ng mga nasawi hanggat walang kumpirmasyon at kailangan munang ipaalam sa kanilang mga pamilya. Tumulong na sa isinasagawang search and rescue operation ang pinagsanib na US Navy Seals at Philippine Navy Special Warfare group units sa kinabagsakan ng Chinook helicopter. Kasalukuyan pang inaalam kung system failure o pilot error ang sanhi ng pagbagsak ng Chinook chopper at pinawi ng militar ang posibilidad na sabotahe sa pamamagitan ng &amp;quot;hostile fire&amp;quot; ang naging sanhi ng crash. Wala umanong nakitang anumang indikasyon na binaril ito o pinasabugan ng mga kalabang puwersa ng gobyerno. Base sa rekord, ang MH-47 ng US Army ay ginagamit sa long-range at heavy lift operations kung saan ay may mga computer terminals ang bawat istasyon. Ang isang Chinook helicopter ay nagkakahalaga ng US$40 milyon at ito ay isa sa pinakamodernong air warfare ng Amerika. Ipinagmamalaki ng US ang nasabing sasakyang panghimpapawid dahil sa mga modernong kasangkapan sa loob nito. Kaya umanong lumipad ng helicopter sa gabi at kahit masungit ang panahon dahil sa mga night visions nito at makabagong radar equipment. Nakakapagkarga din ang helicopter ng 44 sundalo na naka-full battle gear, tangke at iba pang combat warfare. Samantala, sa Malaca&amp;ntilde;ang, ikinalungkot ni Pangulong Arroyo ang nangyari. Sinabi ng Presidente na ang naganap na insidente ay nagpapatunay lamang na pati mga Amerikano ay mayroong hinaharap na panganib sa magkasanib na military exercise. Sa kabila ng nangyari, hindi maaapektuhan ang isinasagawang Balikatan sa Mindanao. (Ulat nina Butch Quejada,Ellen Fernando,Joy Cantos,Lilia Tolentino, Ely Saludar at Rose Tamayo)</body>
<link>http://www.philstar.com/Article.aspx?articleId=151649&amp;publicationSubCategoryId=92</link>
</article>
<article>
<title>Mga tabloids ipagbabawal na</title>
<author>Malou Escudero</author>
<date>
<month>February</month>
<day>23</day>
<year>2002</year>
</date>
<body>Dahil sa walang takot na pambabatikos ng mga pahayagang tabloid sa gobyerno, plano umano ng Local Government Units (LGUs) na ipagbawal na ang mga ito sa lansangan. Ayon kay Bayan Muna Rep. Liza Maza, anumang araw ay maaaring ipatupad ng mga LGUs ang ban ng mga tabloid sa buong kapuluan. Hinihinala ni Maza na ang nasabing kautusan ay mismong manggagaling sa Department of Interior and Local Government (DILG) dahil ang nasabing ahensiya ang nakakasakop sa lokal na pamahalaan. Sinabi pa ni Maza na bagaman at ikakatuwiran ng mga LGUs ang paggamit ng mga tabloid ng mga seksing babae at artista sa planong pagba-ban, posible aniya na mas may malalim pa itong dahilan. Tanging ang mga tabloid na lamang umano sa ngayon ang bumabatikos ng matindi sa gobyerno partikular sa administrasyong Arroyo. Kung ikukumpara umano sa mga broad sheets ay mas tinatangkilik ng masa ang mga tabloid kaya mas mataas na ngayon ang political awareness maging ng mga mahihirap na mamamayan. Ang pagbabawal sa mga tabloid ay posible aniyang paraan ng gobyerno upang hindi makarating sa mga ordinaryong mambabasa ang mga anomalya sa gobyerno. Sa sandaling maipatupad umano ang kautusan ay kukumpiskahin ng mga lider ng lokal na pamahalaan ang mga nagkalat na tabloid na inilalako sa kanilang nasasakupang lugar. (Ulat ni Malou Escudero)</body>
<link>http://www.philstar.com/Article.aspx?articleId=151656&amp;publicationSubCategoryId=92</link>
</article>
<article>
<title>Kagamitan ng US walang kuwenta? - Sen.Pimentel</title>
<author>Rudy Andal</author>
<date>
<month>February</month>
<day>23</day>
<year>2002</year>
</date>
<body>Naghihinala si Senate Minority Leader Aquilino Pimentel, Jr. na walang kuwenta at delikado ang mga kagamitang ibinibigay ng US sa AFP. Reaksiyon ito ni Pimentel matapos bumagsak ang isang Chinook helicopter habang naglilipat ng tauhan at kagamitan ang US sa pagpapatuloy ng Balikatan joint military exercises sa Basilan. Kahapon ay inatasan ni Pimentel sina Defense Secretary Angelo Reyes at AFP Chief of Staff Gen. Diomedio Villanueva na suriing mabuti ang kalidad at airworthiness ng mga helicopter na ibinigay ng US. &amp;quot;Hiniling natin sa AFP na magsagawa ng malawakang ebalwasyon sa lahat ng eroplano, armas at kagamitan na ibinigay ng US upang matiyak kung maayos ang mga ito,&amp;quot; sabi ng senador. Mahalaga anyang makita ang kaayusan at kondisyon ng mga helicopters na ito upang matiyak na hindi malagay sa panganib ang mga Pilipinong piloto at pasahero nito. (Ulat ni Rudy Andal)</body>
<link>http://www.philstar.com/Article.aspx?articleId=151663&amp;publicationSubCategoryId=92</link>
</article>
<article>
<title>US aircraft minamalas</title>
<author>Joy Cantos</author>
<date>
<month>February</month>
<day>23</day>
<year>2002</year>
</date>
<body>Mistulang minamalas ang mga US aircraft dahil ito ang pangatlong insidente na nagkaroon ng aberya ang nasabing mga sasakyang panghimpapawid simula ng dumating ito sa bansa kaugnay ng Balikatan. Noong Enero 30 ay nagtamo ng dalawang tama ng bala ang US Air Force MC 130 matapos puntiryahing barilin ng hinihinalang mga rebelde habang nagsasagawa ng low-level flying sa idinaos na Balance Piston sa Clark, Pampanga. Sumunod dito ay nitong Pebrero ng magsidating ang US troops sa Zamboanga City ay aksidenteng nagkaroon ng sunog sa isang C-130 cargo plane ng US habang pa-landing. (Ulat ni Joy Cantos)</body>
<link>http://www.philstar.com/Article.aspx?articleId=151669&amp;publicationSubCategoryId=92</link>
</article>
<article>
<title>Sakit ni Erap hindi banta sa kanyang buhay</title>
<author>Malou Rongalerios-Escudero</author>
<date>
<month>February</month>
<day>23</day>
<year>2002</year>
</date>
<body>Hindi maikokonsiderang &amp;quot;life threatening&amp;quot; o banta sa kanyang buhay ang sakit na osteoarthritis ni dating Pangulong Estrada bagaman at maaari siyang malumpo dahil sa sakit niyang ito. Ito ang sinabi kahapon sa Sandiganbayan Special Division ng hepe ng Radiology department ng Veterans Memorial Medial Center sa isinagawang pagdinig sa kahilingan ni Estrada na payagan siyang makapagpa-opera sa Amerika. Ayon kay Dr. Dorita Evangelista, hindi nakamamatay ang sakit ni Estrada pero malaking suliranin ito sa paglalakad ng dating presidente. Sinabi pa nito na may butas na rin sa kaliwa at kanang paa si Estrada dahil sa sakit na rayuma. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=151674&amp;publicationSubCategoryId=92</link>
</article>
<article>
<title>Sabwatan ng militar at Abu iimbestigahan ng Kongreso</title>
<author>Malou Escudero</author>
<date>
<month>February</month>
<day>23</day>
<year>2002</year>
</date>
<body>Magkasama nang iimbestigahan ng dalawang kapulungan ng Kongreso ang sinasabing sabwatan ng militar at Abu Sayyaf kaugnay sa kidnapping activities sa Mindanao. Isasagawa ng Senate at House committees on national defense ang joint hearing sa Marso 7 at muling ipapatawag ang mga naging bihag ng bandidong grupo. Ang joint hearing ay may kaugnayan din sa paglutang ng isang bagong video footage na nagpapakitang nakikipag-usap sa mga sundalo sa pangunguna ni Army Capt. Ruben Guinolbay si businessman Reghis Romero kasama ang dalawa pang bihag ng Sayyaf matapos makatakas. (Ulat ni Malou Escudero)</body>
<link>http://www.philstar.com/Article.aspx?articleId=151678&amp;publicationSubCategoryId=92</link>
</article>
<article>
<title>Walang survivors sa chopper crash</title>
<author>Butch Quejada at Joy cantos</author>
<date>
<month>February</month>
<day>24</day>
<year>2002</year>
</date>
<body>Milagro na lamang umano ang makapagliligtas sa pito pang nawawalang US servicemen ng bumagsak na MH-47 Chinook helicopter sa Negros Oriental kamakalawa dahil isang shark infested area ang pinagbagsakan nitong karagatan. Inamin ni Navy Lt. Elpidio Francisco ng Naval Intelligence na malabo nang marekober nang buhay at buo ang katawan ng pitong missing na sundalong Kano dahil dalawang araw nang nakababad ang mga ito sa tubig at pinangangambahang pinagpiyestahan na ng mga pating ang mga ito. At kahit pinalawak sa limang nautical miles ang search and rescue operation ng RP-US team, sa lakas ng current ng tubig sa ilalim ng dagat ay maaaring tinangay na palayo ang mga biktima. Nabatid na bago bumulusok ang Chinook ay nagkaroon ng pagsabog sa ere. Isang bolang apoy sa himpapawid ang nakita ng ilang nakasaksing mga mangingisda kaya imposible nang may mabuhay sa insidente kung saan nagmistulang impiyerno ang nasabing karagatan. Samantala, kinilala ang 10 US troops na sakay ng nag-crash na Chinook. Army soldiers Maj. Curtis Feistnet, Capt. Bartt Owens, Chief Warrant Officer 2 Jody Egnor, Staff Sgt. James Dorrity, Staff Sgt. Kerry Frith, Staff Sgt. Bruce Rushforth Jr., Sgt. Jeremy Foshee at Spec. Thomas Allison, at Air Force members Master Sgt. William McDaniel II at Staff Sgt. Juan Ridout. Inilipad na rin kahapon patungong Kadena, Japan ang tatlong nasabing US servicemen sa malagim na chopper crash. Kabilang sa tatlong kinumpirmang nasawi ay sina US Army Major Curtis Feistner, Capt. Bartt Owens at isa pa na di tinukoy ang pangalan na pawang miyembro ng 160th Special Operations Aviation Regiment ng US Army. Ang mga ito ay narekober kamakalawa may ilang metro ang layo sa crash site habang lumulutang sa karagatan at tinatangay ng malakas na alon. Kaugnay nito, ilang helmet at pilot seat ang narekober kahapon ng rescue team sa Sindangan Bay, Northern Mindanao. Nakakuha rin ng ilang piraso ng helicopter kabilang ang rotor blade, landing wheel, fuel tank at isang orange marker basket na ngayoy nasa pangangalaga na ng Central Command ng AFP. Tinagubilinan na rin umano sila ng US Pentagon na huwag gagalawin ang mga nagkapira-pirasong bahagi ng Chinook dahil magpapadala ang Estados Unidos ng sarili nitong mga imbestigador para magsagawa ng imbestigasyon sa sanhi ng pagbagsak nito. (Ulat nina Butch Quejada at Joy cantos)</body>
<link>http://www.philstar.com/Article.aspx?articleId=151748&amp;publicationSubCategoryId=92</link>
</article>
<article>
<title>Pinoys na mawawalan ng trabaho sa US sagipin</title>
<author>Rudy Andal</author>
<date>
<month>February</month>
<day>24</day>
<year>2002</year>
</date>
<body>Hiniling nina Senators Blas Ople at Tessie Aquino-Oreta kay Vice President at Foreign Affairs Secretary Teofisto Guingona Jr. na atasan ang ating embahada sa Estados Unidos na sagipin ang 1,200 Filipino baggage screeners sa tatlong major US airports na nakatakdang mawalan ng trabaho dahil sa diskriminasyon. Sa ilalim ng bagong US Aviation Security Law, papalitan ng federal government ang mga private contractors at airlines employees nito kabilang ang mga baggage screeners sa pagmamantina ng mga international airports bilang paghihigpit sa kanilang seguridad, Tanging ang mga US citizens na lamang ang puwedeng kunin bilang mga airport screeners kaya ang mga immigrants nito tulad ng Fil-Americans ay aalisin na dito, ayon sa ipinasang bagong batas sa US Aviation. Nag-ugat ang pagkakaroon ng bagong batas na ito sa mga paliparan dahil sa nangyaring pag-atake ng mga terorista noong Sept. 11. Winika ni Ople, hindi dapat husgahan ang kakayahan at katapan ng mga Filipino na naglilingkod bilang mga screeners sa tatlong airport sa California - San Francisco, San Jose at Oakland - bagkus ay kilala ang mga ito bilang magalang, tapat at mapagkakatiwalaang mga empleyado. Sinabi naman ni Oreta na kung nagawang matulungan ng ating gobyerno ang libu-libong OFWs sa Hong Kong na nakatakda sanang bawasan ang mga sahod ay dapat ring tulungan ng Arroyo government ang mga Pinoy na ito sa US na nakatakdang mawalan ng trabaho. (Ulat ni Rudy Andal)</body>
<link>http://www.philstar.com/Article.aspx?articleId=151758&amp;publicationSubCategoryId=92</link>
</article>
<article>
<title>Hindi ako 'American Girl ' - GMA</title>
<author>Lilia Tolentino</author>
<date>
<month>February</month>
<day>24</day>
<year>2002</year>
</date>
<body>Ayaw ni Pangulong Arroyo ang bansag sa kanyang &amp;quot;American Girl&amp;quot; o &amp;quot;Am Girl&amp;quot; na ikinakapit sa kanya ng grupong militante dahil sa ipinatupad niyang Balikatan 02-1 na nakapagpabalik sa bansa ng mga sundalong Amerikano. Sa kanyang programang &amp;quot;May Glorya ang Bukas Mo&amp;quot;, hiningi ng Pangulo ang tulong ng mga biktima ng pangingidnap ng Abu Sayyaf at pamilyang nawalan ng kamag-anak dahil pinatay ng grupong bandido para siyang magpaliwanag sa publiko hinggil sa kasamaan ng ASG. &amp;quot;Kapag naririnig ko kayo, naaalala ko ang sinasabi nilang ako raw ay isang Am Girl dahil tinatanggap ko raw ang tulong ng mga Amerikano. Tulungan po ninyo akong kumbinsihin sila na mas matinding kalaban ang Abu Sayyaf kaysa mga Amerikano,&amp;quot; anang Presidente. Sa isinahimpapawid na palatuntunan ay inihayag ni Jovelyn Dacquer, taga-Puerto Princesa, na ang kanyang asawa ay kabilang sa mga nakidnap ng Abu Sayyaf sa Dos Palmas. Isa siyang cook sa naturang beach resort. Napugutan ng ulo ang kanyang kabiyak dahil wala silang maibayad na ransom. Ayon naman kay Joel Guillio, dumanas siya ng apat na buwan at 12 araw na pagiging bihag ng Abu Sayyaf. Nadukot siya sa Torres Hospital. Sobra raw ang hirap na dinanas niya sa panahong yaon dahil umulan man o umaraw lagi silang naglalakad at minsan ay hindi sila kumakain. Dinala raw siya at iba pang kasamahan sa bundok ng Basilan. Doon daw ay nakita niya ang panggagahasa ng mga miyembro ng ASG sa mga bihag na babae. Nakita raw niya doon ang mag-asawang Martin at Gracia Burnham. Para raw asong may tali si Martin habang naglalakad sila sa araw, at kung gabi itinatali siya sa puno. (Ulat ni Lilia Tolentino)</body>
<link>http://www.philstar.com/Article.aspx?articleId=151765&amp;publicationSubCategoryId=92</link>
</article>
<article>
<title>Isa pang 'taga-pugot' ng Sayyaf nabulgar</title>
<author>Joy Cantos</author>
<date>
<month>February</month>
<day>24</day>
<year>2002</year>
</date>
<body>Hindi lamang isa kundi higit pa ang umanoy ginawang berdugo ng Abu Sayyaf matapos na mabulgar na isa pang dating hostage ang ginawang taga-pugot ng ulo ng bandidong grupo. Kinilala ni PNP-Criminal Investigation and Detection Group P/Directof Nestorio Gualberto ang isa pang excutioner na si Junie Abines, umanoy kasamahan ng self-confessed executioner na si Jun Pe&amp;ntilde;aflor. Ang paglutang ng pangalan ni Abines ay nabulgar base na rin sa testimonyang binitiwan sa mga awtoridad ni Pe&amp;ntilde;aflor na umanoy isa pang kasamahan niyang land surveyor mula sa Orbecido Surveying Office na dinukot ng ASG noong Nob. 18, 1994 sa Basilan ang ginawang taga-pugot. Ibinulgar ni Pe&amp;ntilde;aflor na kabilang pa sa mga kasamahan niya na kinidnap ng bandidoong grupo ay sina Jesus Bonifacio, Nelson Avellana at Danny Dabad. Isiniwalat rin ni Pe&amp;ntilde;aflor na itinurn-over siya ng kanyang mga kidnapper mula sa grupo ng napaslang na si dating ASG chieftain Ustadz Abdurajak Janjalani noong Dis. 24, 1994 sa isa pang commander ng ASG sa Upper Majahajay sa Maluso, Basilan kung saan pinuwersa silang pugutan ang kanilang mga kasamahang bihag na mag-amang sina Majahajay brgy. chairman Solomon Mayang at anak nitong si Jonathan Mayang. (Ulat ni Joy Cantos)</body>
<link>http://www.philstar.com/Article.aspx?articleId=151771&amp;publicationSubCategoryId=92</link>
</article>
<article>
<title>11 workers kinidnap ng NPA</title>
<author>Ed Casulla</author>
<date>
<month>February</month>
<day>25</day>
<year>2002</year>
</date>
<body>PANDAN, Catanduanes - Tila iniidolo na ng New Peoples Army (NPA) ang grupo ng bandidong Abu Sayyaf nang umatake ito sa First Catanduanes Electric Cooperative (FICELCO) at dinukot ang may 11 empleyado nito habang nagtatrabaho sa Barangay Panuto ng nasabing lugar, kamakalawa ng tanghali. Nakilala ang mga biktima na sina Florencio Tabuso, Macarionito Tabuso, Silverio Avila Jr., Rafael Sebastian, Felimon Tabuso, Francis Tabiana, Efren Perasola, Ronnie Tachon, Mario Molina Jr., Dionisio Romero at Edison Barba pawang mga residente ng nabanggit na lugar. Ayon sa ulat ni Catanduanes PNP Provincial Director P/Supt. Gil Histosis, ang insidente ay nangyari ng bandang alas-12 ng tanghali noong Sabado habang ang mga empleyado ay naglalatag ng mga kawad ng kuryente. May 40 armadong rebeldeng NPA na pinamumunuan ng isang nakilala lamang sa pangalan &amp;quot;Ka Greg&amp;quot; ang lumusob sa nasabing barangay at tinangay ang mga manggagawa at dalawang nakaparadang trak ng kompanya. Napag-alamang nagpadala ng demand letter ang mga rebelde kay Herbert Evangelista na naka-address kay FICELCO general manager Carlos Gianan III. Ayon sa pinadalang sulat, humihingi ng P50,000 bilang ransom ang mga rebelde kapalit nang kalayaan ng mga kinidnap kasama ang dalawang trak na kinulimbat. Ang mga rebelde na pawang armado ng matataas na kalibre ng baril ay lumusob sa pinagtatrabahuhan ng mga biktima na may layong 100 kilometro sa bayan ng Virac. Naunang nagbanta ang mga rebelde na pupugutan umano nila ng ulo ang mga manggagawa at susunugin ang 2 trak sa oras na hindi binigay ng FICELCO management ang kanilang hinihinging ransom sa loob ng labindalawang oras. Gayunman agad na nagpadala ng P50,000 ang FICELCO management sa mga rebelde kapalit ng kanilang bihag at pagkatapos ng negosasyon ay pinalaya din ang mga manggagawa. Isang hot pursuit operation ang isinagawa ng Philippine Army at PNP para maaresto ang mga rebelde. (Ulat ni Ed Casulla)</body>
<link>http://www.philstar.com/Article.aspx?articleId=151877&amp;publicationSubCategoryId=92</link>
</article>
<article>
<title>Pangako ni GMA, mapapako</title>
<author>Rudy Andal</author>
<date>
<month>February</month>
<day>25</day>
<year>2002</year>
</date>
<body>Inihayag kahapon ng oposisyon na walang maipatutupad na pangako si Pangulong Gloria Macapagal Arroyo sa masang Pilipino na pauunlarin ang kanilang kabuhayan dahil mas kinilingan ng Palasyo ang dikta ng International Monetary Fund sa pagtitipid ng public spending. Ito ang reaksyon ni Senador Luisa Ejercito Estrada, sa mga binitiwang pangako ni Arroyo sa mga mahihirap tuwing magpupunta sa squatters area. Pinayuhan ni Estrada si Arroyo na itigil ang panloloko sa mahihirap dahil hindi mangyayari ang pangako nitong maglalaan ng malaking badyet sa social services at lilikha ng hanapbuhay. &amp;quot;Paano matutupad ni Mrs. Arroyo ang pangako nitong lumikha ng hanapbuhay at paunlarin ang kabuhayan kung binawasan, sa halip na itaas ang public spending sa labor-intensive sectors tulad ng socialized housing at rural infrastructure. Walang laman ang pangako niya na layunin na paasahin lamang ang mahihirap na magkaroon sila ng magandang kabuhayan sa ilalim ng administrasyon ni Arroyo&amp;quot; giit ni Senador Estrada. Samantala, nagbabala si Senator Teresa Aquino Oreta na madadagdagan ang bilang ng walang hanapbuhay sa ating bansa kundi kikilos si Arroyo na mapigilan ang pagbabawas ng dayuhang manggagawa sa anim na bansa. Sa nakalap na impormasyon ni Oreta, nagbabalak magbawas ng OFWs ang bansang US, Saudi Arabia, Kuwait, Bahrain, United Arab Emirates at Qatar. (Ulat ni Rudy Andal)</body>
<link>http://www.philstar.com/Article.aspx?articleId=151887&amp;publicationSubCategoryId=92</link>
</article>
<article>
<title>RAM mananatiling kalaban ng gobyerno sa corruption</title>
<author>Rudy Andal</author>
<date>
<month>February</month>
<day>25</day>
<year>2002</year>
</date>
<body>Iginiit kahapon ni Senador Gregorio Honasan na patuloy na magiging ahente ng reporma ang itinatag niyang Rebolusyonaryong Alyansang Makabayan (RAM) partikular sa pakikipaglaban sa corruption sa pamahalaan. Sinabi ni Sen. Honasan, mananatili ang RAM na mata at tenga ng mamamayan upang labanan ang corruption sa pamahalaan at patuloy din itong magbabantay para maipatupad ng gobyerno ang mga programa nito. &amp;quot;With its interesting 16 year history, the RAM shall remain firmly committed to support all government programs that will bring serious economic development to the Filipino people and it shall be an active agent of reform in the government,&amp;quot; wika pa ni Honasan. Aniya, sinusuportahan din ng RAM ang pagkakaroon ng mabilis na proseso para sa usaping pangkapayapaan sa pagitan ng gobyerno at MILF at National Democratic Front (NDF). (Ulat ni Rudy Andal)</body>
<link>http://www.philstar.com/Article.aspx?articleId=151894&amp;publicationSubCategoryId=92</link>
</article>
<article>
<title>Bush nakonsensiya sa pag-isnab sa 'Pinas</title>
<author>Ely Saludar</author>
<date>
<month>February</month>
<day>25</day>
<year>2002</year>
</date>
<body>Tila nakonsiyensya si US President George W. Bush sa ginawang pag-isnab nito sa Pilipinas kaugnay sa pagbisita sa mga bansa sa Asya. Ito ay matapos sabihin ni US Assistant Secretary of State James Kelly nang ito ay makipagkita kay Pangulong Arroyo at nagpaliwanag sa hindi pagdalaw ni Bush sa bansa. Sinabi ni Presidential Spokesman Rigoberto Tiglao, na personal na inatasan ni Bush si Kelly na kasama sa presidential visit sa South Korea, Japan at China na magtungo sa Pilipinas bago bumalik sa US upang makipag-usap kay Arroyo. Ang pagpupulong ay naganap noong Sabado sa tahanan ng Pangulo sa La Vista, Quezon City na dinaluhan din ni Vice-President Teofisto Guingona Jr. Ayon kay Tiglao, ipinaliwanag ni Kelly sa Pangulo ang resulta ng pagbisita ni Bush sa China, Japan at Korea at dahil din sa mahigpit na aktibidades nito ay hindi na nagawang dumaan sa Pilipinas. Samantala, tiniyak din ni Kelly kay Pangulo Arroyo na walang mababago sa patakaran ng US sa Balikatan sa kabila ng pagbagsak ng US Chinook helicopter. Sinabi ni Kelly sa Pangulo na mananatili ang pagsunod ng US sa nilagdaan Terms of Reference. Gayunman, ipinarating ng Pangulo ang kaniyang pakikiramay sa mga naging biktima ng crash at umaasang may makakaligtas pa sa mga nawawalang US servicemen sakay ng chopper na bumagsak sa karagatan ng Negros Oriental. (Ulat ni Ely Saludar)</body>
<link>http://www.philstar.com/Article.aspx?articleId=151900&amp;publicationSubCategoryId=92</link>
</article>
<article>
<title>Pagdiriwang ng EDSA 1 gagawing simple</title>
<author>Ely Saludar</author>
<date>
<month>February</month>
<day>25</day>
<year>2002</year>
</date>
<body>Walang makikitang garbo o luho sa paggunita ngayon ng ika-16 anibersaryo ng 1986 EDSA Peoples Power 1 revolution. Sinabi ni Presidential spokesman Rigoberto Tiglao, magiging simple lang at hindi lilitaw na piyesta ang pagdiriwang ng EDSA 1 na pangungunahan ni Pangulong Gloria Macapagal-Arroyo. Sabi ni Tiglao, tulad ng pagdiriwang ng EDSA 2 ay magiging simple lamang dahil ang pangunahing layunin dito ay gunitain ang kasaysayan at magkaroon ng pagkakaisa ang buong sambayanan. Kasama ni Arroyo sina dating Pangulong Corazon Aquino at Fidel Ramos sa isasagawang pang-umagang programa sa People power monument sa EDSA sa pagtataas ng bandila. Samantala, kinansela ni Arroyo ang kaniyang urban poor visit sa Taguig at sa halip ay magtutungo ito sa paglulunsad ng Ahon Kabuhayan project ng Ginintuan at Makabayang Alay Foundation na gaganapin sa Old Balara, Quezon City. Mula sa Balara babalik si Arroyo sa EDSA para sa panghapong palatuntunan at dito siya magbibigay ng mensahe sa sambayanan kaugnay ng nasabing pagdiriwang. (Ulat ni Ely Saludar)</body>
<link>http://www.philstar.com/Article.aspx?articleId=151906&amp;publicationSubCategoryId=92</link>
</article>
<article>
<title>&amp;quot;Wag paalisin si Erap&amp;quot;</title>
<author>Lilia Tolentino at Danilo Garcia</author>
<date>
<month>February</month>
<day>26</day>
<year>2002</year>
</date>
<body>Binalaan kahapon ni Manila Archbishop Jaime Cardinal Sin ang pamahalaan at sambayanan laban sa pagpapahintulot kay dating Pangulong Estrada na makaalis ng bansa para magpagamot sa Estados Unidos sa pangambang tuluyan nitong takasan ang kanyang mga kinakaharap na kaso sa bansa. Sa kanyang sermon kahapon sa misa ng paggunita sa ika-16 anibersaryo ng EDSA People Power I, ipinangaral ni Cardinal Sin na maaari umanong magkamali muli ang bansa sa pagpapatakas sa isang &amp;quot;diktador&amp;quot; tulad ng ginawa nito noon kay dating Pangulong Marcos dahil lamang sa pagkakaroon ng sakit. &amp;quot;If we made mistake in allowing the dictator to flee on the name of health, shall we do it all over again? To err is human. To forgive is divine but to repeat is stupid. Justice without mercy is un-Christian. But mercy without justice is kalokohan,&amp;quot; pahayag ng Cardinal. Idinagdag ng Cardinal na hindi ang mga personalidad ng EDSA ang nararapat pasalamatan sa tagumpay ng EDSA kundi ang milyon-milyong mga tao na dumagsa at nagsakripisyo. Sinabi pa ng Cardinal na ang EDSA I ang siyang nagtampok sa pagkakaisa ng sambayanan sa loob ng apat na araw at nagpakita sa mundo na ang panalangin ay higit na makapangyarihan kaysa sandata at tangke ng militar. Binigyan diin pa ng Cardinal na ang unang hamon ng dalawang EDSA ay hustisya, pero ang mga biktima anya ng diktaturyang rehimen ay hindi pa nabibigyan ng katarungan at lalong hindi umano dapat pahintulutang muling hindi maipatupad ang hustisya sa lider na nangurakot sa bansa. Sin, wag kang ipokrito - PMP Kinondena naman ng oposisyon Partido ng Masang Pilipino (PMP) ang naging pahayag ni Cardinal Sin na tumututol sa hiling ni dating Pangulong Estrada na payagang sumailalim sa isang knee replacement surgery sa US. &amp;quot;Ginagalang namin ang katayuan ni Cardinal Sin bilang lider ng simbahan dito sa ating bansa, subalit hindi kami sang-ayon sa kanyang naging statement. Para sa amin, hayagang pakikialam ang kanyang sinabi at hindi magandang halimbawa lalot nanggaling sa isang taong dapat sanay nakatuon sa mga bagay na ispiritwal,&amp;quot; pahayag ni PMP spokesman Jesus Crispin Remulla. Kaipokrituhan din umano ang pagtuon ng pansin nito sa kaso ni Estrada samantalang wala naman itong pahayag laban sa mga katiwalian at anomalyang kinasasangkutan ng administrasyong Arroyo nitong mga huling buwan. Nakalulungkot din umanong isipin na mismong si Sin ang lumalabag sa mga turo ng simbahan ukol sa di paghusga sa kapwa at pagsulong sa kapayapaan. &amp;quot;Kapag ipinagpatuloy ng Cardinal ang kanyang panghihimasok, hindi na siya dapat magtaka kung bumaba pa lalo ang attendance sa mga simbahan tuwing Linggo. Marami sa ating mga kababayan ang ayaw ng makinig sa misa dahil puro pulitika rin naman ang naririnig nila at hindi ang mga salita ng Diyos,&amp;quot; sabi ni Remulla. Samantala, hindi natinag ang mga senador na pumirma sa resolusyong sumusuporta sa kahilingan ni Estrada na makapagpagamot sa Amerika sa kabila ng pamumuwersa ng mga miyembro ng grupong Plunderwatch na i-withdraw ng mga ito ang kanilang endorsement. Ayon kay Sen. Juan Flavier, karapatan ng bawat indibidwal na magpagamot sa sinumang duktor na pinagkakatiwalaan nito. Ito rin ang naging pahayag ng kilalang orthopedic surgeon na si Dr. Jose Pujalte jr. sa isang panayam sa media noong Sabado. Aniya, walang duktor na magnanais gamutin ang isang pasyenteng walang tiwala sa kanya. (Ulat nina Lilia Tolentino at Danilo Garcia)</body>
<link>http://www.philstar.com/Article.aspx?articleId=151988&amp;publicationSubCategoryId=92</link>
</article>
<article>
<title>Operasyon ni Erap sa Amerika, insulto sa mga doktor sa Pinas - FVR</title>
<author>Malou Rongalerios-Escudero/Joy Cantos</author>
<date>
<month>February</month>
<day>26</day>
<year>2002</year>
</date>
<body>Malaking insulto sa mga espesyalistang doktor sa bansa kung papayagan na maoperahan sa tuhod sa Amerika si dating Pangulong Estrada. Ayon kay dating Pangulong Ramos, hindi dapat maliitin ang kakayahan ng mga doktor sa bansa dahil kaya naman ng mga ito na operahan si Estrada. Mariing binatikos ni Ramos ang mga senador at kongresista na lumagda sa petisyon para sa operasyon ng dating pangulo sa US. Isa umano itong uri ng pag-pressure sa Sandiganbayan upang payagan ang kapritso ni Estrada. Sinabi pa ni Ramos na hindi dapat isinulong ng mga mambabatas ang nasabing petisyon dahil alam naman umano ng mga ito na hindi maaaring magpiyansa si Estrada kaya hindi ito dapat makalabas ng Pilipinas. Sa halip, pinayuhan ni Ramos si Erap na magkaroon na lamang ng tiwala sa mga lokal na doktor na may sapat na rin naman umanong kasanayan sa kagamitan sa paggamot ng sakit nito. (Ulat nina Malou Rongalerios-Escudero/Joy Cantos)</body>
<link>http://www.philstar.com/Article.aspx?articleId=151993&amp;publicationSubCategoryId=92</link>
</article>
<article>
<title>EDSA rites nilangaw</title>
<author>Jhay Mejias/Joy Cantos at Lilia Tolentino</author>
<date>
<month>February</month>
<day>26</day>
<year>2002</year>
</date>
<body>Mangilan-ngilan at mabibilang lamang ang mga nakiisa sa pagdiriwang kahapon ng pagdaos ng ika-16 anibersaryo ng EDSA People Power I bunsod na rin ng mahigpit na seguridad na ipinatupad ng mga awtoridad. Sa ginanap na simpleng seremonya na dinaluhan nina Pangulong Arroyo, Manila Archbishop Cardinal Sin at mga dating Pangulong Aquino at Ramos, kapuna-punang wala na ang malawakang rally na ginanap ng mga militante at mas marami pa umano ang mga vendor na naroon sa paligid ng EDSA shrine. Nauna nang binawalan ni Manila Auxilliary Bishop Msgr. Soc Villegas ang mga ralista na huwag gumawa ng mga political activities sa harap ng EDSA monument. Dahil dito, napilitang humanap ng ibang mapagdadausan ng kanilang demonstrasyon ang mga militante. Matatandaan na noong mga nakalipas na anibersaryo ay dinaragsa ng mga tao ang mga nasabing pagdiriwang, ngunit kahapon malinaw na wala ng interesado pang makilahok sa dahilang wala rin naman umanong pagbabagong nararamdaman ang sambayang Pilipino. Idinepensa naman ito ng Palasyo sa pagsabing kahit kaunti lang ang taong dumalo, hindi mahalaga ang seremonya kundi ang programa sa mahihirap. (Ulat ni Jhay Mejias/Joy Cantos at Lilia Tolentino)</body>
<link>http://www.philstar.com/Article.aspx?articleId=151998&amp;publicationSubCategoryId=92</link>
</article>
<article>
<title>Tulungan ninyo ako 'wag puro hingi sa gobyerno - GMA</title>
<author>Lilia Tolentino</author>
<date>
<month>February</month>
<day>26</day>
<year>2002</year>
</date>
<body>Nanawagan kahapon si Pangulong Arroyo sa sambayanang Pilipino na tulungan siyang maisakatuparan ang pakikibaka sa kahirapan sa inilunsad niyang bagong People Power III. Sa kanyang talumpati sa pagdiriwang ng ika-16 anibersaryo ng EDSA People Power I, sinabi ng Presidente na ang EDSA 3 na kanyang inilunsad ay hindi kasing dramatiko ng EDSA I at hindi rin kasing ningning ng EDSA Dos. Sa bagong himagsikang ito laban sa kahirapan, sinabi ng Pangulo na kailangang tumulong ang nakaririwasa sa buhay para mahango sa karalitaan ang maraming Pilipino. Bilang pangako, sinabi nito na ang commitment niya para sa EDSA 3 ay ang pag-alis ng katiwalian sa gobyerno at malinis at matapat na paglilingkod. Para naman sa mga manggagawa sinabi ng Pangulo na kailangang repasuhin ang hinihingi nilang mataas na sahod. At ang lahat na mamamayan ay dapat anyang magtanong sa kanilang sarili kung anong tulong ang magagawa naman nila sa gobyerno at hindi lang paghingi ng benepisyo at ayuda para sa kanilang sarili. &amp;quot;Magtulungan tayo para labanan ang kahirapan. Ito ang ating bagong pakikibaka. Tulungan ninyo ako sa pakikibakang ito,&amp;quot; pahayag pa ni Pangulong Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=152002&amp;publicationSubCategoryId=92</link>
</article>
<article>
<title>3,000 ka-kosa binitay ng NPA</title>
<author>Joy Cantos</author>
<date>
<month>February</month>
<day>26</day>
<year>2002</year>
</date>
<body>Umaabot na sa 3,000 rebelde ang ipinapatay ng liderato ng Communist Party of the Philippines-New Peoples Army (CPP-NPA) matapos na maging aktibong muli ang Operation Missing Link/Oplan Ahos Part 2 o ang paglikida sa kanilang mga kasamahan na pinaghihinalaang nagtataksil sa loob ng organisasyon. Ito ang ibinulgar kahapon ni Army Spokesman Lt. Col. Jose Mabanta sa ginanap na press briefing sa Camp Aguinaldo. Sinabi ni Mabanta na kung magpapatuloy pa ang karahasan ng mga rebeldeng NPA ay hindi malayong maging masahol pa ang mga ito sa kalaunan sa grupo ng mga bandidong Abu Sayyaf sa Mindanao. Ayon kay Mabanta, kung ang bandidong Abu Sayyaf ay pumapatay ng mga hostages ay wala na ring ipinagkaiba sa mga ito ang mga rebelde na pumapaslang ng kanilang sariling mga kasamahan. Sinabi ni Mabanta na masyadong marahas ang ginagawang pamamaslang ng mga rebelde sa kanilang sariling mga kasamahan kung ikukumpara sa mga bandidong Abu Sayyaf na mula sa laban ng kanilang grupo ang mga pinapatay. Sinabi ni Mabanta na ang naitalang 3,000 bilang ng mga pinaslang ng NPA sa loob ng kanilang organisasyon ay naitala simula noong EDSA 1 hanggang sa kasalukuyan sa mga kilalang balwarteng lugar ng NPA sa buong bansa. Ayon kay Mabanta, sa Southern Luzon pa lamang ay umaabot na sa 32 na mga pinaghihinalaang naghudas na kasamahan ang pinatay ng mga rebelde ngayong taon. Ditoy di pa kabilang ang mga pinaslang na sibilyang pinaghihinalaang espiya ng gobyerno, CAFGUs, militar at mga pulis simula noong dekada 80 nang mamayagpag ang &amp;quot;Operation Ahos ng communist movement kung saan libong katao ang naging biktima. Hindi naman naniniwala si Mabanta na ang kanyang pagbubulgar ay makakaapekto sa confidence building measures at peace talks ng gobyerno sa CPP-NPA-NDF. Nabatid pa na ang mga pinaslang ng mga kasamahan ng mga NPA ay nadiskubre sa mass graves ng mga rebelde matapos ang mga itong isailalim sa summary execution o i-firing squad. (Ulat ni Joy Cantos)</body>
<link>http://www.philstar.com/Article.aspx?articleId=152006&amp;publicationSubCategoryId=92</link>
</article>
<article>
<title>Bilang ng nabilanggong OFWs sa ME tumaas</title>
<author>Rose Tamayo</author>
<date>
<month>February</month>
<day>26</day>
<year>2002</year>
</date>
<body>Tumaas sa taong ito ang bilang ng mga nabilanggong overseas Filipino workers (OFWs) sa Middle East. Base sa rekord ng Department of Foreign Affairs (DFA), mula sa bilang na 436 noong mga nakaraang taon ay tumaas ito sa mahigit 460. Nahaharap dito ang 33 sa capital punishment samantalang ang iba namay matagal ng nagseserbisyo sa loob ng kulungan dahilan sa mga minor offenses.&amp;quot; Ang mga ito ay nakakulong sa Saudi Arabia, Bahrain, Jordan, Kuwait, Libya, Qatar at United Arab Emirates. Ayon sa naging panayam kay DFA spokesman Victoriano Lecaros, mas mataas umano ang bilang ng mga Pinoy na nakakulong sa Riyadh at Jeddah ng bansang Saudi Arabia na mahigpit na ipinapatupad ang parusang kamatayan o pagpugot ng ulo ng mga bilanggong lumabag sa batas ng Sharia Court. Noong buwan ng Nobyembre, walong mga OFWs rin ang inaresto ng mga awtoridad sa Kuwait sa kasong umanoy pagpaslang sa isang Canadian Airforce technician noong Oktubre 10 at anim dito ang kinilalang sina Noraisa Esick, Jaime Binuya, Teddy Tomaro, Rosalia Baglig at Mary Jane Bitos. Ang mga ito ay kasalukuyang nakakulong sa Sulaiba Central Jail ng nasabing bansa. Samantala, muli namang umapela ang mga kasapi ng Philippine Missions sa M.E. sa mga lider ng Islamic countries para sa kapatawaran ng 33 Pinoy na nahaharap sa parusang kamatayan. Umaasa ang mga ito na mapapatawan ng royal cle-mency ang mga nasabing bilang ng mga bilanggo sa pagtatapos ng Hajj pilgrimage sa Mecca. Base naman sa ulat ng Philippine Embassy sa Jeddah, may 41 OFWs na ang nakabenipisyo ng royal clemency&amp;quot; o pardon sa kautusan na rin ni King Fahd ng Saudi Arabia kung saan ang 29 sa mga ito ay pawang mga kababaihan at 12 ang kalalakihan na pawang nagkasala ng mga minor offenses.&amp;quot; (Ulat ni Rose Tamayo)</body>
<link>http://www.philstar.com/Article.aspx?articleId=152010&amp;publicationSubCategoryId=92</link>
</article>
<article>
<title>Alvarez, weakest link sa Arroyo government</title>
<author></author>
<date>
<month>February</month>
<day>26</day>
<year>2002</year>
</date>
<body>Ito ang mariing pahayag ng Scrap Piatco Deal Coalition (SCRAP) sa kanilang liham kay Pangulong Arroyo na humihiling na sibakin si Alvarez at ibasura ang kontrobersiyal na Philippine International Air Terminal Co., Inc. (PIATCO)-NAIA 3 deal. Ayon sa SCRAP, isang multi-sectoral organization na kumakatawan sa aviation industry workers, employees, industry association and business groups, ang PIATCO deal ay magreresulta ng mass lay-off, industrial unrest, dislocation/displacement, aviation industry woes, at unfair and discriminatory trade practices. Sa apat na pahinang liham sa Pangulo na nilagdaan ng mga opisyal ng SCRAP, sinabi ng koalisyon na, Sec. Pantaleon Alvarez cannot find the solutions to these problems because he is the part of the problem. Samantala, sinabi naman ni Alex Barrientos, pangulo ng Philippine Air Lines Employees Association (PALEA) at kasapi ng SCRAP, huli na ang paghahabol ni Sec. Alvarez sa pagtalakay pa sa isyu dahil nakapagpasiya na ang koalisyon na isulong na ang nasabing usapin kay Pangulong Arroyo.</body>
<link>http://www.philstar.com/Article.aspx?articleId=152013&amp;publicationSubCategoryId=92</link>
</article>
<article>
<title>Plunder vs Erap lumakas</title>
<author>Grace Amargo,Lilia Tolentino,Malou Escudero at Rudy Andal</author>
<date>
<month>February</month>
<day>27</day>
<year>2002</year>
</date>
<body>Lalong lumakas ang kasong plunder na kinakaharap ni dating Pangulong Estrada dahil na rin sa ginawa nitong pag-amin na nilagdaan niya ang kontrobersiyal na Jose Velarde account. Sinabi ni Ombudsman Aniano Desierto na ipinahamak ni Estrada ang kanyang sarili dahil sa bibig mismo nito nanggaling na ang Jose Velarde account ay kanyang pag-aari kaya hindi na umano mahihirapan ang kanilang panig na patunayan ito sa gagawing pagdinig. Tiniyak din ni Desierto na mababawasan nang halos 50 porsiyento ang kanilang magiging trabaho bunsod ng naging pag-amin ng pinatalsik na pangulo. Sa naturang interview na inere ng ANC News kamakalawa ng gabi ay inamin ni Estrada na lumagda siya bilang &amp;quot;guarantor&amp;quot; sa pirmang Jose Velarde na pag-aari umano ni Jaime Dichaves, akusado rin sa P4.1 bilyong plunder case. Erap bumawi, nagpaliwanag Kahapon ay agad idinepensa ni Estrada ang ginawang pahayag at ipinaliwanag na usapang magkaibigan lamang umano ang ginawa niyang paglagda. Ayon kay Estrada, ginagarantiyahan lamang niya ang inuutang ng negosyanteng si William Gatchalian sa bangko dahil hindi daw ito pauutangin ng grupo ni Dichaves kaya pinirmahan niya ang guarantee bond. &amp;quot;Tayo ay maawain at gusto nating tumulong sa mga kaibigan natin. isa pa sa dami ng kompanya ni Mr. Gatchalian maraming tao ang mawawalan ng trabaho kung tuluyan nang malugi ang kanyang mga kompanya,&amp;quot; paliwanag ni Estrada. Sinabi ng dating pangulo na pumirma siya doon sa dokumento sapagkat ito ang hiningi sa kanya. &amp;quot;Kaya iyang sina Clarissa Ocampo at isang abogado ay siyang pinapunta sa Malaca&amp;ntilde;ang para sa guranty bond sapagkat ayaw pautangin ng grupo ni Dichaves si Gatchalian,&amp;quot; sabi ni Estrada. Sinabi ni Estrada na ang guaranty bond na kanyang pinirmahan ay hindi binigyang pagpapahalaga ng bangko sapagkat hindi naman siya si Jose Velarde kundi si Jaime Dichaves. Kaya aniya ipinatawag pa si Dichaves upang siyang pumirma ng paglilipat ng account from the mother account to the trust account sapagkat siya ang may-ari ng Velarde account. Doon anya sa impeachment trial sa Senado hindi nabuksan ang ikalawang envelope dahil nag-walkout ang mga prosecutor. Nang buksan anya ang envelope ang nakalagay nga doon ay ang pagpapatunay ni Dichaves na siya si Velarde subalit ito ay hindi nabigyan ng publisidad. Pag-amin taktika ng depensa Inakusahan rin ni Senator Renato Cayetano na isang taktika lamang ng mga abogado ni Estrada ang ginawang pag-aming ito sa Jose Velarde account. Sinabi ni Cayetano na ginamit ng mga abugado ni Erap ang legal tactics na ito upang hindi na ipatawag pa ng Sandiganbayan ang impeachment trial star witness na si Ocampo kaugnay sa plunder case ng dating pangulo. Aniya, hindi naman kikilos o magsasalita ang dating pangulo nang walang konsultasyon sa kanyang mga abugado kaya itinuturing niyang taktika lamang ang ginawang pag-amin nito sa Velarde account. Sinabi naman ni Atty. Raymond Fortun, abogado ni Estrada na walang epekto ang pahayag ng kanyang kliyente dahil hindi naman sa korte nagsalita ang napatalsik na lider kundi sa isang interview lamang sa telebisyon. Tape sa pag-amin ni Erap ipasu-surrender sa Special Division Hihilingin ng Office of the Ombudsman sa Sandiganbayan Special Division na ipa-surrender sa ABS-CBN ang tape ng exclusive interview ng istasyon kung saan inamin ni Esada na lumagda siya bilang Jose Velarde sa Malaca&amp;ntilde;ang noong Peb. 14, 2000. Nais din ng prosecution na ipatawag ng Special Division si ABS-CBN Strictly Politics host Pia Hontiveros na siyang nag-interview kay Estrada. Ayon kay Prosecutor Alex Padilla, ang naturang panayam ni Hontiveros ay magagamit ng prosecution bilang ebidensiya at magdidiin sa dating presidente sa kasong &amp;quot;illegal use of alias.&amp;quot; &amp;quot;Malinaw na siya ang may-ari ng bank account, kung guarantor siya bakit Jose Velarde ang pirma niya,&amp;quot; pahayag ni Padilla. Ngayong araw na ito nakatakdang basahan ng sakdal sa Sandiganbayan si Estrada kaugnay sa kasong illegal use of alias, bukod pa sa kinakaharap nitong kasong paglabag sa anti-plunder law. Itoy matapos tuluyang ibasura kahapon ang kahilingan ng dating pangulo na ibasura ang kasong illegal use of alias dahil sa kawalan ng legal grounds. (Ulat nina Grace Amargo,Lilia Tolentino,Malou Escudero at Rudy Andal)</body>
<link>http://www.philstar.com/Article.aspx?articleId=152100&amp;publicationSubCategoryId=92</link>
</article>
<article>
<title>Pinay sa US nanalo ng $ 193M sa lotto</title>
<author>Rose Tamayo</author>
<date>
<month>February</month>
<day>27</day>
<year>2002</year>
</date>
<body>Maituturing nang isa sa pinakamasuwerteng tao sa buong mundo ang isang 42-anyos na Pinay matapos itong manalo sa pinakamalaking lottery draw sa Estados Unidos na nagkakahalaga ng S193 milyon. Si Wilma Naguit, tubong Pampanga, may isang anak at immigrant sa US ay kahapon lamang humarap sa media sa California dahil sa sobrang nerbiyos. &amp;quot;Because I feel nervous. Every day, every night I cannot sleep,&amp;quot; pahayag ni Naguit ng tanungin ng mamamahayag kung bakit ngayon lamang ito lumantad. Ayon sa report, noon pang Pebrero 16 nanalo si Naguit pero kasalukuyan siyang nasa Pilipinas. Sinabihan lamang ito ng kanyang mga kamag-anak sa Montebello, California hinggil sa malaking jackpot prize ng lotto na napanalunan niya. Ang tiket ay binili ni Naguit sa Montebello 7-Eleven grocery store at isa siya sa tatlong nanalo. Sa halip na bayaran siya sa loob ng 26 taon, pinili ni Naguit na bayaran na lamang siya ng cash. Lumalabas na ang makukuha ni Naguit ay $32 million at 27% nito ay mapupunta pa sa federal government. Ang masaklap, nabatid na kasalukuyang inaayos ni Naguit ang pakikipaghiwalay niya sa kanyang mister kaya maari pang makuha ng kanyang asawa ang kalahati ng kanyang napanalunan. Ang nasabing jackpot prize ang pinakamalaking naitalang premyo sa single-state lotto, samantala ang pinakamalaki sa multi-state lotto ay umabot ng $363 milyon. (Ulat ni Rose Tamayo)</body>
<link>http://www.philstar.com/Article.aspx?articleId=152111&amp;publicationSubCategoryId=92</link>
</article>
<article>
<title>Ex-NPA rebels pinasok na rin ang kidnap for ransom</title>
<author>Lilia Tolentinoat Ely Saludar</author>
<date>
<month>February</month>
<day>27</day>
<year>2002</year>
</date>
<body>Hindi lamang mga dating sundalo at pulis ang miyembro ng kidnap-for-ransom group, pati mga tumiwalag na mga kasapi ng New Peoples Army (NPA) ay sumali na rin sa sindikato. Kinumpirma kahapon ni National Security Adviser Roilo Golez na malala na ang problema sa kidnapping at may ilang kaso ng pangingidnap ay lumilitaw na sangkot ang mga dating miyembro ng rebeldeng NPA. Posible umano na nangingidnap na ngayon ang NPA upang makalikom ng pondo dahil marami nang business firms ang tumatangging magbayad ng revolutionary tax. Nabatid na may 21 KFR groups ang naghahasik ngayon ng lagim sa bansa dahil naniniwala ang mga ito na malaki ang kita sa ganitong trabaho bukod pa sa watak-watak na rin ang NPA at karamihan sa mga tauhan ay nawawalan na ng kumpiyansa sa liderato kaya nagpayang magsarili ng &amp;quot;negosyo.&amp;quot; Kasalukuyan ng minamanmanan ng Malaca&amp;ntilde;ang ang lahat ng kilos ng mga dating kagawad ng AFP at PNP at NPA rebels kaugnay na rin ng nakakaalarmang sitwasyon ng kidnaping sa bansa. Nilinaw ng Palasyo na buong puwersa nilang hinahanapan ng solusyon ang naturang problema ng bansa. (Ulat nina Lilia Tolentinoat Ely Saludar)</body>
<link>http://www.philstar.com/Article.aspx?articleId=152117&amp;publicationSubCategoryId=92</link>
</article>
<article>
<title>Senado kay Sin, shut up!</title>
<author>Rudy Andal at Angie Dela Cruz</author>
<date>
<month>February</month>
<day>27</day>
<year>2002</year>
</date>
<body>Pinatitigil ng ilang lider ng Senado si Manila Archbishop Jaime Cardinal Sin sa kadadaldal nito sa planong pagpapagamot ni dating pangulong Estrada sa US sa sakit nito sa tuhod. Sa magkakahiwalay na panayam, nagkaisa sina Senate President Franklin Drilon, Senate President Pro-Tempore Manuel Villar at Senate Minority Leader Aquilino Pimentel Jr. na hindi dapat binibigyan ng pressure ang Sandiganbayan sa magiging desisyon nito sa hiling ni Estrada na magpagamot sa Amerika dahil nakabibigat ito sa pasanin ng mga hukom. Nanawagan si Drilon sa lahat ng sektor, pabor man o tumututol, sa pagpapagamot ni Estrada na itigil ang anumang komento o anumang pagsasalita kahit karapatan nila ito upang bigyang laya ang Sandiganbayan na magdesisyon. Inihayag naman ni Villar na consistent talaga si Cardinal Sin sa pagbatikos o pagtira kay Estrada kaya nasabi niya ang panawagan na huwag uulitin ng ating kasaysayan na payagan ang mga pinatalsik na lider na makalabas ng bansa. Tulad ni Drilon, ikinatuwiran ni Villar na kaya hindi siya lumagda sa resolusyon ay dahil ayaw niyang bigyan ng pressure ang Sandiganbayan hinggil sa naturang isyu. Sinabi naman ni Pimentel na hindi dapat nagpapadala si Sin sa sariling damdamin nito dahil tututulan ng ilang lider pulitikong Kristiyano ang anumang pahayag nito. Militanteng grupo inupakan si Sin Inupakan kahapon ng mga militanteng grupo si Cardinal Sin kaugnay ng mga patutsada umano sa ilang sektor at hindi pagpapagamit ng EDSA Shrine sa ginanap na anibersaryo ng People Power revolution. Binigyang-diin ng grupong Akbayan na mistulang inaalis na umano nito ang tunay na kahulugan ng EDSA Revolution. Sinabi ni Joel Rocamora, pangulo ng grupong Akbayan, ang pagbabawal ng Kardinal na tunguhin nila ang EDSA Shrine para sa pagdiriwang sa isang makabuluhang pagkakataon ay nagpapakita ng pag-aalis sa mata ng publiko sa kahulugan ng EDSA Revolution sa bawat mamamayang Pilipino. Kaugnay nito, kinondena rin ng samahan ang hindi pakikialam ni Pangulong Arroyo sa kagustuhan ni Sin gayundin nina dating Pangulong Aquino at Ramos na huwag nang matuntungan ng mga tao ang EDSA Shrine Inulit ng Akbayan na ang EDSA Shrine ay hindi dapat ipagbawal na tunguhin ng mga tao para sa isang makabuluhang pangyayari dahil ang simbahang ito ay pagmamay-ari ng tao at hindi ni Sin. (Ulat nina Rudy Andal at Angie Dela Cruz)</body>
<link>http://www.philstar.com/Article.aspx?articleId=152124&amp;publicationSubCategoryId=92</link>
</article>
<article>
<title>Pagkuha ng marriage contract at birth certificate madali na</title>
<author>Lilia Tolentino</author>
<date>
<month>February</month>
<day>27</day>
<year>2002</year>
</date>
<body>Tapos na ang paghihirap sa pagpila ng mamamayan na kumukuha ng kopya ng kanilang sertipiko ng kapanganakan at marriage contract na kailangan ng mga aplikante sa pangingibang-bansa at paghahanap ng trabaho. Inihayag ni National Statistics Office (NSO) Administrator Carmelita Ericta na ipatutupad na sa lalong madaling panahon ang civil registry computerization project para mapagkalooban ng mahusay na serbisyo ang publiko. Ang computerization project ng NSO ay inilunsad noong Abril 2000 sa ilalim ng programang Build-Operate-Transfer para mapabilis ang pagkuha ng mga sertipiko ng mahahalagang dokumento. Sa ginanap na Cabinet meeting kahapon, inireport ni Ericta kay Pangulong Arroyo na lahat na sistema ng pagbabawas ng daraanang papel sa NSO ay nabalangkas na at sinimulan nang gamitin sa ibat ibang sangay ng NSO. Limang Census Serbilis Center ang naitatag na sa Metro Manila na kinabibilangan ng Pasig, Makati, Muntinlupa, Caloocan at Pasay. Ang NSO ay nakipagkasundo rin sa mga lokal na pamahalaan at iba pang pribadong opisina para tumulong sa pagtanggap ng mga aplikasyon at pagpapalabas ng dokumento. (Ulat ni Lilia Tolentino)</body>
<link>http://www.philstar.com/Article.aspx?articleId=152128&amp;publicationSubCategoryId=92</link>
</article>
<article>
<title>Erap lawyers nagbitiw lahat!</title>
<author>Malou Rongalerios-Escudero</author>
<date>
<month>February</month>
<day>28</day>
<year>2002</year>
</date>
<body>Tuluyan nang nawalan ng tiwala sa Sandiganbayan si dating Pangulong Estrada kaya pinagbitiw na lamang nito ang lahat ng kanyang mga abogado dahil wala na rin naman anyang mangyayari sa pagpapagod nila. Tinanggap ni Estrada ang puwersahang pagpapabitiw sa kanyang defense team sa paniwalang kailanman ay hindi nito makakamit ang parehas na paglilitis sa Sandiganbayan Special Division. Ang desisyon ni Estrada ay inihayag ni Atty. Rene Saguisag, lead counsel ng depensa matapos makipag-usap ang mga abogado sa dating pangulo sa Veterans Memorial Medical Center. Bukod kay Saguisag, kabilang din sa mga miyembro ng defense panel sina dating Justice Sec. Serafin Cuevas, Attys. Jose Flaminiano Sr.; Jose Flaminiano, Jr.; Felix Carao Jr.; Delia Hermosa; Pacifico Agabin; Raymond Fortun at Cleofe Villar-Verzola. Ayon kay Saguisag, lubha umanong nawalan ng kumpiyansa ang dating pangulo na magkakaroon ng hustisya kaya nagdesisyon na lamang ito na tanggalin ang serbisyo ng kanyang mga abogado. Labag umano sa kalooban ni Estrada ang ginawang pamimilit kahapon ng Special Division na dumalo ito sa pagbasa ng sakdal sa kasong illegal use of alias dahil wala pang desisyon ang Supreme Court kaugnay sa pagkuwestiyon ng depensa sa pagtatag ng Special Division. Ikinatuwiran din ng depensa ang matinding pananakit ng tuhod ng dating pangulo na naging dahilan para maantala ng ilang oras ang isinasagawang arraignment. Sa ginanap na arraignment kahapon, nag-init si Saguisag dahil kahit inabisuhan na umano ng depensa ang korte na hirap na ang kanilang kliyenteng kumilos bunga ng sakit nito sa tuhod, inutusan pa rin ng Sandiganbayan sina court sheriff Edd Urieta at ilang kawani ng PNP na siguruhing naroon si Estrada kahapon upang basahan ng panibagong kasong illegal use of alias. Sa ikatlong pagkakataon ay hindi naghain ng plea si Estrada kaya napilitan ang korte na magpasok ng not guilty plea para sa kaso nitong illegal use of alias. Kinuwestiyon din ng depensa ang pagtutuloy ng tatlong araw na paglilitis sa loob ng isang linggo simula Marso 18 na isasagawa tuwing araw ng Lunes, Miyerkules at Biyernes. Sa panayam naman kay Estrada, sinabi nito na pinilit niyang tumupad at pasailalim sa kanyang mga abogado, pero ngayon pa lamang ay hindi na siya nakakakita ng katarungan. Ang pinakamasakit ayon dito ay ang pagdawit sa kanyang panganay na anak na si Jinggoy na isinama bilang conspiracy sa kaso. Kahapon pa lamang ay pormal nang inabisuhan ni Saguisag ang Special Division na siyay magwi-withdraw bilang abogado ni Estrada sa pinakahuling kasong isinampa rito dahil sa umanoy patuloy na panggigipit ng korte at hindi pantay na pagtrato sa kanilang kliyente. &amp;quot;Wala na kaming makukuhang hustisya sa korteng ito,&amp;quot; sabi ni Saguisag. Matatandaang ipinahayag ng mga defense lawyers ni Estrada na hindi sila mag-aatubiling mag-withdraw bilang mga abogado niya sakaling ipilit ng Sandiganbayan Special Divison na dagdagan ang bilang ng araw ng paglilitis para sa mga kasong iniharap laban sa kanilang kliyente. Ang kasong illegal use of alias ni Estrada ay nag-ugat sa maling paggamit nito ng alyas sa pamamagitan ng kontrobersiyal na Jose Velarde account. Magugunitang ang Velarde account ay mayroong P3.2 bilyong halaga ng salapi sa Equitable-PCI Bank na ginamit umano ng dating pangulo upang itago ang kanyang lihim na yaman. Tiniyak naman ni Atty. Renato Bocar, spokesman ng Special Division na matutuloy pa rin ang paglilitis kay Estrada sa kabila ng pagbibitiw ng kanyang mga tagapagtanggol. Inaasahan na magiging abogado ni Estrada ang mga nasa Public Attorneys Office (PAO) na sina Attys. Joefferson Toribio, Melita Lauron at Silvestro Moseng. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=152219&amp;publicationSubCategoryId=92</link>
</article>
<article>
<title>Termino ng AFP chief di palalawigin</title>
<author>Lilia Tolentino</author>
<date>
<month>February</month>
<day>28</day>
<year>2002</year>
</date>
<body>Kung pinalawig ni Pangulong Arroyo ng anim na buwan ang panunungkulan ni PNP Chief Gen. Leandro Mendoza, hindi naman nito bibigyan ng extension sa puwesto si AFP Chief Gen. Diomedio Villanueva. Sa panayam makaraang dumating mula sa Zamboanga City, sinabi ng Pangulo na nagdesisyon siyang pagretiruhin na sa serbisyo si Villanueva sa darating na Mayo ng taong ito dahil nais naman niyang bigyan ng pagkakataon sa promosyon bilang AFP chief ang mga opisyal ng militar na nasa sunod na ranggo. Kaugnay nito, handa namang magretiro si Villanueva at malugod na tinanggap ang ginawang pag-aanunsiyo ng Pangulo. Sinabi ni Villanueva na okey lang sa kanya na hindi na mapalawig pa ang termino dahilan sa kuntento na siya sa naging takbo ng kanyang military career. Kabilang sa mga kuwalipikadong mapili bilang AFP Chief of staff sina Army Chief Lt. Gen. Jaime delos Santos subalit nakatakdang magretiro sa serbisyo sa Abril; Air Force Chief Lt. Gen. Benjamin Defensor; Navy Chief Rear Adm. Victorino Hingco; Vice Chief of Staff Lt. Gen. Gregorio Camiling; AFP Central Command sa Visayas Lt. Gen. Narciso Santiago at Southern Command Lt. Gen. Roy Cimatu. (Ulat ni Lilia Tolentino)</body>
<link>http://www.philstar.com/Article.aspx?articleId=152224&amp;publicationSubCategoryId=92</link>
</article>
<article>
<title>Bentahan ng droga nasa internet na</title>
<author>Rose Tamayo</author>
<date>
<month>February</month>
<day>28</day>
<year>2002</year>
</date>
<body>Talamak na umano ang bentahan ng droga sa bansa at nagsasagawa na rin ng operasyon ang mga sindikato sa pamamagitan ng internet na kung tawagin ay &amp;quot;cybercrime.&amp;quot; Batay sa taunang ulat ng International Narcotics Control Board (INCB) sa isinagawang forum sa Department of Foreign Affairs, ang mga ilegal na droga ngayon ay ibinebenta na sa internet. Dito ay ginagamit ng mga drug dealer ang mga private chat rooms at maging ang mga on-line pharmacies ay nagtitinda ng mga &amp;quot;prescription-only drugs&amp;quot; sa pamamagitan ng kanilang website. Kabilang pa sa ulat ng INCB ang kalakaran sa ilegal na droga sa Czech Republic na pinag-uusapan &amp;quot;online&amp;quot; sa mga internet cafe at cellphone. Ang mga kumpanya naman sa Netherlands ay ginagawang venue ang internet sa pagbebenta ng droga. Natukoy na rin ng mga awtoridad sa United Kingdom ang dumaraming websites na nagbebenta ng ibat ibang klaseng drugs tulad ng marijuana, heroin, ecstacy at cocaine. Sinabi pa ng INCB na maging sa pagdedeliver at distribusyon ng droga pati na rin sa pag-iwas na matiktikan o maimbestigahan ay gumagamit na rin ng mga modernong teknolohiya ang mga sindikato. Halimbawa dito ay ang paggamit ng mga encrypted messages ng mga drug trafficking groups upang itago ang mga impormasyon hinggil sa drug shipments at pagsasagawa ng money laundering sa pamamagitan ng electronic transfer. (Ulat ni Rose Tamayo)</body>
<link>http://www.philstar.com/Article.aspx?articleId=152232&amp;publicationSubCategoryId=92</link>
</article>
<article>
<title>RP no. 1 sa shabu</title>
<author>Joy Cantos</author>
<date>
<month>February</month>
<day>28</day>
<year>2002</year>
</date>
<body>Naungusan na ng Pilipinas ang China sa larangan ng mga bansang namamayagpag sa shabu manufacturing at drug trafficking sa buong mundo, pagbubulgar kahapon ni Cebu Rep. Antonio Cuenco sa kanyang pagbisita sa PNP crime laboratory sa Camp Crame. Batay sa pinakahuling assessment na isinagawa ng International Conference on Dangerous Drugs sa Department of Foreign Affairs (DFA) kamakalawa, mahigit sa 4 milyon ang bilang ng mga drug addict sa bansa. Dahil sa negatibong rekord na ito ay sinisikap ngayon ng dalawang kapulungan ng Kongreso na magpasa ng panukalang batas na naglalayong mapatawan ng parusa ang mga drug trafficker sa bansa, ayon kay Cuenco. Bilang suporta, pinagtibay kahapon ng Senado ang pagpapalawak sa Dangerous Drug Law. Ibinaba sa 10 gramo na lamang ng ecstasy at 99 gramo ng shabu ang puwedeng patawan ng parusang kamatayan sa sinumang mahuhulihan nito. (Ulat ni Joy Cantos)</body>
<link>http://www.philstar.com/Article.aspx?articleId=152237&amp;publicationSubCategoryId=92</link>
</article>
<article>
<title>General na ayaw mabasa di parurusahan</title>
<author>Lilia Tolentino</author>
<date>
<month>February</month>
<day>28</day>
<year>2002</year>
</date>
<body>Walang parusang ipapataw si Pangulong Arroyo sa tinaguriang &amp;quot;hydrophobic&amp;quot; general na nakunan ng litratong pinapasan ng isang bangkero habang tumatawid sa tubig para hindi mabasa ang sapatos. Sinabi ng Pangulo na lumabas sa imbestigasyong iniutos niya kay AFP Chief Gen. Diomedio Villanueva na hindi lang pala si Air Force Brig. Gen. Marciano Ilagan ang binuhat ng bangkero mula sa bangka kundi maging ang iba pang opisyal. &amp;quot;Naging kaugalian na pala ng mga bangkero doon na kargahin ang lahat na pasahero para maitawid sa tubig. Sinamang palad nga lang na nakunan ng litrato si Gen. Ilagan,&amp;quot; sabi ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=152243&amp;publicationSubCategoryId=92</link>
</article>
<article>
<title>'May Gloria ang Bukas Mo' sisibakin na</title>
<author>Ely Saludar</author>
<date>
<month>February</month>
<day>28</day>
<year>2002</year>
</date>
<body>Posibleng sibakin na ni Pangulong Arroyo kung hindi man ay papalitan ng format ang programa nitong &amp;quot;May Gloria ang Bukas Mo.&amp;quot; Sinabi ng Pangulo na dragging at kung minsan ay mababaw ang mga tanong sa kanyang programa at halos nagiging pangit ang takbo nito kung ang mga tanong ay malayo anya sa isyung nais niyang marating. Sinabi ng Pangulo na mayroon namang paraan ng pakikipag-ugnayan sa publiko at hindi lamang sa pamamagitan ng programa sa TV at radio. Inihalimbawa ng Pangulo na mas mahirap isagawa ang nasabing programa sa teebisyon dahil kailangan niyang gumising ng maaga at dalhin ang mga crew at panauhin sa mga malalayong lugar. (Ulat ni Ely Saludar)</body>
<link>http://www.philstar.com/Article.aspx?articleId=152246&amp;publicationSubCategoryId=92</link>
</article>
</data>