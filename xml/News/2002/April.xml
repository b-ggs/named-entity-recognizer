<?xml version="1.0" encoding="ISO-8859-1" ?>
<data>
<article>
<title>80 Muslim spy pasok sa AFP</title>
<author></author>
<date>
<month>April</month>
<day>01</day>
<year>2002</year>
</date>
<body>Mahigpit na minamanmanan ng mga tauhan ng Philippine National Police (PNP) sa Metro Manila ang may 80 kabataan Muslim na magsisilbing espiya umano para mapasok sa organisasyon ng Armed Forces of the Philippines (AFP)upang iligtas umano si renegade Moro National Liberation Front (MNLF) Leader Nur Misuari sa kulungan nito sa Fort Sto. Domingo, Sta. Rosa, Laguna. Ayon kay Supt. Bayani dela Rea, pinuno ng Regional Intelligence and Special Operations Office(RISOO), ang mga nasabing Muslim spy ay nagbayad umano ng P30,000 hanggang P70,000 sa isang Lt. Mutilan, isa umanong MNLF integree sa Army, matapos silang kalapin nito sa kanilang probinsiya at pangakuan na magkakaroon ng matataas na ranggo sa Philippine Army (PA) bilang MNLF integree kapag nakapasok sila dito. Sinabi ni dela Rea, nagsagawa sila ng joint military operation ng Intelligence Service of the Armed Forces of the Philippines(ISAFP) noong nakaraang linggo sa magkakahiwalay na lugar sa Metro-Manila at nahuli nila sina Buisan y Mutilan alyas Lt. Mutilan, 33, Tro Mohamad, 31, Dima Mamalac, 34 at Kage Miriam Lingga,37 taong gulang. Ayon kay Buisan, isa siyang MNLF integree sa PA kaya lang isang taon na siyang AWOL. Ayon sa talaan ng PA, walang Lt. Amer Mutilan ang nakalista sa kanilang masterlist. Sinabi ni dela Rea, ang grupo ni Buisan ay nangangalap ng mga kabataan Muslim sa Lanao at Cotabato City para gawing MNLF integree sa AFP. Ang mga aplikante ay pinagbabayad ni Lt. Mutilan ng P30,000 bilang ordinary enlisted personnel at P70,000 para maging opisyal. Sinabi ni dela Rea, pinatitira ni Buisan ang mga nakalap nilang espiya sa mga kamag-anak nito sa Metro-Manila para maging madali sa kanila kapag pinatawag na sila sa isang military training sa Tanay, Rizal. Gayunman, pito sa umanoy espiya ang nagreklamo sa tanggapan ni dela Rea dahil napako ang pangako ni Buisan para maging hindi MNLF integree sila ng PA. Sa ginawang imbestigayson ng tanggapan ni dela Rea, itinuro ni Buisan ang isang Kamarudin Saripada, ng Cotabato City na utak umano at financier ng kanilang grupo. Si Saripada, ay suspek umano sa mga bombing incident sa kalakhang Maynila noong Disyembre 2000. Ayon kay Buisan, inatasan siya ni Saripada na mangalap ng hanggang 50 Muslim para sa kanilang grupo na dadalhin sa Metro Manila. Ipinaliwanag ni dela Rea, na walang quota para sa mga dating MNLF members para magsanay sa Tanay. Dito anya nakabase ang PA 2nd Infantry Division (ID). Binigyan diin ni dela Rea, ang lahat ng MNLF members ay dapat munang irekomenda ng joint panels ng MNLF at ng pamahalaan bago sila mapasama sa militar.</body>
<link>http://www.philstar.com/Article.aspx?articleId=155701&amp;publicationSubCategoryId=92</link>
</article>
<article>
<title>Mayor Atienza binigyan ni GMA ng ultimatum para sa pagtatayo ng tenement</title>
<author>Lilia Tolentino</author>
<date>
<month>April</month>
<day>01</day>
<year>2002</year>
</date>
<body>Binigyan ng isang buwan ultimatum ni Pangulong Gloria Macapagal Arroyo si Manila City Mayor Lito Atienza na bilisan ang pagtatayo ng tenement housing project para sa mga nasunugang pamilya sa Baseco compound sa Tondo, Manila. Inatasan ni Arroyo, si Atienza na ipaagamit muna ang mga paaaralan bilang pansamantalang tirahan ng mga biktima ng sunog hanggang hindi nakukumpleto ang 5-palapag na tenement housing project na titirhan ng mga ito. Ang Baseco, ay ipinoroklama ng Pangulo na isang lupaing pag-aari ng gobyerno at inutusan si Atienza na magkaloob ng 32 metro- kuwadradong lote sa mga pamilyang naninirahan dito. Samantala, inutusan ni Arroyo si WPD Director Sr./Supt. Nicolas Pasinos Jr., na hanapin at panagutin sa batas ang may-ari ng bahay na pinagmulan ng sunog sa nasabing lugar noong Sabado. Sinabi ni Arroyo, hindi kaagad nagpasaklolo ang pinahahanap na tao nang sumabog ang tangke ng gas na siyang pinagmulan ng sunog na nakapinsala sa maraming residente. Apat katao ang iniulat na nawawala, 5 ang nasugatan at 3,000 pamilya ang nawalan ng bahay bunga ng sunog na ito. Ang mga biktima ng sunog na pinaghahanap ng mga awtoridad ay nakilalang sina Beta Arquillano,1; Christina Suntalan,12; Justine Estambay, 4 at Timbulanan Magandag, 60. Samantala nakiramay ang Pangulo sa pamilyang nawalan ng tahanan at sa pamilya ng apat na nawawala dulot ng malawak na sunog na tumupok sa Baseco compound. (Ulat ni Lilia Tolentino)</body>
<link>http://www.philstar.com/Article.aspx?articleId=155706&amp;publicationSubCategoryId=92</link>
</article>
<article>
<title>Dagdag na sahod sa kawani ng gobyerno unahin - Oreta</title>
<author>Rudy Andal</author>
<date>
<month>April</month>
<day>01</day>
<year>2002</year>
</date>
<body>Nanawagan kahapon si Senator Teresa Aquino Oreta sa dalawang kapulungan ng lehislatura na bigyan ng prayoridad ang panukalang batas na layong dagdagan ang suweldo ng mga pampublikong empleyado sa muling pagbubukas ng Kongreso sa Abril 15. Ang panukalang batas, na inihain ng minority sa Senado ay pinapaliwanag na hindi na angkop ang mga sinasahod ng mga empleyado ng gobyerno sa taas ng kasalukuyang bilihin dahil sa patuloy na pagbaba ng halaga ng piso. Sinabi ni Oreta, ang pagtataas ng suweldo ng mga government employees ay maghihikayat sa kanila para magbigay ng mas magandang serbisyo sa publiko. Sakaling maipasa ang panukalangg batas, ang isang empleyado ng gobyerno na may &amp;quot;item 1&amp;quot; o pinakamababang ranggo ay makakatanggap ng P7,097 simula sa darating na Hulyo, ang mga nasa salary grade 10 ay tatanggap ng P13,979, salary grade 20 ay P24,855 at salary grade 30 ay P35,179. Ayon kay Oreta, ibabase ang salary increases sa eight step increment timetable na ibabatay sa tagal ng serbisyo ng empleyado. Ang pondong gagamitin sa pagbibigay ng umento aniya ay kukunin sa savings sa ibat-ibang departamento ng gobyerno at sa kalaunan ay sa General Appropriations Act. (Ulat ni Rudy Andal)</body>
<link>http://www.philstar.com/Article.aspx?articleId=155715&amp;publicationSubCategoryId=92</link>
</article>
<article>
<title>P798-B badyet hihingin ni GMA sa Kongreso</title>
<author>Lilia Tolentino</author>
<date>
<month>April</month>
<day>01</day>
<year>2002</year>
</date>
<body>May P798 bilyon halaga ng pambansang badyet na napagkasunduan ng Gabinete ng Pangulong Gloria Macapagal Arroyo na hihingin sa Kongreso para sa taong 2003. Ayon kay DBM Secretary Emilia Boncodin, ang panukalang badyet na ito ay mataas lang ng P10 billion mula sa kasalukuyang P788 billion halaga na pinagtibay ng Kongreso noong Enero. Sinabi ni Boncodin, ang panukalang badyet para sa susunod na taon ay ibabase sa 5.5% hanggang 6 % na pagsulong ng ekonomiya na inaasahan para sa taong 2003. Ang pagsulong ng ekonomiya para sa taong ito ay inaasahan sa 4.5% hanggang 5%. Ayon kay Boncodin, ang badyet na hihingin para sa susunod na taon ay ibabatay sa puspusang pagtitipid, paglalagay ng puhunan sa istratehikong larangan at mahusay na pangangasiwa sa limitadong pondo ng gobyerno. Ang pagkakalooban ng prayoridad ng atensiyon ng bagong pondo ng gobyerno sa susunod na taon ay ang mga programang makapagpapataas sa koleksiyong buwis, kumprehensibong programa sa pag-aahon sa kahirapan ng mamamayan, modernisasyon ng agrikultura, pagpapahusay ng impormasyon at komunikasyon, turismo at pagsasaayos ng kapayapaan at katahimikan ng bansa. Itinakda ng DBM sa Abril 12, 2002, ang pagsusumite ng lahat na ahensiya ng gobyerno ng kani-kanilang panukalang badyet para sa 2003 para marepasong mabuti bago ito iharap sa Pangulong Arroyo sa Kongreso sa ikatlong linggo ng Hulyo sa kanyang isasagawang State of the Nation Address (SONA). Ang lahat ng ahensiya ng gobyerno ay inatasan ng DBM na limitahan lang ang kanilang panukalang aproprasyon sa pondong inaprubahan ng Kongreso para sa taong kasalukuyan. (Ulat ni Lilia Tolentino)</body>
<link>http://www.philstar.com/Article.aspx?articleId=155720&amp;publicationSubCategoryId=92</link>
</article>
<article>
<title>Findings kay Rico: 'No drugs'</title>
<author>Christian Mendez</author>
<date>
<month>April</month>
<day>02</day>
<year>2002</year>
</date>
<body>Walang droga, konting alak lang. Ito ang lumabas sa laboratory tests na isinagawa ng PNP-Crime Laboratory sa bangkay ng matinee idol na si Rico Yan kahapon. Sinabi ni PNP-Crime Laboratory chief, C/Superintendent Marlowe Pedregosa na pinatunayan ng medico-legal experts na walang bahid ng drugs sa blood specimens na nakuha sa ginawang autopsy sa aktor noong nakaraang Sabado. Base sa toxological content, nakakita ng konting amount ng ethyl alcohol (0.7 percent) o katumbas nang dalawang bote ng beer o dalawang shots ng whiskey. Sa ilalim ng umiiral na batas, ang naturang alcohol amount ay &amp;quot;minimal&amp;quot; at sakop ng legal limits. Ang isang tao ay ikinokonsiderang lasing o lango sa alak kapag mayroon itong .15 percent ng ethyl alcohol sa kanyang katawan. Idinagdag pa ni Pedregosa na negatibo sa droga ang blood samples na nakuha mula kay Yan kaya walang katotohanan ang kumalat na mga text messages na namatay ang aktor dahil sa ecstasy overdose. &amp;quot;The findings as per medico-legal report, Rico Yan died of cardiac arrest secondary to acute hemorrhagic pancreatitis. In laymans term, it is bangungot,&amp;quot; sabi ni Pedregosa. Ayon pa kay Pedregosa, ang findings ng PNP coroners ay tumugma sa mga resulta ng magkahiwalay na autopsy na ginawa ng medical team mula sa St. Lukes Medical Center. (Ulat ni Christian Mendez)</body>
<link>http://www.philstar.com/Article.aspx?articleId=155811&amp;publicationSubCategoryId=92</link>
</article>
<article>
<title>Ransom ng Sayyaf pasok sa Al-Qaida</title>
<author></author>
<date>
<month>April</month>
<day>02</day>
<year>2002</year>
</date>
<body>Nakumpirma kahapon sa isang intelligence report ng US Federal Bureau of Investigation (FBI) na ang nakukolektang ransom ng mga bandidong Abu Sayyaf Group (ASG) ay ipinapadala sa Al-Qaida network ng international terrorist na si Osama bin Laden. Ayon kay Justice Secretary Hernando Perez, nabunyag sa naturang report ng FBI na ang mga salaping kinukuha ng grupo ni bin Laden sa Pilipinas ay sa pamamagitan ng money laundering. Lumitaw din sa nasabing intelligence report na mayroon umanong partisipasyon ang Abu Sayyaf sa inihahasik na terorismo ni bin Laden dahil kabilang ang Pilipinas sa mga bansang kuta ng mga teroristang sumusuporta sa Al-Qaida network. Bilang katunayan, sinabi ni Perez na ang Pilipinas ang isa sa mga unang lugar sa buong mundo na ginawang training ground ng mga terorista. Unang napaulat kamakailan buhat sa mga nadadakip na terorista sa bansa na kabilang sa mga sinasanay ng Al-Qaida ay ang Abu Sayyaf, Moro Islamic Liberation Front (MILF) at Moro National Liberation Front (MNLF). Nilinaw naman ni Perez na patuloy pa ring kinukumpirma ng FBI ang kanilang nakuhang intelligence report hinggil sa koneksiyon ng Abu Sayyaf at Al-Qaida. Samantala, sinabi naman ni DOJ Chief of State Prosecutor Jovencito Zuno na tinalakay nila sa kanilang seminar sa FBI ang paghingi ng ASG ng ransom money sa mga dinudukot nito sa Mindanao. Ayon kay Zuno, malaki ang hinala ng FBI na bahagi ng salapi na ginamit sa World Trade Center bombings ay buhat sa ransom money ng Abu Sayyaf sa Pilipinas. Inamin umano ng FBI na malaking halaga ng salapi ang kinailangan sa pambobomba sa naturang gusali. Kaugnay nito, sinabi ni Perez na magpupulong sila anumang araw mula ngayon ng mga opisyal ng BSP at SEC para mapigilan ang pagkalap ng pondo nina bin Laden mula sa bandidong grupong Sayyaf sa pamamagitan ng money laundering activities ng mga ito. (Grace Amargo)</body>
<link>http://www.philstar.com/Article.aspx?articleId=155813&amp;publicationSubCategoryId=92</link>
</article>
<article>
<title>16 Pinoy dedo sa Dubai flood</title>
<author>Andi Garcia/Mayen Jaymalin</author>
<date>
<month>April</month>
<day>02</day>
<year>2002</year>
</date>
<body>Umakyat na sa 16 ang bilang ng mga namatay na Filipino overseas workers sanhi ng pagkalunod sa Dubai ng pasukin ng tubig-dagat ang isang dry docking facility matapos na magiba ang isang gate nito noong nakaraang linggo. Iniutos na ni Vice President at Foreign Affairs Secretary Teofisto Guingona ang agarang pagpapauwi sa labi nang 16 na kinilalang sina Marcelino Sumagang, Joseph Cayaban, Florante Mercado, Rolando Romero, Jose Santos, Fernand Velasco, Arturo Rodriguez, Cecilio Silang, Emando Canlas, Henry Sanches, Sofio Bosero at Arthur Pullido. Bukod sa 16, lima pang OFWs ang kasalukuyang naka-confine sa Rashid Hospital sa Dubai habang 13 iba pa ang nakalabas na rin ng ospital matapos magtamo ng minor injuries. Ayon kay DFA spokesman Vicente Lecaros, tiniyak sa kanya ni Philippine Ambassador to Dubai Amable Aguiluz na agad na maisasagawa ang repatriation dahil sa patuloy na pakikipag-ugnayan nila sa pamahalaan ng United Arab Emirates. Nangako ang UAE government na sasagutin ang lahat ng magagastos sa repatriation ng mga bangkay ng OFWs na inaasahang maibabalik sa Pilipinas sa linggong ito. Nabatid na mayroong 1,641 OFWs ang nagtatrabaho sa Dubai dry docks. Samantala, wala namang iniulat na nadamay na Pinoy sa naganap na malakas na lindol sa Taiwan kamakalawa. Mahigit 50,000 OFWs ang kasalukuyang nagtatrabaho sa Taiwan, karamihan ay domestic helpers. (Ulat nina Andi Garcia/Mayen Jaymalin)</body>
<link>http://www.philstar.com/Article.aspx?articleId=155824&amp;publicationSubCategoryId=92</link>
</article>
<article>
<title>NBI pinakilos sa kaso ni Gino</title>
<author>Grace Amargo/Ellen Fernando</author>
<date>
<month>April</month>
<day>02</day>
<year>2002</year>
</date>
<body>Personal nang hiningi kahapon ng aktor na si Robin Padilla ang tulong ng Department of Justice (DOJ) hinggil sa pagdukot at karumal-dumal na pagpatay sa kanyang half-brother na si Rodolfo Serafica &amp;quot;Gino&amp;quot; Padilla. Si Robin ay nagtungo sa tanggapan ni Justice Secretary Hernando Perez para matutukan nang husto ang kaso ng kanyang pinatay na kapatid. Bunsod nito, kahapon din ay agad nagpalabas si Perez ng isang pahinang liham kay NBI Director Reynaldo Wycoco para atasan itong magsagawa ng malaliman at mabilisang imbestigasyon sa naturang krimen. Nabatid mula sa liham ni Perez na humihiyaw ng hustisya ang pamilya Padilla kaya nararapat lamang na kumilos ang NBI upang masiguro na makakamit ni Gino ang katarungang kanilang inaasam. Kasunod nito, nanawagan si Robin sa publiko na kung may nalalaman sa naturang krimen ay lumantad at makipagtulungan sa DOJ o NBI para malutas kaagad ang kaso ng kanyang kapatid. Magugunita na dinukot si Gino Padilla noong Marso 15, 2002 sa kanyang lupain sa Nueva Ecija. Makalipas ang isang linggong pagkawala ay natagpuan ang bangkay nito sa isang bakanteng lote sa Pantabangan, Nueva Ecija. Sinabi naman ni Wycoco na handa ang kanyang tanggapan na resolbahin ang kaso ni Gino Padilla. &amp;quot;Trabaho at responsibilidad ng NBI na magbigay tulong sa sinumang nangangailangan, maging ito ay mahirap o mayaman man,&amp;quot; pahayag ng NBI chief. (Ulat nina Grace Amargo/Ellen Fernando)</body>
<link>http://www.philstar.com/Article.aspx?articleId=155826&amp;publicationSubCategoryId=92</link>
</article>
<article>
<title>Imelda Marcos absuwelto sa P98-M graft case</title>
<author>Joy Cantos</author>
<date>
<month>April</month>
<day>02</day>
<year>2002</year>
</date>
<body>Maituturing umanong isang malaking trahedya para sa sambayanang Pilipino na naghahanap ng katarungan ang ginawang pag-aabsuwelto ng Sandiganbayan 4th Division sa dalawang kaso ng multi-milyong pisong umanoy pangungurakot sa bayan na kinakaharap ni ex-First Lady Imelda Marcos. Ito ang inihayag na pagkadismaya kahapon ni Bayan Muna Partylist Rep. Crispin Beltran matapos na ideklara ng Sandiganbayan na hindi guilty si Mrs. Marcos sa dalawang kasong pagdidispalko sa P98M public funds. Kasabay nito, nagpahayag ng paniniwala si Beltran na nagkaroon ng whitewash sa nasabing kaso na aniyay patunay lamang na magpahanggang ngayon ay malakas pa rin umano ang impluwensiya ng pamilya Marcos. Dahil sa kasalukuyang kaganapan, sinabi ni Beltran na malamang makalusot na rin sa kaso ang mga Marcos cronies. (Ulat ni Joy Cantos)</body>
<link>http://www.philstar.com/Article.aspx?articleId=155836&amp;publicationSubCategoryId=92</link>
</article>
<article>
<title>10 taon pa bago makaahon sa kahirapan ang bansa - GMA</title>
<author>Lilia Tolentino</author>
<date>
<month>April</month>
<day>02</day>
<year>2002</year>
</date>
<body>Sampung taon ang itinakdang panahon ni Pangulong Arroyo bago matamo ng bansa ang hangad nitong pag-ahon sa kahirapan. Reaksiyon ito ng Pangulo sa karaingan ng mamamayan kung bakit daw hindi pa nila nararamdaman ang pagbuti ng kabuhayan. Sa kanyang lingguhang panayam sa radyo, sinabi ng Pangulo na sa loob nang 3 1/2 taong panunungkulan niya hanggang 2004, inihahanda na niya ang mga hakbang para sa ikatatamo ng ambisyong ito. Anya, hindi kaagad mararamdaman ng mga tao ang bunga ng kaunlaran dahil unang-una, pumasok siya sa panunungkulan sa panahon ng krisis. Nasundan pa ito ng pananalakay ng mga terorista sa Amerika noong Setyembre 11. &amp;quot;Kaya mahaba po ang kailangan nating maabot. Kaya ang sabi ko, noong ako ay maging Pangulo, maging ambisyoso tayo. Maglagay tayo ng timetable, let us seek to win the battle against poverty within the decade,&amp;quot; sabi ng Pangulo. Bagaman nananatili pang may kahirapan ang ekonomiya mas mahusay naman ang pagsulong ng kabuhayan sa Pilipinas kung ihahambing sa ibang bansa sa Asya, sabi ng Pangulo. &amp;quot;Kung noong ako ay pumasok ay 11.35% ang unemployment ngayon ito ay 10.3%. So, bumagsak nang 1% and that means 1.5 million jobs. Pero gusto nating maibaba ang unemployment sa 5.5%. Doon siguro natin masasabi na nasugpo na natin ang kahirapan,&amp;quot; wika ng Presidente. (Ulat ni Lilia Tolentino)</body>
<link>http://www.philstar.com/Article.aspx?articleId=155838&amp;publicationSubCategoryId=92</link>
</article>
<article>
<title>4-araw na trabaho walang epekto</title>
<author>Rudy Andal</author>
<date>
<month>April</month>
<day>02</day>
<year>2002</year>
</date>
<body>Inutil umano ang plano ni Pangulong Arroyo sa pagpapatupad ng four-day work scheme dahil makakasagabal ito sa paghahatid ng pangunahing serbisyo sa publiko. Sinabi ni Sen. Edgardo Angara na walang malinaw na epekto ang bagong patakaran ng pamahalaan sa kawani ng gobyerno at pambansang ekonomiya. &amp;quot;Ang tunay na regalong maibibigay ni Pangulong Arroyo sa mga kawani ng gobyerno ay ang salary standardization scheme na sasakop sa pagtataas ng sahod sa pamahalaan at hindi ang maikling panahon ng pagtatrabaho,&amp;quot; paliwanag ni Angara. (Ulat ni Rudy Andal)</body>
<link>http://www.philstar.com/Article.aspx?articleId=155843&amp;publicationSubCategoryId=92</link>
</article>
<article>
<title>Gen. Cimatu 'ginigiba', strong contender daw sa pagka-AFP chief</title>
<author>Joy Cantos</author>
<date>
<month>April</month>
<day>02</day>
<year>2002</year>
</date>
<body>Kumakalat ngayon ang demolition job upang ilaglag si AFP Southcom Chief Lt. Gen. Roy Cimatu, ang itinuturing na pinakamalakas sa hanay ng mga contenders upang pumalit sa malapit nang magretirong si Armed Forces of the Philippines (AFP) Chief of Staff Gen. Diomedio Villanueva. Ayon sa ilang mataas na opisyal ng militar na tumangging magpabanggit ng pangalan, itoy sa dahilang malaki ang posibilidad na si Cimatu na isang Mindanao war veteran ang malamang na iluklok ni Pangulong Arroyo bilang kapalit ni Villanueva na magreretiro na sa darating na Mayo 20 pagsapit sa compulsory age retirement na 56 anyos. Pinalulutang at ginagamit umanong isyu ng mga kritiko ni Cimatu ang napipinto na nitong pagreretiro sa darating na Hulyo 4 kung saan kapag ito ang ipinalit kay Villanueva ay malamang na mapalawig pa ng ilang buwan ang termino nito bilang Chief of Staff. Sinasabing si Cimatu ay malakas kay Pangulong Arroyo dahil mula ito sa PMA Class 70 na malapit sa puso ng punong ehekutibo kung saan pinaniniwalaan ding ang mga mistah nito ang makakakuha ng magandang posisyon at mamamayani sa AFP. Magugunita na nauna nang ipinosisyon ni Pangulong Arroyo ang mistah ni Cimatu na si AFP Central Command Chief Major Gen. Dionisio Santiago bilang Army Chief kapalit ni Lt. Gen. Jaime de los Santos na magreretiro sa araw na ito. Sinabi ng source na sa halip na batikusin at siraan si Cimatu na isang low-profile na heneral ay mas makabubuting hintayin na lamang ang pinal na desisyon ni Pangulong Arroyo. Sa panig ni Cimatu, sinabi nito na mas makabubuting ituon na lamang ang pansin sa paglansag sa grupo ng mga bandidong Abu Sayyaf Group (ASG) at iligtas ang mga hostages na sina Martin at Gracia Burnham, gayundin ang Filipina nurse na si Deborah Yap sa halip na patulan ang mga ganitong intriga. (Ulat ni Joy Cantos)</body>
<link>http://www.philstar.com/Article.aspx?articleId=155844&amp;publicationSubCategoryId=92</link>
</article>
<article>
<title>DECS official 'kinarne' ng Abu</title>
<author>Joy Cantos</author>
<date>
<month>April</month>
<day>03</day>
<year>2002</year>
</date>
<body>Malagim ang sinapit na kamatayan ng isang school supervisor ng Department of Education matapos itong tadtarin ng taga hanggang sa mapatay ng isang grupo ng mga pinaghihinalaang bandidong Abu Sayyaf Group (ASG) na tinanggihan niyang papasukin sa kanyang bahay, kamakalawa ng gabi sa Jolo, Sulu. Halos nagkaputul-putol ang katawan ng biktima na kinilalang si Abdusador Asali, DECS school supervisor sa Jolo District II at residente ng Kasulutan Village, Busbus, Jolo. Napag-alaman na dakong alas-11:15 ng gabi nitong Lunes ay kasalukuyan umanong inaayos ng biktima ang kanyang higaan para matulog nang bigla itong gulantangin ng malakas na kalabugan nang puwersahang pasukin ng mga bandido ang kanyang tahanan. Sinabi umano ng mga suspek na magtatago lamang sila sa tahanan ng biktima matapos mamataan ang presensiya ng tumutugis na mga sundalo pero hindi pumayag ang biktima. Dahil dito, nagwala ang mga bandido at pinagtataga ito kung saan hindi pa nakuntento ay pinagbabaril pa ang biktima bago tuluyang nagsitakas. Mabilis na nagresponde ang militar at hinabol ang grupo ng mga bandido bunsod upang magkaroon ng maikling palitan ng putok sa pagitan ng magkabilang panig. Sa nasabing insidente ay isang di pa nakikilalang bandido ang napaslang habang pinaniniwalaang marami pa sa mga kasamahan nito ang nasugatan. Patuloy ang isinasagawang hot pursuit operations ng mga elemento ng pamahalaan laban sa mga suspek. (Ulat ni Joy Cantos)</body>
<link>http://www.philstar.com/Article.aspx?articleId=155935&amp;publicationSubCategoryId=92</link>
</article>
<article>
<title>Palasyo, Kongreso, NAIA 'may bomba'</title>
<author>Doris Franche</author>
<date>
<month>April</month>
<day>03</day>
<year>2002</year>
</date>
<body>Inamin ng tagapagsalita ng Indigenous Peoples Federal Army na tinaniman nila ng tig-dalawang bomba ang Palasyo ng Malaca&amp;ntilde;ang, Senado at House of Representatives. Ayon sa nagpakilalang spokesman na si Sedrev, bukod sa naturang mga tanggapan ng pamahalaan, kabilang din sa umanoy tinaniman ang Ninoy Aquino International Airport (NAIA) na may apat na bomba at Philippine Stock Exchange na nilagyan ng dalawang bomba ng grupo. Ipinaliwanag ni Sedrev na ginagawa nila ito bilang pagkondena umano sa maling patakaran na ipinatutupad ng kasalukuyang administrasyon at upang mapansin ng pamahalaan ang kanilang mga karaingan at baguhin na ang lumang sistema. Hindi rin umano sila magsasawa at mapapagod na magtanim pa ng mga bomba sa mga tanggapan ng gobyerno hanggat hindi tinutugunan ang kanilang mga panawagan. Tiniyak din ni Sedrev na hindi sila nananakot at mapipilitan silang maghasik ng karahasan kung walang gagawing aksiyon ang pamahalaan sa kanilang pangangailangan. Pero ayon naman sa PNP, hindi dapat na pansinin ang ganitong uri ng mga pahayag dahil direktang pananakot lang ang nais na ipahiwatig ng grupo. Sa kabila nito, nagpakalat pa rin ang PNP ng kanilang mga tauhan upang hanapin ang mga lugar na posibleng pinagtaniman ng mga bomba. Kamakalawa ay inihayag ni Sedrev na umaabot sa 18 bomba ang kanilang itinanim sa ibat ibang tanggapan ng Metro Manila, pero ito ay pinagtawanan lamang ng PNP. Sa panig naman ni Defense Sec. Angelo Reyes, hindi dapat na ipagwalang-bahala ang sitwasyon maging ito ay totoo o hindi. Aniya, hindi nila papayagan na maghari ang pananakot ng grupo at sa halip ay hinahamon nila ito na lumantad at personal na ihain kay Pangulong Arroyo ang kanilang karaingan. (Ulat ni Doris Franche)</body>
<link>http://www.philstar.com/Article.aspx?articleId=155937&amp;publicationSubCategoryId=92</link>
</article>
<article>
<title>Bangkay nang 16 Dubai workers iuuwi ngayon</title>
<author>Butch Quejada at Rose Tamayo</author>
<date>
<month>April</month>
<day>03</day>
<year>2002</year>
</date>
<body>Nakatakdang dumating ngayong alas-9 ng gabi sa Ninoy Aquino International Airport (NAIA) ang labi nang 15 Pinoy workers na aksidenteng nalunod sa Dubai drydocks, samantala ang bangkay naman nang isa pa ay idederetso sa kanyang bayan sa Cebu City. Sinabi ni Overseas Workers Welfare Administration (OWWA) chief Wilhelm Soriano na darating si Pangulong Arroyo upang salubungin ang mga labi ng mga Pinoy workers at para na rin personal na makidalamhati sa mga naulilang pamilya. Tiniyak ni Soriano na ipagkakaloob ng pamahalaan ang lahat ng benepisyo sa mga naulila nang 16. Naglaan ang OWWA ng tig-P120,000 sa bawat pamilya ng mga manggagawa bukod pa sa tatanggapin ng mga ito mula sa POEA, DOLE at mula sa personal na pondo ni Pangulong Arroyo. Idinagdag ni Soriano na bukod sa monetary assistance, magkakaloob din ang OWWA ng livelihood project sa mga anak at asawa ng mga OFWs upang maipagpatuloy ang kanilang kabuhayan. Kinilala ang 16 na sina Joseph Cayaban, Florante Mercado, Rolando Romero, Jose Santos, Fernand Velasco, Arturo Rodriguez, Jose Consunji Lizo Jr., Jim Lucero, Vittorio Gustilo, Henry Sumanga, Cecilio Silang, Ermando Canlas, Henry Sanchez, Sofio Bosero, Arthur Pullido at Marcelino Sumagang na dadalhin ang labi sa Cebu. (Ulat nina Butch Quejada at Rose Tamayo)</body>
<link>http://www.philstar.com/Article.aspx?articleId=155949&amp;publicationSubCategoryId=92</link>
</article>
<article>
<title>Planong power rate hike ipinasisiyasat</title>
<author>Joy Cantos at Angie dela Cruz</author>
<date>
<month>April</month>
<day>03</day>
<year>2002</year>
</date>
<body>Pinaiimbestigahan ni House Deputy Secretary Raul Gonzales ang planong pagtataas ng singil sa kuryente ng Manila Electric Company (Meralco). Sa kanilang inihaing House Resolution No. 491, sinabi ni Gonzales na dapat siyasating mabuti kung makatwiran ang hakbang ng Meralco na itaas ang power consumption nito base sa nagamit na kilowatt hours. Ayon kay Gonzales, ang Meralco bilang isang business enterprise ay hindi dapat maningil ng sobra-sobra para lamang kumita ng malaki at pagdusahin at ipataw sa publiko ang mataas na singil para pagtakpan ang pagkakautang nito sa bangko. Nabatid na binabalak ng Meralco na maningil nang hanggang 116 porsiyento o mula P.30 sentimos hanggang P3.97 per kilowatt hour. Samantala, sumama na rin ang puwersa ng Meralco Employees and Workers Association (MEWA) sa mga militanteng grupo para kontrahin ang planong pagtataas ng singil sa kuryente ng Meralco. Sinabi ni MEWA spokesperson Allan Eugenio na sasama ang kanilang grupo sa mga militanteng grupo sa pangunguna ng KMU at Bayan sa pagtungo sa gusali ng Energy Regulatory Commission (ERC) para igiit dito na huwag sundin ang petisyon ng Meralco. Binigyang-diin din ni Eugenio na kung tahasang nais ni Pangulong Arroyo na maibsan ang hirap ng taumbayan, dapat nitong hadlangan ang posibleng pagpayag ng ERC na maipatupad ang power rate increase. Sinabi pa ng naturang grupo na kung walang kapangyarihan ang Pangulo sa gawain ng ERC, dapat na lamang nitong kausapin ang Kongreso na pawalang-bisa ang Republic Act 9136 o ang Electric Industry Reform Act, ang batas na nagbibigay pahintulot sa mga power firm na magtaas ng singil sa kuryente sa oras na gustuhin nito. (Ulat nina Joy Cantos at Angie dela Cruz)</body>
<link>http://www.philstar.com/Article.aspx?articleId=155951&amp;publicationSubCategoryId=92</link>
</article>
<article>
<title>Doktor ni Erap gigisahin ng korte</title>
<author>Doris Franche</author>
<date>
<month>April</month>
<day>03</day>
<year>2002</year>
</date>
<body>Planong isailalim sa questioning ng Sandiganbayan Special Division si Dr. Christopher Mow, ang orthopedic surgeon mula sa Stanford University na matagal nang sumusubaybay sa sakit sa tuhod ni dating Pangulong Estrada at siya ring napipisil ng huli na magsagawa ng knee surgery sa kanya. Dahil dito, sinabi ni Estrada na lalo pang lumilinaw ang layunin ng mga korte na siyay pahirapan at tuluyan ng malumpo. Magugunitang nagpasabi na si Mow na handa siyang magtungo ng Pilipinas at dito na gawin ang operasyon kay Estrada kung matitiyak na lahat ng kinakailangan niyang equipment ay naririto. Nais din siguruhin ni Mow na hindi siya isasailalim sa anumang interogasyon ng pamahalang Arroyo lalot medical reasons lamang ang ipupunta niya sa Pilipinas. Ayaw rin umano ng batikang manggagamot na PNP ang humawak ng kanyang seguridad habang siyay nasa Pilipinas at hiniling na sa embahada ng US na mga kapwa Amerikano ang magsilbing security detail niya. Gayunman, tiniyak ng PNP na maayos na ang security plan para sa pagdating anumang oras ng espesyalistang doktor. (Ulat ni Doris Franche)</body>
<link>http://www.philstar.com/Article.aspx?articleId=155960&amp;publicationSubCategoryId=92</link>
</article>
<article>
<title>Abril 8 walang pasok, pero Abril 9, Bataan Day meron</title>
<author>Lilia Tolentino</author>
<date>
<month>April</month>
<day>03</day>
<year>2002</year>
</date>
<body>Iprinoklama kahapon ng Malaca&amp;ntilde;ang na special non-working holiday sa bansa ang Abril 8 kaugnay ng pagdiriwang ng Bataan Day sa Abril 9, 2002. Ayon kay Press Secretary at Presidential Spokesman Rigoberto Tiglao, ang proklamasyon ay ginawa ng Pangulo para mabigyan ang mamamayan ng tatlong araw na sunud-sunod na bakasyon dahil tumama ang Bataan Day sa araw ng Martes. Pero, nilinaw ng proklamasyon na ang Abril 9 ay magkakaroon ng pasok sa lahat ng tanggapan ng gobyerno at pribado. Inihayag rin ng Malaca&amp;ntilde;ang na ang 4-araw na pagtatrabaho sa loob ng isang linggo ng mga empleyado sa gobyerno ay hindi isang holiday kundi pagbabago lang ng oras ng trabaho ng mga kawani. Sa ilalim ng 4-day work week scheme, ang mga empleyado ng pamahalaan ay mayroong opsiyon na magtrabaho mula Lunes hanggang Huwebes o mula Martes hanggang Biyernes subalit kailangan nilang makumpleto ang 10 oras na paggawa sa bawat araw. Sa ginanap na pulong ng Gabinete kahapon, sinabi ni Tourism Sec. Richard Gordon na tatagal lang ito ng dalawang buwan. Hindi rin anya makakaabala ito sa transaksiyon ng pribadong sektor sa gobyerno dahil puwede nilang lakarin ang mga papeles hanggang alas-7 ng gabi araw-araw. Makakatulong din anya ang sistemang ito sa pag-aayos ng trapiko, makakabawas ng konsumo sa biyahe ng mga pumapasok sa upisina hindi lang ng government employees kundi maging sa private sector. (Ulat ni Lilia Tolentino)</body>
<link>http://www.philstar.com/Article.aspx?articleId=155961&amp;publicationSubCategoryId=92</link>
</article>
<article>
<title>3-4 guro sa public schools hindi marunong gumamit ng computer</title>
<author>Rudy Andal</author>
<date>
<month>April</month>
<day>03</day>
<year>2002</year>
</date>
<body>Nadismaya kahapon si Senator Tessie Aquino-Oreta matapos na matuklasang tatlo hanggang apat sa limang guro sa mga pampublikong paaralan ay salat sa kaalaman sa paggamit ng computers. Dahil sa kakulangan ng kaalaman ng mga guro, sinabi ni Oreta na nangangamba siya na baka mauwi sa wala ang plano ng administrasyong Arroyo na paunlarin ang larangan ng information and communications technology (ICT). Nabatid na sa isang pag-aaral ng tanggapan ng senador noong nakaraang Kongreso, halos higit sa kalahati ng mga empleyado sa mga pampublikong paaralan ay walang kaalaman sa paggamit ng mga computers. Lumalabas na 64.19% sa mga school personnel ay hindi marunong gumamit ng computers. Nagtala ang Cordillera Administrative Region ng 75.86% ng bilang ng mga school personnel na kulang sa kaalaman sa pagpapatakbo ng computer. Pumapangalawa sa CAR ang Eastern Visayas na nagtala ng 74.7%. Ang iba pang mga rehiyon na maraming gurong hindi computer literate ay ang Autonomous Region in Muslim Mindanao na mayroong 65.02%; Panay Island, 71%; at Bicol Region, na bayan ni Education Secretary Raul Roco na nagtala ng 64.43%. Napag-alaman pa na sa loob ng halos limang taon ay 13.13% lamang ang bilang ng mga pinuno ng public school na sumailalim sa information and communication technology training habang ang 74.36% ay nananatiling walang training na tinatanggap. Ani Oreta, panahon na upang mamulat ang Department of Education sa mga kakulangang ito bago pa mahuli ang lahat at maiwan ang ating bansa sa larangan ng ICT. (Ulat ni Rudy Andal)</body>
<link>http://www.philstar.com/Article.aspx?articleId=155965&amp;publicationSubCategoryId=92</link>
</article>
<article>
<title>6 Abu todas, pumboats binira</title>
<author>Joy Cantos at Rose Tamayo</author>
<date>
<month>April</month>
<day>04</day>
<year>2002</year>
</date>
<body>Sinalakay ng pinagsanib na puwersa ng elite troops ng Phil. Marines at Navy Special Warfare Group (SWAG) ang papatakas na grupo ng Abu Sayyaf kung saan dalawa mula sa limang pumpboats na sinasakyan ng mga bandidong ASG ang pinalubog ng mga operatiba na ikinasawi ng anim na Sayyaf members sa naganap na patrol operations sa karagatan ng Dasalan Pilas Island, Basilan kahapon ng madaling araw. Sa report na nakarating kahapon sa tanggapan ni AFP Chief of Staff Gen. Diomedio Villanueva, napag-alaman na dakong alas-3:42 ng madaling araw ng maispatan ng Naval blockade lulan ng patrol gunboat ng SWAG ang dalawang pumpboat sa naturang isla. Agad sinundan ng elite forces ang mga bandido at hinabol ang dalawang pumpboat sa tulong na rin ng night vision equipment. Nagkaroon ng palitan ng putok sa pagitan ng mga bandido at tropa ng pamahalaan hanggang sa magpakawala ng air strikes ang mga tauhan ng Air Forces MG-520 rocket-firing attack helicopters at mapalubog ang dalawang pumpboat ng mga kalaban. Tatlo sa anim na mga napatay na ASG ang narekober sa naturang karagatan habang pinaniniwalaang marami pa sa mga ito ang nasugatan. Gayunman, nagawang makatakas ng tatlo pang pumpboats at patuloy na tinutugis ng tropa ng militar. Dalawang MG-520 attack helicopter ang ipinadala sa nasabing lugar upang tumulong sa hot pursuit operations ng ground at naval forces ng militar. Sinabi ni AFP Southcom Spokesman Capt. Noel Detoyato na hindi namataan ang mga bihag na sina American couple Martin at Gracia Burnham gayundin ang Pinay nurse na si Deborah Yap sa limang pumpboats na sinasakyan ng papatakas na mga bandido. Samantala sa isinagawang search operations sa pinaghihinalaang safehouses ng mga bandido sa Basilan ay narekober ang dalawang M16 rifles, tatlong garand rifles, dalawang carbine rifles, isang cal. 45 pistol at dalawang improvised na baril. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=156040&amp;publicationSubCategoryId=92</link>
</article>
<article>
<title>Pinsan ni Janjalani timbog</title>
<author>Rose Tamayo</author>
<date>
<month>April</month>
<day>04</day>
<year>2002</year>
</date>
<body>Nasakote kahapon ng pinagsanib na puwersa ng Zamboanga City police at mga miyembro ng militar ang pinsan ni Abu Sayyaf Group leader Khadaffy Janjalani. Si Mohammad Suwaid, 19, residente ng Tabuk, Isabela city, Basilan ay nadakip ng mga awtoridad dakong alas-10 ng umaga sa Brgy. Talon-talon, Zamboanga City. Inamin ni Suwaid na kasama siya sa mga dumukot sa 40 mga estudyante at mga guro sa Tumahubong Elem. School sa Basilan at sa pinaslang na si Fr. Roel Gallardo ng Claret High School noong Marso 24, 2000. Inamin din ni Suwaid na tumatanggap siya ng P12,000 sahod kada buwan mula kay Janjalani. Inihayag din nito sa militar na maraming bilang na ng mga Sayyaf members ang kasalukuyang nasa Zamboanga City. Ang pagkakatunton sa pinagtataguan ni Suwaid ay inginuso ng mga naunang naarestong Sayyaf members. (Ulat ni Rose Tamayo)</body>
<link>http://www.philstar.com/Article.aspx?articleId=156054&amp;publicationSubCategoryId=92</link>
</article>
<article>
<title>Gapangan sa AFP top post tumitindi</title>
<author>Joy Cantos</author>
<date>
<month>April</month>
<day>04</day>
<year>2002</year>
</date>
<body>Patuloy umanong tumitindi ang gapangan ng suporta sa hanay ng mga contenders para pumalit sa posisyon ng magreretirong si AFP Chief of Staff Gen. Diomedio Villanueva. Sa pahayag kahapon ng isa sa ga contender na tumangging magpabanggit ng pangalan, kanya-kanyang pagpapalakas sa Palasyo ang ilan sa kanyang mga kalaban sa puwesto maliban pa sa pagkuha ng mga ito ng mga padrino at ang pinakagrabe umano ay ang ginagawa ng mga itong pagsisiraan. &amp;quot;It saddens me, its just like politics maraming dirty tactics, para silang di mga top officials who canot even wait for the final decision of the Commander-in-Chief, sila-sila mismo nagsisiraan,&amp;quot; pahayag ng source. Ayon pa dito, ilan umano sa maiimpluwensiyang personahe mula sa lalawigan ng Pampanga na malapit kay AFP Vice Chief of Staff Lt. Gen. Gregorio Camiling ng PMA Class 69 at isa sa mga contender ang nanggagapang ng suporta kay Pangulong Arroyo para maluklok sa posisyon. Una nang tinamaan ng demolition job si AFP Southcom Chief Lt. Gen. Roy Cimatu ng PMA Class 70. Si Cimatu ang sinasabing pinakamalakas sa hanay ng mga contenders dahil malapit sa puso ng Pangulo ang PMA Class 70. Bukod kina Camiling at Cimatu, contenders din sina AFP Deputy Chief of Staff Lt. Gen. Narciso Abaya, Navy Flag-Officer-in-Command Vice Admiral Victorino Hingco at Phil. Air Force Chief Lt. Gen. Benjamin Defensor. (Ulat ni Joy Cantos)</body>
<link>http://www.philstar.com/Article.aspx?articleId=156057&amp;publicationSubCategoryId=92</link>
</article>
<article>
<title>Tulong ng 2 US solons hirit ni GMA para sa Pinoy veterans</title>
<author>Lilia Tolentino</author>
<date>
<month>April</month>
<day>04</day>
<year>2002</year>
</date>
<body>Hiniling ni Pangulong Arroyo sa dalawang bumibisitang American Senators na sina Daniel Inouye ng Hawaii at Ted Stevens ng Alaska na tulungan ang bansa sa pagpapatibay ng US Congress sa Equity Bill na naglalayong gawing pantay ang benepisyo ng mga Pilipinong beterano sa kanilang mga kasamahang sundalong Kano noong Second World War. Ang kahilingan ay ginawa ng Pangulo nang magbigay galang sa kanya kamakalawa sa Malaca&amp;ntilde;ang ang naturang mga senador. Ang dalawa ay dumating sa bansa para alamin kung anong suporta ang maipagkakaloob sa Pilipinas sa ilalim ng tinatalakay na panukalang taunang appropriation ng US. Sinabi ng Pangulo na hiniling din niya kina Inouye at Stevens na sana ay mapalaki pa ang pagkakataong ipinagkakaloob ng US sa mga produktong paluwas ng RP. Magugunita noong bumisita ang Pangulo sa US noong nakaraang taon ay mayroong ipinangako sa kanyang $2 bilyong ayudang pangkabuhayan at $2 milyong panukalang pamumuhunan. Kasama anya sa $2 bilyong pangkabuhayan ang $1 bilyong market access at pabrika ng tuna sa Mindanao. &amp;quot;Kaya hiniling ko sa dalawang senador na sana mabigyan ng pagkakataon sa pamilihan ng US ang canned tuna at makapasok ang mga ito ng malaya sa Amerika,&amp;quot; sabi ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=156067&amp;publicationSubCategoryId=92</link>
</article>
<article>
<title>Prosecution duda, sakit sa tuhod ni Erap gumagaling na</title>
<author>Joy Cantos</author>
<date>
<month>April</month>
<day>04</day>
<year>2002</year>
</date>
<body>Nagdududa ang prosecution panel na posibleng gumagaling na umano ang osteoarthritis ni dating Pangulong Estrada kaya nawawala ang unang x-ray na iniharap ng dinismis nitong defense panel sa pagpapatuloy ng pagdinig kahapon sa Sandiganbayan sa mosyon nitong makapagpagamot sa kanyang sakit sa tuhod sa Estados Unidos. Sinabi ni Ombudsman Aniano Desierto, pinuno ng prosecution team ng pamahalaan na hindi mawawala ang pagdududa na may pagbabago na sa kondisyon ni Estrada kaya hindi maiprisinta ng bagong defense team nito ang resulta ng x-ray nito sa tuhod na unang kinunan sa Veterans Memorial Medical Center (VMMC) noong May 18, 2001. &amp;quot;They must present that missing x-ray file otherwise there will be doubt that the condition of the former President is indeed improving,&amp;quot; pahayag ni Desierto matapos makita ang malaking pagkakaiba ng ipinakitang x-ray sa pagdinig. Sa kanyang pagharap sa Sandiganbayan Special Division na pinamumunuan ni Presiding Justice Minita Chico-Nazario, sinabi ng witness na si Dra. Dorita Evangelista, Chief Radiologist ng VMMC na nagsagawa ng pag-eeksamin sa x-ray ni Estrada na hindi niya batid kung saan ito napunta matapos na umanoy kunin ito ng pribadong doktor ni Estrada na sina Dr. Lorenzo Jocson at Dr. Ramon Gustillo. Ayon kay Evangelista nang pansamantalang ilipat umano ng kulungan sa Fort Sto. Domingo sa Sta. Rosa, Laguna ang dating Pangulo ay hiniram ng family doctor nito ang resulta ng nasabing unang x-ray sa kanyang tuhod at hindi na ito naibalik pa. Lumitaw na nawala sa ikalawang x-ray na nakunan noong Enero 22, 2002 ang osteoarthritis at ang malinaw na pagkakakita sa pinsala ng tuhod ni Estrada na nakapaloob sa unang x-ray na umanoy nawawala. Iginiit ni Justice Undersecretary Jose &amp;quot;Joe&amp;quot; Calida, kasapi ng prosekusyon na nagkaroon umano ng pagbabago ang ikalawang x-ray ni Estrada kumpara sa naunang pagsusuri. Sinabi ni Calida na malaki ang kanyang hinala na sinadyang maiwala ang mismong x-ray film ng naunang pagsusuri para magamit ito sa kahilingan ni Estrada na maoperahan sa sakit nito sa tuhod sa US. Si Calida ang nagsailalim kay Dra. Evangelista sa cross examination sa Sandiganbayan. Ipinaliwanag ni Calida na malinaw na nagkaroon ng pagbuti sa kalagayan ng tuhod ni Estrada kung pagbabatayan ang naturang pagsusuri at osteoarthritis na lamang ang lumilitaw na sakit ng napatalsik na lider. Iginiit ni Calida na kailangang maiprisinta ng depensa ang naturang film sa korte upang patunayan na lumulubha ang sakit sa tuhod ni Estrada. Kinuwestiyon din ni Calida ang kredibilidad ni Evangelista na magsalita kaugnay ng pangangailangang maoperahan si Estrada sa Amerika dahil isa lamang ang pagiging eksperto nito ay sa larangan ng radiologist at hindi bilang orthopedic surgeon. (Ulat ni Joy Cantos)</body>
<link>http://www.philstar.com/Article.aspx?articleId=156070&amp;publicationSubCategoryId=92</link>
</article>
<article>
<title>Libing ni Rico ala Ninoy</title>
<author>Danilo Garcia, Doris Franche at Lordeth Bonilla</author>
<date>
<month>April</month>
<day>05</day>
<year>2002</year>
</date>
<body>&amp;quot;Hindi pa kami nakakita ng ganito karaming nakipaglibing mula pa nang ilibing si yumaong Senador Benigno Aquino.&amp;quot; Ito ang bulalas ng isang caretaker sa Manila Memorial Park kahapon sa libing ng popular na aktor na si Rico Yan. Ayon kay Lamberto Pe&amp;ntilde;a, officer-in-charge ng Manila Memorial Park, ang libing ni Rico ay pang-apat sa dami ng mga taong nakipaglibing sa kasaysayan ng sementeryo. &amp;quot;Ang libing ni Ninoy Aquino noong 1983 ang may pinakamarami pa ring bilang ng taong dumalo,&amp;quot; sabi niya. Sumunod kay Aquino ay ang libing ng yumaong singer na si Eddie Peregrina. Si Peregrina ay namatay noong May 1977. Isa pang crowd drawer ang libing naman ni dating Pasay City Mayor Pablo Cuneta noong Oktubre 2000. Ilan pa sa mga tanyag na personalidad na inilibing sa naturang sementeryo sina Charito Solis, Alfie Anido, Louie Beltran, Geny Lopez, at Jun Aristorenas.(Ulat nina Danilo Garcia, Doris Franche at Lordeth Bonilla)</body>
<link>http://www.philstar.com/Article.aspx?articleId=156161&amp;publicationSubCategoryId=92</link>
</article>
<article>
<title>Huling sulyap kay Rico</title>
<author></author>
<date>
<month>April</month>
<day>05</day>
<year>2002</year>
</date>
<body>Kahapon ay libu-libong tao mula sa ibat ibang panig ng bansa na kinabibilangan ng mga kamag-anak, kaibigan at tagahanga ang dumagsa para sulyapan sa huling pagkakataon ang labi ni Rico na inihatid sa kanyang huling hantungan sa Manila Memorial Park sa Para&amp;ntilde;aque City. Matapos ang misa sa alas-9 ng umaga sa La Salle gymnasium ay inilabas ang kabaong dakong alas-10:30 ng umaga para sa funeral motorcade. Bumigay ang kanilang mga damdamin pagdaan ng convoy. Dumalo rin sa misa ang kasintahan nitong si Claudine Barretto, ngunit kapansin-pansin ang hindi nito paglapit sa labi ng aktor. Bago pa man tuluyang naisara ang nitso ay lumisan na ang aktres. Humigit kumulang sa 300 pulis ang dineploy mula sa Greenhills chapel hanggang Manila Memorial Park upang magbantay, magmantina ng peace and order at daloy ng trapiko. Pero walang nagawa ang mga tauhan ng Southern Police District (SPD) nang kumawala ang may 20,000 fans sa itinakdang 15-meter perimeter lines sa mausoleum ng Yan family. Wala ring nagawa ang panawagan ng pamilya Yan sa pamamagitan ng loud speakers na tumahimik sandali ang mga fans dahil nagsisigawan habang tinatawag ang mga pangalan ng ilang dumarating na mga artista dahilan para isang hindi nakilalang miyembro ng pamilya ang nanghagis ng isang bote ng mineral water sa isang grupo ng mga tao. Para makakuha ng magandang view, marami sa fans ang nag-akyatan sa mga puno at mausoleums, gumapang sa perimeter ropes at palihim na pumuslit sa mga nakatalagang pulis. Ilan sa mga celebrities ang nagpasya na lamang na manatili sa coaster vans matapos na sila ang pagbalingan ng mga fans. May 14 coaster vans ang ginamit para sa pamilya at mga kaibigan ng yumaong aktor. Isa namang second cousin ng yumaong aktor na hindi na nagpabanggit pangalan ang nawalan ng cellular phone sa kanyang bulsa. Si NCRPO Director Gen. Edgardo Aglipay, tiyuhin ni Rico, ay dumating sa sementeryo para siguruhing maayos ang seguridad, pero nang halos magwala na ang mga tao matapos ang libing ay napilitan si Aglipay na magsalita sa microphone at hilingin sa fans na umayos.</body>
<link>http://www.philstar.com/Article.aspx?articleId=156167&amp;publicationSubCategoryId=92</link>
</article>
<article>
<title>.50 sentimos taas ng pasahe ihihirit ng PISTON</title>
<author>Danilo Garcia</author>
<date>
<month>April</month>
<day>05</day>
<year>2002</year>
</date>
<body>Magsasampa ng petisyon ang Pinagkaisang Samahan ng mga Tsuper at Operators Nationwide (PISTON) ng dagdag na 50 sentimos sa pasahe sa Land Transportation Franchising Regulatory Board (LTFRB). Sa isang panayam, sinabi ni PISTON President Medardo Roda, hihilingin nila sa LTFRB ang taas sa pasahe na 50 sentimo mula sa kasalukuyang P4.00 minimum fare kung ipatutupad ang April oil price increase na aabutin ng 1.26 bawat litro. Binigyang-diin ni Roda na katatapos lamang na makapagtaas ng presyo ang mga oil companies ng 30 centavos per liter noong Marso 30 ng taong ito at kapag itinuloy ang April oil price increase, hihingi na sila ng dagdag na pasahe. Hindi na anila makakayanan ng mga driver na makuha ang boundary at panggastos ng kani-kanilang pamilya kung tataas din ang presyo ng gasolina ngayong Abril dahil katataas lamang nito noong nagdaang buwan ng Marso. Sa kanyang panig, sinabi naman ni Zeny Maranan, Pangulo ng Federation of Jeepney Operators and Drivers Association of the Philippines (FEJODAP), hindi muna sila hihirit ng anumang taas sa pasahe dahil silang maliliit na manggagawa rin ang maaapektuhan nito sa bandang huli. Pagkakasyahin muna nila ayon kay Maranan ang anumang kita mula sa pasada sa jeep ng mga kasaping drivers nationwide na may 150,000 miyembro. (Ulat ni Danilo Garcia)</body>
<link>http://www.philstar.com/Article.aspx?articleId=156174&amp;publicationSubCategoryId=92</link>
</article>
<article>
<title>DTI mananagot kapag tumaas ang bilihin</title>
<author>Rudy Andal</author>
<date>
<month>April</month>
<day>05</day>
<year>2002</year>
</date>
<body>Tiniyak kahapon ni Senador Francis Pangilinan na mananagot si Trade and Industry Secretary Mar Roxas III kapag tumaas ang presyo ng pangunahing bilihin kasunod ng pagtataas naman ng halaga ng produktong petrolyo. Sa press conference kahapon, sinabi ni Pangilinan na dapat tutukan ng Department of Trade and Industry ang pamilihan upang maharang ang mapagsamantalang negosyante kapag tuluyan nang hindi napigilan ang pagtaas ng presyo ng produktong petrolyo. Sa isang panayam, sinabi ni Pangilinan na hindi komo itinaas ng mga kumpanya ng langis ang singil sa mga produktong petrolyo ay mangangahulugan ito na awtomatiko na ring tataas ang halaga ng mga bilihin. Aniya, ito ay dahil sa may mga nakaimbak pang produkto ang mga merkado na nabili nila dati sa mas murang halaga kaya walang dahilan na pati ang mga ito ay ibenta nila ng mas mahal bilang tugon sa pagtaas ng presyo ng langis. Bukod sa DTI, hinikayat din ng senador ang Department of Energy na humanap ng mga alternatibo upang ang Pilipinas ay hindi na kailangang dumepende sa langis. Aniya, kung nakadepende na lamang ang ating bansa sa langis sa pagpapatakbo ng kuryente, sasakyan at iba pa ay kaawa-awa lamang tayo. (Ulat ni Rudy Andal)</body>
<link>http://www.philstar.com/Article.aspx?articleId=156181&amp;publicationSubCategoryId=92</link>
</article>
<article>
<title>Oil embargo wa epek sa RP</title>
<author>Lilia Tolentino</author>
<date>
<month>April</month>
<day>06</day>
<year>2002</year>
</date>
<body>Malaki ang tiwala ni Pangulong Arroyo na hindi maaapektuhan ang Pilipinas sa sandaling magpatupad ng &amp;quot;oil embargo&amp;quot; ang mga bansang Arabo kasunod ng umiigting na tensiyon sa pagitan ng Israel at Palestine. Sa isang panayam, sinabi ng Pangulo na bago pa maganap ang September 11 bombing sa US ay inatasan na niya si Energy Secretary Vincent Perez na maghanda ng seguridad sa enerhiya kaya hindi siya nababahalang tatamaan ang bansa ng oil embargo sakalit magpatupad nito ang mga bansang prodyuser ng langis sa Gitnang Silangan. Unang-una, inihayag ng Pangulo na ang Pilipinas ay isa sa mga kaibigang bansa ng Organization of Islamic Conference (OIC). &amp;quot;Kaya ako ay umaasa na itong ating pakikipagkaibigan ngayon ay magbibigay ng bunga para tuluy-tuloy ang supply ng langis sa bansa,&amp;quot; wika ng Pangulo. Ikalawa, sinabi ng Pangulo na malaki ang pagpapasalamat niya sa Malampaya dahil ang mahigit sa kalahati nang pangangailangang langis ay nagmumula na sa tuklas na langis sa Palawan. &amp;quot;This local crude oil supply, discovered by Shell Philippine Exploration BV (SPEX) of UK was the biggest oil reservoir on the country todate with the projected yield of 8,000 barrels a day based on the oil tests at the Malampaya natural gas field,&amp;quot; wika ng Pangulo. Sinabi rin ng Pangulo na ang pagiging malapit ng Pilipinas sa Amerika ay hindi niya nakikitang magbibigay ng epekto sa bansa dahil kaibigan din natin ang Malaysia, Indonesia at mga bansang miyembro ng OIC. (Ulat ni Lilia Tolentino)</body>
<link>http://www.philstar.com/Article.aspx?articleId=156269&amp;publicationSubCategoryId=92</link>
</article>
<article>
<title>13,000 Pinoys sa Malaysia idi-deport</title>
<author>Rose Tamayo</author>
<date>
<month>April</month>
<day>06</day>
<year>2002</year>
</date>
<body>May mahigit 13,000 pang mga Pinoy na pawang mga hindi dokumentado ang nakatakdang i-deport ng pamahalaang Malaysia pabalik ng Pilipinas. Karamihan sa pauuwiin ay mula sa Tawi-Tawi, Sulu, Zamboanga City at ilang mga lugar ng Central at Southern Mindanao na may kalapitan sa Malaysia na pumuslit sa Sabah at Borneo sa pagbabakasakaling makahanap ng trabaho doon. Nakatakdang bigyan ng pamahalaan ng ayuda ang lahat ng mga Pinoy na pauuwiin sa pamamagitan ng livelihood program. (Ulat ni Rose Tamayo)</body>
<link>http://www.philstar.com/Article.aspx?articleId=156281&amp;publicationSubCategoryId=92</link>
</article>
<article>
<title>Claudine umalis pa-HK</title>
<author>Butch Quejada</author>
<date>
<month>April</month>
<day>06</day>
<year>2002</year>
</date>
<body>Isang araw matapos mailibing si Rico Yan, umalis naman kahapon si Claudine Barretto patungong Hong Kong. Si Claudine, kasama ang kanyang mga kapatid na sina Gretchen at Marjorie ay tumulak patungong Hong Kong sakay ng Cathay Pacific flight CX 900 dakong alas-11:30 ng umaga. Sa isang interview sa Ninoy Aquino International Airport bago sumakay ng eroplano, sinabi nito na ang pagpunta niya sa Hong Kong ay upang magpahinga at malimutan ang masalimuot na nangyari sa kanila ni Rico. &amp;quot;Masakit sa akin ang nangyari sa amin ni Rico. Sana naman ay huwag ng palakihin ang isyu. Sasabihin ko rin ang side ko sa tamang oras para malaman ng publiko ang tunay na nangyari. Sa ngayon ay ayaw ko munang magsalita,&amp;quot; sabi ni Claudine. Pinabulaanan din ng aktres ang napabalitang inisnab siya ng mga magulang ni Rico sa libing nito. &amp;quot;Hindi tutoong inisnab ako. Ang totoo, napakabait ng mga magulang at kapatid ni Rico, sadyang iniwasan ko ang lumapit sa kanila dahil gusto ko naman silang bigyan ng privacy sa kanilang pagdadalamhati,&amp;quot; dagdag ni Claudine. &amp;quot;Talagang hindi ako lumapit sa ataul ni Rico dahil hindi kaya ng dibdib ko kasi alam kong iyon na ang huling pagkakataong makikita ko siya. Iisipin ko na lang na buhay pa siya,&amp;quot; sabi pa nito. Masyado umanong nasaktan ang aktres sa pagpanaw ni Rico dahil hanggang ngayon ay mahal na mahal pa rin niya ang yumaong kasintahan kahit may hindi magandang namagitan sa kanila. (Ulat ni Butch Quejada)</body>
<link>http://www.philstar.com/Article.aspx?articleId=156283&amp;publicationSubCategoryId=92</link>
</article>
<article>
<title>Rico pararangalan ng Kongreso</title>
<author>Joy Cantos</author>
<date>
<month>April</month>
<day>06</day>
<year>2002</year>
</date>
<body>Pararangalan ng Kamara ang namayapang aktor na si Ricardo Carlos Castro Yan, aka Rico Yan dahil sa malaking naiambag nito bilang modelo ng kabataan gayundin sa pagiging mabuting mamamayan. Ito ang nilalaman ng isinumiteng House Resolution 495 ng neophyte solon na si Rep. Miguel Zubiri (Bukidnon). Ayon kay Zubiri, marapat lamang na kilalanin ang wala sa oras na kamatayan ng sikat na matinee idol na nagdulot ng kalungkutan sa kanyang mga kababayan partikular na sa mga kabataan mula Batanes hanggang Jolo. &amp;quot;It is hereby resolved by the House of Representatives to Honor the late Ricardo Carlos Yan popularly known as Rico Yan for his exemplary contributions as role model of the youth and outstanding citizen of the Republic,&amp;quot; ani Zubiri sa kanyang resolusyon. Sinabi ni Zubiri na kahanga-hanga ang nilandas na pamumuhay ni Yan na naging mapagpunyaging estudyante ng De La Salle University (DLSU) kung saan nagsumikap ito hanggang sa makatapos ng pag-aaral sa kabila ng kanyang hectic na schedule bilang artista. Si Yan, ayon pa sa kongresista ay isa sa kokonting bilang ng mga artista sa industriya ng showbiz na naka-graduate at isa itong mabuting ehemplo sa kabataan dahil sa kanyang ipinamalas. Aniya, sa kabila rin umano ng hectic na schedule ni Yan ay naging aktibo ito bilang acting spokesperson ng Department of Education, Culture and Sports (DECS) kung saan ay ang aktor ang nag-endorso ng programa ng pamahalaan para sa kabataan. Ayon kay Zubiri, maraming kabataan ang naimpluwensyahan nito, partikular na bilang isang mabuting estudyante na gumaganap ng malaking papel sa kanyang pamilya at komunidad. Hindi anya matatawaran ang ginawang pagtulong ni Yan sa kanyang mga mahihirap na kababayan lalung-lalo na sa mga kabataan. (Ulat ni Joy Cantos)</body>
<link>http://www.philstar.com/Article.aspx?articleId=156293&amp;publicationSubCategoryId=92</link>
</article>
<article>
<title>Transport groups di magtataas ng singil sa pasahe bilang pa-birthday kay GMA</title>
<author>Lilia Tolentino</author>
<date>
<month>April</month>
<day>06</day>
<year>2002</year>
</date>
<body>Nangako kahapon ang mga transport groups na hindi na nila itataas ang singil sa pasahe sa kabila ng pagtaas ng presyo ng langis bilang regalo kay Pangulong Arroyo na nagdiwang ng kanyang kaarawan kahapon. Sa isang resolusyon, nangako ang 15 transport organizations na sa kabila ng napipintong pagtaas sa presyo ng diesel at iba pang produktong petrolyo ay hindi sila magsasampa ng petisyon sa Land Transportation Franchising and Regulatory Board (LTFRB). &amp;quot;Ako po ay nagpapasalamat dito sa napakagandang regalo ng mga transport organizations. Kaya anuman ang mangyari sa presyo ng krudo, basta yung ating transport associations ay kasama natin sa pagsisikap na umunlad ang ating bayan, magtatagumpay tayo,&amp;quot; wika ng Pangulo. Ang resolusyon ay nagmula sa Provincial Bus Operators of the Philippines, PISTON, FEJODAP in the Philippines, Northern Luzon Transportation Association, Cagayan Valley Bus Operators Association, Katipunan ng mga Kooperatibang Pangsasakyan ng Pilipinas, Southern Luzon Bus Operators Association, PASA-MASDA, Integrated Metro Manila Bus Operators Association, Makati Jeepney Operators and Drivers Alliance Inc., Federation of Rizal-Cubao Operators and Drivers Association, Inter-City Bus Operators Association, Pambansang Katipunan ng mga Kooperatibang Pangsasakyan at Taxi Operators sa Metro Manila. (Ulat ni Lilia Tolentino)</body>
<link>http://www.philstar.com/Article.aspx?articleId=156295&amp;publicationSubCategoryId=92</link>
</article>
<article>
<title>2 King Cobra umatake sa Davao, 12 katao na ang napapatay</title>
<author>Joy Cantos</author>
<date>
<month>April</month>
<day>07</day>
<year>2002</year>
</date>
<body>Naghahari ngayon ang matinding sindak sa daan-daang mga residente sa ilang barangay sa bayan ng Mati, Davao Oriental matapos umabot na sa 12 katao ang napapatay ng kamandag ng gumagalang dalawang ahas na King Cobra, ayon sa ulat kahapon. Sa pinakahuling tala, may dalawang panibagong biktima na pawang mga batang babae ang napatay kamakalawa na kinilalang sina Christina Edano, 4, ng Brgy. Tagbobolo at Annalyn Mahunday, 6, ng Brgy. Caguiscan. Ang mga bata ay natuklaw habang naglalaro sa kanilang bakuran. Natagpuan silang nakahandusay, bumubula ang bibig at may mga bakas ng pangil ng mga ahas at nangingitim ang mga katawan. Batay sa report na nakarating kahapon sa tanggapan ng Office of Civil Defense (OCD), takot ang nangingibabaw ngayon sa mga residente ng Mati, Davao Oriental dahil pinangangambahang tumaas pa ang bilang ng mga masasawing biktima kung hindi mapapatay ang mga ahas sa lalong madaling panahon. Sa kasalukuyan ay 12 katao na ang napapatay simula ng sumalakay ito may ilang buwan na ang nakalipas na karamihan ay mga residente ng barangay Banaybanay. Nabatid na dumulog na sa pamahalaang lokal ang mga residente upang maaksiyunan ang kanilang problema at isang petisyon ang isinumite ng mga nakatira sa mga liblib na lugar sa Brgy. Tagbobolo, Caguiscan at Banaybanay, pawang sa bayan ng Mati. Naniniwala naman ang Provincial Disaster Coordinating Council sa Davao na ang pananalakay ng King Cobra sa matataong lugar ay bunga na rin ng walang puknat na pagkakaingin ng ilang magsasaka sa mga pinamamahayan ng mga itong lupain. Ayon sa PDCC, tuluyan nang nasira ang tirahan ng mga ahas sa gubat kaya umabot na ang mga ito sa kapatagan at nakagagala sa matataong lugar. Kaugnay nito, upang mapigilan ang patuloy na pambibiktima ng mga ahas ay nagpalabas na ang pamahalaang lokal sa bayan ng Mati ng pabuyang &amp;quot;cash&amp;quot; sa sinumang makahuhuli o makapapatay ng anumang uri ng gumagalang mga ahas partikular na ang dalawang King Cobra. (Ulat ni Joy Cantos)</body>
<link>http://www.philstar.com/Article.aspx?articleId=156385&amp;publicationSubCategoryId=92</link>
</article>
<article>
<title>GMA hahanap ng pondo para sa beterano</title>
<author>Lilia Tolentino</author>
<date>
<month>April</month>
<day>07</day>
<year>2002</year>
</date>
<body>Hahanapan ni Pangulong Arroyo ng pondong P15 bilyon ang bayaring pensiyon at benepisyo ng mga beterano ng Ikalawang Digmaang Pandaigdig. Isang paraan ng pagpapakita ng katapatan ng layunin ng kanyang administrasyon na malutas ang problemang ito sa benepisyo at pensiyon ng mga beterano ay ang ipatatawag niyang pulong ng kanyang Gabinete na siyang tampok na aktibidad sa pagdiriwang ng Araw ng Kagitingan o Bataan Day sa Martes, Abril 9 sa Mount Samat, Bataan. Ayon sa Pangulo, nababalam ang pagbabayad ng pensiyon ng mga beterano dahil nito lamang natuklasan ang 15 bilyong kakulangan sa pondo noong nililinis ang listahan ng mga beteranong tumatanggap ng pension. Sinabi ng Pangulo na bibisita sa bansa ang pinuno ng US Veterans Affairs at inaasahan niyang may hatid itong magandang balita para sa mga beterano. (Ulat ni Lilia Tolentino)</body>
<link>http://www.philstar.com/Article.aspx?articleId=156392&amp;publicationSubCategoryId=92</link>
</article>
<article>
<title>Bureau of Immigration lulusawin ng Senado</title>
<author>Rudy Andal</author>
<date>
<month>April</month>
<day>07</day>
<year>2002</year>
</date>
<body>Dahil hindi na umano nakatutugon ang kasalukuyang liderato ng Bureau of Immigration (BI) sa pangangailangan na protektahan ang bansa laban sa pagpasok ng undesirable aliens tulad ng terorista at yakuza, sinabi ni Senador Blas Ople na dapat nang buwagin ang kasalukuyang ahensiya ng pamahalaan. Sa panayam kay Sen. Ople, nabigo ang BI na sugpuin ang pagpasok ng dayuhang nasasangkot sa organisadong krimen tulad ng drug trafficking, prostitution, economic sabotage at illegal recruitment na nakatutulong pa sa paglala ng kriminalidad. Base sa panukala ni Ople, lulusawin ang BI na pinamumunuan ni Commissioner Andrea Domingo sa pamamagitan ng pag-amyenda sa Philippine Immigration Act of 1940. &amp;quot;Tumatakbo ang tanggapan ni Domingo sa ilalim ng sinaunang borador, ang Philippine Immigration Act of 1940 kaya kailangan nang amyendahan ito upang mabuo ang commission on immigration na kinabibilangan ng isang commissioner at tatlong commissioners,&amp;quot; paliwanag ni Ople. Ipinanukala din ng solon ang pagtatayo ng anim na board of inquiry na siyang may eksklusibong tungkulin sa pagdinig ng kaso tulad ng deportasyon, paglabag sa immigration at alien registration laws, at petisyon sa kanselasyon ng certificate of citizenship na nakuha ng dayuhan sa maling pamamaraan. Layunin din ng panukala na palawakin ang klase ng dayuhan na hindi makapapasok sa ating bansa tulad ng drug traffickers, gunrunners, sex perverts at sinumang sangkot sa terorismo. Sa ilalim ng Ople bill, mas maraming visa categories at immigration privileges ang ilalagay sa panukala alinsunod sa patakaran ng estado na himukin ang dayuhang mamumuhunan. (Ulat ni Rudy Andal)</body>
<link>http://www.philstar.com/Article.aspx?articleId=156399&amp;publicationSubCategoryId=92</link>
</article>
<article>
<title>Petron nagsampol na, P.050 kada litro itinaas</title>
<author>Andi Garcia</author>
<date>
<month>April</month>
<day>07</day>
<year>2002</year>
</date>
<body>Sinimulan na kahapon ng tanghali ng Petron Philippines ang pagtataas sa presyo ng gasolina nito at karagdagang P.50 ang ipinataw sa bawat litro. Ang Petron ang kauna-unahan sa mga higanteng kumpanya ng langis na nagtaas ng kanilang presyo at inaasahang susunod anumang araw ang Shell at Caltex. Bunsod nito, inakusahan ng Kilusang Mayo Uno ng umanoy pagsasabwatan ang &amp;quot;Big 3&amp;quot; at Malaca&amp;ntilde;ang upang maplantsa ang hindi maawat na oil price hike na inaasahang aabot nang hanggang P1.35 kada litro. Sinabi ni KMU spokesperson Sammy Malunes na ang pagtaas ng presyo ng gasolina ay direktang makakaapekto sa manggagawa at pamilya nito . Sinabi pa nito na ang minimum wage sa NCR ay hindi pa rin natitinag sa P250 kaya paano umano kukunin ng mga pangkaraniwang manggagawa ang idaragdag na taas sa mga pangunahing bilihin na magiging resulta ng oil price adjustment. Dahil dito, nakatakdang maging pambansang welga ang gagawing kilos protesta ng KMU sa darating na Huwebes, Abril 11 at mga kaalyadong grupo gaya ng Bayan, Gabriela, Kadamay at iba pa. (Ulat ni Andi Garcia)</body>
<link>http://www.philstar.com/Article.aspx?articleId=156405&amp;publicationSubCategoryId=92</link>
</article>
<article>
<title>Pulis at militar nasa likod ng kidnap-for-ransom</title>
<author>Joy Cantos</author>
<date>
<month>April</month>
<day>07</day>
<year>2002</year>
</date>
<body>Inamin kahapon ni Police Deputy Director Hermogenes Ebdane Jr., hepe ng National Anti-Kidnapping Task Force (NAKTAF) na maraming mga aktibo at nadismis na opisyal ng militar at pulisya ang nasa likod ng serye ng kidnapping sa bansa. Sinabi ni Ebdane na may 15 police at military personnel ang naaresto ng mga awtoridad nitong nakalipas na mga buwan habang ang iba pa ay patuloy na isinasailalim sa tactical interrogations. Nitong nakalipas na buwan ay sinampahan ng PNP ng kaso si P/Supt. Willie Dangane, operations officer nang binuwag na Task Force Sanlahi matapos na isangkot ng tatlong naarestong Pentagon kidnap-for-ransom group sa serye ng kidnapping sa Mindanao. Ang Task Force Sanlahi ay itinatag upang siyang lumansag sa KFR group sa Mindanao subalit binuwag matapos makaladkad ang pangalan ni Dangane sa umanoy pagbibigay ng proteksiyon sa grupo ng kilabot na mga kidnaper. Pinalitan ang TF Sanlahi ng TF Mindanao base sa direktiba ni Pangulong Arroyo. Gayunman, tumanggi si Ebdane na tukuyin ang mga pangalan ng mga opisyal ng pulisya at militar na sangkot sa kidnapping activities dahil baka masira ang isinasagawa nilang dragnet operations. (Ulat ni Joy Cantos)</body>
<link>http://www.philstar.com/Article.aspx?articleId=156411&amp;publicationSubCategoryId=92</link>
</article>
<article>
<title>Mga Pinoy TNT makakaboto sa absentee bill</title>
<author>Rudy Andal</author>
<date>
<month>April</month>
<day>07</day>
<year>2002</year>
</date>
<body>Tiniyak kahapon ni Senador Edgardo Angara na makaboboto sa mga susunod na halalan ang sinumang Pilipino na TNT (tago-nang-tago) sa ibang bansa kabilang ang mga green card holders sa US. Ipinalabas kahapon ng tanggapan ni Angara ang pahayag matapos pagtibayin ng komite ang ilang kaukulang pagbabago sa panukalang-batas na Absentee Voting Bill bilang pagsasaalang-alang sa katiyakang makaboto ang mahigit 7 milyong Pinoy sa abroad. Sinabi ni Angara na pumayag ang halos lahat ng miyembro ng komite na makaboto ang mga Pilipinong umalis ng bansa nang walang kaukulang dokumento. Pinayagan din ng komite ang akreditasyon ng ilang non-governmental organization at migrant organization upang makatulong sa pagbibilang ng boto sa Commission on Elections (Comelec). Tutulong din sa kaayusan ng botohan ang lahat ng consular officials upang maiwasan ang anumang kaguluhang magaganap sa araw ng halalan. Kaugnay nito, bagaman nauna nang tinutulan ng mga mambabatas ang pangangampanya ng mga kandidato sa ibat ibang bansa, posibleng pag-aralan pa rin ang importansiya nito. Rerepasuhin din ng orihinal na probisyon ng nasabing panukala tulad ng paniniyak ng mga green card holders na makalahok sa halalan na bumalik sa ating bansa. Dahil dito, umaasa si Angara na papasa nang walang anumang pagtutol o problema ang absentee voting bill bago matapos ang kasalukuyang taon. Kamakailan, tiniyak ni Senate Minority Leader Aquilino Pimentel Jr. na hindi makapandaraya ang sinumang alipores ng administrasyon dahil pinagtibay ng komite ang on-site counting at canvassing of votes. Sinabi ni Pimentel na gagawin ito upang matiyak ang integridad at dignidad ng boto ng ating mga kababayan sa abroad na maaaring gamitin naman ng ilang tiwaling opisyal o kandidato sa pandaraya. Aniya, hindi nagtitiwala ang ating mga kababayan sa abroad sa kakayahan ng Comelec na pangalagaan ang dignidad at integridad ng botohan kung dadalhin sa main office ng ahensya ang ballot box para bilangin. Hinihinalang sasamantalahin ng ilang opisyal ng adminitrasyon ang naturang proseso upang makapandaya umano sa halalan na siyang gagamitin para manatili sa puwesto ang kasalukuyang gobyerno. (Ulat ni Rudy Andal)</body>
<link>http://www.philstar.com/Article.aspx?articleId=156417&amp;publicationSubCategoryId=92</link>
</article>
<article>
<title>Kongreso naalarma sa malalaswang tabloids</title>
<author>Joy Cantos</author>
<date>
<month>April</month>
<day>07</day>
<year>2002</year>
</date>
<body>Dahil sa nakaaalarmang paglipana ng malalaswang pahayagan na naglalabas ng mga hubad na larawan ng lalaki at babae gayundin ng mga sex stories na talamak ngayon sa bansa partikular sa mga lansangan ng Metro Manila, isang panukalang batas na naglalayong ipagbawal ang mga ito ang isinampa sa Kongreso ni Rep. Manuel Zamora (Compostela Valley). Ang House Bill 4549 ay inihain ni Zamora matapos nitong mapuna ang nagkalat na malalaswang babasahin sa halos lahat ng panig ng kamaynilaan na ginagawang pang-akit sa mga mambabasa ay ang mga hubad na kababaihan at pinakagrabe pa rito ay ang mga nagsisipag-sex na lalaki at babae sa mismong cover story. Sinabi ni Zamora na karaniwan na umanong apektado rito ay ang mga kabataan na sa halip magbalita ng mga kaganapan ay pinalalaganap ang kalaswaan sa pamamagitan ng naturang mga publikasyon na maaring maging ugat ng rape. Aniya, sa halip na magbalita ng katotohanan ay kabastusan ang ipinakakalat ng nasabing mga publikasyon na wala namang katuturan at lihis na sa adhikain ng malayang pamamahayag. Sa ilalim ng kanyang panukalang batas, mahaharap sa parusang prison mayor, pagpapasara ng publication at bayad pinsalang mula P200,000 na hindi bababa sa P100,000 ang mga may-ari at editor ng malalaswang pahayagan. Nilinaw ni Zamora na ang kanyang panukalang batas ay di naglalayong ipasara nang tuluyan ang mga publication na naglalabas ng mga kahalayan. Tanging layunin lamang anya nito ay mapigilan ang paglobo ng mga pahayagang sinisira ang pagbibigay ng impormasyon o mga balita sa mata ng publiko. (Ulat ni Joy Cantos)</body>
<link>http://www.philstar.com/Article.aspx?articleId=156422&amp;publicationSubCategoryId=92</link>
</article>
<article>
<title>Rescue sa Burnhams nasilat</title>
<author>Roel Pare&amp;ntilde;o</author>
<date>
<month>April</month>
<day>08</day>
<year>2002</year>
</date>
<body>ZAMBOANGA CITY  Mukhang lumalabo na mailigtas ang nalalabing tatlong bihag ng bandidong grupo na Abu Sayyaf na sina Deborah Yap at mag-asawang Martin at Gracia Burnhams matapos muli umanong nalusutan ang mga militar na humahabol sa mga bandido sa masukal na kagubatan sa Basilan. Sinabi ni Col. Alexander Alejo, commander ng 103rd Brigade ng Philippine Army, na nakabuntot pa rin ang kanyang mga tauhan na tumutugaygay sa grupo ng Abu Sayyaf. Matatandaan na nagka-engkuwentro sa isang lugar sa Lantawan ng mga sundalo ang umanoy grupo ni Isnilon Hapilon at Abu Sabaya, na may hawak sa mga nabanggit na hostages noong nakaraan linggo dahil gusto nila umanong ilipat ng ibang isla ang kanilang bihag. &amp;quot;Our troops have vital leads which they are pursuing,&amp;quot; Ani Alejo. Ayon kay Alejo, mahirap siyang magsalita kung saan nila tutuhugin o gugulatin ang mga bandido dahil baka mabulilyaso ang kanilang operasyon. &amp;quot;May nakuha kaming mga kagamitan sa aming pakikipagsagupa sa ASG at naniniwala kaming kina Burnhams ito,&amp;quot; dugtong ni Alejo. Sinabi ni Alejo na nagtatlong pangkat umano ang grupo nina Hapilon, Hamsraji Sali at Sabaya para lituhin ang militar sa paghabol sa kanila. Ayon sa intelligence report, nasa kamay muli umano ni Sabaya ang mag-asawang Kano matapos niya itong ipagkatiwala kay Hapilon noon dahil nagpapagaling ito sa hindi malamang sakit na nakuha niya sa katatakbo habang hinahabol ng militar. Sinasabing nagtatago si Sabaya sa pagitan ng masukal na kagubatan nang Sumisip at Sampinit area. Ang grupo ni Hapilon ay nasa Lantawan area. Samantala, si Sali ay nagtatago sa Maluso. Napag-alaman na gustong makipag-negosasyon ng ASG sa pamahalaan para sa pag-release ng mga hostages. &amp;quot;Isa lamang itong taktika at tiyak hindi papayag ang gobyerno sa kahilingan ng mga bandido.&amp;quot; ani Alejo.(Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=156522&amp;publicationSubCategoryId=92</link>
</article>
<article>
<title>Malaca&amp;ntilde;ang walang magagawa sa pagtaas ng petrolyo</title>
<author>Lilia Tolintino</author>
<date>
<month>April</month>
<day>08</day>
<year>2002</year>
</date>
<body>Wala nang magagawa ang Malaca&amp;ntilde;ang sa naging desisyon ng Petron Corporation na magtaas ng presyo ng langis sa halagang P0.50 bawat litro dahil ito raw ay base sa &amp;quot;law of supply and demand, ito ang binigyan diin ni Press Secretary Rigoberto Tiglao, kahapon. Sa isang telephone interview, sinabi ni Tiglao na ang pagtataas na ito ng presyo ng Petron ay maaring sundan ng Caltex at Shell na malamang na ng epekto sa presyo ng pangunahing bilihin. Gayunman, sinabi ni Tiglao, ang inasahan na lang ng Malaca&amp;ntilde;ang ay hindi naman masyadong mataas ang dagdag na presyong gagawin ng mga kompanya ng langis. &amp;quot;The President would really want as much as possible that oil prices below, ani Tiglao. Nauna rito,inatasan na ng Pangulo si Energy Secretary Vince Perez na makipag-diyalogo sa mga kompanya ng langis para bigyang kunsidirasyon ang hinihingi nilang pagtaas sa presyo bunsod ng nagaganap na sigalot sa pagitan ng Israel at Palestine. Were hoping that Secretary Perez initiatives would have some impact. Pero how can you counter by political moves ang world price of crude oil?&amp;quot; ani Tiglao. Tinutulan ni Tiglao na ang pahayag ng Kilusang Mayo Uno na hawak sa leeg ng grupong negosyante ang Pangulo Arroyo kaya hindi siya makapiyok sa pagtaas ng presyo ng langis, kuryente at tubig. &amp;quot;Other people would say that we are hostage to civil society, some other people would say that we are hostage of the military but the truth is the President is hostage only by the Filipino people, ani Tiglao. Samantala, malakas ang ugong na si Presidential Chief of Staff Renato Corona ang siyang hihirangin ng Pangulong Gloria Macapagal Arroyo bilang Associate Justice ng Supreme Court (SC) matapos siyang manguna sa 11 nominado na pinili ng Judicial Bar Council. Ayon kay Press Secretary at Presidential Spokesman Rigoberto Tiglao, kukunsultahin pa ng Pangulo ang kanyang mga legal adviser at ilang prominenteng mga abogado bago siya magtalaga sa bakanteng puwesto ng Supreme Court. Nauna rito, nagbigay ng pahayag ang Pangulo na wala naman siyang nakikitang masama kung ang hirangin niya sa bakanteng puwesto ng Korte ay isang opisyal ng Malaca&amp;ntilde;ang. Sinabi ni Tiglao na kuwalipikado si Corona sa posisyon at hindi kuwestiyonable ang kanyang integridad at isa itong mahusay na corporate lawyer. Reaksiyon ito ni Tiglao sa pahayag ng ilang kritiko na hindi dapat hirangin ni Arroyo sa SC ang isang opisyal ng Malaca&amp;ntilde;ang para maiwasan ang mga alegasyon na pinupuno ng Pangulo ang SC ng kanyang mga tagasuporta. (Ulat ni Lilia Tolintino)</body>
<link>http://www.philstar.com/Article.aspx?articleId=156529&amp;publicationSubCategoryId=92</link>
</article>
<article>
<title>Anti- sexual harassment law ipatupad - Legarda</title>
<author>Rudy Andal</author>
<date>
<month>April</month>
<day>08</day>
<year>2002</year>
</date>
<body>Hinimok kahapon ni Senate majority leader Loren Legarda ang Civil Service Commission na mahigpit na ipatupad sa mga tanggapan ng pamahalaan ang batas laban sa sexual harassment. &amp;quot;Nais kong malaman kung ipinatutupad na ng lahat ng tanggapang pampubliko ang Manual on Administrative Disciplinary Rules on Sexual Harassment Cases,&amp;quot; ani Legarda. Pinalabas ni Legarda ang kanyang panawagan matapos bumaba ang isang desisyon sa Supreme Court (SC) na nagbibigay parusa sa dating city health officer na inakusahan ng sexual harassment. Ikinagalak ni Legarda ang desisyon ng SC hinggil sa kaso laban kay city health officer Dr. Rico Jacutin, ng Cagayan de Oro City na kinasuhan ng isang Juliet Yee, aplikante sa opisina ni Jacutin noong 1996. Pinatawan si Jacutin ng anim na buwang pagkakulong at multa ng P50,000 bilang danyos kay Yee na ngayon ay 20 anyos na. (Ulat ni Rudy Andal)</body>
<link>http://www.philstar.com/Article.aspx?articleId=156536&amp;publicationSubCategoryId=92</link>
</article>
<article>
<title>GMA isusulong ang modernisasyon sa agrikultura</title>
<author>Lilia Tolentino</author>
<date>
<month>April</month>
<day>08</day>
<year>2002</year>
</date>
<body>Sisimulan na sa susunod na buwan ng mga magsasaka sa Mindanao ang pagtatanim ng hybrid rice mula sa China sa ilalim ng programa sa modernisasyon ng agrikultura. Ayon kay Pangulong Gloria Macapagal Arroyo, ang hybrid program ay inaasahang siyang makapagsusulong sa modernisasyon ng agrikultura sa bansa. Pinaglaanan ng gobyerno ng pondong P450 million hanggang P26 billion badyet para sa modernisasyon ng pagsasaka sa bansa. Sinabi ni Arroyo, na may inilaan nang 37,000 ektaryang lupain na mapagtatamnan ng hybrid rice galing sa China mula sa target na 50,000 ektaryang sakahan na ipaiilalim sa programang ito sa buong bansa. Noong nakaraang anihan ang mga magsasakang nagtanim ng hybrid rice ay nagkaroon ng produksiyon ng 6.5 metriko tonelada hanggang 9.3 metriko tonelada bawat ektarya. Dati-rati mayroon lang silang produksiyong 3.5 metriko tonelada hanggang 4.3 metriko tonelada bawat ektarya noong hindi pa sila gumagamit ng hybrid rice. Dahil sa paggamit ng China sa hybrid rice ang kita ng mga magsasaka ay mula P30,000 hanggang P43,000 bawat ektarya. Magugunita na ang kasunduan sa pagtulong ng China sa Pilipinas sa modernisasyon ng agrikultura ay inilunsad noong panahong si Senador Edgardo Angara pa ang siyang Agriculture Secretary sa ilalim ng Estrada Administration. Isang kasunduan ang nilagdaan ng dalawang bansa para maisulong ang pagtutulungan sa larangan ng modernisasyon ng pagsasaka at pagpapalitan ng impormasyon sa larangan ng makabagong agrikultura. (Ulat ni Lilia Tolentino)</body>
<link>http://www.philstar.com/Article.aspx?articleId=156543&amp;publicationSubCategoryId=92</link>
</article>
<article>
<title>News blackout sa Taguig CID binatikos</title>
<author>Lordeth Bonilla</author>
<date>
<month>April</month>
<day>08</day>
<year>2002</year>
</date>
<body>Binatikos ng mga mamamahayag ang pamunuan ng Taguig Criminal Investigation Division (CID) dahil sa news blackout na pinaiiral ng mga pulis dito. Sinabi ni PO2 Erron Balauat, isa sa mga imbestigador ng nasabing kapulisan, pinagbawalan at nagpalabas umano ng mahigpit na kautusan sa kanila si SPDO Chief Supt. Jose Guiterrez na hindi sila basta-basta magbibigay ng impormasyon sa mga mamamahayag na kumokober sa nasabing lugar. Ayon sa SPDO reporters, ayaw umano silang bigyan ng istorya lalot kapag sa telepono kausap si Balauat dahil ang gusto nito ay magpunta sa kanyang tanggapan ang mga nabanggit na humihingi ng istorya. Kinondena ng mga reporters ang ganitong asal ng mga kapulisan ng nasabing lugar dahil sa hirap at layo bukod sa grabeng trapik papunta sa CID Police Station sa Taguig ay mauubos anila ang kanilang oras sa pagkokober lamang sa nabanggit na lugar at kung may makuha man na istorya dito ay malamang sarado na ang dyaryo sa kanilang pagbalik sa kani-kanilang mga opisina. Tinuligsa din ng mga reporters, na kapag nagtungo sila sa CID-Taguig Police Station ay kadalasan umanong walang pulis na maabutan at ang nagsisilbing umanong operator sa telepono ay isang sibilyan. Gayunman, hiniling ng mga reporters kay PNP Chief Leandro Mendoza at NCRPO Edgar Aglipay na aksyunan ang nasabing reklamo. (Ulat ni Lordeth Bonilla).</body>
<link>http://www.philstar.com/Article.aspx?articleId=156547&amp;publicationSubCategoryId=92</link>
</article>
<article>
<title>Italian priest nasagip na</title>
<author>Joy Cantos/Rose Tamayo/Doris Franche/Lilia Tolentino</author>
<date>
<month>April</month>
<day>09</day>
<year>2002</year>
</date>
<body>Matapos ang anim na buwang pagkakabihag, nabawi ng magkasanib na elemento ng militar at pulisya ang Italian priest na si Fr. Guiseppe Pierantoni makaraang matunton ang pinagtataguan rito ng kilabot na Pentagon Kidnap-for-Ransom Gang sa isinagawang operasyon kahapon ng madaling araw sa Zamboanga Sibugay province. Sinabi ni Task Force Guiseppi Commander Brig. Gen. Angel Atutubo na si Fr. Pierantoni, 44, ay nailigtas dakong alas-2 ng madaling araw matapos itong abandonahin ng grupo ni Nurham Amil alyas Commander Ramsey, lider ng Pentagon. Ang pagkakaligtas sa pari ay bunga na rin ng masusing interogasyon sa tatlong mga miyembro ng Pentagon na naaresto noong nakaraang Biyernes sa Dimalinao, Zamboanga del Sur. Ikinanta ng mga ito sa awtoridad ang eksaktong lugar na kinalalagyan ng pari na nagresulta sa matagumpay na operasyon ng mga awtoridad at pagkasagip kay Fr. Pierantoni. Nabatid na ipinasya ng mga kidnaper na iwan na lamang sa magubat na lugar ng Upper Tungawan sa boundary ng Zamboanga del Sur at Sibugay ang pari at tumakas dahil nararamdaman nilang napapalibutan na sila ng mga awtoridad. Wala namang naganap na sagupaan sa pagitan ng Pentagon at militar at pulisya. Magugunita na nag-demand ng P20M ransom ang mga kidnaper kapalit ng pagpapalaya kay Fr. Pierantoni at bagaman sinasabing nagkaroon ng negosasyon ay di pa rin makumpirma kung may naibigay na ransom sa grupo ni Commander Ramsey. Pero tahasang sinabi ni PNP Chief Director Gen. Leandro Mendoza na wala silang ibinayad na ransom para palayain ng kanyang mga kidnaper si Fr. Pierantoni dahil naninindigan ang pamahalaan sa &amp;quot;no ransom policy.&amp;quot; Ang pagkakaligtas din sa nasabing pari ay patunay na di totoo ang ikinanta ng nahuling commander ng Pentagon na si Faizal Marohombsar na matagal na umano itong patay at nailibing na. Si Fr. Pierantoni ay apat na beses napaulat na namatay na umano sa kamay ng kanyang mga abductors. Magugunita na si Commander Marohombsar kasama ang walo pa nitong kasabwat sa kidnaping ay nadakip sa raid sa safehouse ng mga ito sa Muslim Center sa Quiapo, Manila noong nakaraang Pebrero 15. Ang naturang pari ay kinidnap ng mga tauhan ni Commander Ramsey habang nagmimisa sa Sacred Heart of Our Fathers sa Dimataling, Zamboanga del Sur noong Oktubre 17, 2001. Ilang larawan ng umanoy miyembro ng Pentagon ang nakuha mula sa nasabing lugar. Ipapakita ang mga ito kay Pierantoni upang kilalanin kung ito ay isa sa mga bumihag sa kanya. Samantala, agad dinala sa Maynila si Pierantoni at iniharap kahapon ng umaga kay Pangulong Arroyo sa Malaca&amp;ntilde;ang. Hiniling ng pari na makausap ang kanyang mga superior priests na nakabase sa Manila. Nagpaabot naman kahapon ng pasasalamat ang Italian Embassy sa pamahalaang Arroyo. (Ulat nina Joy Cantos/Rose Tamayo/Doris Franche/Lilia Tolentino)</body>
<link>http://www.philstar.com/Article.aspx?articleId=156637&amp;publicationSubCategoryId=92</link>
</article>
<article>
<title>P11-M ransom hingi sa dinukot na lady broadcaster</title>
<author>Rudy Andal</author>
<date>
<month>April</month>
<day>09</day>
<year>2002</year>
</date>
<body>Handang palayain ng mga kidnaper ang broadcast journalist ng Net 25 na si Arlene dela Cruz kung mababayaran nito ang P11 milyong ransom. Ito ang ipinahayag kahapon ni Sen. Noli de Castro sa isang press conference matapos nitong makausap ang emisaryo na si Prof. Max Jundam ng University of the Philippines (UP) na personal na nagtungo sa Sulu para makipagnegosasyon sa pagpapalaya kay dela Cruz. Unang hiningi ng mga kidnaper na umanoy mga dating miyembro ng Moro National Liberation Front (MNLF) na may koneksiyon sa PNP at AFP integrees ang P40 milyong ransom hanggang sa maibaba na ito sa P11 milyon. Wika ni de Castro, payag umano ang mga kidnaper ni Arlene na bayaran muna ang paunang P1 milyon at kanilang palalayain si Arlene. Aniya, nakausap niya ang mismong nagbabantay kay Arlene na si Lakandula at siniguro nitong kapag nakabayad ng P1M paunang ransom ay palalayain nila ito habang ang balanse na P10M ay puwedeng bayaran na lamang kapag nakalaya na ang broadcaster. Isang larawan din ang ipinakita ni Sen. de Castro sa media kung saan ay payat na ang journalist bukod sa mayroong skin disease. Si Arlene ay dinukot ng armadong grupo na pinangunahan ng isang Ronnie na umanoy tauhan naman ng isang PNP officer na MNLF integree noong Enero sa pag-aakalang may dala itong ransom payment para sa kalayaan ng mag-asawang Martin at Gracia Burnham na hostage ng Abu Sayyaf. Sinabi ni dela Cruz sa kanyang liham na ipinadala kay Prof. Jundam na kapag nakalaya siya ay ibubunyag niya ang kanyang nalalaman tungkol sa militar. (Ulat ni Rudy Andal)</body>
<link>http://www.philstar.com/Article.aspx?articleId=156644&amp;publicationSubCategoryId=92</link>
</article>
<article>
<title>Navy, Air Force dismayado sa pagpili ng chief of staff</title>
<author>Joy Cantos</author>
<date>
<month>April</month>
<day>09</day>
<year>2002</year>
</date>
<body>Dismayado ngayon ang mga opisyal ng Phil. Air Force (PAF) at Phil. Navy (PN) matapos na mabatid na sa pagitan na lamang ng mahigpit na magkaribal na sina AFP Southcom Chief Lt. Gen. Roy Cimatu at AFP Vice Chief of Staff Lt. Gen. Gregorio Camiling ang kompetisyon sa pinakamataas na posisyon sa Armed Forces of the Philippines (AFP). Ito ay kaugnay na rin ng napipintong pagreretiro ni AFP Chief of Staff Gen. Diomedio Villanueva sa darating na Mayo 20 ng taong ito kung saan ay hihirangin na ni Pangulong Arroyo ang susunod na mamumuno sa Hukbong Sandatahan ng bansa. Sinasabing sa hanay ng mga contenders ay ang dalawa na lamang ang pinagpipilian ni Pangulong Arroyo dahilan na rin sa combat experience ng mga ito na pawang Mindanao war veteran. Kung ganito na lamang umano palagi ang sistema ay mawawalan ng tsansa ang PAF at PN na mahirang sa pinag-aagawang posisyon sa AFP. Ayon kay dating 15th Strike Wing Commander Ret. Brig. Gen. Enrique Abad, hindi umano patas kung ang ikukonsidera ay ang combat experience sa pagpili ng AFP chief of staff. &amp;quot;I think it is too presumptuous to say that what happened two years ago was merely a fight for honors between the 6th Infantry Division (ID) and 4th ID then headed by Gen. Camiling and Gen. Cimatu respectively it must be noted that both divisions were only supportive of our air strikes,&amp;quot; ani Abad. Ayon sa mga insider, marami umano ang nag-iendorso kay PAF Chief Lt. Gen. Benjamin Defensor para sa posisyon ng AFP chief dahil hindi rin umano matatawaran ang kakayahan nito bilang isang mandirigma sa larangan ng air strikes. Malaki rin umano ang nagawa ni Defensor sa all-out war campaign ng pamahalaan laban sa separatistang mga rebeldeng Moro Islamic Liberation Front (MILF) noong 2000 dahil noong panahon iyon ay ito ang tumatayong chief ng PAF Tactical Operations Command. Sinabi naman ng isang opisyal ng PAF na tumangging magpabanggit ng pangalan na malaki umano ang naitutulong ng kanilang hanay sa paglupig sa tinutugis na mga rebelde. Sa panig ng isang opisyal ng PN, kung ganito rin umano ang magiging batayan sa paghirang ng chief of staff ay di na dapat sabihing Armed Forces of the Philippines kundi Armed Forces of the Army. (Ulat ni Joy Cantos)</body>
<link>http://www.philstar.com/Article.aspx?articleId=156651&amp;publicationSubCategoryId=92</link>
</article>
<article>
<title>Kalye paparalisahin ng PISTON</title>
<author>Angie dela Cruz/Andi Garcia</author>
<date>
<month>April</month>
<day>09</day>
<year>2002</year>
</date>
<body>Bunsod ng katataas na presyo ng gasolina noong nagdaang Sabado, nagbanta ang Pinagkaisang Samahan ng mga Tsuper at Operators Nationwide (PISTON) na ititigil nila ang kanilang operasyon sakaling sumunod naman dito ang pagtaas ng halaga ng mga pangunahing bilihin sa bansa. Sinabi ni Medardo Roda, pangulo ng PISTON na handa nilang iparalisa ang kanilang operasyon nationwide. Lubha na anyang pasakit sa kabuhayan ng maliliit na mamamayan ang mangyayari kung sa pagtaas ng presyo ng gasolina ay susundan naman ito ng pagtaas ng halaga ng mga pangunahing bilihin. Binigyang diin pa ni Roda na anumang araw ngayon ay igigiit rin nila ang .50 sentimos na dagdag sa singil sa pasahe. &amp;quot;Sa bawat pagpataw nila ng dagdag na piso (oil companies) hihingi kami ng singkuwentang dagdag sa pasahe. Kapag nagtaas na naman sila ng halaga ng gasolina sa katapusan ng buwan hihingi rin kami ng dagdag na singil sa pamasahe. Wala ng katapusan iyan habulan na lang kami ng habulan, tutal inutil ang gobyerno na kontrolin ang walang habas na pagtataas,&amp;quot; wika ni Roda. (Ulat nina Angie dela Cruz/Andi Garcia)</body>
<link>http://www.philstar.com/Article.aspx?articleId=156657&amp;publicationSubCategoryId=92</link>
</article>
<article>
<title>Bahay ng mayor sinalakay; Sabaya nakapuslit</title>
<author>Joy Cantos</author>
<date>
<month>April</month>
<day>09</day>
<year>2002</year>
</date>
<body>Sinalakay ng militar ang bahay ng isang mayor sa Lamitan, Basilan dahil nagtatago raw doon ang spokesman ng Abu Sayyaf na si Abu Sabaya, gayunman pumalpak ang operasyon dahil wala silang nakita ni anino ni Sabaya. Sa report na tinanggap kahapon ni AFP Chief of Staff Gen. Diomedio Villanueva, dakong alas-6:30 ng umaga ng lusubin ng tropa ng Bravo Company ng Armys 18th Infantry Battalion ang bahay ni Tuburan Mayor Dorie Kalahal sa Sitio Patikul, Poblacion para i-serve ang warrant of arrest laban kay Sabaya. Pagdating ng raiding team ay agad pumasok ang mga ito pero inunahan umano sila ng putok ng mga tropa ng Abu Sayyaf at tinamaan ang isang kamag-anak ng mayor. Tumagal ng dalawang minuto ang palitan ng putok kaya napilitang tumakas ang mayor. Nabigo rin ang militar na masakote si Sabaya na pinaniwalaang nakatakas na bago pa man maisilbi ang arrest warrant. Kasalukuyan namang nasa &amp;quot;hot water&amp;quot; si Kalahal bunga na rin ng intelligence report na isa itong coddler ng ASG. Nakatakda itong imbestigahan ng militar. &amp;quot;Initial investigation disclosed that Abu Sabaya was among the group occupying the house of Mayor Kalahal that was encountered by the troops,&amp;quot; pahayag ng report ni Capt. Lamberto Arboledas Jr., ng Armys 103rd Brigade sa Basilan. Gayunman, desidido si Mayor Kalahal na magsampa ng kaso dahil malinaw umanong may nalabag sa rules of engagement. Nasamsam sa tahanan ng alkalde ang apat na cal. 5.56 rifles, isang M203 grenade launcher at tatlong Motorola handheld radios. (Ulat ni Joy Cantos)</body>
<link>http://www.philstar.com/Article.aspx?articleId=156663&amp;publicationSubCategoryId=92</link>
</article>
<article>
<title>Autopsy uli kay Rico - PNP</title>
<author>Doris Franche</author>
<date>
<month>April</month>
<day>10</day>
<year>2002</year>
</date>
<body>Handa ang Philippine National Police (PNP) Crime Laboratory na muling isailalim sa awtopsiya ang bangkay ng namayapang aktor na si Rico Yan kung ipapasya ito ng kanyang pamilya para matapos na lamang ang intriga na bumabalot sa tunay na dahilan ng pagkamatay nito. Ayon kay PNP Chief Director Gen. Leandro Mendoza, kung papayag ang pamilya Yan sa exhumation ay gagawin nila ito kasabay ng pahayag na hindi dapat pagdudahan ang isinagawang pag-autopsy sa batang aktor dahil may sapat na kakayahan ang PNP Crime Lab na idetermina kung ano ang tunay na sanhi ng pagkamatay nito. Ibinasura rin ni Mendoza ang pasaring ng sexy actress at TV host na si Rosanna Roces na posible umanong inimpluwensiyahan ng tiyuhin ni Yan na si NCRPO Chief Director Edgar Aglipay ang autopsy ng namayapang aktor para palabasing namatay ito sa acute hemorrhagic pancreatitis o bangungot at ilihis sa anggulong droga. &amp;quot;The medical findings of the PNP Crime Laboratory is unimpeachable. They cannot do (manipulate) that. Our medico-legal officers will not risk their careers by providing false reports,&amp;quot; pahayag ng PNP chief. Tatlong araw matapos ang pagkamatay ni Yan, nagpalabas ng autopsy results kay Yan si PNP Crime Laboratory Director Chief Supt. Marlowe Pedregosa na pinatunayan ng medico-legal experts na walang bahid ng drugs sa blood specimens na nakuha sa ginawang autopsy sa aktor. Base sa toxological content, konting amount lang ng ethyl alcohol o katumbas ng dalawang bote ng beer o dalawang shots ng whisky na nasa legal limits ang nakita sa katawan ni Yan. Ayon kay Roces, isang reliable source ang nagsabi na ang actor na si Dominic Ochoa na isa sa mga kasama ni Yan sa Dos Palmas resort sa Palawan ay bumili ng 12 tableta ng designer drug ecstacy sa Cubao, Quezon City bago umalis para sa isang bakasyon. Sinabi ni Aglipay na nagpaplano siya at pamilya Yan na magsampa ng kasong libelo laban kay Roces. Nagpahayag si Mendoza na walang pakialam ang pamunuan ng PNP sa planong pagsasampa ng kasong libelo laban kay Osang dahil iyon umano ay personal at pampamilyang hakbang. (Ulat ni Doris Franche)</body>
<link>http://www.philstar.com/Article.aspx?articleId=156768&amp;publicationSubCategoryId=92</link>
</article>
<article>
<title>6 Pinoys sa Saudi pinugutan - Migrante</title>
<author>Rose Tamayo</author>
<date>
<month>April</month>
<day>10</day>
<year>2002</year>
</date>
<body>Bineberipika ng Migrante International ang natanggap nilang ulat na anim na Pilipino ang pinugutan ng ulo sa Saudi Arabia noong Biyernes dahil sa kasong murder. Sa pahayag ni Poe Gratela, secretary general ng Migrante, isang militanteng grupo ng mga overseas Filipino workers, bagamat itinatago umano ng Department of Foreign Affairs (DFA) ang listahan ng mga OFWs na napipintong mapugutan ng ulo ay isa-isa namang lumalapit sa tanggapan ng Migrante ang mga pamilya ng mga biktima bukod pa anya sa impormasyong ipinarating sa kanila ng kanilang mga kasamahan sa Saudi. Pinabulaanan naman ni DFA assistant secretary Victoriano Lecaros ang report na may pinugutang mga Pinoy sa Saudi. Bunga nito, binatikos ni Gratela ang DFA sa aniyay &amp;quot;pagtatakip&amp;quot; nito sa pangyayari para lang protektahan ang diplomatikong relasyon ng Pilipinas sa Saudi Arabia. Ayon kay Gratela, noong nakaraang tatlong taon pa umano nila hinihingi sa DFA ang listahan ng mga OFWs na posibleng mapugutan ng mga ulo subalit tumanggi na ibigay ito sa kanila. &amp;quot;Three years ago, hiningi namin ang listahan pero tumanggi silang (DFA) ibigay ito. As long as we know at base sa detalye na aming nakuha, noong 1993 ay may 27 na sa listahan at ngayon ay umabot na nang 44 ang nahaharap sa pugot,&amp;quot; dagdag ni Gratela. Ayon kay Gratela, ang mga Pilipinong itoy dinakip nang hindi nila alam kung ano ang kanilang kaso dahil walang &amp;quot;interpreter&amp;quot; at walang abogado. Kabilang umano sa mga pamilya ng biktima na kasalukuyang humihingi sa kanila ng tulong ay ang mga pamilya nina Sarah Dimatira, isang Pinay DH sa Saudi na 1992 pa nakakulong sa kasong murder at Primo Gasmen, isang construction worker na 1997 pa nakakulong sa parehong kaso. (Ulat ni Rose Tamayo)</body>
<link>http://www.philstar.com/Article.aspx?articleId=156775&amp;publicationSubCategoryId=92</link>
</article>
<article>
<title>Claudine balik-Pinas</title>
<author>Butch Quejada</author>
<date>
<month>April</month>
<day>10</day>
<year>2002</year>
</date>
<body>Dumating na kahapon ang aktres na si Claudine Barretto kasama ang kanyang mga kapatid na sina Gretchen at Marjorie matapos ang ilang araw na pagbabakasyon sa Hong Kong. Ang magkakapatid ay dumating sa Ninoy Aquino International Airport dakong alas-4:20 ng hapon sakay ng Cathay Pacific flight CX 919. Si Claudine ang kahuli-hulihang lumabas sa eroplano kasama ang ABS-CBN executive na si Deo Endrinal. Halos magkagulo sa arrival area nang lumabas ang aktres at salubungin ng mga taga-Channel 2 kaya kinailangan pang i-escort palabas ng airport ng mga pulis. Nanatiling tahimik ang mga kapatid ni Claudine, subalit hindi mapigilang umiyak ni Marjorie nang sabihin niyang &amp;quot;My sister is only human. She is hurt, terribly hurt. She does not deserve such negative news reports. We promise to tell all in our own press conference, but for the meantime, patahimikin nyo muna kami.&amp;quot; (Ulat ni Butch Quejada)</body>
<link>http://www.philstar.com/Article.aspx?articleId=156782&amp;publicationSubCategoryId=92</link>
</article>
<article>
<title>Ari-arian ng RP sa Japan ibebenta pampayad sa mga beterano</title>
<author>Lilia Tolentino</author>
<date>
<month>April</month>
<day>10</day>
<year>2002</year>
</date>
<body>Inatasan na ni Pangulong Arroyo si Finance Secretary Isidro Camacho na asikasuhin ang pagbebenta ng mga ari-arian ng bansa sa Japan para makalikom ng pondong P20 bilyon upang mabayaran ang pensiyon at iba pang benepisyo ng mga beterano ng Second World War II. Inihayag ito ng Pangulo sa kanyang talumpati sa Dambana ng Kagitingan sa Mt. Samat, Bataan kaugnay ng paggunita sa Araw ng Kagitingan. Sinabi ng Pangulo na ang panukalang pagbebenta ng mga ari-arian ng bansa sa Japan ay inirekomenda sa kanya ng mga miyembro ng Kongreso na nagsusulong sa kapakanan ng mga beterano. Hindi binanggit ng Pangulo kung alin-aling lupain o gusali sa Japan ang ibebenta ng gobyerno. Bukod sa Roppongi Property na tinangkang maibenta nong panahon ng administrasyong Aquino subalit pinigil ng Korte Suprema, ang Pilipinas ay mayroong iba pang lupaing maganda ang lokasyon sa Japan na mabebenta ng mahal. (Ulat ni Lilia Tolentino)</body>
<link>http://www.philstar.com/Article.aspx?articleId=156788&amp;publicationSubCategoryId=92</link>
</article>
<article>
<title>Humawak ng mga kaso vs imelda sinuspinde ng Ombudsman</title>
<author>Grace Amargo</author>
<date>
<month>April</month>
<day>10</day>
<year>2002</year>
</date>
<body>Dahil sa umanoy kapabayaan ay sinuspinde ng anim na buwan ni Ombudsman Aniano Desierto ang piskal na humawak sa mga kasong kriminal laban kay dating Unang Ginang Imelda Marcos na naging dahilan para mabasura ang mga kaso laban dito. Sinabi ni Desierto na ipinag-utos niya ang suspensiyon laban kay Evelyn Lucero dahil sa umanoy pagwawalang-bahala nito sa mga kasong katiwalian laban kay Mrs. Marcos. Binigyang-diin ni Desierto na nagmukha silang katawa-tawa sa hindi paghahain ng oposiyon ni Lucero sa mosyon ng panig ng mga Marcos na humihiling na ibasura na lamang ang kaso laban sa kanila. Iginiit ni Marcos na walang sapat na ebidensiya na magdidiin sa kanya hinggil sa akusasyon ng iligal na paggamit ng pondo ng Ministry of Human Settlements na noon ay pinamumunuan ni Mrs. Marcos. Nabatid mula sa motion for dismissal ng panig ng depensa na matagal ng natapos ang usapin kasabay ng paghahain ng ebidensiya. Nilinaw naman ni Desierto na si Lucero ay isinailalim sa preventive suspension habang dinidinig ang imbestigasyon laban dito upang hindi niya magamit ang kanyang posisyon para impluwensiyahan ang imbestigador sa kanyang kaso. Nadismis ang mahigit 90 sa 117 mga kaso na nakahain sa Ombudsman laban sa mga Marcos. Nakaiskor rin ang pamilya Marcos ng i-unfreeze ang Swiss account nila sa Switzerland. (Ulat ni Grace Amargo)</body>
<link>http://www.philstar.com/Article.aspx?articleId=156794&amp;publicationSubCategoryId=92</link>
</article>
<article>
<title>Father Nacorda inaresto</title>
<author>Joy Cantos at Rose Tamayo</author>
<date>
<month>April</month>
<day>11</day>
<year>2002</year>
</date>
<body>Inaresto kahapon sa Basilan ng mga elemento ng PNP ang kontrobersiyal na si Lamitan parish priest Cirilo Nacorda matapos sampahan ng kasong libelo sa pagdadawit kay dating Puerto Princesa Mayor Edward Hagedorn sa ginawang pagkidnap ng mga bandidong Abu Sayyaf sa mga turista sa Dos Palmas resort noong nakaraang taon. Gayunman, agad ding pinalaya ang pari matapos maglagak ng P10,000 piyansa sa korte ng Isabela City. Sinabi ni Hagedorn na kailangang gawin niya iyon upang linisin ang kanyang pangalan na nadungisan ng pagbubunyag ni Nacorda. Sa panayam kay Basilan Provincial Director P/Sr. Supt. Bensali Jabarani, si Nacorda ay dinakip ng mga operatiba ng Lamitan police bandang alas-10 ng umaga sa pinaglilingkuran nitong simbahan sa nabanggit na bayan. &amp;quot;Kusang loob naman siyang sumama sa mga arresting officer natin, wala namang naging problema sa pagdakip ng aking mga tauhan sa kanya,&amp;quot; pahayag ni Jabarani. Dinakip ang naturang pari sa bisa ng warrant of arrest na inisyu ni Judge Carmelita Guevarra ng Branch 48 ng Puerto Princesa City Court. Nabatid na sinampahan ni Hagedorn ng libel si Nacorda matapos kaladkarin nito ang kanyang pangalan sa kidnapping ng orihinal na 20 hostages kabilang sina American couple Martin at Gracia Burnham gayundin ang pinugutan ng mga bandidong si Peruvian American Guillermo Sobero sa Dos Palmas resort noong Mayo 27, 2001. Magugunita na si Nacorda ang unang nagbunyag ng umanoy pakikipagsabwatan ng ilang kagawad ng pamahalaan sa kidnapping activities ng Abu Sayyaf kaya umano nakalusot sa mahigpit na kordon ng mga sundalo ang mga bandido noong kainitan ng Lamitan siege noong Hunyo 2, 2001. Ayon sa pagbubulgar ni Nacorda, kasabwat rin umano si Hagedorn sa Dos Palmas kidnapping na base sa naunang pahayag ng dating alkalde ay isang grabeng paninira sa kanyang pangalan at kredibilidad. Si Nacorda ay minsan na ring nahostage ng ASG noong taong 1994. Samantala, ilang maimpluwensiyang personalidad ang nagsisilbi umanong coddlers ng Sayyaf bagay na nagpapahirap sa operasyon ng militar upang durugin ang bandidong grupo na patuloy na bumibihag sa nalalabi pang tatlong hostages sa Basilan. Kahapon ay ibinulgar ni AFP Chief of Staff Gen. Diomedio Villanueva na kung hindi dahil sa pagkakanlong ng mga maiimpluwensiyang personalidad sa ASG sa Basilan ay matagal na sanang nalipol ng tropang militar ang mga bandido. Partikular na tinukoy ng opisyal na kadalasan kapag tinutugis ng mga sundalo ang mga bandido ay tumatakbo ang mga ito sa tahanan o dili kaya ay sa teritoryo ng nagkakanlong sa mga itong maiimpluwensiyang personalidad sa lalawigan. Gayunman, tumanggi si Villanueva na tukuyin ang mga ito dahil baka mabulilyaso ang kanilang operasyon. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=156893&amp;publicationSubCategoryId=92</link>
</article>
<article>
<title>Erap umaarte lang?</title>
<author>Joy Cantos</author>
<date>
<month>April</month>
<day>11</day>
<year>2002</year>
</date>
<body>Umiral ang tunay na pagiging aktor ni dating Pangulong Estrada dahil umaarte lamang umano ito para payagan ng Sandiganbayan Special Division ang kahilingan nitong makapagpaopera ng kanyang osteoarthritis o sakit sa tuhod sa Estados Unidos. Sa pagpapatuloy ng pagdinig kahapon ng Sandiganbayan, sinabi ni Prosecutor Dennis Villa-Ignacio na mukhang sinasadya umano ang pagkakasakit ni Estrada na isinabay pa sa buwan ng Pebrero kung saan sinimulan ng Special Division ang pagdinig sa petisyon na maoperahan sa Amerika. Itoy matapos madiskubre ni Villa-Ignacio sa isinagawa nitong cross-examination kay Dr. Liberato Casison, chief ng Veterans Memorial Medical Center na nitong Pebrero 27, 2002 lamang nairehistro sa clinical record ni Estrada ang pagdaing sa kanyang karamdaman sa tuhod. Sa isinagawa namang direct cross examination ni Atty. Percida Rueda-Acosta, head ng Public Attorneys Office (PAO), sinabi rin ni Casison, attending physician ni Estrada sa VMMC, na mahirap indahin ang lumulubha nang sakit sa tuhod ng dating pangulo kaya kinakailangan ang agarang operasyon. Subalit nagtataka si Villa-Ignacio kung bakit hindi nakapaloob sa mga naunang medical records ni Estrada noong nakaraang taon ang pagdaing nito ng kirot ng kanyang karamdaman. Sa panig naman ni Casison, iginiit nito na maaring hindi nagrereklamo si Estrada tuwing oras ng pagkuha sa pagsusuri bunga na rin ng pag-inom ng pain reliever. Magugunita na naunang nagduda na gumagaling na ang sakit ni Estrada si Prosecutor Jose Calida matapos mawala ang ikalawang resulta ng X-ray na nakunan noong Enero 22, 2002 hinggil sa ilang sakit nito na nakita naman sa X-ray noong Mayo 18, 2001. (Ulat ni Joy Cantos)</body>
<link>http://www.philstar.com/Article.aspx?articleId=156901&amp;publicationSubCategoryId=92</link>
</article>
<article>
<title>Kuratong case bubuhayin ng SC</title>
<author>Grace Amargo</author>
<date>
<month>April</month>
<day>11</day>
<year>2002</year>
</date>
<body>Handa umano ang Korte Suprema na muling buhayin ang Kuratong Baleleng rubout case na kinasasangkutan ni dating PNP chief at ngayoy Senador Panfilo Lacson. Nabatid mula sa isang mapagkakatiwalaang impormante sa Supreme Court na nagkasundo umano ang mayorya ng mga mahistrado na muling buksan ang kasong kriminal laban kina Lacson, Directors Jewel Canson, Romeo Acop, C/Supt. Francisco Zubia, Sr/Supts. Michael Ray Aquino at Cesar Mancao at 29 iba pang opisyal at tauhan ng PNP. Inaasahan ngayong araw na ito ay pormal na ipalalabas ng SC ang bilang ng boto ng mga mahistrado. Ang desisyon ng SC ang magiging hudyat para mabaligtad ang naunang desisyon ng Court of Appeals (CA). Matatandaan na sinang-ayunan ng CA ang naging hatol ni dating QC RTC Judge Wenceslao Agnir Jr. na nagbabasura sa kasong 11 counts ng multiple murder laban sa mga akusado. (Ulat ni Grace Amargo)</body>
<link>http://www.philstar.com/Article.aspx?articleId=156908&amp;publicationSubCategoryId=92</link>
</article>
<article>
<title>GMA natakot sa nationwide protest kaya petsa ng Labor Day inilipat</title>
<author>Lilia Tolentino/Andi Garcia</author>
<date>
<month>April</month>
<day>11</day>
<year>2002</year>
</date>
<body>Nadismaya ang organisadong manggagawa sa pagkakadeklara ni Pangulong Arroyo sa Mayo 1 bilang working holiday at pagkakatakda ng Abril 29 para sa selebrasyon ng Labor Day at sinabing natatakot lamang umano ang Pangulo sa pambansang kilos protesta na ilulunsad ng sabay-sabay sa ibat ibang panig ng Pilipinas kaya binago nito ang petsa ng selebrasyon. Sinabi ng militanteng grupong Kilusang Mayo Uno (KMU) na nakakasuklam na ang tanging okasyong nagbibigay importansiya sa pakikipaglaban ng manggagawa para sa kanilang karapatan at kapakanan ay binastos at minaliit ni Pangulong Arroyo para lang maisulong ang kanyang &amp;quot;holiday economics.&amp;quot; &amp;quot;Ang deklarasyon ng Malaca&amp;ntilde;ang sa Mayo 1 bilang isang working holiday ay isang pang-iinsulto sa manggagawa at pagpapakita ng pagkatakot ng administrasyon sa nationwide protest na maglalantad sa Pangulo bilang isang anti-people president,&amp;quot; pahayag ni Elmer Labog, secretary general ng KMU. Ayon naman sa Buklurang Manggagawang Pilipino (BMP), ang hakbang na ito ng administrasyong Arroyo ay isang pagyurak sa dignidad ng manggagawa at malaking paglapastangan sa isa sa pinaka-sagradong araw ng mga obrero. &amp;quot;Wala na kaming inaasahang regalo mula sa Pangulo para sa Araw ng Manggagawa dahil nauna na niyang idineklara na anti-labor ang umento. Ngayon naman ay iniinsulto ni GMA ang manggagawa sa pagbabalewala sa makasaysayang araw ng Mayo 1 dahil lang sa &amp;quot;holiday economics&amp;quot; na isang kalokohan,&amp;quot; sabi ng BMP. (Ulat ni Lilia Tolentino/Andi Garcia)</body>
<link>http://www.philstar.com/Article.aspx?articleId=156914&amp;publicationSubCategoryId=92</link>
</article>
<article>
<title>Rating ni GMA lumagapak</title>
<author>Lilia Tolentino</author>
<date>
<month>April</month>
<day>11</day>
<year>2002</year>
</date>
<body>Bagsak ang satisfactory rating ni Pangulong Arroyo sa pinakahuling resulta ng Social Weather Survey (SWS) nitong nakaraang Marso. Sa performance rating ng Pangulo, nakapagtala ang SWS ng +16 net satisfaction na mas mababa kumpara sa +27 noong Nobyembre 2001. Gayunman, kuntento ang mamamayan sa pagsisikap ng Pangulo para malutas ang malalaking problema ng bansa tulad ng droga, terorismo, pag-aangat sa antas ng pamumuhay ng mahihirap, pagsugpo sa katiwalian at pagpapaunlad ng Mindanao. Kumonti rin ang nasisiyahan kina Vice President Teofisto Guingona, Senate President Franklin Drilon at Speaker Jose de Venecia. Maging ang Korte Suprema ay bumaba mula sa +15 sa dating +21. Ang resulta ng rating ay hindi nangangahulugan na nalipat sa oposisyon ang simpatiya ng mamamayan dahil bumaba rin ang rating ni dating Pangulong Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=156920&amp;publicationSubCategoryId=92</link>
</article>
<article>
<title>155 kurso sa 136 kolehiyo bubuwagin</title>
<author>Danilo Garcia</author>
<date>
<month>April</month>
<day>11</day>
<year>2002</year>
</date>
<body>Umaabot na sa 155 ibat ibang programa o kurso ang mawawala sa susunod na school year sa maraming mga kolehiyo dahil sa mababang performance ng mga estudyante na kumuha nito noong nakaraang taon sa mga licensure examinations. Ito ang inihayag kahapon ni Roger Perez, executive director ng Commission on Higher Education (CHED). Ang 155 kurso na bubuwagin ay buhat sa 136 na mga kolehiyo sa ibat ibang rehiyon sa bansa. Nangunguna sa mga kursong bubuwagin ay ang accountancy na may 90 sa ibat ibang paaralan; education (31); architecture (7); physical therapy (6); chemistry at customs broker (4); chemical engineering, civil engineering, nutrition (3); forestry (2); mechanical engineering, electrical engineering, medical technology at occupational technology (1). Sinabi na ipapatupad nila ang pagbubuwag sa mga ito base sa Commission en banc Resolution No. 088-2002 na nagsasaad na ang mga paaralang may mababang performance sa kanilang mga programa ay hindi na magpapa-enroll pa ng mga first year students sa June 2002 at sa mga susunod pa. Hahayaan namang matapos ng mga estudyante na nasa 2nd hanggang 4th year ang kanilang kurso. Ang naturang mga programa umano ay hindi nakaabot sa pamantayan ng CHED na nararapat na magkaroon ng lagpas sa 5% passing rate sa loob ng 5 taong period ang mga estudyante sa kanilang mga licensure exams upang ipagpatuloy ang programa base sa Professional Regulatory Commission (PRC). Ipinaliwanag ni Perez na dati ay hanggang 3% passing rate lamang ang kanilang pamantayan ngunit dahil sa tingin nila ay napakababa nito ay iniakyat nila sa 5% upang mapahusay pa ang sistema ng pagbibigay ng edukasyon ng mga kolehiyo. Maaari pa umano itong tumaas sa mga susunod na taon hanggang sa 10% passing rate. (Ulat ni Danilo Garcia)</body>
<link>http://www.philstar.com/Article.aspx?articleId=156925&amp;publicationSubCategoryId=92</link>
</article>
<article>
<title>Barko natupok, 23 katao patay</title>
<author>Doris Franche,Ed Amoroso,Joy Cantos at Tony Sandoval</author>
<date>
<month>April</month>
<day>12</day>
<year>2002</year>
</date>
<body>Umabot na sa 23 pasahero ang iniulat na nasawi, 70 ang sugatan, mahigit 220 ang nailigtas habang 22 pa ang nawawala makaraang matupok ng apoy ang isang barko habang naglalayag sa naganap na trahedya sa karagatan ng Chika Island, Pagbilao, Quezon kahapon ng umaga. Batay sa inisyal na ulat ng Philippine Coast Guard, tatlo pa lamang sa mga namatay na pasahero ang nakilala at ito ay sina Babylyn Salubre, 35, pitong-buwang buntis at residente ng Buena Suerte, Masbate; Nica Ann Verdida, 5, ng Masbate at Sheila Zaragosa 7, ng Caloocan City. Sa report na nakarating kahapon sa tanggapan ng National Disaster Coordinating Council (NDCC), dakong alas-7:30 ng umaga ng maganap ang insidente habang patungong lungsod ng Lucena ang M/V Maria Carmela na pag-aari ng Montenegro Shipping Lines makaraan itong umalis sa pantalan ng Aruroy Masbate dakong alas-7 ng gabi nitong Miyerkules. Ang nasabing barko ay may sakay na 243 pasahero, 47 crew at 12 cargo units batay sa manifesto ng kumpanya subalit batay sa pahayag ng mga nakaligtas ay tinatayang aabot sa 300 katao ang lulan ng barko ng maganap ang sakuna. Binanggit ng mga nakaligtas sa trahedya na nagsimula ang apoy sa engine room ng barko na kalapit lamang ng pinag-iimbakan ng mga sako ng kopra at 35 mga baka. Mabilis na kumalat ang apoy sa kabuuan ng barko at dahil sa biglaang pangyayari ay nagkagulo at nagkanya-kanya na ang mga pasahero sa pagkuha ng life jacket habang ang iba ay nagbalyahan at karamihan sa mga ito ay nagtalunan sa dagat sa takot na matupok ng apoy. Tumagal nang hanggang 9:30 ang sunog na naging sanhi ng tuluyang paglubog ng barko. Karamihan sa mga namatay ay nalunod habang ang iba ay sa tinamong 3rd degree burns sa kanilang katawan. Mabilis namang nagresponde ang magkakasanib na elemento ng Phil. Coast Guard, Navy, PNP, Maritime, Solcom PAF, QPNP, LCPNP at Kabalikat Civicom at hanggang sa kasalukuyan ay patuloy ang search and rescue operation team sa paghahanap ng posibleng survivors. Sinasabing dahilan ng sunog ang mga koprang sakay ng naturang barko subalit habang isinusulat ang balitang ito ay patuloy pa ang imbestigasyong isinasagawa ng mga awtoridad at inaalam din ang pangalan ng kapitan ng barko at kinaroroonan nito upang malaman ang tunay na pangyayari. Magugunita na noong 1997 ay nagkaroon din ng ganitong trahedya sa nasabing karagatan kung saan ang M/V Viva Antipolo ay nasunog at umabot sa mahigit 30 katao ang namatay. (Ulat nina Doris Franche,Ed Amoroso,Joy Cantos at Tony Sandoval)</body>
<link>http://www.philstar.com/Article.aspx?articleId=157005&amp;publicationSubCategoryId=92</link>
</article>
<article>
<title>Paghirang kay Corona 'wag ng kuwestiyunin'</title>
<author>Lilia Tolentino at Joy Cantos</author>
<date>
<month>April</month>
<day>12</day>
<year>2002</year>
</date>
<body>Sinabi ni Press Secretary Rigoberto Tiglao na hindi na dapat kuwestiyunin pa ang pagkakahirang kay Renato Corona bilang bagong hukom ng Supreme Court dahil kuwalipikado siya sa posisyon at kabilang sa 11 rekomendado ng Judicial Bar Council. Tugon ito ni Tiglao sa babala ni Senate Minority Leader Aquilino Pimentel Jr. na hindi dapat mahirang si Corona sa puwesto dahil baka mabahiran ng pulitika ang Kataas-taasang Korte. Itoy sa dahilang pangalawa na si Corona sa miyembro ng SC na mula sa Malaca&amp;ntilde;ang kasunod ni Antonio Carpio. Inakusahan rin ng oposisyon Partido ng Masang Pilipino (PMP) na bawat aspeto ng nominasyon ng bagong hukom partikular ang kay Corona ay halatang nabahiran ng labis na pulitika. Ayon kay PMP spokesman Jesus Crispin Remulla, kataka-takang pumasok pa si Chief Justice Hilario Davide Jr. noong Abril 8 na idineklarang non-working holiday para lamang personal na maipadala sa Malaca&amp;ntilde;ang ang nomination papers ni Corona para pirmahan ng Pangulo. Idinagdag pa nitong ang ganitong sistema ng appointment na nagbibigay ng malaking halaga sa pagiging malapit ng isang appointee kay GMA ang isa sa mga dahilan sa likod ng pagbagsak ng net satisfaction rating ni Arroyo. Samantala, pansamantalang mawawala ng ilang buwan si Tiglao. Nakatakda itong magtungo ng Japan para maging visiting professor fellow sa Center for Southeast Asian Studies sa Kyoto University. Tatayong OIC si PMS chief Silvestre Afable. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=157017&amp;publicationSubCategoryId=92</link>
</article>
<article>
<title>Balikatan exercises legal-SC</title>
<author>Grace Amargo</author>
<date>
<month>April</month>
<day>12</day>
<year>2002</year>
</date>
<body>Legal at naaayon sa batas ang nagaganap na Balikatan 02-1 exercises sa Mindanao. Ito ang ipinalabas na desisyon kahapon ng Supreme Court (SC) en banc na nagbabasura sa petisyong inihain nina dating Integrated Bar of the Philippines (IBP) president Atty. Arthur Lim at ng militanteng grupong Sanlakas. Nabatid na 10 mahistrado ang humatol na dapat ibasura ang petisyon dahil wala silang nakitang pag-abuso sa tungkulin ang Malaca&amp;ntilde;ang nang ipatupad nito ang Balikatan exercises. Iginiit ng SC na hindi nila maaaring sakyan ang mga ispekulasyon sa naturang petisyon hinggil sa kaguluhan na maaaring ihatid ng Balikatan sa Mindanao. Nakasaad sa petisyon nina Lim na isang problemang panloob ang pakikidigma sa Abu Sayyaf at hindi maaaring makialam ang mga dayuhan sa pamamagitan ng naturang joint RP-US war games. (Ulat ni Grace Amargo)</body>
<link>http://www.philstar.com/Article.aspx?articleId=157021&amp;publicationSubCategoryId=92</link>
</article>
<article>
<title>9 kidnaper natimbog, 1 patay!</title>
<author>Gemma Amargo at Doris Franche</author>
<date>
<month>April</month>
<day>13</day>
<year>2002</year>
</date>
<body>Isang miyembro ng kidnap-for-ransom group ang napatay samantala siyam pang kasama nito ang natiklo matapos ang isang rescue operation sa kinidnap na isang Fil-Chinese businessman at sa kasama nitong babae, kahapon ng umaga sa Caloocan City. Dead-on-the-spot sa lugar ng insidente sanhi ng mga tama ng bala sa katawan ang suspek na si Nelson Ruiz Ocampo, 34, tubong Baguio City, samantalang patuloy namang nagsasagawa ng follow-up operation laban sa tatlo pang mga kasamahan nito na mabilis na nakatakas. Base sa inisyal na imbestigasyon ng Caloocan police sub-station 3, dakong alas-6:15 ng umaga ng magsagawa ng joint rescue operation ang mga operatiba ng Intelligence Division ng National Capital Region Police Office (NCRPO) at Criminal Investigation and Detection Group (CIDG) sa safehouse ng mga suspek sa Lumban cor. Dau st., Amparo subdivision, Caloocan City. Napag-alaman na nagkaroon ng engkuwentro sa pagitan ng mga suspek at mga awtoridad at kaagad na napatay si Ocampo sa masukal na likuran ng safehouse matapos makipagbarilan. Nagkaroon naman ng tensiyon sa Amparo National High School makaraang makarinig ng sunud-sunod na mga putok ng baril ilang hakbang lamang ang layo sa kuta ng mga suspek. Samantala ligtas na nabawi ang mga biktimang sina Alberto Yam, 44, residente ng Corinthian Garden at kasama nitong si Pinky Gonzales, 26. Ayon sa ulat, si Yam na may-ari ng Cainta Cockpit Coliseum ay dinukot ng walong armadong lalaki habang ito ay papalabas ng nasabing sabungan noong nakaraang Sabado ng gabi bandang alas-7:30. Nadamay lamang si Gonzales sa pagdukot dahil naroon din siya sa lugar at itinuring siyang saksi sa kidnapping. Ang mga kidnapper ay humingi umano ng $1M ransom money kapalit ng buhay ng mga biktima. Gayunman, nilinaw ni CIDG director Sr. Supt. Nestorio Gualberto na nasagip ang biktima nang hindi nagbayad ang kanilang pamilya. Kinilala ang mga naarestong suspek na sina Roberto Gonzales, sinasabing lider; Roger Pesado, Ricky Oena, Jose Abelentor, Morey Dagaan, Lowen Almonte, Jubert Banatao, Marcelo Baylon at Beth Salvador, ang may-ari ng bahay na pinagtaguan sa mga biktima. Narekober sa crime scene ang isang baby armalite, M-16 rifle, kalibre .38 at 9mm baril na gamit ng mga suspek. (Ulat nina Gemma Amargo at Doris Franche)</body>
<link>http://www.philstar.com/Article.aspx?articleId=157106&amp;publicationSubCategoryId=92</link>
</article>
<article>
<title>Sabaya nasa bansa pa</title>
<author>Lilia Tolentino</author>
<date>
<month>April</month>
<day>13</day>
<year>2002</year>
</date>
<body>Hindi pa nakakalabas ng bansa si Abu Sabaya at mayroong pruweba dito ang AFP. Inihayag ito ni National Security Adviser Roilo Golez sa gitna ng mga haka-haka na nakalabas na ng Basilan ang spokesman ng Abu Sayyaf na si Sabaya at kasalukuyan nang nasa Malaysia. &amp;quot;Alam mo kung paniniwalaan natin ang lahat ng balita, siguro hiwa-hiwalay na ang katawan ni Sabaya ngayon sapagkat ang daming lugar na sinasabing kinaroroonan nito,&amp;quot; ani Golez. Mariin ring pinabulaanan ni Golez ang isang balita na nalathala sa Washington Times na umanoy nagbayad nang $300,000 ang Amerika para sa paglaya ng mag-asawang Burnham. Sinasabi sa ulat ng Washington Times na nakumpleto ang transaksiyon sa bayaran bago pa mag-Semana Santa pero hanggang ngayon ay hindi pa napapalaya ang dalawa. Naniniwala ang AFP na hindi basta makakatakas si Sabaya bunga na rin ng pinaigting na kordon ng militar sa lahat ng exit points sa lalawigan na maaring daanan nito at kanyang mga tauhan. Sakali umanong magkatotoo ang ulat ay higit na mapapabilis ang pag-aresto kay Sabaya tulad ng nangyari kay dating ARMM Gov. Nur Misuari dahil sa mahigpit na koordinasyon ng Pilipinas at Malaysia. Samantala, itinakda ang arraignment kay Misuari para sa kasong rebellion sa darating na Lunes, Abril 15 sa temporary courthouse na itinayo sa loob ng Fort Sto. Domingo sa Sta. Rosa, Laguna. (Ulat ni Lilia Tolentino)</body>
<link>http://www.philstar.com/Article.aspx?articleId=157120&amp;publicationSubCategoryId=92</link>
</article>
<article>
<title>'Miracle medicine' b-day wish ni Erap</title>
<author>Joy Cantos</author>
<date>
<month>April</month>
<day>13</day>
<year>2002</year>
</date>
<body>&amp;quot;Sana makatuklas na lamang ng isang miracle medicine na makakagamot sa aking sakit.&amp;quot; Ito ang pabirong sinabi ni dating Pangulong Estrada bilang birthday wish niya sa kanyang ika-65 kaarawan sa darating na Abril 19. Sa press briefing kahapon, sinabi ni Estrada na patuloy siyang umaasa na pakikinggan ng korte ang kanyang kahilingan na maipagamot sa Amerika ang kanyang sakit sa tuhod. Pero kung mayroon umanong maimbentong isang mahimalang gamot para sa kanyang tuhod ay maaaring ito na ang tumapos sa kanyang paghihirap at posible umanong hindi na rin nito hilingin pang magpagamot sa US. Nabatid na tatagal ng tatlo hanggang apat na buwan ang operasyon sa sakit na osteoarthritis kasama na rito ang pagpapagaling. Ayon kay Estrada, sakali umanong katigan ng korte ang kanyang mosyon ay ibig niyang makasiguro na pababalikin siya ng mga kinauukulan. Inihayag ng dating presidente na nagdududa siyang baka hindi na siya pahintulutang bumalik dahil bago pa umano siya bumaba sa puwesto ay hinamon na siya ng kampo ni Pangulong Arroyo na lisanin ang Palasyo ng Malaca&amp;ntilde;ang at umalis ng bansa. Samantala, umiral ang pagka-brusko ni Estrada nang sagutin nito ng mapang-insulto at palokong tugon kahapon ang katanungan ni acting Presiding Justice Minita Chico-Nazario, chairperson ng Special Division kung sa wikang Pilipino o English babasahin ang kanyang perjury case. &amp;quot;I dont care even if it is in Japanese,&amp;quot; tila nanunuyang sagot ni Estrada sa pagpapatuloy ng pagdinig kahapon ng Sandiganbayan. Tumanggi rin si Estrada na magpasok ng kanyang &amp;quot;plea&amp;quot; sa nasabing paglilitis. Gayunman, biglang kumambiyo si Estrada nang ipangako nito na hindi na tutuligsain ang hudikatura kung walang sapat na basehan matapos na bawiin ng korte ang kautusan na nag-oobliga sa kanya at anak nitong si dating San Juan Mayor Jinggoy Estrada na dumalo tuwing nililitis ang P4.1 bilyong kasong plunder. Muli ring nagmatigas si Estrada na kilalanin ang serbisyo ng mga counsel de officio sa naganap na arraignment at pre-trial ng illegal use of alias. (Ulat ni Joy Cantos)</body>
<link>http://www.philstar.com/Article.aspx?articleId=157123&amp;publicationSubCategoryId=92</link>
</article>
<article>
<title>El Ni&amp;ntilde;o phenomenon umpisa na</title>
<author>Angie dela Cruz</author>
<date>
<month>April</month>
<day>13</day>
<year>2002</year>
</date>
<body>Nag-umpisa nang maramdaman ng bansa ang el ni&amp;ntilde;o phenomenon batay na rin sa monitoring na ginawa kahapon ng Philippine Atmospheric Geophysical and Astronomical Services Administration (PAGASA). Sa panayam, sinabi ni Dr. Vic Manalo, climatologist head ng PAGASA, napaaga ang pagtama nito sa bansa makaraang makita sa kanilang monitoring equipment ang biglaang pag-init ng tubig sa Central at Eastern Ecotorial Pacific. Ang pagpasok ng maaga ng el ni&amp;ntilde;o ang dahilan kung bakit umabot na sa 36 celsius ang init ng temperatura sa kasalukuyan. Bunsod nito, muling nagpa-alaala ang PAGASA sa Maynilad Waters at iba pang water management company na agad magsagawa ng kaukulang pagkilos upang maiwasan ang pangambang water shortage sa Metro Manila at karatig lugar. Maaari umanong maapektuhan na bumaba ang water level sa mga reservoir na pinagkukunan ng tubig na naisu-suplay sa mga residente sa Metro. (Ulat ni Angie dela Cruz)</body>
<link>http://www.philstar.com/Article.aspx?articleId=157133&amp;publicationSubCategoryId=92</link>
</article>
<article>
<title>Burnham couple ginagalis!</title>
<author>Joy Cantos</author>
<date>
<month>April</month>
<day>13</day>
<year>2002</year>
</date>
<body>Nagkakalapnos-lapnos na ang mga paa at tinubuan pa ng galis ang mag-asawang Martin at Gracia Burnham sa walang humpay na katatakbo habang ipinagpapalipat-lipat ng lugar ng mga bandidong Abu Sayyaf sa kagubatan ng Basilan. Batay sa intelligence report, dumaraing na sa mga sugat sa paa ang mag-asawang Amerikano na pinaniniwalaang nakuha ng mga ito buhat sa matatalas na damo at mga bato. Maliban umano sa pagbagsak ng kalusugan ay tinubuan na rin ng galis ang mag-asawa. Wala rin umanong kinakain ang mga ito kundi &amp;quot;kamanting,&amp;quot; isang uri ng halamang-ugat at masuwerte na kung makapag-ulam ng sardinas at iba pang pagkaing de-lata. Huling namataan ang mag-asawang Burnham at kasamang bihag na si Pinay nurse Deborah Yap habang tumatakbo kasama ang grupo ni ASG spokesman Abu Sabaya at MILF provincial commander Hamza Zapanta sa bayan ng Tipu-Tipo, Basilan base na rin sa testimonya ng mga residente dito. Sa kasalukuyan, ang tatlong bihag na lamang ang nagsisilbing kalasag ng mga bandido para makaiwas sa pagdurog ng puwersa ng militar. (Ulat ni Joy Cantos)</body>
<link>http://www.philstar.com/Article.aspx?articleId=157136&amp;publicationSubCategoryId=92</link>
</article>
<article>
<title>3 parak niratrat ng 20 holdaper</title>
<author>Doris Franche at Efren Alcantara</author>
<date>
<month>April</month>
<day>14</day>
<year>2002</year>
</date>
<body>Tatlong pulis at isang traffic aide ang kumpirmadong napatay, samantala dalawa pa ang sugatan matapos na pagbabarilin ng tinatayang 20 holdaper ang kanilang police outpost habang papatakas ang mga salarin matapos manloob sa isang jewelry store sa Meycauyan, Bulacan kahapon ng hapon. Idineklarang dead-on-the spot ang mga biktimang sina SPO2 Zosimo Jocson, 51; SPO1 Emmanuel Arce, 49, at traffic aide na si Fortunato Culianan, 38, samantala namatay habang ginagamot sa BA General Hospital si P/Sr. Insp. Jose Valdez, 55. Dalawa katao pa ang nasa malubhang kalagayan na hindi nakuha ang mga pangalan. Sa inisyal na report ng Meycauyan PNP, naganap ang madugong insidente sa N &amp;amp; L jewelry store na nasa Marian building panulukan ng Calbayo at Meycauyan highway sa Bgy. Malahacan bandang 1:45 ng hapon. Sa pahayag ng mga saksi, pinasok ng mga suspek na pawang armado ng M-16 at M-14 rifles, caliber .45 at carbine ang naturang tindahan ng mga alahas at agad pinaputukan ang sekyu dito. Tinangay ng mga holdaper ang hindi pa mabatid na halaga ng mga gold jewelries at ginamit na get-away vehicles ang mga sasakyan na nasa Marian building na kinabibilangan ng Revo na may plakang WRV-110, isang stainless owner-type jeep at isang pampasaherong jeep. Subalit habang papatakas ay nadaanan nito ang isang police outpost na kinaroroonan ng mga pulis na ilan sa kanila ay nagta-trapik at walang sabi-sabing inarmalayt ang mga biktima. Hinihinalang ang pamamaril ng mga suspek ay upang pigilan ang mga rumespondeng awtoridad na silay mahabol. Isang follow-up operation na ang inilunsad laban sa mga salarin na namataang patungong Maynila. (Ulat ni Doris Franche at Efren Alcantara)</body>
<link>http://www.philstar.com/Article.aspx?articleId=157225&amp;publicationSubCategoryId=92</link>
</article>
<article>
<title>Bilanggo sa death row bulukin na lang 'wag ng bitayin' - DOJ</title>
<author>Grace Amargo</author>
<date>
<month>April</month>
<day>14</day>
<year>2002</year>
</date>
<body>Tahasang sinuportahan kahapon ng Department of Justice (DOJ) ang naging panukala ng Kongreso na bulukin na lamang sa bilangguan ang isang akusado imbes na ipatupad dito ang parusang kamatayan. Sinabi ni Justice Secretary Hernando Perez na mas malaki ang tsansang makapagbago ang bilanggo kung hahayaan itong mabuhay dahil sa hirap ng buhay sa loob ng kulungan ay kahalintulad na rin ito ng araw-araw na pagpatay sa kanyang kalayaan na maaaring magbunsod para siya tuluyang magbago. Sa ilalim ng panukalang batas ni Catanduanes Rep. Joseph Santiago, nais nitong alisin na ang parusang bitay ng mga bilanggong nasa death row at ipataw na lamang ang reclusion perpetua o habambuhay na pagkabilanggo ng walang anumang benepisyo ng parole o commutation ng sentence. Nakasaad pa sa ilalim ng naturang panukala na ang parusang reclusion perpetua ay dapat tumagal nang 40-taong pagkabilanggo. Kaugnay nito, sinabi ni Perez na kung maisasabatas ang naturang panukala ay kailangan lamang lakihan ang pambansang piitan dahil tiyak na mapupuno ito ng mga preso. Umaabot na sa 17 ang bilang ng nasa death row ng New Bilibid Prisons makaraang isapinal ng Supreme Court ang death penalty. Karamihan sa mga ito ay may kasong pagpatay, 14 ay may kasong rape, dalawa ang kidnapping-for-ransom at isa ang robbery with homicide. (Ulat ni Grace Amargo)</body>
<link>http://www.philstar.com/Article.aspx?articleId=157227&amp;publicationSubCategoryId=92</link>
</article>
<article>
<title>Gender-bias sa trabaho tatapusin na</title>
<author>Joy Cantos</author>
<date>
<month>April</month>
<day>14</day>
<year>2002</year>
</date>
<body>Lusot na sa House committee on women ang isang panukalang batas na tuluyang tatapos sa gender discrimination sa larangan ng trabaho kung saan itinuturing na second class citizen ang mga kababaihan. Ang HB 741 na inakyat ni Congw. Cynthia Villar ng Las Pi&amp;ntilde;as City ay naglalayong magkaroon ng pantay na oportunidad ang mga lalaki at babae sa paghahanap ng trabaho at pagsulong ng kanilang karapatan sa mga tanggapan kung saan sila nagtatrabaho. Ayon kay Villar, kapag naisabatas na ang panukala, ipagbabawal na ang mga anunsiyo o job advertisements na mayroong &amp;quot;sex preferences&amp;quot; Aniya, ito ay sa dahilang mas pinapaboran ng mga kumpanya ang mga lalaking empleyado ngayon. Layon din ng panukala na hikayatin ang mga kumpanya na mag-recruit ng mas maraming babaeng empleyado upang tuluyang mabura ang kaisipan na hanggang sa bahay lang ang papel na dapat gampanan ng mga babae. Batay sa pag-aaral ng Bureau of Women and Young Workers at ng National Statistics Office, ang mga babaeng empleyado ay mas mababa ang suweldo kaysa sa mga lalaki at kaunti lamang sa mga ito ang nabibigyan ng job promotion. Pinatunayan din ng pag-aaral na &amp;quot;low-skilled jobs&amp;quot; ang karaniwang binabagsakan ng mga babae. (Ulat ni Joy Cantos)</body>
<link>http://www.philstar.com/Article.aspx?articleId=157239&amp;publicationSubCategoryId=92</link>
</article>
<article>
<title>Bar topnotcher inalok ni GMA sa gobyerno</title>
<author>Lilia Tolentino</author>
<date>
<month>April</month>
<day>14</day>
<year>2002</year>
</date>
<body>Inalok ni Pangulong Arroyo ang 2001 bar topnocher na si Rodolfo Ponferrada, Jr. na magtrabaho sa pamahalaan at sikaping mapanatili niya ang mataas na pamantayan ng katalinuhan na naitala sa propesyong abogasya. Ang imbitasyon ay ginawa ng Pangulo nang magbigay-galang ang bagong abogado sa kanya sa Malaca&amp;ntilde;ang kasama ang kanyang mga magulang na sina Manila Regional Trial Court Judge Rodolfo Ponferrada at ina nitong si Quezon City RTC Judge Thelma Ponferrada. Ang batang Ponferrada ay nagtamo ng markang 93.8 porsiyento, isa sa pinakamataas na naitala sa kasalukuyang kasaysayan ng pagsusulit sa bar. Si Ponferrada ay 25 taon nang nagtatrabaho sa Sycip-Salazar-Hernandez-Gatmaitan Law Offices. (Ulat ni Lilia Tolentino)</body>
<link>http://www.philstar.com/Article.aspx?articleId=157241&amp;publicationSubCategoryId=92</link>
</article>
<article>
<title>Tiglao, ikinasal na</title>
<author>Lilia Tolentino</author>
<date>
<month>April</month>
<day>14</day>
<year>2002</year>
</date>
<body>Nasa &amp;quot;cloud 9&amp;quot; ngayon si Press Secretary at Presidential Spokesman Rigoberto Tiglao, itoy sa dahilang ikinasal na siya sa kanyang nobyang si Getsy Celerio bago siya tumulak patungong Japan para mag-aral sa Kyoto University sa loob nang 3 buwan. Ayon kay Tiglao, makakasama niya ang kanyang kabiyak sa Japan na magsisilbing researcher niya sa unibersidad. Ayaw sanang ihayag ni Tiglao ang pagpapakasal nila ni Getsy, pero binuko siya ni Pangulong Arroyo sa mga mamamahayag. &amp;quot;Alam ba ninyo, si Secretary Tiglao ay ikinasal na,&amp;quot; kuwento ng Pangulo. Sinabi ni Tiglao na pakakasal uli sila sa simbahan pagbalik sa bansa at ninang nila ang Pangulo. Si Tiglao ay balo at may tatlong anak na ang pinakabata ay 22 anyos. Ang kanyang butihing asawa na si Raquel ay namatay sa cancer mahigit isang taon na ang nakalilipas. Ang kanyang kabiyak na si Getsy ay editor ng INQ.7.net. (Ulat ni Lilia Tolentino)</body>
<link>http://www.philstar.com/Article.aspx?articleId=157249&amp;publicationSubCategoryId=92</link>
</article>
<article>
<title>Security ng GI-Joes, hinigpitan</title>
<author>Lilia Tolentino at Jhay Mejias</author>
<date>
<month>April</month>
<day>15</day>
<year>2002</year>
</date>
<body>Naglatag na ang Armed Forces of the Philippines (AFP) at America ng mas mahigpit na seguridad para protektahan ang buhay ng mga sundalong Amerikano sa Pilipinas matapos magpalabas ng utos si Communist Party of the Philippines (CPP) chairman Jose Ma. Sison sa mga miyembro ng New Peoples Army (NPA) na paslangin ang mga dayuhang kawal. Sa isang panayam, sinabi ni National Security Adviser Roilo Golez, naka-alerto ang intelligence network ng militar upang i-monitor ang bawat kilos ng mga komunista para mapigilan ang kanilang banta. Pinayuhan ni Golez, ang mga sundalong Amerikano na kung hindi naman kailangang-kailangan, iwasan na nila ang pagpapakalat-kalat sa mga delikadong lugar sa panahon ng kanilang pamamahinga na kung tawagin ay &amp;quot;rest and recreation period.&amp;quot; Dahil anya, hindi naman puwedeng pagbawalan ang mga sundalong Amerikano na magtungo sa pook liwaliwan sa kanilang R and R day, kung aalis man sila ay kailangang mayroong mga iskort na sundalong Pilipino. Gayunman, sinabi ni Press Secretary at Presidential Spokesman Rigoberto Tiglao, hindi na naka-sorpresa sa Malaca&amp;ntilde;ang ang utos ni Sison. Ayon dito, si Sison ay mayroon nang hindi napapalitang kaisipan na kung tawagin ay &amp;quot;ideological racism&amp;quot;. Sinabi ni Tiglao, lahat ng may kinalaman sa Amerika para kay Sison ay mali at anuman ang gawin ng mga Amerikano ay mali. Pero sinabi ni Tiglao, dahil inaasahan na ang ganitong mga banta mula sa CPP-NPA-NDF mayroon nang mga hakbang pang-seguridad na inihanda para maiwasan ang ganitong bantang pamamaslang habang nasa bansa ang mga GIs. Ayon kay Tiglao, tungkol sa banta ni Sison na magkakaroon din ng pamamaslang sa mga pulitiko na mayroon na ring mga preparasyong pangseguridad na naihanda para sa kanila. &amp;quot;He cannot just kill politicians,&amp;quot; ani Tiglao. Samantala, mariing pinabulaanan ng pamunuan ng CPP-NPA na mayroon ngang ganitong direktiba si Sison. Sinabi ni Ka Roger Rosal tagapagsalita ng CPP-NPA na walang direktiba si Sison na maghasik ng terorismo laban sa mga dayuhang puwersa at gayundin sa mga pulitiko sa bansa. Ipinaliwanag ni Rosal na ang nakuhang dokumento ng planong pagganti ng CPP-NPA ay kagagawan din ng pamunuan ng militar. Gayunman sinabi ni Army spokesperson Lt. Col. Jose Mabanta na totoo man o hindi na mayroong direktiba si Sison ay tuloy ang pagpapaigting ng miltar sa kampanya nito upang tiyakin ang proteksyon ng mga Amerikanong sundalo na bahagi ng joint RP-US exercise. Sinabi ni Mabanta na sakaling may ganitong kautusan nga si Sison ay pinatunayan lamang nito na sila ay mga international terrorist. Nanawagan din si Mabanta sa pamahalaang Netherlands na muling bigyang pansin ang ginagawa nitong pagkupkop kay Sison. (Ulat nina Lilia Tolentino at Jhay Mejias)</body>
<link>http://www.philstar.com/Article.aspx?articleId=157356&amp;publicationSubCategoryId=92</link>
</article>
<article>
<title>Mahusay na paaralan sabihin sa publiko - Oreta</title>
<author>Rudy Andal</author>
<date>
<month>April</month>
<day>15</day>
<year>2002</year>
</date>
<body>Hinimok kahapon ni Senator Tessie Aquino-Oreta ang Commission on Higher Eduacation na ipaalam sa publiko ang pinakamahuhusay na paaralan sa bansa matapos na desisyunan nitong tanggalan ng mga kurso ang 136 kolehiyo at unibersidad sa Pilipinas dahil sa mahinang performance sa mga licensure examinations. Sinabi ni Oreta, dating chairman ng Senate Committee on Education, ang pagpapalabas ng advisory ng CHED hinggil sa mga pinakamagagaling na eskwelahan sa bansa ay makatutulong sa mga magulang at mag-aaral sa pagpili nila ng papasukang paaralan upang makakuha ng magandang edukasyon. Kasabay nito, pinuri naman ni Oreta ang CHED sa desisyon nitong ipasara na ang mga degree programs sa mga paaralan na napakakonti naman ng ipinapasa sa mga board examinations sa loob ng nakaraang limang taon. Sinabi ni Oreta, bukod sa makapamimili ng magandang eskwelahan ang mga estudyante, isa pa aniyang magandang ibubunga ng pagpapalabas ng advisory ay ang pagtaas ng kalidad ng edukasyon sa mga paaralan. Ito aniya, ay dahil sa magkakaroon ng kompetisyon kung kayat sisikaping lalo ng mga paaralan na mapaganda ang kalidad ng edukasyon na maibibigay nila upang makahikayat ng mga maraming mag-aaral. Hinikayat ni Oreta ang CHED na ilabas din nito ang listahan ng mga paaralan na magtataas ng matrikula para lalong makapaghanda aniya ang mga magulang na nagpapa-aral sa kanilang mga anak. (Ulat ni Rudy Andal)</body>
<link>http://www.philstar.com/Article.aspx?articleId=157362&amp;publicationSubCategoryId=92</link>
</article>
<article>
<title>RP sama sa International Peacekeeping Force sa Palestine</title>
<author>Lilia Tolentino</author>
<date>
<month>April</month>
<day>15</day>
<year>2002</year>
</date>
<body>May posibilidad na lumahok ang Pilipinas sa mga bansang magpapadala ng International Peacekeeping Force sa Palestine para masugpo ang tumitinding karahasan doon na ikinasawi ng mahigit 300 katao. Ito ang sinabi ni Press Secretary at Presidential Spokesman Rigoberto Tiglao dahil aniya ito ay isang panawagan ng United Nations na kinabibilangan ng bansa. Gayunman sinabi ni Tiglao na hindi pa napag-uusapan ang hakbang na ito kung magpapadala ang bansa ng pangkat ng mga sundalo dahil suliranin pa kung saan manggagaling ang pondo para gastusin ng mga ididistino sa Palestina. Ngunit kung ang UN ang siyang sasagot ng lahat ng gastusin ay walang dahilan upang hindi tumugon ang bansa sa panawagang ito. Samantala ay kinilala na ng embahada ng Pilipinas ang dalawang Filipino na nasugatan sa pagsabog ng bomba sa Mehane Jehuda Market sa West Jerusalem noong Biyernes. Ang dalawa ay sina Joselito Mico Jr., tubong Nueva Ecija at Librado Florez ng Angeles City. (Ulat ni Lilia Tolentino)</body>
<link>http://www.philstar.com/Article.aspx?articleId=157370&amp;publicationSubCategoryId=92</link>
</article>
<article>
<title>GSIS, ipaparalisa ng mga empleyado</title>
<author>Lordeth Bonilla</author>
<date>
<month>April</month>
<day>15</day>
<year>2002</year>
</date>
<body>Nagbanta kahapon ang mga kawani ng Government Service Insurance System(GSIS) na ipaparalisa nila ang operasyon nito kapag hindi inaksiyunan ng kasalukuyang pamahalaan ang kanilang kahilingan na patalsikin sa puwesto si Winston Garcia, pangulo ng nasabing tanggapan, dahil sa umanoy iligal na paglustay ng pondo sa nasabing ahensya. Ayon sa Kapisanan ng mga Manggagawa ng GSIS (KMG), isang unyon ng mga kawani ng GSIS, kung hindi anya aaksiyunan ng gobyerno ang kanilang kahilingan posibleng iparalisa nila ang operasyon nito bilang bahagi ng kanilang kilos protesta laban kay Garcia. Sinabi ni Atty. Albert Velasco, isa sa legal officer ng nasabing tanggapan at opisyal ng KMG, na patuloy na magsasagawa ng mga pag-aklas ang kanilang grupo dahil lahat ng kawani ng GSIS na nasa rank and file ay nagkakaisa sa kanilang kahilingan na patalsikin si Garcia sa puwesto. Base sa dokumento na nakuha ng KMG, napag-alaman sa unang anim na buwan na panunungkulan ni Garica bilang pangulo ng GSIS, umabot sa P6 million ang cash advances nito at hindi umano maipaliwanag ng opisina nito kung saan ginamit o napunta ang pera, bukod pa umano sa mga pinakikitang record na pawang kuwestiyonable. Sinabi ng grupo, sa kabila nang pagkakasangkot umano ni Garcia sa mga katiwalian, kampante pa rin ito sa kanyang posisyon dahil ipinagmamalaki umano nito na hindi siya masisibak sa puwesto. Sinabi ng KMG, bata umano siya ni Lito Osme&amp;ntilde;a, founder ng PROMDI, isang political party na kaalyansa ng Arroyo Administration. Sinasabing, malaki umano ang utang na loob ni Osme&amp;ntilde;a sa pamilya ni Garcia kaya kahit hindi umano kuwalipikado ang nasabing opisyal na mamuno sa GSIS, ay pilit umanong pinapuwesto ito. Napag-alaman na magsasagawa ng malaking rally ang KMG sa Senado para hilingin ang pagpapatalsik kay Garcia at imbestigahan ang umanoy anomalya nito. Samantala, nakatakdang magtungo sa Malaca&amp;ntilde;ang ang mga nasabing empleyado sakaling hindi sila pansinin sa Senado. Binantaan nila ang gobyerno na kapag nagbingi-bingihan umano ang mga ito ay mapipilitan silang iparalisa ang operasyon ng GSIS. (Ulat ni Lordeth Bonilla)</body>
<link>http://www.philstar.com/Article.aspx?articleId=157376&amp;publicationSubCategoryId=92</link>
</article>
<article>
<title>Pagkaing Pinoy delikado dahil sa GMO</title>
<author>Andi Garcia</author>
<date>
<month>April</month>
<day>15</day>
<year>2002</year>
</date>
<body>Mapanganib ang kasalukuyang linya ng pagkaing Pinoy dahil sa ang mga ito ay punong-puno ng Genetic Modified Organisms (GMO). Ayon sa pinakahuling ulat ng Greenpeace International ay lumilitaw na mayroong malalang kontaminasyon ng GMO ang may 46 na produktong matatagpuan sa merkado. Sinabi ni Beam Baconguis, isang eksperto sa genetic Engineering na bahagi ng Greenpeace na matagal ng ipinatutupad ang pandaigdigang pagbabawas ng mga produktong genetically engineered dahil sa long term effect nito sa kalusugan ng tao. Nangangamba ang Greenpeace na bagaman at hindi pa tiyak ang eksaktong kalalabasan ng mga indibidwal na kumunsumo ng mga produktong may GMO ay tiyak na ang mga ito ay masasabing mayroon ng mutated DNA. Ilan sa mga kilalang produktong mayroong kontaminasyon ng GMO ay ang Nestle Cerelac, Wheat Infant Cereal, Kellogs, SM Bonus Vienna Franks, Swift Meat Loaf, Purefoods Chicken Nuggets, Campo Carne Chicken, Grannt Goose. (Ulat ni Andi Garcia)</body>
<link>http://www.philstar.com/Article.aspx?articleId=157380&amp;publicationSubCategoryId=92</link>
</article>
<article>
<title>Oil price increase pinatupad ng Caltex at Shell</title>
<author>Andi Garcia</author>
<date>
<month>April</month>
<day>15</day>
<year>2002</year>
</date>
<body>Opisyal na ipinatupad kahapon ng tanghali ng Caltex Philippines at ng Shell ang pagtataas ng presyo ng kanilang produktong petrolyo na umabot sa 50.3 hanggang 54.5 sentimo kada litro. Ang hakbang na ito ng dalawang higanteng kumpanya ng petrolyo ay bilang pagsunod sa nauna ng ginawa ng Petron Philippines nang magtaas ito ng 50 sentimo kada lintro noong isang linggo. Inaasahan na muli pang magkakaroon ng panibagong round ng oil price increase ang mga nabanggit na kumpanyang tinawag na Big 3. (Ulat ni Andi Garcia)</body>
<link>http://www.philstar.com/Article.aspx?articleId=157383&amp;publicationSubCategoryId=92</link>
</article>
<article>
<title>18 Abu Sayyaf sumurender</title>
<author>Roel Pare&amp;ntilde;o</author>
<date>
<month>April</month>
<day>16</day>
<year>2002</year>
</date>
<body>ZAMBOANGA CITY - Pagod na sa katatakbo sa masukal na kabundukan kaya nagpasyang sumuko ang 18 bandidong Abu Sayyaf sa Basilan. Nabatid sa mga rebelde na gaya ng naging dahilan ng naunang mga sumurender nilang kasamahan, wala na umanong direksiyon ang kanilang pagtakbo. Bukod sa pangambang mapulbos ng tropa ng militar, sinabi umano ng mga rebelde na napilayan na ang kanilang grupo bunsod na rin ng sunud-sunod na pagkakaaresto ng kanilang mga kaalyado na sinundan pa ng pagsuko noong nakaraang Biyernes ng kanilang kumander na si Harkim Hamid alyas Abu Aswad sa Marine Battalion Landing Team 1 sa ilalim ni Lt. Col. Eugene Clemens sa Tapiantana isand sa Sumisip. Kasamang isinuko ng mga bandido ang kanilang mga armas. Kasalukuyang sumasailalim sa tactical interrogation ang mga Abu at inaalam kung gaano kalalim at kalawak ang kanilang partisipasyon sa grupo. Sinabi ni Army Capt. Noel Detoyato, deputy spokesman ng AFP Southern Command, ang pagsuko ng 18 bandido ang pinakamalaking grupo na nagbalik-loob sa pamahalaan simula nitong Hulyo. Kung matatandaan, ang military at police authorities sa utos na rin ng Department of Justice ay naglunsad ng malawakang pagtugis sa mga tagasuporta at miyembro ng Abu Sayyaf na nagkukubli sa mataong lugar sa Basilan. Samantala, patuloy ang paggalugad ng tropa sa mga pinaghihinalaang lugar na pinagtataguan ng Abu Sayyaf sa mga bihag nitong sina American couple Martin at Gracia Burnham, at Pinay nurse na si Deborah Yap. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=157467&amp;publicationSubCategoryId=92</link>
</article>
<article>
<title>GMA umatras, selebrasyon ng Labor Day balik sa May 1</title>
<author>Lilia Tolentino</author>
<date>
<month>April</month>
<day>16</day>
<year>2002</year>
</date>
<body>Matapos ang kaliwat kanang pagbatikos hinggil sa pagpapalit ng petsa ng selebrasyon ng Labor Day, umatras na si Pangulong Arroyo sa naunang niyang desisyon na iuurong sa Abril 29 ang pagdedeklara ng non-working holiday at ibinalik na ulit sa tradisyunal na Mayo 1. Ayon kay Presidential Management Staff Chief at acting Presidential Spokesman Silvestre Afable, ginawa ng Pangulo ang desisyon makaraang makapulong niya ang mga opisyal ng ibat ibang organisasyon ng manggagawa sa Malaca&amp;ntilde;ang at kilalanin ang kahalagahan ng naturang petsa sa mga manggagawa. Sa isang press briefing kahapon, sinabi ni Afable na walang &amp;quot;pamimilit&amp;quot; o pressure na ginawa ang 23 organisadong manggagawa sa pagpapalit ng Pangulo ng nauna niyang desisyon. Inihayag pa ni Afable na sa collective bargaining agreement ng mga manggagawa sa mga may-ari ng kumpanya ay laging nakasaad na ang Mayo 1 ay selebrasyon ng Araw ng Paggawa at kabilang sa mga araw na walang pasok. Sa petisyong iniharap sa Pangulo ng mga organisadong manggagawa sa pangunguna ng Trade Union Congress of the Philippines (TUCP), hiningi nitong bawiin ang deklarasyon ng special non-working holiday sa Abril 29 dahil labag ito sa batas at makakalito sa sambayanan na ang kinikilalang Labor Day ay Mayo 1 at hindi Abril 29. (Ulat ni Lilia Tolentino)</body>
<link>http://www.philstar.com/Article.aspx?articleId=157477&amp;publicationSubCategoryId=92</link>
</article>
<article>
<title>Kontrobersiyal na PPA ng Meralco pinasisilip</title>
<author>Joy Cantos</author>
<date>
<month>April</month>
<day>16</day>
<year>2002</year>
</date>
<body>Pinaiimbestigahan ng tatlong activist solon sa Kamara ang umanoy kontrobersyal na Purchased Power Adjustment (PPA) na ipinapataw ng Manila Electric Co. (Meralco) sa tinatayang 18M consumers nito sa bansa. Sa ginanap na press briefing kahapon, sinabi nina Bayan Muna Partylist Reps. Crispin Beltran, Satur Ocampo at Liza Maza na inihain nila ang House Resolution 505 upang maimbestigahan ang PPA upang mabatid kung makatwiran ang hakbang ng Meralco na ipaako sa taumbayan ang pagkakautang nito sa pamamagitan ng PPA. Sinabi ni Beltran na ang Meralco bilang isang pribadong distributor ng elektrisidad sa Metro Manila, Bulacan, Cavite at Rizal gayundin sa ilang bahagi ng Laguna, Quezon, Batangas at Pampanga ay nagpapataw sa mga consumer nito ng automatic adjustments sa pamamagitan ng PPA simula pa nong 1997. Sa pamamagitan umano ng PPA ay makakarekober sa pagkalugi ang Meralco subalit hindi aniya makatwiran na ipasa ito sa taumbayan. Nabatid na ang PPA nitong nakalipas na mga taon ay tumaas nang 195% mula sa dating P1.09 per kilowatt hour noong Hunyo 1999 hanggang P3.22 nitong Marso 2002. Binigyang diin ng tatlo na mahalagang maipaliwanag sa publiko ng Meralco at executive branch ng pamahalaan sa pamamagitan ng Dept of Energy at Energy Regulatory Commission ang mekanismo sa pagpapataw ng PPA. (Ulat ni Joy Cantos)</body>
<link>http://www.philstar.com/Article.aspx?articleId=157483&amp;publicationSubCategoryId=92</link>
</article>
<article>
<title>Pinoys sa Israel ipinalilikas</title>
<author>Joy Cantos</author>
<date>
<month>April</month>
<day>16</day>
<year>2002</year>
</date>
<body>Nanawagan kahapon si Negros Occidental Rep. Jun Lozada sa pamahalaan na huwag nang hintayin pang may masaktan sa tinatayang libu-libong mga overseas Filipino workers (OFWs) sa Israel at ilikas na ang mga ito sa lalong madaling panahon. Ang panagawan ay ginawa ni Lozada, chairman ng House committee on foreign relations sa gitna na rin ng grabeng pagkasugat sa naganap na suicide bombing ng dalawang Pinoy OFWs sa Israel bunsod ng tumitinding giyera nito sa Palestine. &amp;quot;Missiles, bullets and sucide bombers do not choose nationality. They would strike as often as possible, wherever and whenever to achieve their purpose. No one is safe in war-torn country like Israel and the cases of Joselito Mico and Librado Flores Jr. would prove that,&amp;quot; ayon kay Lozada. (Ulat ni Joy Cantos)</body>
<link>http://www.philstar.com/Article.aspx?articleId=157489&amp;publicationSubCategoryId=92</link>
</article>
<article>
<title>P2-B gagastusin sa Con-Con</title>
<author>Rudy Andal</author>
<date>
<month>April</month>
<day>16</day>
<year>2002</year>
</date>
<body>Aabot sa P2 bilyon ang inaasahang magagastos ng pamahalaan sa sandaling magkaroon ng constituent assembly upang amyendahan ang kasalukuyang Konstitusyon. Ayon kay Sen. Ralph Recto, lubhang magastos ang pagkakaroon ng Constituent Assembly dahil uubos ang gobyerno ng P1 bilyon para sa halalan ng mga magiging delegado at P1 bilyon naman para sa suweldo at iba pang gastusin ng Con-Con. Pero kung ang magiging kapalit naman ng malaking gastusing ito sa Con-Con ay pagbabago para sa makabuluhang probisyon sa pag-unlad ng ekonomiya ay sulit ito, subalit kung puro political amendments ay walang silbi ito. Mas nais suportahan ni Recto ang formula ni Senate President Franklin Drilon na limitahan lamang ang dapat amyendahan. (Ulat ni Rudy Andal)</body>
<link>http://www.philstar.com/Article.aspx?articleId=157495&amp;publicationSubCategoryId=92</link>
</article>
<article>
<title>Gabinete ligtas sa sibakan kahit bagsak ang rating ni GMA</title>
<author>Ely Saludar</author>
<date>
<month>April</month>
<day>16</day>
<year>2002</year>
</date>
<body>Walang balak si Pangulong Arroyo na magpatupad ng malawakang pagbalasa sa kanyang Gabinete dahil sa pagbagsak ng kanyang rating sa pinakahuling survey ng Social Weather Stations (SWS). Nilinaw ng Pangulo na anumang oras ay may posibilidad na magpatupad ng Cabinet revamp pero hindi sa rason ng bagsak na survey. Ayon sa Pangulo, hindi niya pag-iinitan o pagdidiskitahan ang mga miyembro ng kanyang Gabinete dahil lamang sa mababang rating. Ikinatwiran ng Pangulo na tumaas o bumaba man ang kanyang rating ay itinuturing nitong isa ito sa mga indicators na maaaring pagbatayan. Sinabi pa ng Pangulo na hindi solusyon ang pagpapalit ng miyembro ng Gabinete sa pagresolba ng problema ng bansa. Batay sa pag-aanalisa ng Palasyo ay lumilitaw na naiinip na ang publiko sa resulta ng trabaho ng administrasyon kaya naaapektuhan ang rating ng Presidente. (Ulat ni Ely Saludar)</body>
<link>http://www.philstar.com/Article.aspx?articleId=157501&amp;publicationSubCategoryId=92</link>
</article>
<article>
<title>Arrest warrant vs taga-pugot ng Sayyaf ipinalabas</title>
<author>Grace Amargo</author>
<date>
<month>April</month>
<day>16</day>
<year>2002</year>
</date>
<body>Nagpalabas na ng arrest warrant ang hukuman hinggil sa pag-aresto sa itinuturing na &amp;quot;berdugo&amp;quot; ng mga Abu Sayyaf na si Alfredo &amp;quot;Jun&amp;quot; Penaflor. Ayon kay Justice Secretary Hernando Perez, nagpalabas na si Basilan Regional Trial Court (RTC) Judge Danilo Bucoy ng warrant of arrest laban kay Penaflor na sinampahan ng Department of Justice (DOJ) ng kasong murder dahil sa umanoy pamumugot ng ulo sa mga dinukot ng Abu Sayyaf kung saan ay kinukunan pa ito ng video footage. Una nang nagpalabas ang Palasyo ng Malaca&amp;ntilde;ang ng naturang video upang ipakita ang pananalbahe ng Sayyaf sa kanilang mga dinudukot na biktima. Lumantad naman si Penaflor upang ipahayag na hindi siya isang Abu Sayyaf bagkus, isa rin siyang biktima na dinukot ng bandidong grupo. Nilinaw naman ni Perez na hinihintay na nila ang return of warrant upang agad ng pasimulan ang pagbasa ng sakdal laban sa naturang akusado. Ayon pa kay Perez, nasa kamay na ni Penaflor kung paano niya kukumbinsihin ang hukuman na hindi siya isang kriminal at pinilit lamang dulot ng pananakot ng ASG. Kailangan ding patotohanan ni Penaflor na hindi siya isang Abu Sayyaf tulad ng naglabasang mga ulat. Si Pe&amp;ntilde;aflor ay kasalukuyang nasa custody ng PNP-CIDG.. (Ulat ni Grace Amargo)</body>
<link>http://www.philstar.com/Article.aspx?articleId=157504&amp;publicationSubCategoryId=92</link>
</article>
<article>
<title>36% ng drug users, mga empleyado - DDB</title>
<author>Andi Garcia</author>
<date>
<month>April</month>
<day>16</day>
<year>2002</year>
</date>
<body>Ibinunyag kahapon ng Dangerous Drugs Board (DDB) na umaabot sa 36 porsiyento ng mga gumagamit ng bawal na gamot ay mga empleyado na may mababang sahod na pawang may pinag-aralan o may tinapos. Dahil dito, pinanukala ng Drug Check Philippines Inc., largest drug testing company sa bansa, na upang maibsan ang paggamit ng droga ng bawat indibidwal, kailangang magpatupad ng isang sistematikong drug detection program ang bawat industriya sa bansa. Inihalimbawa dito ng naturang kumpanya ang pagkakaloob ng maayos na serbisyo ng mga driver sa kanilang pasahero at pagliligtas sa buhay ng bawat pamilya kapag ligtas mula sa droga ang bawat indibidwal. Kaugnay nito, iniulat naman ng US Postal Service na umaabot sa P150 milyon ang natipid ng pamahalaang America dahil sa matinding screening na ginawa laban sa mga empleyado na gumagamit ng droga. May 70 porsiyento ng lahat ng mga drug users sa Amerika ay empleyado. At dahil hindi nagiging maayos ang pagtatrabaho ng mga empleyadong gumon sa droga, sa halip na pasuwelduhin buwan-buwan ang mga ito, tinatanggal na lamang ang mga ito at saka nirerekomendang irehabilitate. (Ulat ni Andi Garcia)</body>
<link>http://www.philstar.com/Article.aspx?articleId=157506&amp;publicationSubCategoryId=92</link>
</article>
<article>
<title>Anak ng may-ari ng Gensan resort; dinukot, pinatay ng Pentagon</title>
<author>Doris Franche at Joy Cantos</author>
<date>
<month>April</month>
<day>17</day>
<year>2002</year>
</date>
<body>Pinangangambahang pinatay na ang isang 29-anyos na babae na anak ng may-ari ng isang sikat na resort sa General Santos City makaraang dukutin ng mga armadong kalalakihan na hinihinalang kasapi ng Pentagon kidnap-for-ransom gang. Itoy matapos makatanggap ng text message ang pamilya ng biktimang si Joy Ariston, nagtatrabaho sa Habitat Humanity at anak ng negosyanteng si Greg Ariston, may-ari ng Villa Aurora Swimming Resort mula sa mga abductors nito na sinasabing pinaslang na nila ang biktima. Bunsod nito, nagsasagawa ngayon ng masusing follow-up operations ang mga awtoridad upang kumpirmahin ang naturang mensahe at alamin kung ang notoryus na Pentagon group nga ang responsable sa naturang insidente. Batay sa report na nakarating kahapon sa Camp Aguinaldo, dakong alas-7:30 ng gabi noong nakaraang Linggo ng tangayin umano ang biktima sa tapat ng Insular Bank na matatagpuan sa kahabaan ng Pioneer Ave., General Santos City. Kalalabas lamang ng biktima sa nabanggit na bangko ng tutukan ito ng baril ng mga suspek at kaladkarin papasakay sa isang kulay abong kotse na walang plaka at dinala sa hindi pa mabatid na lugar. Limang oras matapos ang pangingidnap ay tinawagan umano ng mga kidnaper ang ama ng biktima at sinabing dinukot nila ang kanyang anak at dinala sa Bukidnon. Ilang minuto ang nakalipas, isang text message naman ang tinanggap ng ama ng biktima na nagsasaad na pinatay na nila ang anak nito. Hindi na muling nagpadala pa ng mensahe o kumontak ang mga suspek sa pamilya ng biktima. Puspusan ang ginagawang follow-up operation ang mga awtoridad para matukoy ang kinaroroonan ng biktima at makumpirma ang sinapit nito sa kamay ng kanyang mga kidnaper. Wala pang nakikitang malinaw na motibo sa pagdukot sa biktima. (Ulat nina Doris Franche at Joy Cantos)</body>
<link>http://www.philstar.com/Article.aspx?articleId=157595&amp;publicationSubCategoryId=92</link>
</article>
<article>
<title>Paglalagay kay GMA sa P 200 peso bill idinepensa</title>
<author>Grace Amargo at Joy Cantos</author>
<date>
<month>April</month>
<day>17</day>
<year>2002</year>
</date>
<body>Hindi lamang mga bayani ang dapat na mailagay sa Philippine Peso bill. Ito ang naging reaksiyon kahapon ni Bangko Sentral ng Pilipinas deputy Governor Armado Suratos kaugnay sa usapin kung legal o hindi ang nais ni Pangulong Arroyo na mailagay sa P200 peso bill ang kanyang mukha, kasama ang kanyang amang si dating Pangulong Diosdado Macapagal. Sinabi ni Suratos na wala namang partikular na pamantayan na itinakda ang BSP na siyang susundin bago maibigay ang imahe ng isang tao sa pera sa Pilipinas. Nilinaw pa ni Suratos na ang balak na paglagay ng imahe ni Pangulong Arroyo sa P200 ay hindi nakatuon sa Pangulo kundi sa paggunita sa selebrasyon ng People Power 2. Sa pahayag ni Cavite House Assistant Minority Leader Gilbert Remulla, sinabi nitong wala umanong karapatan ang Pangulo na malagay sa P200 dahil hindi ito maituturing na isang bayani. Ani Remulla, isa umanong malaking insulto sa mga bayaning nagsilbing martir sa bansa makamtan lang ang kasarinlan ang pahayag ng BSP na mag-iimprenta ito nang P200 na may larawan ni Pangulong Arroyo at yumao nitong ama na si dating Pangulong Diosdado Macapagal. Ayon kay Remulla, dapat umanong patunayan muna ni Pangulong Arroyo na karapat-dapat siyang dakilain bago ipalagay ang kanyang larawan sa bank notes ng BSP. (Ulat nina Grace Amargo at Joy Cantos)</body>
<link>http://www.philstar.com/Article.aspx?articleId=157602&amp;publicationSubCategoryId=92</link>
</article>
<article>
<title>Jobless na IT graduates, lumusob sa Malaca&amp;ntilde;ang</title>
<author>Lilia Tolentino</author>
<date>
<month>April</month>
<day>17</day>
<year>2002</year>
</date>
<body>Nagmartsa kahapon patungong Malaca&amp;ntilde;ang ang mga walang trabahong tapos ng kursong Information Technology mula sa 28 mga paaralan sa bansa para hingin kay Pangulong Arroyo na lutasin ang kanilang problema sa kawalan ng empleyo. Kasalukuyang nasa Batangas ang Pangulo kaya silay tinanggap sa Palasyo ni Presidential Assistant on Education Mona Valisno. Ayon kay Edina Almodal, national chairman ng Union for Fresh Leadership, libu-libong tapos ng IT mula sa STI, AMA, UE, TIP at iba pang popular na mga unibersidad at kolehiyo ang walang trabaho. &amp;quot;Nakakabagabag dahil nakikita namin na ang tindi ng propaganda ads ng mga IT schools na unregulated, uncontrolled at maraming mga magulang at mag-aaral ang maaari pang mabiktima,&amp;quot; ani Almodal. Hiniling ng grupo kay Valisno sa ginanap nilang dayalogo na magbigay ng regulasyon sa mga paaralang may kursong computer. Marami umanong mga estudyante ang nagsasabi na ang pinag-aaralan nila sa school ay laos na at hindi na nakatutugon sa pangangailangan ng mga industriya. &amp;quot;We want to know from the President kung anong kongkretong hakbang ang ginagawa para maitaas ang antas ng IT education sa bansa,&amp;quot; ani Almodal. Marami anyang tapos ng computer engineering, BS courses at computer science subalit wala namang board examinations hindi tulad ng ibang kurso. (Ulat ni Lilia Tolentino)</body>
<link>http://www.philstar.com/Article.aspx?articleId=157609&amp;publicationSubCategoryId=92</link>
</article>
<article>
<title>Region 4 hahatiin</title>
<author>Lilia Tolentino</author>
<date>
<month>April</month>
<day>17</day>
<year>2002</year>
</date>
<body>Plano ni Pangulong Arroyo na paghiwalayin ang Region 4 sa dalawang rehiyon - ang Calabarzon region at Mimaropa region. Sa press briefing kahapon, sinabi ni PMS head at acting Press Secretary Silvestre Afable na sasakupin ng Calabarzon ang Cavite, Laguna, Batangas, Rizal at Quezon, samantala saklaw naman ng Mimaropa region ang dalawang lalawigan ng Mindoro, Marinduque, Romblon at Palawan. Inatasan ng Pangulo ang Gabinete na pabilisin ang implementasyon ng planong ito na ayon sa kanya ay makapagpapadali sa epektibong paghahatid ng serbisyo at maayos na pangangasiwa sa naturang mga lalawigan. Gayunman, kailangan pang idaan sa konsultasyon ang balak na ito ng Presidente. Ang plano ay kasunod na rin ng mungkahi ng mga lokal na opisyal ng rehiyon matapos itong makipag-dayalogo. (Ulat ni Lilia Tolentino)</body>
<link>http://www.philstar.com/Article.aspx?articleId=157615&amp;publicationSubCategoryId=92</link>
</article>
<article>
<title>GMA ideneklarang persona non grata ng mga obrero sa Mayo 1</title>
<author>Lilia Tolentino</author>
<date>
<month>April</month>
<day>17</day>
<year>2002</year>
</date>
<body>Idedeklara ng mga militanteng manggagawa na persona non grata si Pangulong Arroyo sa Mayo 1 at tuloy ang pambansang kilos protesta kahit binago ang nauna nitong balak na ipagdiwang ang Labor Day sa Abril 29. Ayon sa KMU, mayroon silang sapat na mga dahilan para magprotesta sa Araw ng Paggawa dahil sa kawalan ng hakbang ng gobyerno sa patuloy na pagtaas ng presyo ng mga bilihin, ang patuloy na pagtanggi ng Pangulo na bigyan ng umento sa sahod ang mga manggagawa at ang sobrang pagkasipsip niya sa gobyernong Amerikano. Sinabi ng KMU, hindi sila aatras sa protesta kahit pa nagbago na ang Pangulo sa isinusulong niyang holiday economics. &amp;quot;Sobrang pahirap na siya sa masa. Itatakwil siya ng mga manggagawa sa Mayo 1,&amp;quot; pahayag pa ng KMU. (Ulat ni Lilia Tolentino)</body>
<link>http://www.philstar.com/Article.aspx?articleId=157620&amp;publicationSubCategoryId=92</link>
</article>
<article>
<title>Operasyon ng 'boiler rooms syndicate' bubusisiin ng DOJ</title>
<author>Grace Amargo</author>
<date>
<month>April</month>
<day>17</day>
<year>2002</year>
</date>
<body>Makaraan ang walong taong pagpapayaman, tuluyan ng kumilos kahapon ang Department of Justice (DOJ) para siyasatin ang nabunyag na bilyong pisong anomalya na kumakalat sa buong mundo na pinamumunuan ng isang Filipino na kung tawagin ay boiler rooms. Inatasan na rin ni Justice Secretary Hernando Perez, ang National Bureau of Investigation (NBI) na imbestigahan ang international syndicate na ito na pinamumunuan ng Pinoy na nakilalang si Amador Apunga Pastrana. Magugunita na inilathala ng Philippine Center for Investigation Journalism (PCIJ) ang modus operandi ng 30-anyos na si Pastrana sa pamamagitan ng pangangalap ng mga imbestor sa ibat ibang panig ng mundo. Nadiskubre na umabot sa $6B ang kinita ni Pastrana sa loob ng walong taong operasyon nito makaraang gantsuhin ang 4,000-katao mula sa Australia, New Zealand at South Africa, Pilipinas, Hongkong, Singapore, Canada, Estados Unidos at iba pang bansa sa Europa. Kabilang sa kanilang mga naloko ay ang mga retiradong beterano at ang mga nagwawagi sa lotto o iba pang games of chance. Lumalabas na 150-boiler rooms ang naitatag nina Pastrana sa ibat ibang bansa na naging dahilan naman para habulin sila ng mga tauhan ng Federal Bureau of Investigation (FBI). Tinawag na boiler rooms ang naturang modus operandi dahil ang mga sangkot dito ay mga taong nagsusumiksik sa isang maliit na opisina para sa malakihang operasyon para manloko. Sinabi pa ni Perez na makikipag-ugnayan na rin ang kanyang mga tauhan sa Securities and Exchange Commission (SEC) para makita ang records nina Pastrana at ang mga tanggapan nito sa bansa. Ngunit nangangamba naman si Perez na posibleng hindi mausig ang mga nasabing akusado kung wala namang tatayong testigo buhat sa ibang bansa. Nababahala si Perez na hindi magtutungo sa Pilipinas ang mga nagrereklamo hinggil sa operasyon ng boiler rooms dahil ito ay malaking abala para sa kanila. Binigyang-diin pa ni Perez na lubhang nakakapang-hinayang dahil isang Filipino na katulad ni Pastrana ang may angking talino sa computer at telemarketing business, subalit ito ay hindi ginamit sa kabutihan. Minsan ng pumutok ang Pilipinas dahil sa umanoy pagkakasangkot sa computer hacking ng isang Filipino na nakilalang si Reonel Ramones. (Ulat ni Grace Amargo)</body>
<link>http://www.philstar.com/Article.aspx?articleId=157625&amp;publicationSubCategoryId=92</link>
</article>
<article>
<title>Cha-cha kinontra ni Roco</title>
<author>Danilo Garcia</author>
<date>
<month>April</month>
<day>17</day>
<year>2002</year>
</date>
<body>Nananawagan kahapon sa mga mambabatas si Department of Education (DepEd) Secretary Raul Roco na itigil na muna ang dakdak sa pagsulong ng charter change o &amp;quot;Cha-Cha&amp;quot; dahil sa hindi umano ito makakatulong sa kasalukuyang krisis na nararanasan ng bansa. Ayon ka Roco, hindi kailangan ng bansa ngayon ang puro usapan at debate sa mga halal na mga solon sa Kongreso at Senado na nakita niyang pagkakataon lamang ng mga ito upang maiakyat ang bilang ng kanilang term limits sa puwesto. Sa halip na magsisigaw na maraming butas ang kasalukuyang konstitusyon, dapat umanong pagtuunan ng pansin ng mga ito ang pagbuo at pag-amyenda na lamang ng ilang mahahalagang batas na makakatulong sa edukasyon at kabuhayan ng mga mamamayan. (Ulat ni Danilo Garcia)</body>
<link>http://www.philstar.com/Article.aspx?articleId=157627&amp;publicationSubCategoryId=92</link>
</article>
<article>
<title>Dinukot sa Gensan biro lang</title>
<author>Joy Cantos,Rose Tamayo at Boyet Jubelag</author>
<date>
<month>April</month>
<day>18</day>
<year>2002</year>
</date>
<body>Naglayas lang at hindi totoong kinidnap at pinaslang ng mga pinaghihinalaang miyembro ng notoryus na Pentagon kidnap-for-ransom group ang anak na babae ng may-ari ng isang resort sa General Santos City. Sa isang phone interview, sinabi ni Brig. Gen. Raul Relano, deputy ng Armys 6th Infantry Division (ID) na pormal ng nakabalik sa kanyang nag-aalalang pamilya si Joy Ariston, 29. Ayon kay Relano, base na rin sa nakuha nitong impormasyon sa kanyang mga tauhan ay palabas lamang umano ni Joy na kinidnap siya upang sa pamamagitan nito ay mabatid kung mahal siya ng kanyang mga magulang na umanoy labis na abala sa kanilang negosyo at wala ng panahon sa kanya. Si Joy, anak ng negosyanteng si Greg Ariston, may-ari ng Villa Aurora Swimming resort ay iniulat na nawala simula pa noong Lunes kung saan nakatanggap ng text message ang mga magulang nito na kinidnap siya ng mga armadong kalalakihan. Bukod dito, sinundan pa ito ng text message na pinaslang na umano ang biktima ng kanyang mga kidnaper subalit ang lahat nang ito ay nabatid na walang katotohanan. Sinabi ni Relano na maaring kulang lang sa pagmamahal at atensiyon si Joy mula sa kanyang mga magulang kaya pinalabas nitong kinidnap na siya ng mga awtoridad. Napilitan umano si Joy na lumantad at magpasundo sa kanyang inang si Sonia Ariston matapos na mabatid na pinaghahanap na siya ng mga awtoridad. Napag-alaman na mula ng umalis si Joy sa kanilang tahanan sa Pioneer Ave., General Santos City ay bumiyahe lamang ito at naglibot para mamasyal sa Cagayan de Oro, Bukidnon at Sarangani. Sa pahayag naman ni Mrs. Ariston, nawala ang kanyang anak matapos magdeposito ng P5,000 sa Insular Bank bandang alas-9:30 Huwebes ng umaga. Bandang 5:30 ng hapon ng nasabing araw ay nakatanggap siya ng text message buhat sa cellphone ni Joy na may mensaheng &amp;quot;ang may hawak ng cellphone na ito ay wala na, amin na ang cell na ito, malayo na kami, condolence!&amp;quot; Kinabukasan ay isa uling text message ang kanilang natanggap na nasa Bukidnon na si Joy kaya nabahala ang pamilya nito at inireport sa CIDG ang pagkawala ni Joy subalit hindi umano nila sinabing itoy kinidnap at pinaslang ng Pentagon gaya ng unang napaulat Linggo ng gabi ay nakatanggap sila ng tawag na nasa Sarangani province si Joy at namamahinga kaya agad na itong sinundo ng kanyang pamilya at inuwi. &amp;quot;Marahil pressure lamang si Joy sa trabaho kaya naisipan nitong mag-unwind na hindi nagpaalam ng maayos, nag-relax pero hindi nakidnap at pinaslang ng Pentagon,&amp;quot; paglilinaw ng ina ni Joy. Sa kabila nito, ipinarating pa rin ng pamilya Ariston sa mga awtoridad ang kanilang pasasalamat sa paghahanap sa kanilang anak na inakala ng mga itong totoong kinidnap at pinaslang ng kanyang mga abductors. (Ulat nina Joy Cantos,Rose Tamayo at Boyet Jubelag)</body>
<link>http://www.philstar.com/Article.aspx?articleId=157706&amp;publicationSubCategoryId=92</link>
</article>
<article>
<title>Erap idiniin uli sa Velarde account</title>
<author>Joy Cantos</author>
<date>
<month>April</month>
<day>18</day>
<year>2002</year>
</date>
<body>Hindi naganap ang inaasahang pagpapasabog ng bomba ng prosecution matapos na mabigo ang mga itong maiharap si Equitable PCI-Bank senior vice president Clarissa Ocampo na siyang nagdiin kay dating Pangulong Estrada na pumirma sa isang bank document bilang Jose Velarde noong kainitan ng impeachment trial. Sa halip ay isinalang sa witness stand ang isa sa pinakamatinding testigo ng prosecution laban kay Estrada, si Atty. Manuel Curato, vice president at legal chief ng Equitable-PCI Bank. Parehong pinatawag ng Sandigan sina Ocampo at Curato para tumestigo laban kay Erap pero unang pinaupo si Curato. Sa pagpapatuloy ng pagdinig ng Sandiganbayan Special Division sa kasong P4.1 bilyong plunder at illegal use of alias laban kay Estrada, sinabi ni Curato na nasaksihan niya ang paglagda ni Estrada sa limang bank documents sa kontrobersiyal na P3.2 bilyong Velarde account. Ayon kay Curato, kasama niya si Ocampo noong lumagda si Estrada sa transaksiyon na tumagal lamang ng lima hanggang 10 minuto. Nabatid na kabilang sa nilagdaan ni Estrada ay ang investment management authority signature cards, investment guideline, directorial letter at debit and credit authority. Sa harapan umano nilang dalawa pumirma si Estrada sa investment management agreement upang mapautang nang P500M ang kaibigan nitong si William Gatchalian sa naturang secret account. Magugunita na inamin ni Estrada sa isang TV interview ang paglagda sa Velarde account bilang guarantor lamang umano ni Gatchalian. (Ulat ni Joy Cantos)</body>
<link>http://www.philstar.com/Article.aspx?articleId=157713&amp;publicationSubCategoryId=92</link>
</article>
<article>
<title>Gloria sa b-day ni Erap: 'Peace be with you'</title>
<author>Lilia Tolentino</author>
<date>
<month>April</month>
<day>18</day>
<year>2002</year>
</date>
<body>&amp;quot;Peace of mind.&amp;quot; Ito ang birthday wish ni Pangulong Arroyo para kay dating Pangulong Estrada na nakatakdang magdiwang ng ika-65 taong kaarawan bukas. Pero sa kabila nito, nagbabala ang Pangulo sa mga taga-suporta ni Estrada laban sa paggamit ng gulo at pandarahas sa gagawin nilang protesta sa kanilang idolo sa Biyernes at gayundin sa selebrasyon ng EDSA 3 sa Mayo 1. Ang paggunita ay ginawa ng Pangulo sa isang panayam sa Radyo Bombo kahapon sa harap ng mga ulat na maglulunsad ng rally at demonstrasyon ang mga taga-suporta ni Estrada mula Abril 19 hanggang Mayo 1. Ayon sa Pangulo, limang araw na nagprotesta ang mga kapanalig ni Estrada noong nakaraang taon na pinabayaan niya sa pag-aakalang ito ay magiging mapayapa. &amp;quot;Habang mapayapa ay pinababayaan ko sila pero oras na gumamit sila ng dahas ay talagang binalikan din sila ng taga-enforce ng batas. Kaya nananawagan ako na kung gustong magbigay ng protesta dapat ay mapayapa,&amp;quot; wika ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=157720&amp;publicationSubCategoryId=92</link>
</article>
<article>
<title>Jancom deal ibabasura ng Pangulo</title>
<author>Ely Saludar</author>
<date>
<month>April</month>
<day>18</day>
<year>2002</year>
</date>
<body>Hindi pipirmahan ni Pangulong Arroyo ang pinagtatalunang P390 bilyong Jancom deal na sinasabing lulutas sa problema sa basura sa Metro Manila. Ang pahayag ay ginawa ng Pangulo matapos sabihin ng Korte Suprema na bahala na ang Presidente na magdesisyon kung beneficial o hindi ang kontrata sa pamahalaan. Ipinaliwanag ng Pangulo na hindi siya kailangang magmadali na pirmahan ang depektibong kontrata dahil ang administrasyong ito ay kumpleto na ang garbage needs. Sinabi niya na may sanitary landfill sa Rodriguez, Rizal, meron pang itinatayo sa Quezon City at may ecocenter sa Smokey Mountain sa Tondo, Manila. Ipinauubaya na nito sa Metro Manila Development Authority (MMDA) na pag-aralan kung advantageous o hindi sa gobyerno ang kontrata. Sinabi ng Pangulo na matapos niyang pakinggan ang mga reklamo at pagkatapos din ng kanyang pag-aaral, hindi niya muna pipirmahan ito. Ang Jancom deal ay kinukuwestiyon dahil gagamit dito ng incinerator na kontra sa umiiral na Clean Air Act. Gayunman, nilinaw ng Pangulo na ipinauubaya na nito sa Kongreso kung nais na amyendahan ang batas upang magpahintulot sa paggamit ng incinerator. (Ulat ni Ely Saludar)</body>
<link>http://www.philstar.com/Article.aspx?articleId=157726&amp;publicationSubCategoryId=92</link>
</article>
<article>
<title>Kontrobersiyal na PPA pinasususpinde</title>
<author>Rudy Andal</author>
<date>
<month>April</month>
<day>18</day>
<year>2002</year>
</date>
<body>Maghahain ng panukala sa dalawang kapulungan ng Kongreso ang Joint Congressional Power Commission na naglalayong suspindihin pansamantala ang paniningil ng Power Purchase Adjustment (PPA) ng National Power Corporation sa taumbayan habang isinasagawa ang pag-aaral at imbestigasyon tungkol dito. Sinabi ni Sen. Renato Cayetano, head ng Power Commission, napagkasunduan sa ginanap na miting ng komisyon na kailangang mamagitan ang mga mambabatas sa sangkatutak na reklamo ng taumbayan laban sa PPA. &amp;quot;View ng karamihan sa komisyon is to file a bill to defer the collection of PPA for the next few years habang isinasagawa ang review. Napag-desisyunan ito dahil walang nakikitang administrative remedy sa maraming reklamo, kaya papasok ang legislative,&amp;quot; wika ni Cayetano. Idinagdag ng senador na tapos na ang pagsusuri ng komisyon sa legal side ng kontrata ng Napocor sa 43 Independent Power Procedures at sa mga susunod na miting ay tatalakayin naman nila ang technical, operational at financial aspects ng kontrata. (Ulat ni Rudy Andal)</body>
<link>http://www.philstar.com/Article.aspx?articleId=157731&amp;publicationSubCategoryId=92</link>
</article>
<article>
<title>Erap minalas sa paboritong numero 13</title>
<author>Joy Cantos</author>
<date>
<month>April</month>
<day>18</day>
<year>2002</year>
</date>
<body>Minalas sa kanyang itinuturing na lucky number 13 si dating Pangulong Estrada matapos na magsumite ng petisyon ang grupong Plunder Watch para i-contempt ang dating pangulo na naitala naman ng Sandiganbayan bilang Special Civic Action No. 13. Ang petisyon ay iniharap ng Plunder Watch bunga na rin umano sa walang puknat na pagbatikos ni Estrada sa mga mahistrado at sa umanoy kabulukan ng sistema ng hustisya sa bansa. Isinasaad sa petisyon na ang kawalan ng kapangyarihan ng prosecution at ng Sandiganbayan para kastiguhin si Erap at mga kasamahan nito sa pag-atake sa Korte at mga mahistrado ang nagtulak sa Plunder Watch para magsumite ng petisyon. Kabilang sa sinampahan ng &amp;quot;indirect contempt of court&amp;quot; sina dating San Juan Mayor Jinggoy Estrada, Sen. Loi Ejercito at mga abogadong sina Raymond Fortun at Rene Saguisag. (Ulat ni Joy Cantos)</body>
<link>http://www.philstar.com/Article.aspx?articleId=157735&amp;publicationSubCategoryId=92</link>
</article>
<article>
<title>12 taon hatol sa Indon bomber</title>
<author>Doris Franche,Grace Amargo at Boyet Jubelag</author>
<date>
<month>April</month>
<day>19</day>
<year>2002</year>
</date>
<body>Pinatawan kahapon ng General Santos City Regional Trial Court nang mula 10 hanggang 12 taong pagkabilanggo ang sinasabing Indonesian terrorist na si Fathur Al-Ghozi matapos itong magpasok ng guilty plea sa ginawang arraignment kahapon sa kasong illegal possession of explosives na isinampa laban dito. Pinagbabayad din ni Gensan RTC Judge Marivic Daray ng Branch 35 ng halagang P200,000 danyos si Ghozi. Batay sa ipinalabas na desisyon ni Daray, nakasaad dito na ang pag-amin ni Ghozi na pag-aari niya ang mahigit isang toneladang pampasabog ay sapat na upang agad ibaba ang hatol. Matatandaan na si Al-Ghozi na kasapi sa Indonesian-based na grupong Jamiyah Islamiyah ay hinuli noong Enero 15 sa Quiapo, Maynila habang patakas sa bansa patungong Bangkok, Thailand. Sa interogasyon, inamin ni Ghozi na mayroon siyang itinatagong mga bomba sa tahanan ng pamilya Malagat sa Bgy. Labayan, General Santos City na siyang naging dahilan upang salakayin at arestuhin ang magkapatid na Mohaludin, Almoctar at Mohammad Malagat noong Enero 17. Nasamsam sa naturang bahay ang isang toneladang bomba, 17 M-16 rifles at apat na rolyo ng detonating cord na gamit din sa paggawa ng bomba at kalibre .45 baril. Base sa intelligence report, ang mga eksplosibo ay gagamitin umano ng teroristang grupong Al-Qaeda na kinaaniban nito sa pambobomba sa Western at Australian facilities sa Singapore at idadaan ang mga pampasabog sa Malaysia. Sinampahan ng kasong illegal possession of firearms and exposives si Al-Ghozi at ang magkakapatid na Malagat, subalit mariing itinanggi ng magkakapatid na sa kanila ang nakumpiskang mga bomba. Ang kaso laban sa mga Malagat ay kasalukuyan pa ring dinidinig sa korte. Ayon kay Atty. Confesor Sansano, pinayuhan nitong mag-plead guilty si Al-Ghozi sa kasong illegal possession of explosives sa dahilang matapos umano nitong pag-aralan ang kaso nakita nitong mabigat ang ebidensiya at ginamit na lamang ang pag-amin bilang mitigating circumstances upang mapababaan ang sentensiya. Ipinagpaliban naman ni Judge Daray ang pagdinig sa kasong illegal possession of firearms dahil sa nakabinbing motion for preliminary investigation ng abogado ni Al-Ghozi. (Ulat nina Doris Franche,Grace Amargo at Boyet Jubelag)</body>
<link>http://www.philstar.com/Article.aspx?articleId=157810&amp;publicationSubCategoryId=92</link>
</article>
<article>
<title>Mga rapist isasalba ni GMA sa bitay</title>
<author>Ely Saludar</author>
<date>
<month>April</month>
<day>19</day>
<year>2002</year>
</date>
<body>Mas gusto ni Pangulong Arroyo na bigyan ng pagkakataon na magbagong-buhay ang mga rapist na nahatulan ng parusang kamatayan, pero hindi ang mga kidnaper. Ikinatwiran ng Pangulo na ang mga kidnaper ay maaari pa ring magpatuloy sa kanilang aktibidad, samantalang ang mga rapist ay hindi na makapanggagahasa kung ito ay nasa loob na ng bilangguan. Nakatakdang isalang sa lethal injection ang dalawang kidnaper na nahatulan ng Supreme Court sa buwan ng Nobyembre ngayong taon. Ang posisyon ng Pangulo ay taliwas sa prinsipyo ni dating Presidente Estrada na ang inunang mabitay ay ang mga rapist. Samantala, batay sa pinakahuling survey ng Pulse Asia, 60 porsiyento ng taga-Metro Manila ang pabor na bitayin ang lahat ng mga nahatulan ng Korte Suprema, bagamat may panukalang batas na ibasura ang death penalty law. (Ulat ni Ely Saludar)</body>
<link>http://www.philstar.com/Article.aspx?articleId=157818&amp;publicationSubCategoryId=92</link>
</article>
<article>
<title>Halaga ng passport tataas</title>
<author>Lilia Tolentino</author>
<date>
<month>April</month>
<day>19</day>
<year>2002</year>
</date>
<body>Kinondena kahapon ng Migrante International at iba pang nakabalik nang manggagawang Pilipino sa bansa ang napipintong panggagatas ng salapi sa mga OFWs dahil sa pagtataas sa singil sa pasaporte kaugnay ng paglilipat sa pribadong sektor sa produksiyon ng pasaporte. Sinabi ng Migrante na tataas kaagad sa halagang P1,500 ang singil sa passport fee sa pagkakagawad ng kontrata sa BCA International, isang pribadong kontratista na nakakuha ng P2 bilyong kontrata para gumawa ng &amp;quot;high-tech passport.&amp;quot; Ayon kay Poe Gratela, tagapagsalita ng Migrante, sa halip umanong humanap ng paraan kung paano pa magagatasan ang mga migranteng manggagawa, ang Macapagal-Arroyo administration ay dapat na magtuong pansin kung paano mapapauwi sa bansa ang libu-libong manggagawa sa Saudi Arabia at kung paano matutulungan ang 44 OFWs na nasa death row. Ang bagong pasaporte na gagawin ng BCA ay may taglay na impormasyon hinggil sa palm print ng may-ari nito. Layon nito na masugpo ang paggamit ng pekeng pasaporte. Sinabi pa ng Migrante na kaya pala naghayag ang DFA ng kakulangan sa passport ay para bigyang dahilan ang paglilipat ng produksiyon nito sa pribadong sektor at maitaas ang singil sa pasaporte. (Ulat ni Lilia Tolentino)</body>
<link>http://www.philstar.com/Article.aspx?articleId=157824&amp;publicationSubCategoryId=92</link>
</article>
<article>
<title>Seguridad sa birthday ni Erap hinigpitan</title>
<author>Joy Cantos</author>
<date>
<month>April</month>
<day>19</day>
<year>2002</year>
</date>
<body>Naghigpit ng seguridad ang buong puwersa ng PNP dahil sa inaasahang pagdagsa ng libu-libong tagasuporta ni dating Pangulong Estrada na magdiriwang ngayon ng kanyang ika-65 taong kaarawan sa Veterans Memorial Medical Center sa Quezon City. Bunga nito, tinawag na insecure ng Partido ng Masang Pilipino (PMP) ang gobyerno matapos mapag-alamang mahigpit na ipagbabawal ang pagpasok ng mga nais bumati kay Estrada. Tanging mga ka-pamilya lamang umano ang papayagang makapasok sa detention quarters nito. Sinabi ni Atty. Raymund Fortun, spokesman ni Estrada na hindi maiiwasan na dumugin ng mga loyalista ng dating pangulo ang palibot ng VMMC upang minsan pa ay masilip ang kanilang idolo. Inaasahan ring bibisita kay Estrada ang malalapit na kaibigan sa movie industry kabilang ang action king na si Fernando Poe Jr. Bagaman may posibilidad na sumilip umano si superstar Nora Aunor ay hindi naman ito papapasukin. (Ulat ni Joy Cantos)</body>
<link>http://www.philstar.com/Article.aspx?articleId=157832&amp;publicationSubCategoryId=92</link>
</article>
<article>
<title>Di binabayarang utang ng mga kongresista sa SSS at GSIS nabulgar</title>
<author>Joy Cantos</author>
<date>
<month>April</month>
<day>19</day>
<year>2002</year>
</date>
<body>Mistulang tinatakasan na umano dahil magpahanggang ngayoy di pa rin binabayaran ng ilang mga kongresista ang malaking pagkakautang ng mga ito sa Social Security System (SSS) at Government Service Insurance System (GSIS). Ito ang ibinunyag kahapon ni House Deputy Speaker for Visayas Raul Gonzales na kabilang sa nakakaalam kung sinu-sino ang mga umanoy manunubang mambabatas bagaman tumanggi siyang tukuyin ang pangalan ng mga ito gayundin kung magkano ang kanilang utang. Nauna nang isinulong ni Gonzales sa Kamara ang pagkakaroon ng imbestigasyon hinggil sa pagkalkal sa financial statement ng dalawang social service agencies ng gobyerno lalo na ang mga pautang nila. Naniniwala si Gonzales na ang pagkakaloob ng pautang sa ilang malalaking negosyante at bangko ang isa sa dahilan kung bakit lumulubog ang dalawang ahensiya lalot kung hindi nababayaran ito. Nais din ng solon na malaman kung ano at paaano ang system ng pagpapautang ng SSS at GSIS sa mga non-members nito lalo na sa malakihang loan. Subalit hindi sinasadyang sa pagkalkal sa rekord ng dalawang tanggapan ng talaan ng mga binibigyan nito ng loan ay nakita ang pangalan ng ilang kongresista. (Ulat ni Joy Cantos)</body>
<link>http://www.philstar.com/Article.aspx?articleId=157837&amp;publicationSubCategoryId=92</link>
</article>
<article>
<title>20% discount ng senior citizens sa kuryente, tubig, telepono isinulong</title>
<author>Joy Cantos</author>
<date>
<month>April</month>
<day>19</day>
<year>2002</year>
</date>
<body>Isinulong kahapon ni Caloocan Rep. Enrico Echiverri sa Kamara ang isang panukalang batas na naglalayong pagkalooban ang mga senior citizens nang 20% discount sa basic services tulad ng kuryente, tubig at telepono. Sa ilalim ng House Bill 4564, iginiit ni Echiverri na kinakailangang maging mas affordable sa mga senior citizens ang mga basic services partikular ang mga walang sapat na pinagkakakitaan. Nakasaad dito ang pagkakaloob nang 20% para sa senior citizens na ang annual income ay hindi umaabot sa P100,000 sa kanilang bayarin sa tubig, kuryente, telepono at iba pang serbisyo. Ang hakbang ay mistulang pag-amyenda rin sa RA 76432 o Senior Citizens Act na nagbibigay ng 20 diskuwento sa senior citizens sa kanilang bayarin sa transportasyon, pagbili ng gamot, bayad sa hotel, restaurant at iba pang recreation centers. Nauna rito, naghain din ng panukalang batas si 2nd district, Laguna Rep. Joaquin Chipeco na humihiling na itaas hanggang sa 40% ang discount privilege na ito. (Ulat ni Joy Cantos)</body>
<link>http://www.philstar.com/Article.aspx?articleId=157842&amp;publicationSubCategoryId=92</link>
</article>
<article>
<title>Graft vs Erap inatras</title>
<author>Joy Cantos</author>
<date>
<month>April</month>
<day>20</day>
<year>2002</year>
</date>
<body>Nagmistulang regalo ng Sandiganbayan sa kaarawan ni dating Pangulong Estrada ang desisyon nitong palusutin na lang ang kasong graft na isinampa laban sa pinatalsik na pangulo, sa maybahay nitong si Sen. Loi Ejercito, anak na si Jinggoy at apat na iba pa. Sa isang anim na pahinang resolusyon, pumayag si anti-graft court special division chairwoman Associate Justice Minita Chico-Nazario na iurong ang graft case laban sa pamilya Estrada na nag-ugat sa umanoy paggamit nito sa P130M tobacco excise tax sa Ilocos Sur. Bukod kina Estrada, Sen. Ejercito at Jinggoy, ang iba pang akusado na inabsuwelto ng anti-graft court ay sina Charlie &amp;quot;Atong&amp;quot; Ang, Eleuterio Tan aka Eleuterio Ramos Tan o Mr. Uy; Alma Alfaro at Jane Doe aka Delia Rajas. Sinabi ng special division na ibinasura ang graft case ni Estrada dahil bahagi na rin naman ito ng plunder case ng dating pangulo kayat makabubuting i-withdraw na lamang base na rin sa kagustuhan ng prosekusyon upang mapagtuunan na lamang ng konsentrasyon ang kasong pandarambong. May posibilidad umano na sumabit ang plunder kapag isinulong ang graft case. Magugunita na tinutulan ng dating mga abogado ni Estrada sa pangunguna ni ex-lead counsel Rene Saguisag ang paglalaglag ng graft case upang masulong ng depensa ang double jeopardy. Inakusahan ang mga Estrada na ginamit ang posisyon sa gobyerno upang makuha ang P130M excise tax sa pamamagitan ni state witness at dating Ilocos Sur Gov. Luis &amp;quot;Chavit&amp;quot; Singson na siyang nagbulgar sa anomalya. Base sa asunto, nakuha umano ni Estrada ang P70M ng P130M at nakibahagi si Ang nang P25M; Dra. Loi, P20M at Jinggoy, P15M na ginamit umano ng mga ito sa kanilang personal na interes. Kaugnay nito, gagamiting instrumento ng prosekusyon at depensa ang &amp;quot;tape recorder&amp;quot;sa pagdinig upang mapabilis ang paglilitis ng mga kasong kriminal ng dating pangulo at mga kasamahang akusado. Sa isang open-court decision, pinayagan ni Justice Nazario ang kahilingan ni Atty. Prospero Crescini, counsel de officio ng mga Estrada na gumamit ang depensa ng tape recorder upang mapag-aralan ang testimonya ng mga testigo ng prosekusyon. Kinatigan ng korte ang tape recorder sa kondisyong hindi ito gagamiting ebidensiya at layunin lamang na agarang makuha ang transcript ng mga testigo upang maiwasan ang anumang pagkaantala sa paglilitis. Bukod sa graft case, si Estrada ay kinasuhan rin ng capital offense ng plunder; dalawang perjury case dahil sa umanoy misdeclaration ng kanyang Statements of Assets and Liabilities for 1998 at 1999; at illegal use of alias Jose Velarde. Samantala binigyan rin ng Korte ang prosekusyon ng 10 araw upang magbigay ng komento sa petisyon ng makapaghain ng piyansa si Jinggoy habang dalawang araw naman sa panig ng depensa para isumite ang kanilang paliwanag. (Ulat ni Joy Cantos)</body>
<link>http://www.philstar.com/Article.aspx?articleId=157920&amp;publicationSubCategoryId=92</link>
</article>
<article>
<title>Tax sa text message, malaking kalokohan</title>
<author>Angie dela Cruz at Rudy Andal</author>
<date>
<month>April</month>
<day>20</day>
<year>2002</year>
</date>
<body>Nakaambang magprotesta ang grupong TEXT Power kapag itinuloy ng pamahalaan ang pagkuha ng buwis sa short messaging services (SMS) o text messaging. Sinabi ni Anthony Ian Cruz, spokesperson ng Text Power, malaking kalokohan ang gagawin ng pamahalaan kung pati text message ay gusto pang buwisan ng gobyerno. Ayon kay Cruz, dapat ihinto ni Finance Secretary Jose Isidro Camacho ang bagay na ito dahil hindi makakatulong sa taumbayan bagkus ay dagdag gastos lamang at pahirap sa maraming mamamayan. Hinikayat ng grupo ang pamahalaan na ayusin na lamang ang sistema ng pagkolekta ng buwis sa mga tax delinquent at corrupt na kawani ng pamahalaan. Umaasa ang Text Power na pakikialaman ni Pangulong Arroyo ang planong ito ng DOF dahil wala itong maitutulong sa interes ng sambayanan. Samantala, umani rin ng pagtutol sa mga senador ang plano ni Camacho na patawan ng buwis ang text messaging. Ayon kay Sen. Blas Ople, kung papatawan ang text messaging ng buwis ay parang sinasakal na ng gobyerno ang mamamayan. Aniya, maling hakbang ito ng gobyerno upang makalikom ng karagdagang buwis dahil ang tatamaan sa iniisip na panibagong buwis ay ang masang Filipino. May hinala naman si Sen. Joker Arroyo na isang pamamaraan ang planong ito upang hindi magamit ang medium na ito sa paglalahad ng kampanya at kritisismo sa gobyerno. (Ulat nina Angie dela Cruz at Rudy Andal)</body>
<link>http://www.philstar.com/Article.aspx?articleId=157930&amp;publicationSubCategoryId=92</link>
</article>
<article>
<title>2 Indonesian na nahulihan ng bomba pinalaya ni GMA</title>
<author>Ely Saludar</author>
<date>
<month>April</month>
<day>20</day>
<year>2002</year>
</date>
<body>Ipinag-utos ni Pangulong Arroyo ang pagpapalaya sa dalawang Indonesian na inaresto sa NAIA noong Marso 13 matapos mahulihan ng mga explosive device, makaraang hilingin o manghimasok na ang mga matataas na opisyal ng Indonesia. Mismong si Indonesian President Megawatti Sukarnuputri kasama sina Indon Foreign Minister Hasssan Wirayuda at Indon Parliament Rep. Deputy Chairman Andy Tafwa ang humiling sa Pangulo na palayain sina Abdul Jamil Balpaz at Tamsid Limrong. Gayunman, ipinaliwanag ni acting Press Secretary Silvestre Afable na ang hakbang ng Pangulo ay alinsunod sa naging rekomendasyon ni Justice Sec. Hernando Perez. Lumitaw sa imbestigasyon ng DOJ na walang sapat na ebidensiya para tuluyang kasuhan ang naturang mga dayuhan kaya dinismis ang kaso laban sa mga ito. Nilinaw pa ni Afable na ang kautusan ay bilang pagkilala sa espesyal na relasyon ng Pilipinas at Indonesia. (Ulat ni Ely Saludar)</body>
<link>http://www.philstar.com/Article.aspx?articleId=157934&amp;publicationSubCategoryId=92</link>
</article>
<article>
<title>Supporters ni Erap hinarang</title>
<author>Joy Cantos</author>
<date>
<month>April</month>
<day>20</day>
<year>2002</year>
</date>
<body>Nagpahayag ng matinding kalungkutan ang mga grupong nanggaling pa sa malalayong lugar para lamang batiin sa kanyang kaarawan si dating Pangulong Estrada matapos silang harangin at hindi palusutin ng mga kagawad ng PNP. Bunga nito, binansagang panibagong uri ng persekusyon ni Sen. Loi Ejercito ang ginawang pagtayo ng barikada ng PNP sa mga kalye patungo sa Veterans Memorial Medical Center Ayon sa senadora, tanda ng patuloy na pagpapahirap ng administrasyon ang ginawang pagharang sa supporters ni Estrada gayong wala namang kulay pulitika ang plinanong pagtitipon kahapon. Kinondena rin nito ang kahalintulad na pagharang sa mga supporters ni Erap na nagmula pa sa Cavite, Rizal, Laguna at ibang karatig pook. Nagtayo ng barikada ang PNP sa Sta. Rita exit point sa Bulacan kung saan humigit kumulang na 40 sasakyang bumubuo ng isang convoy patungo sa VMMC ang sanay dadaan. (Ulat ni Joy Cantos)</body>
<link>http://www.philstar.com/Article.aspx?articleId=157942&amp;publicationSubCategoryId=92</link>
</article>
<article>
<title>80% mga pulis tutol gawing 58-anyos ang retirement age</title>
<author>Doris Franche</author>
<date>
<month>April</month>
<day>20</day>
<year>2002</year>
</date>
<body>Tutol ang may 80 porsiyento ng mga miyembro ng PNP sa bagong panukala na palawigin pa ang retirement age ng mga tauhan nito, mula sa dating 56 anyos ay gawing 58. Sa isang PNP-wide survey na may sample population na 7,336 PNP uniformed personnel, lumalabas na 82.84% o 6,077 ang di pabor sa House Bill 3612 ni Surigao del Sur Rep. Prospero Pichay na pawang kinabibilangan ng mga pulis na nasa ranggo na Police Officer 3. Samantalang 17.16 porsiyento o 1,259 lamang ang umayon sa naturang panukala. Ikinatuwiran ng mga pulis na tumututol na bukod sa mas maigi na umanong panatilihin ang 56 anyos na retirement age dahil ito ang ideal na edad para sa pagreretiro, ang pagpapalawig sa retirement age ay magiging hadlang lamang sa promosyon ng mga sumusunod na opisyal. (Ulat ni Doris Franche)</body>
<link>http://www.philstar.com/Article.aspx?articleId=157946&amp;publicationSubCategoryId=92</link>
</article>
<article>
<title>'Ate Glo' mas feel kaysa 'Ina ng Bayan'</title>
<author>Lilia Tolentino</author>
<date>
<month>April</month>
<day>20</day>
<year>2002</year>
</date>
<body>Hindi man tinanggap ng publiko ang kanyang imahe bilang Ina ng Bayan, kuntento na si Pangulong Arroyo dahil tinanggap naman siya ng publiko bilang Ate Glo. Ayon sa Pangulo, ang info-commercial na Ate Glo ay inilunsad noong Hunyo ng nakaraang taon pero sa pag-aakala niyang itoy &amp;quot;corny&amp;quot; ay hindi na ito ipinagpatuloy. Pero saan mang dako umano siya pumunta ngayon, tinatawag siya ng mga tao na Ate Glo. &amp;quot;Maybe I look more like Ate Glo than Ina ng Bayan,&amp;quot; sabi ng Pangulo. Tinawagang pansin ng Pangulo ang mga mamamahayag na hindi sana kailangang gumawa pa ng info-commercial kung inihahayag lang ng media ang ginagawang pagsisikap ng kanyang administrasyon para maiangat sa karalitaan ang mahihirap. Sa halip anyang ituong pansin ang isyu kung may epekto nga ba o hindi ang inilunsad na info-mercials sa mga isinasahimpapawid o isinusulat na balita, bakit hindi ihayag ang mga programang pang-mahirap. Tulad anya sa ginawa niyang pagbisita sa Taytay, Rizal noong Huwebes, hindi man lang napaulat ang pagkakahanap na ng solusyon sa dati ay ipinoprotesta nang 25,000 pamilya sa pagtatayo ng P2.5 bilyong dike na makalulutas sa tuwinang problema sa baha sa naturang lugar. (Ulat ni Lilia Tolentino)</body>
<link>http://www.philstar.com/Article.aspx?articleId=157953&amp;publicationSubCategoryId=92</link>
</article>
<article>
<title>10 lalawigan tuyot na; presyo ng bigas tataas pa</title>
<author>Joy Cantos at Rudy Andal</author>
<date>
<month>April</month>
<day>21</day>
<year>2002</year>
</date>
<body>Buong lupit nang nararamdaman ang epekto ng El Ni&amp;ntilde;o phenomenon sa sampung lalawigan sa bansa kaya nagbabala na si Bayan Muna Partylist Rep. Satur Ocampo na kung hindi kikilos ang gobyerno ay baka tumaas na rin pati presyo ng bigas sa susunod na mga buwan bunga ng nagbabadyang pamiminsala ng panahong ito ng tagtuyot. Base sa mga natanggap nitong report ay nananalasa ang tagtuyot sa mga palayan sa Nueva Ecija, Pangasinan, Pampanga, Tarlac, Batangas, Mindoro, Palawan, ilang bahagi ng Cagayan, South Cotabato at Zambales. Dahil dito, nanawagan rin si Ocampo sa pamahalaan na habang maaga pa ay tingnan na ang kalagayan sa supply ng bigas upang maiwasan ang kakapusan nito. Ayon sa activist solon, dapat umanong kumilos na ang gobyerno para di gaanong maapektuhan ang taumbayan sa epekto ng El Ni&amp;ntilde;o at siguraduhing may nakaimbak na bigas. Sinabi ni Ocampo na karagdagang pahirap sa sambayang Filipino ang El Ni&amp;ntilde;o matapos na danasin ang epekto ng pagtaas ng presyo ng gasolina at iba pang produktong petrolyo gayundin ang paglobo ng singil sa kuryente. Nagbabala rin kahapon si Senate President Pro-Tempore Manuel Villar na babagsak pati ang ani ng magsasaka sa buong bansa kundi agad magpapalabas nang P898.53 milyon ang Budget Department para matulungan ang mga lalawigan na maapektuhan ng tagtuyot. Ayon kay Villar, kailangan ang naturang pondo upang gamiting pangontra sa mas malala pang idudulot ng tagtuyot sa bansa. Iniulat ng El Ni&amp;ntilde;o Action Team ng Department of Agriculture na kakailanganin nila ang naturang halaga para sa rehabilitasyon ng communal irrigation system, pagtatayo ng deep wells, cloud seeding operation at malawakang information campaign. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=158042&amp;publicationSubCategoryId=92</link>
</article>
<article>
<title>DNA sa mga biktima ng M/V Carmela uumpisahan na</title>
<author>Doris Franche</author>
<date>
<month>April</month>
<day>21</day>
<year>2002</year>
</date>
<body>Sisimulan na bukas ng PNP ang pagsasagawa ng DNA testing sa mga nakuhang buto ng mga biktima nang nasunog at lumubog na barkong M/V Maria Carmela noong nakaraang linggo sa Lucena City. Sa isang panayam, sinabi ni PNP spokesman Sr. Supt. Leonardo Espina na umaabot sa limang bag ang nakuha nilang buto ng mga biktima mula sa naturang insidente, subalit sa darating na Lunes pa lamang nila masisimulan ang pagsasagawa ng DNA testing dahil sa kasalukuyan ay nasa estado pa lamang sila ng tissue extraction upang kanilang matukoy kung ilan katao ang nakuhang mga buto. Ipinaliwanag ni Espina na maaaring nahaluan na ng mga hayop ang mga narekober na buto kaya kinakailangan pang paghiwa-hiwalayin ang mga ito bago tuluyang suriin. Ito na lamang ang nalalabing tsansa ng mga pamilya ng mga biktima para makilala ang nawawala nilang kaanak. Bagamat ang ibang bangkay ay nasa state of decomposition na ay hindi pa mairerekomenda ang pagsasagawa ng mass burial. (Ulat ni Doris Franche)</body>
<link>http://www.philstar.com/Article.aspx?articleId=158052&amp;publicationSubCategoryId=92</link>
</article>
<article>
<title>Jancom deal pahirap sa bayan - PMP</title>
<author>Joy Cantos</author>
<date>
<month>April</month>
<day>21</day>
<year>2002</year>
</date>
<body>Iginiit ng oposisyon Partido ng Masang Pilipino (PMP) kahapon na isa na namang pahirap sa bayan ang kontrobersiyal na Jancom deal na pinalusot ng Korte Suprema kamakailan. Ayon kay PMP spokesman Jesus Crispin Remulla, maraming aspeto sa nasabing deal na lubhang makakaapekto sa mamamayan ang hindi naihayag sa kabuuan. &amp;quot;Una na diyan ang magiging epekto sa bawat household. Hindi naisapubliko na sa sandaling hawakan ng kumpanyang Jancom ang waste disposal sa Metro Manila ay mapupuwersa ang lahat ng households dito na magbayad ng karagdagang P600 kada buwan para lang ma-idispose ang kanilang mga basura.&amp;quot; Ang kumpanyang Jancom ay naunang nasangkot sa kontrobersiya matapos mapag-alamang bahagi ng operasyon nito ang paggamit sa mga incinerators na pinagbabawal sa ilaim ng Clean Air Act na ipinasa ng Senado ilang taon na ang nakalilipas. &amp;quot;Subalit bukod dito, nalaman din naming malaking halaga ang sisingilin ng Jancom para lamang ma-idispose ang basura sa Metro Manila. May sasagutin diyan ang taumbayan, at yan ang tila nilihim sa kanila,&amp;quot; pahayag ni Remulla. (Ulat ni Joy Cantos)</body>
<link>http://www.philstar.com/Article.aspx?articleId=158059&amp;publicationSubCategoryId=92</link>
</article>
<article>
<title>Malaca&amp;ntilde;ang dumistansiya sa 6-year term kay GMA</title>
<author>Ely Saludar</author>
<date>
<month>April</month>
<day>21</day>
<year>2002</year>
</date>
<body>Tumanggi ang Malaca&amp;ntilde;ang na agad patulan ang panukala ni Biliran Congressman Gerardo Espina Jr. na hayaan si Pangulong Arroyo na manatili sa puwesto hanggang 2007. Sinabi ni acting Press Secretary Silvestre Afable na walang pakialam ang Palasyo sa nasabing panukala at maging ang 2004 elections ay wala pa umano sa isipan nito. Gayunman, hindi pipigilan ng Malaca&amp;ntilde;ang ang pagtalakay sa panukalang bigyan nang 6 na taong termino ang Pangulo dahil nasa kamay na ito ng Kongreso. Ikinatwiran ni Rep. Espina na layon ng kanyang panukala na mapagtuunan ng pansin ng Pangulo ang mga problemang pulitikal at ekonomiya na kinakaharap ng bansa. Nais isingit ang panukalang ito sa pamamagitan ng pag-amyenda sa Konstitusyon. (Ulat ni Ely Saludar)</body>
<link>http://www.philstar.com/Article.aspx?articleId=158065&amp;publicationSubCategoryId=92</link>
</article>
<article>
<title>Sabaya nabaril sa ari, grabe</title>
<author>Rose Tamayo</author>
<date>
<month>April</month>
<day>22</day>
<year>2002</year>
</date>
<body>Kasalukuyang nakikipaglaban kay kamatayan at nanganganib na mamatay anumang oras si Abu Sayyaf spokesman Aldam Tilao o mas kilala sa tawag na Abu Sabaya, matapos tamaan ang ari nito sa huling sagupaan ng kanilang grupo sa tropa ng pamahalaan kasama ang ilang miyembro ng militiamen sa Basilan. Ito ang sinabi ng reliable source mula sa Sulu, kahapon. Napag-alaman na si Sabaya ay kasalukuyang nasa Zamboanga City at isinasailalim sa isang operasyon. Ayon sa source, si Sabaya kasama ang kanyang grupo ay nakasagupa ng mga tauhan ng gobyerno matapos silang makitang sakay ng tatlong bangkang de motor habang papatakas sa mga sundalong humahabol dito. Sinabi ng source, bagamat minalas umanong nasapol ang ari ni Sabaya sa kanilang pagtakas papuntang Patikul, Sulu, ay matagumpay pa rin nitong nalusutan ang mga sundalong humahabol sa kanilang grupo. Ayon sa source, pinilit umano ng mga kasamahan ni Sabaya na ibalik siya sa Zamboanga City galing Patikul, Sulu, dahil walang kuryente sa nasabing lugar para magamot o maopera ang tinamaan niyang ari. Gayunman, sinabi ng source, pinauwi umano ng pamilya ni Sabaya ang kanyang kapatid na nurse galing Gitnang Silangan para ito ang personal na mag-alaga dito. &amp;quot;Nasa isang safehouse sa Zamboanga City si Sabaya,&amp;quot; anang source. Matatandaang si Sabaya ay huling napaulat na umanoy nakatakas sa isinagawang raid ng militar sa bahay ni Tuburan Mayor Dorie Kalahal, na umanoy nagsisilbing coddler ng mga bandido. Samantala, sinabi ng source, maging si ASG leader Khadaffy Janjalani ay nasa Patikul na rin kasama ang mga dinukot nitong sina Martin at Gracia Burnham at Deborah Yap. Si Janjalani ay una pang tumakbo kay Sabaya mula sa Basilan at kasalukuyan nagkukuta sa bulubundukin at masukal na lugar ng Patikul. Sinabi ng source na ang mag-asawang Burnham ay pinapayagan umano ni Janjalani na makipag-usap sa kanilang pamilya sa US sa pamamagitan ng pagpapadala ng sulat na idinadaan sa post office. (Ulat ni Rose Tamayo)</body>
<link>http://www.philstar.com/Article.aspx?articleId=158179&amp;publicationSubCategoryId=92</link>
</article>
<article>
<title>Palasyo hinamon ang Sanlakas sa isyu ng Indon bomber</title>
<author>Lilia Tolentino</author>
<date>
<month>April</month>
<day>22</day>
<year>2002</year>
</date>
<body>Hinamon ng Malaca&amp;ntilde;ang ang Sanlakas na magpalabas ng ebidensiya para patunayan ang kanilang akusasyon na minadali ng korte ang paggagawad ng hatol kay international terrorist Fathur Roman Al-Ghozi para magpakitang gilas sa Estados Unidos. Ayon kay Acting Press Secretary Silvestre &amp;quot;Yongyong&amp;quot; Afable, labas na ang Malaca&amp;ntilde;ang sa isyung ito na pinalulutang ng Sanlakas dahil wala namang kinalaman ang Palasyo sa isyung hudikatura. &amp;quot;The Palace has nothing to do with the judicial process in the case of Al-Ghozi.&amp;quot; ani Afable. Si Al-Ghozi ay hinatulan ng korte ng pagkabilanggo nang mula 10 hanggang 12 taon matapos niyang aminin ang illegal na pag-iingat ng mga pampasabog nang basahan siya ng demanda noong Huwebes. Inatasan din si Al-Ghozi ni Judge Marivic Daray ng General Santos City Regional Trial Court na magbayad ng multang P200,000. Si Al-Ghozi, isang Indonesian ay hinihinalang may kaugnayan sa Al-Qaeda, isang grupong terorista na pinamumunuan ni Osama Bin Laden. Inaresto siya ng mga awtoridad noong Enero 15 matapos matagpuan sa kanyang pag-iingat ang isang baril na kalibre .45 habang paalis siya patungong Bangkok. Ang karagdagang demanding illegal na pag-iingat ng armas ay hindi pa nalilitis. Sinabi ni Afable na kung ang Sanlakas ay may sapat na basehan para mag-akusang sobrang bilis ang paggagawad ng hatol, kailangang patunayan nila ang akusasyong ito. Gayunman, nadismaya ang Malaca&amp;ntilde;ang sa panibagong babalang pinalabas ng US State Department sa mga Amerikano sa Pilipinas na maging maingat dahil delikado ang kanilang kaligtasan sa bansa dahilan sa pagkamatay ng isang Amerikanong hiker at sa insidente ng pambobomba na naganap noong nakaraang buwan. Ayon kay Afable, bagaman ang travel ban ay sariling disposisyon ng US hindi naman lahat na lugar sa Pilipinas ay delikadong paglakbayan ng mga dayuhan. (Ulat ni Lilia Tolentino)</body>
<link>http://www.philstar.com/Article.aspx?articleId=158189&amp;publicationSubCategoryId=92</link>
</article>
<article>
<title>DepEd inutusan ng senado na rebisahin ang tuition fee</title>
<author>Rudy Andal</author>
<date>
<month>April</month>
<day>22</day>
<year>2002</year>
</date>
<body>Inatasan kahapon ng Mataas na Kapulungan ang Department of Education (DepEd) na gamitin nito ang kanilang kapangyarihan upang rebyuhin at limitahan ang binabalak na tuition fee increases ng mga pribadong paaralan. Sinabi ni Senator Renato Cayetano, chairman ng senate committee on education, tungkulin lamang ng DepEd na rebyuhin at tanggihan ang hindi makatwirang pagtaas ng tuition fee ng mga private schools. Nabatid ng mambabatas na may ilang mga pribadong paaralan ang nagbabalak na magtaas ng tuition fee na aabot ng 25 percent sa darating na pagbubukas ng klase nitong June. Ikinatwiran pa ng mambabatas, noong 1993 sa kasong Lina Jr. vs. Cari&amp;ntilde;o sa Supreme Court ay inihayag ng korte na kahit ang mga pribadong paaralan ay puwedeng magtaas ng tuition fee at iba pang related fees kahit hindi magpaalam sa DepEd ay puwede naman itong rebyuhin ng nasabing ahensiya kung kinakailangan o dis-aprubahan on case to case basis. Samantala, hiniling din ng senador sa DedEd na atasan nito ang mga pre-schools na kumuha ng permit to operate sa kanilang tanggapan matapos matuklasan na mayroon lamang 258 pre-schools ang maituturing na recognized nito na boluntaryong kumuha ng permit sa DedEd. Aniya, ang requirement na ito sa mga pre-schools ay magbibigay din ng kontrol sa DepEd partikular sa pagpapataw ng mataas na tuition fees at exorbitant fees ng mga pre-schools. (Ulat ni Rudy Andal)</body>
<link>http://www.philstar.com/Article.aspx?articleId=158196&amp;publicationSubCategoryId=92</link>
</article>
<article>
<title>Erap 1 taon ng nakakulong</title>
<author>Andi Garcia</author>
<date>
<month>April</month>
<day>22</day>
<year>2002</year>
</date>
<body>Sa linggong ito isang taon ng nakapiit ang actor-turned president but deposed na si Joseph Estrada, gayunman hindi nawawala ang kaniyang determinasyon na muling mabalik sa puwesto bilang Pangulo ng Pilipinas. Aminin man o hindi, talagang hindi maaaring ibaon ang ika-65 na kaarawan ni Estrada dahil sa dami ng supporters nito hanggang sa ngayon. Nakita ng Sambayanan ang pagtatalaga ng may 5,000 anti-riot police para pigilan ang anumang kaguluhan na gagawin ng kanyang mga taga-sunod. Sa kaarawan ni Estrada, ay naroon ang katotohanang marami itong political followers dahil dinagsa ito ng presensya ng mga kaibigan niyang senador, kongresista, mayors, governors at artista na bumati habang ang iba sa kanila ay nakasilong sa mga puno malapit sa kanyang kinaroroonan upang iparamdam nila ang pakikiisa. Ang pinaka-clue sa katotohanang buhay pa ang ambisyong makabalik si Estrada sa Malaca&amp;ntilde;ang ay ang mensahe nitong...&amp;quot;Tayo na nakakaangat sa buhay ay hindi dapat tumalikod sa mga mahihirap. Sila ay walang ibang masisilungan kundi Tayo&amp;quot;. Samantala, nagbanta naman ang militanteng grupong Kilusang Mayo Uno (KMU), kung hindi gagawa ng paraan ang pamahalaang Arroyo para pigilan ang pagtaas ng presyo ng petrolyo ng mga kumpanya ng langis sa lalong madaling panahon ay mas lalo umanong magiging magulo ang nakatakdang paggunita sa Araw ng Paggawa o Labor Day sa Mayo 1. Sinabi ni Sammy Malunes, hindi maiiwasan na magkaroon ng chain reaction sa presyo ng mga pangunahing bilihin sa bawat pagtaas ng presyo ng gasolina. Ayon dito, sa kalagayan ng suweldo ng manggagawa ay imposibleng maging normal pa ang pamumuhay nito sa pang-araw-araw dahil nakagapos sa P285.00 ang minimum wage nila. Kung talagang sinsero si Pangulong Gloria Macapagal-Arroyo sa kaniyang pangako sa mamamayan ay ngayon niya dapat na patunayan at ibigay ang matagal ng hinihinging accross the board increase ng mga manggagawa upang ma-off set ang naganap na pagtaas sa presyo ng gasolina. Kaugnay nito, nagpahayag ang Pinagkaisang Samahan ng mga Tsuper at Operators Nationwide (PISTON), na masakit man para sa kanila na huwag itaas ang pamasahe ay wala silang magagawa kundi ang ipatupad ito sa lalong madaling panahon. Tiniyak ni Menardo Roda, pangulo ng PISTON, na makakaasa ang mamamayan na hindi sila magiging hudas dahil idadaan pa nila ito sa konsultasyon at umaasa pa rin silang mauunang gumawa ng aksyon si Arroyo para hindi na kailangang magtaas pa sila ng pasahe. (Ulat ni Andi Garcia)</body>
<link>http://www.philstar.com/Article.aspx?articleId=158202&amp;publicationSubCategoryId=92</link>
</article>
<article>
<title>Abalos o Sarino papalit kay Garcia sa GSIS</title>
<author>Lordeth Bonilla</author>
<date>
<month>April</month>
<day>22</day>
<year>2002</year>
</date>
<body>Sina Metro Manila Development Authority(MMDA) Chairman Benjamin Abalos at dating Department of Interior and Local Government (DILG) Secretary Cesar Sarino, ang dalawa sa limang pinagpipilian umano para pumalit kay Winston Garcia, pangulo ng Government Service Insurance System(GSIS). Ito ang sinabi ng isang reliable source, kahapon. Ihahayag anumang oras ng Malaca&amp;ntilde;ang kung sino umano ang papalit kay Garcia. Hindi binanggit ng source ang tatlo pang taong pinagpipilian ng Palasyo para kay Garcia. Si Sarino, ay naging DILG Secretary noong panahon ni dating Pangulo Cory Aquino at naging pangulo ng GSIS noong panahon ni dating Pangulong Fidel V. Ramos. Samantala, si Abalos ay kasalukuyang chairman ng MMDA. (Ulat ni Lordeth Bonilla)</body>
<link>http://www.philstar.com/Article.aspx?articleId=158208&amp;publicationSubCategoryId=92</link>
</article>
<article>
<title>State of emergency resbak ni GMA</title>
<author>Lilia Tolentino at Joy Cantos</author>
<date>
<month>April</month>
<day>23</day>
<year>2002</year>
</date>
<body>Handa si Pangulong Arroyo na gamitin nito ang kanyang kapangyarihan para magdeklara ng state of emergency laban sa mga terrorist bombers kasunod ng serye ng pagpapasabog sa isang mall sa General Santos City na ikinamatay nang 14 katao. Umalis kahapon patungong Mindanao si Pangulong Arroyo para personal na alamin ang sitwasyon doon. Nakipagpulong rin ito sa mga local government, police at military officials sa posibilidad na isama rin sa pagdedeklara ng state of emergency ang katabing mga lalawigan ng Sultan Kudarat, Maguindanao at Cotabato para hindi makapagtago ang mga terorista doon. &amp;quot;Ito nga ay napakasamang pagpapakitang muli ng mga terorista kaya dapat na talagang hindi natin sila sini-sige at binibigyan pa ng isang pulgada dito sa mundong ito,&amp;quot; pahayag ng Pangulo. Kabilang sa mga hakbang na ipinalabas ng Pangulo ay ang pagpapadala ng AFP at PNP ng karagdagang tropa sa mga apektadong lugar sa Mindanao, pagpapalakas ng intelligence operations, pagpapatupad ng curfew sa mga apektadong lugar, pagdaragdag ng checkpoint at paghihigpit ng seguridad sa mga pampublikong mga lugar. Inatasan din ng Pangulo ang Justice department na makipagtulungan sa AFP at PNP na pabilisin ang paglilitis sa lahat na maaarestong suspek at irekomenda na huwag malagakan ng piyansa ang mga ito. Dumalo sa naturang pulong sina National Security Adviser Roilo Golez at acting press secretary Silvestre Afable. Kasalukuyan pang pinaplantsa ang mga detalye bago ipatupad ang deklarasyon ng state of emergency. Pagbisita ni GMA sa Gensan sinalubong nang pagsabog Ilang minuto bago dumating ang Pangulo sa Mindanao ay sinalubong ng isang malakas na pagsabog ang isinagawang pagbisita nito sa Gensan, kahapon ng umaga. Sinabi ni Lt. Col. Jose Mabanta, hepe ng AFP-PIO na bandang alas-9:30 ng umaga ng maganap ang pagsabog sa loob ng isang nakadaong na pumpboat sa Brgy. Calumpang nasabing lungsod. Bagaman walang nasugatan sa insidente ay lumikha ito ng matinding tensiyon sa mga residente. P5M reward vs Gensan bombers Nag-alok na ang Malaca&amp;ntilde;ang nang P5 milyong gantimpala sa ikadarakip ng utak at mga nagsagawa ng pambobomba sa isang mall sa Gensan. Ang krimeng ito, ayon sa Pangulo ay isang pag-atake sa sambayanang Pilipino at ang kasamaang ito ay hindi puwedeng palampasin ng hindi nalalapatan ng kaukulang parusa ang may kagagawan nito. &amp;quot;Nananawagan ako sa Kongreso na tumulong sa madaling pagpapatibay sa nakabinbin pang anti-terrorism bill na magbibigay katuturan sa terorismo, magpapataw ng mataas na parusang habangbuhay na pagkabilanggo hanggang kamatayan sa kasong terorismo. Hinihingi ko rin na dagdagan ang kapangyarihan ng pulis at militar para makapagsagawa ng surveillance at mapalawig ang panahon ng legal detention ng walang lagak na piyansa. Kailangan ding bigyan ng mas malaking budget ang pulisya at militar para sa reward system,&amp;quot; pahayag pa ng Pangulo. State of emergency suportado ng Kamara Suportado ng liderato ng Mababang Kapulungan ng Kongreso ang planong deklarasyon ng state of emergency ni Pangulong Arroyo. Inihayag kahapon ni House Deputy Speaker for Visayas Rep. Raul Gonzales na may matibay umanong basehan ang administrasyon para magdeklara nito at karapatan ng estado na protektahan ang mga mamamayan at bigyang seguridad base sa isinasaad ng Saligang Batas. Nilinaw rin ni Gonzales na hindi na kailangan pa ang aksiyon ng dalawang kapulungan ng Kongreso para lamang pagtibayin ang naturang deklarasyon. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=158304&amp;publicationSubCategoryId=92</link>
</article>
<article>
<title>Erap naka-iskor sa Sandiganbayan</title>
<author>Joy Cantos</author>
<date>
<month>April</month>
<day>23</day>
<year>2002</year>
</date>
<body>Naka-iskor na naman sa Sandiganbayan si dating Pangulong Estrada matapos aminin ng isang saksi para sa prosekusyon na pumirma sa pangalang Jose Velarde si Estrada ngunit hindi bilang principal holder kung hindi bilang isang representante. Inamin din ni Manuel Curato, first VP at hepe ng legal services division ng Equitable-PCI Bank na ng mag-testify ito sa kasagsagan ng impeachment trial ay kasalukuyang nagkakaroon ng malawakang bank run sa nasabing bangko. Ang pag-amin ni Curato ay naganap sa ilalim ng cross-examination na ginawa ni Prospero Crescini, ang abogadong itinalaga kay Estrada ng korte. Iginiit ni Crescini na ang pagpirma ni Estrada bilang Jose Velarde sa bahaging &amp;quot;Principal, By:&amp;quot; at hindi sa &amp;quot;Principal&amp;quot; ay nangangahulugan na pumirma lamang ito bilang representante ng tunay na may-ari ng kontrobersyal na bank account. Inamin din ni Curato noong isang linggo na ang paggamit ng alias o numbered bank account ay hindi iligal at madalas pa ngang gawin ng kanilang mga kliyente upang protektahan ang kanilang sarili. Una nang inamin ni businessman Jaime Dichaves na siya ang may-ari ng Jose Velarde bank account. Napatunayan ito matapos buksan sa Senado ang kontrobersiyal na second envelope ilang linggo matapos maluklok si Pangulong Arroyo. Nakapaloob sa nasabing envelope ang mga detalye ng banking transactions at isang liham mula kay Dichaves para sa pamunuan ng EPCI na humihiling na magbukas ng isa pang bank account sa pangalan rin ni Jose Velarde. Dahil sa ginawang pag-amin ni Curato, sinabi ng kampo ni Estrada na sa wakas ay lumabas din ang katotohanan at mabibigyang linaw ang sinabi nitong bagamat pumirma siya bilang Jose Velarde, hindi siya ang tunay na may-ari ng bank account. Ayon naman kay Partido ng Masang Pilipino (PMP) spokesman Jesus Crispin Remulla, ang pag-amin ni Curato ay patunay na ang testimonya nito sa impeachment trial ay isang pagtangkang sagipin sa posibleng pagkalugi ang bangko na nooy namimiligrong magsara. Base sa impormasyon, dumanas ng sobrang withdrawals ang bangko na nagpabagsak sa kapital nito mula P165 bilyon ay naging P132 bilyon. (Ulat ni Joy Cantos)</body>
<link>http://www.philstar.com/Article.aspx?articleId=158313&amp;publicationSubCategoryId=92</link>
</article>
<article>
<title>Magugulong rally, demonstrasyon hiling itigil na</title>
<author>Lilia Tolentino</author>
<date>
<month>April</month>
<day>23</day>
<year>2002</year>
</date>
<body>Nanawagan sa sambayanan si Pangulong Arroyo na tigilan na ang magugulong rally at demonstrasyon dahil hindi ito makatutulong sa ninanais na pagsulong ng ekonomiya ng bansa. Sa kanyang lingguhang panayam, sinabi ng Pangulo na hindi rally, pagsisigawan ng mapanirang pananalita at giriang pulitikal ang susi sa pag-asenso ng Pilipinas kundi trabaho, trabaho at trabaho pa rin. &amp;quot;Sa halip na sigawan sa kalye ay ibaba natin ang boses at magtulungan sa pag-iisip ng mga action plan panlaban sa kahirapan at terorismo,&amp;quot; pahayag ng Pangulo. Wika ng Presidente, ang ingay sa kalye at panggugulo ay hindi magdadala ng trabaho sa bansa. Ang sipag at tiyaga, katahimikan at pagkakaisa ang magiging magneto para puntahan ng mga mamumuhunan ang bansa para makapagbukas ng mga pabrika at negosyo. Ang panawagang ito ay itinuturing na isang patama sa sinasabing malawakang rally at demonstrasyon na ilulunsad sa Labor Day sa Mayo 1. (Ulat ni Lilia Tolentino)</body>
<link>http://www.philstar.com/Article.aspx?articleId=158319&amp;publicationSubCategoryId=92</link>
</article>
<article>
<title>2 abogado muntik magsuntukan</title>
<author>Joy Cantos</author>
<date>
<month>April</month>
<day>23</day>
<year>2002</year>
</date>
<body>Nagkapikunan at kamuntik nang magsuntukan ang dalawang abogado matapos na magkainitan sa labas ng court room ng Sandiganbayan Special Division kaugnay ng pagpapatuloy ng pagdinig kahapon sa mga kasong kriminal laban kay dating Pangulong Estrada. Nabatid na nagsampa ng mosyon sa korte si Atty. Orlando Ailes, isang pribadong abogado, na isama siya sa hanay ng defense panel ni Estrada, pero hindi umano pinagbigyan ng korte na dinggin ang kanyang mosyon. Sa paglabas ni Ailes ay siya ring labas ni Atty. Oscar Co, miyembro ng Public Attorneys Office (PAO) at inambahan umano ang una ng sitahin naman ng huli ang umanoy sobrang kakulitan nito. Mabuti na lamang at bago pa tuluyang magbanatan sina Ailes at Co ay naagapan na ang mga ito ng mga tauhan ng Sheriffs Office ng Sandiganbayan. (Ulat ni Joy Cantos)</body>
<link>http://www.philstar.com/Article.aspx?articleId=158325&amp;publicationSubCategoryId=92</link>
</article>
<article>
<title>Gobyerno desperadong makaipon ng audiences sa Labor Day - PMAP</title>
<author>Andi Garcia</author>
<date>
<month>April</month>
<day>23</day>
<year>2002</year>
</date>
<body>Ibinulgar kahapon ng Peoples Movement Against Poverty (PMAP) na desperado na umano ang Malaca&amp;ntilde;ang na makakuha ng audience para sa darating na May 1 Labor Day celebration kaya nagsasagawa na umano sila ng pangangalap ng tao na sasama sa Luneta kapalit ng halagang P200. Ayon kay Arnold Obina, tagapagsalita ng PMAP, aktibo umano ngayon ang Palasyo sa pagre-recruit ng tao para dumalo sa gagawing pagsasalita ni Pangulong Arroyo sa Quirino Grandstand. Nanawagan si Obina sa hanay ng maralitang taga-lunsod na huwag magpadala sa mga pambobola ng administrasyon at huwag ipagbili ang kanilang ipinaglalaban. &amp;quot;Hiling lamang namin sa inyo kunin ninyo ang inaalok na P200.00 dahil sayang din iyon pero huwag kayong sumama at sa halip ay makiisa sa gagawing kilos protesta ng PMAP at nang mga bumubuo ng EDSA 3,&amp;quot; wika ni Obina. Ngunit nilinaw ni Obina na wala sa kanilang agenda ang paghahasik ng kaguluhan sa darating na Labor Day. (Ulat ni Andi Garcia)</body>
<link>http://www.philstar.com/Article.aspx?articleId=158331&amp;publicationSubCategoryId=92</link>
</article>
<article>
<title>Misuari pinayagang magka-laptop</title>
<author>Grace Amargo</author>
<date>
<month>April</month>
<day>23</day>
<year>2002</year>
</date>
<body>Maaari ng magkaroon ng laptop computer si dating Autonomous Region in Muslim Mindanao (ARMM) Gov. Nur Misuari. Sa dalawang pahinang komento ng Department of Justice, sinabi ni Justice Secretary Hernando Perez na kung aatasan ng korte ang prosecution na payagan nitong magkaroon ng laptop si Misuari ay pagbibigyan nila ito. Ngunit, ang nasabing laptop ay hindi maaaring kabitan ng internet at hindi rin pinapayagan si Misuari na makapag-e-mail at ang lahat ng mga magiging gastusin nito ay hindi sasagutin ng gobyerno. Binigyang-diin pa sa komento na kung papayagan pa rin ng korte na magkaroon ng laptop si Misuari ay hihigpitan pa rin ang paglalabas at pagpasok ng mga gagawin nitong sulat upang matiyak na hindi ito magkakaroon ng komunikasyon sa kanyang mga tauhan. (Ulat ni Grace Amargo)</body>
<link>http://www.philstar.com/Article.aspx?articleId=158337&amp;publicationSubCategoryId=92</link>
</article>
<article>
<title>Bello kapalit ni Garcia sa GSIS</title>
<author>Lordeth Bonila</author>
<date>
<month>April</month>
<day>23</day>
<year>2002</year>
</date>
<body>Nakatakda na umanong manumpa si dating Solicitor General Silvestre Bello III bilang bagong pangulo at general manager ng Government Service Insurance System (GSIS) makaraang sibakin ni Pangulong Arroyo si Winston Garcia noong nakaraang Biyernes ng gabi dahil sa umanoy katiwalian na kinakaharap nito. Nabatid mula sa mapagkakatiwalaang impormante sa GSIS na nakalap sa Malaca&amp;ntilde;ang, si Bello umano ang napili ng Pangulo kapalit ni Garcia matapos itong tanggihan ni ex-Security and Exchange Commission Chairman Perfecto Yasay na unang inalukan ng nasabing posisyon. (Ulat ni Lordeth Bonila)</body>
<link>http://www.philstar.com/Article.aspx?articleId=158342&amp;publicationSubCategoryId=92</link>
</article>
<article>
<title>Utak sa bombing kilala na</title>
<author>Boyet Jubelag,Doris Franche,Lilia Tolentino at Joy Cantos</author>
<date>
<month>April</month>
<day>24</day>
<year>2002</year>
</date>
<body>CAMP FERMIN LIRA, Gen. Santos City  Inilunsad kahapon ng mga awtoridad ang isang malawakang manhunt operations laban sa sinasabing utak sa kambal na pambobomba noong Linggo ng hapon na ikinasawi ng labing-limang katao at ikinasugat ng 60 iba pa. Ayon kay City PNP director Sr. Supt. Jorge Aquisap na kasalukuyan nilang pinaghahanap ang isang Benjie Puntoan, isang commander ng Moro National Liberation Front matapos na makuha nitong makatakas sa isang police raid noong Lunes ng madaling araw. Sinasabing si Puntoan, na isa umanong foreign trained na rebelde at eksperto sa bomba ang pinaniniwalaang lider ng mga nagpasabog sa harapan ng FitMart Gensan Shopping Mall at sa Silway Bridge noong Linggo. Nadakip sa nasabing raid ang kapatid nitong si Moniken Ambi Puntoan at bayaw nitong si Modesto Tabilo at nasamsam mula dito ang 2 baril at isang fragmentation grenade. Sa kasalukuyan ay nadagdagan ang unang bilang ng nasawi ng isa pang biktima na si Boyet Sipalon, 20 matapos na mamatay ito kahapon ng alas-8 ng umaga habang ito ay ginagamot. Samantala ang dalawang nasakoteng suspek ay kumanta na at itinuro sa pulisya ang kanilang safehouse. Sa ulat na ipinarating ni PNP-Region 12 director,Sr Supt. Bartolome Baluyot kay PNP chief Director General Leandro Mendoza bukod sa itinuro ng dalawang nadakip ang kanilang safehouse ay sinabi rin ng mga ito ang kinaroroonan ng iba pa nilang mga kasamahan na naglagay ng mga bomba sa nasabing lugar. Ayon kay Baluyot, dahil sa lead na kanilang nakuha ay malaki ang kanilang pag-asa na agad na mareresolba ang naganap na pagpapasabog. Subalit hindi muna nila maaaring sabihin ang eksaktong lugar ng mga bombers sa pangamba na maunahan sila ng mga ito sa kanilang gagawing operasyon laban dito. Sinabi naman ni PNP Spokesman Sr. Supt. Leonardo Espina na mayroon pa rin silang minomonitor na grupo na posibleng sangkot sa naganap na pagpapasabog. Bumuo naman ang AFP ng Task Force Gensan, na siyang tutugis sa mga bombers, ayon kay Lt. Col. Jose Mabanta, chief ng AFP-Public Information Office. Ayon kay Mabanta, tatlong company ng mga sundalo, dalawa rito ay mula sa headquarters ng Armys 6th Infantry Division o kabuuang 360 sundalo ang ideneploy upang mangalaga sa seguridad sa General Santos City. Maliban sa pagtugis sa mga bombers ay pipigilan rin ng naturang bilang ng mga sundalo ang posible pang pambobomba sa lungsod na ibinabala ni self proclaimed Chief Special Operations Group Abu Muslim Al-Ghazie ng Al Harakatul Al Islamiya ng Abu Sayyaf Group. Nangako naman kahapon ang liderato ng Moro Islamic Liberation Front (MILF) na tutulong sa pamahalaan sa pagresolba ng pagbomba sa nasabing lungsod. Sa isang phone interview ng PSN kay MILF Spokesman Eid Kabalu na isang magandang kaganapan sa isinusulong na peace talks ang pag-apela sa kanilang grupo ni Pangulong Arroyo na tumulong sa pamahalaan para mapabilis ang pagresolba sa insidente. (Ulat nina Boyet Jubelag,Doris Franche,Lilia Tolentino at Joy Cantos)</body>
<link>http://www.philstar.com/Article.aspx?articleId=158433&amp;publicationSubCategoryId=92</link>
</article>
<article>
<title>Generals sa planong 'coup' tukuyin - Reyes</title>
<author>Lilia A. Tolentino at Doris Franche</author>
<date>
<month>April</month>
<day>24</day>
<year>2002</year>
</date>
<body>Hinamon ng Malaca&amp;ntilde;ang ang mga sangkot sa planong pagtatatag ng military-civilian junta na tukuyin ang sinasabing 19 na heneral na umanoy sumusuporta sa kanila. Ang pahayag ay mula kay Defense Secretary Angelo Reyes sa isang panayam ng mamamahayag matapos dumalo sa cabinet regional meeting na ginanap sa Hiyas Convention Center sa Malolos, Bulacan. Sinabi ni Reyes na isa na namang pagbibiro ang balitang ito na ang Council of Philippine Affairs (COPA) ang diumanoy promotor ng pagtatatag ng isang junta sa ilalim ng taguring Freedom Force para patalsikin ang Arroyo Administration. Wala anyang sukat na ikabahala ang mamamayan dahil ang sinasabing military-civilian junta na binabalak itatag ay produkto lang ng imahinasyon. Sinabi ni Reyes na hindi na siya nag-abala pang kausapin ang COPA sa isyung ito at wala siyang nakikitang pangangailangan para magsagawa ng loyalty check sa mga opisyal at kagawad ng Sandatahang Lakas ng Pilipinas. Ibinunyag naman kahapon ni Senator Tessie Aquino Oreta na sina C/Supt. Florencio Fianza, Pastor Saycon, board member ng Philippine Deposit Insurance Corporation dating Tarlac Rep. Jose Cojuangco Jr., dating press secretary Teodoro Benigno Jr., na kaalyado nito sa EDSA Dos ang mga umanoy nagpaplanong patalsikin ang kasalukuyang administrasyon matapos ang isang pulong sa Villa San Miguel noong Abril 22, 2002. (Ulat nina Lilia A. Tolentino at Doris Franche)</body>
<link>http://www.philstar.com/Article.aspx?articleId=158440&amp;publicationSubCategoryId=92</link>
</article>
<article>
<title>GMA hindi nagdeklara ng State of Emergency</title>
<author>Lilia A. Tolentino</author>
<date>
<month>April</month>
<day>24</day>
<year>2002</year>
</date>
<body>Walang idineklarang state of emergency ang Pangulong Gloria Macapagal-Arroyo sa General Santos City bagaman kinikilala ng pamahalaan na mayroong kalagayang pang-emergency sa naturang siyudad. Ito ang nilinaw kahapon ni Justice Secretary Hernando Perez kasunod ng kalituhang nalikha ng magkakaibang pahayag mula sa ilang opisyal ng pamahalaan hinggil sa panukalang deklarasyon ng state of emergency sa GenSan dahil sa pagpapasabog ng bomba sa isang mall na ikinasawi ng 15 katao. Sinabi ni Perez na dahil sa naganap na insidente sa GenSan ginamit lang ng Pangulong Arroyo ang kanyang mga kapangyarihang isinasaad sa Konstitusyon para malutas ang tensiyon sa siyudad. Sinabi ni Perez na ang pagdedeklara ng state of emergency ay puwedeng gawin sa dalawang pamamaraan: Pagdedeklara nito ng Kongreso para bigyang kapangyarihan ang Pangulo para makapagsagawa ng mga hakbang na hindi nasasaad sa Konstitusyon at ang isa naman ay ang paggamit ng Pangulo ng angkin niyang mga kapangyarihan sa panahon ng emerhensiya. Sinabi ni Perez na kaya nanawagan ang Pangulo sa Sandatahang Lakas ng Pilipinas na tumulong sa Philippine National Police para sugpuin ang teroristang nanggugulo sa nasabing lalawigan at iba pang bahagi ng Mindanao. (Ulat ni Lilia A. Tolentino)</body>
<link>http://www.philstar.com/Article.aspx?articleId=158447&amp;publicationSubCategoryId=92</link>
</article>
<article>
<title>Hepe ng witness protection pinasisibak</title>
<author>Grace Amargo</author>
<date>
<month>April</month>
<day>24</day>
<year>2002</year>
</date>
<body>Hiniling kahapon ng Volunteer Against Crime and Corruption na sibakin sa tungkulin bilang director ng Witness Protection Program (WPP) si Senior State Prosecutor Leo Dacera kaugnay sa umanoy pagtatakip nito sa mga katiwaliang nagaganap sa loob ng nasabing programa ng Department of Justice (DOJ). Ayon sa VACC naging bias ang naging pagtrato ni Dacera sa lumutang na umanoy biktima ng rape na itinago sa pangalang Evangeline ng isa sa mga security personnel ng WPP na si Jerry Lintan. Anila, hindi naging tama ang aksyon nito sa halip na asikasuhin ang pagsulong ng kaso ay pinayuhan pa itong huwag na lamang ituloy ang reklamo dahil posibleng maging si Evangeline ay madedemanda ng adultery ng asawa nito. Bukod dito ay hiniing din ng VACC kay Justice Sec. Hernando Perez na magsagawa ng full accounting sa lahat ng mga reklamo ng mga testigo sa ilalim ng WPP dahil ang kaso ni Evangeline ay isa lamang sa marami pang pang-aabuso ng mga security personnel sa naturang programa. Idinagdag pa ng VACC, na kailangan na imbestigahan ang pondo ng WPP dahil na rin sa mga reklamong delay sa pagbibigay ng mga monthly allowance ng mga testigo. Kaugnay nito, isa pang witness sa katauhan ni PO1 Jonathan Morales ang lumutang na nagsabing laganap ang mga pambabastos ng mga security personnel sa mga babaeng testigong nasa safehouse ng WPP. Ayon naman kay Dacera na hindi totoong hindi niya pinansin ang reklamong inihain ng biktima. Nilinaw nitong hinikayat niya ang biktima na magsumite ng kanyang affidavit subalit hindi na ito bumalik pa sa kanyang tanggapan at lumapit na sa iba. (Ulat ni Grace Amargo)</body>
<link>http://www.philstar.com/Article.aspx?articleId=158453&amp;publicationSubCategoryId=92</link>
</article>
<article>
<title>Globe, Smart posibleng magtaas ng singil dahil sa bagong taxes</title>
<author>Danilo Garcia</author>
<date>
<month>April</month>
<day>24</day>
<year>2002</year>
</date>
<body>Napipinto na namang magtaas ng singil sa kanilang serbisyo ang mga cellphone companies sa pangunguna ng Smart at Globe Telecom kapag tuluyan nang isinakatuparan ng pamahalaan ang plano nitong pagkaltas ng buwis hindi lang sa mga text messages maging sa lahat ng serbisyo na ibinibigay nito. Sinabi ng grupong TXTPower na nabulgar ang plano ni Department of Finance Secretary Jose Camacho na kaltasan ng 10% na buwis ang kabuuang kita ng lahat ng cellphone companies. Itoy matapos nitong ihayag na magkakaltas sila ng buwis sa mga text messages na ipinadala ng may 12 subscribers kada araw. Nagsinungaling umano si Camacho sa pagsasabing sa text lamang sila magkakaltas bagkus sa orihinal na plano ay lahat ng serbisyo sila kukuha ng buwis dahil sa ito ang pinakamadaling paraan upang makalikom ng pera ang pamahalaan. Sinabi ni Anthony Ian Cruz, spokesman ng TXTPower na ito ang magiging dahilan upang itaas ng Smart at Globe ang kanilang singil sa mga subscribers sa pamamagitan ng pagpasa sa mga tao ng bawas sa kanilang kita. Tinuligsa rin nito ang katwiran ni Camacho na mapupunta ang buwis na makukuha sa tinatawag na computer education tax para sa pagpapaunlad ng edukasyon sa computer. (Ulat ni Danilo Garcia)</body>
<link>http://www.philstar.com/Article.aspx?articleId=158459&amp;publicationSubCategoryId=92</link>
</article>
<article>
<title>Kasapatan ng isdang 'GG' iniutos ni GMA</title>
<author>Lilia Tolentino</author>
<date>
<month>April</month>
<day>24</day>
<year>2002</year>
</date>
<body>Iniutos ni Pangulong Gloria Macapagal-Arroyo sa kinauukulang ahensiya ng pamahalaan na magsagawa ng pag-aaral kung paano magkakaroon ng sapat na produksiyon ng isdang galunggong upang mapababa ang presyo nito sa pamilihan. Ayon kay Acting Press Secretary Silvestre Afable, ang pag-aaral sa kasapatan ng galunggong ay natalakay matapos matanggap ang impormasyon na P 70 ang isang kilo nito sa pamilihan. Binigyan diin ng Pangulo na ang galunggong ay isang pangunahing bilihin na kinukunsumo ng mamamayan kung kayat mahalagang may sapat na produksiyon para mapanatiling mababa ang presyo sa pamilihan. (Ulat ni Lilia Tolentino)</body>
<link>http://www.philstar.com/Article.aspx?articleId=158464&amp;publicationSubCategoryId=92</link>
</article>
<article>
<title>3 pang Gensan bomber natiklo</title>
<author>Boyet Jubelag,Teng Garcia, Doris Franche at Joy Cantos</author>
<date>
<month>April</month>
<day>25</day>
<year>2002</year>
</date>
<body>CAMP FERMIN LIRA, Gen. Santos City  Sa tulong ng caller ID ay nadakip kahapon ng mga awtoridad ang tatlo pang kalalakihan sa isang Muslim village, Brgy. Calumpang na pinaniniwalaang sangkot sa grupong responsable sa pambobomba dito noong Linggo na ikinasawi ng 15 katao at pagkasugat ng 60 iba pa. Kinilala ni Sr. Supt. Jorge Aquisap, city PNP director ang mga suspek na sina Abubakar Amilhasan, 47; Arsol Ginta, 31 kapwa residente ng Kiamba, Saranggani na umano ay mga miyembro ng Moro Islamic Liberation Front (MILF) at Jehojon Macalinsan, 18 ng Sitio Lote, Brgy. Calumpang. Ang tatlo ay naaresto sa isinagawang raid ng mga operatiba ng General Santos City PNP sa bahay na pag-aari ng isang Zorayda Sala sa Sitio Lote ng nasabing barangay dakong alas-4 ng madaling araw. Nasamsam mula sa mga suspek ang isang 60 mm. mortar shell, isang handgun, fragmentation grenade, 2 kilo ng lead at mga bronze wires na pinaniniwalaang ginagamit sa paggawa ng mga bomba. Sinabi ng isang kamag-anak ng isang suspek na ayaw magpabanggit ng pangalan na ang bahay na pinaghulihan sa mga suspek ay ginagamit na opisina ng Samahan ng Malayang Makabayang Moro, isang grupo na umano ay konektado sa makakaliwang grupo na Alyansang Makabayan. Ang pagkakaaresto sa tatlong suspek ay nang ma-trace ng pulisya sa caller ID ng BayanTel Communications na nasa Laurel East Avenue ang tawag ng isa sa mga suspek kamakalawa ng alas-3 ng hapon na nagsabing may nakatanim na bomba sa nasabing establisyimento. Agad na inireport sa pulisya ang nasabing tawag at nang galugarin ang buong gusali ay negatibo ito sa bomba. Nagsagawa ng masusing imbestigasyon ang pulisya at na-trace nila na ang linya ng telepono na ginamit ng suspek ay pag-aari ng isang Mohammad Sala. Sa isinagawang tactical interrogation, inamin ni Macalinsan na siya ang tumawag at nagsabi sa BayanTel na may nakatanim na bomba ang kanilang lugar. Inamin din ni Macalinsan na siya ay binigyan lamang ng kautusan ng ibang tao na ayaw naman nitong ibulgar ang pangalan. Ayon pa sa mga imbestigador na posibleng magkasabwat sa pambobomba ang mga rebeldeng Muslim at New Peoples Army matapos na makumpiska sa mga suspek ang ilang dokumento buhat sa MILF at National Democratic Front (NDF). Una nang naaresto ng mga awtoridad noong Lunes ang dalawang bomber na sina Moniken Ambi Puntoan at Modesto Tabilo habang ang umanoy utak sa kambal na pambobomba na si Benjie Puntoan ay nakatakas. (Ulat nina Boyet Jubelag,Teng Garcia, Doris Franche at Joy Cantos)</body>
<link>http://www.philstar.com/Article.aspx?articleId=158552&amp;publicationSubCategoryId=92</link>
</article>
<article>
<title>Militar solid kay GMA</title>
<author>Joy Cantos at Grace Amargo</author>
<date>
<month>April</month>
<day>25</day>
<year>2002</year>
</date>
<body>Tiniyak kahapon ni Philippine Army Chief Lt. Gen. Dionisio Santiago na walang makukuhang suporta sa hanay ng 65,000 puwersa ng hukbong katihan ang sinasabing mga recruiters sa ilalim ng grupong &amp;quot;Freedom Force&amp;quot; para maglunsad nang pagpapatalsik sa kapangyarihan kay Pangulong Gloria Macapagal Arroyo. Sinabi ni Santiago na solid at nagkakaisa ang Philippine Army sa pagsuporta sa kasalukuyang administrasyon at mabibigo lamang ang grupong magtatangkang humimok sa kanilang hanay. Nauna nang minaliit nina Defense Secretary Angelo Reyes at Armed Forces of the Philippines (AFP) Chief of Staff Diomedio Villanueva ang kakayahan ng anumang grupo na magbabalak pataubin ang gobyerno. Hinggil naman sa sinasabing pag-alok ng halaga ng mga organizers ng junta, sinabi ni Santiago na hindi nila ipagpapalit sa pera ang kanilang karangalan at dignidad dahilan sa mas mahalaga sa kanila ang protektahan ang kanilang pangalan. Binanggit pa nito na disiplinado ang mga sundalo at natuto na ang mga ito sa kasaysayang ng bigong kudeta sa bansa na nauwi lamang sa wala. Samantala sinimulan na ng Department of Justice ang pangangalap ng ebidensiya laban sa nasabing grupo at kung maaaring sampahan ng kasong kriminal ang mga opisyal at miyembro nito. (Ulat nina Joy Cantos at Grace Amargo)</body>
<link>http://www.philstar.com/Article.aspx?articleId=158560&amp;publicationSubCategoryId=92</link>
</article>
<article>
<title>Erap, FVR inisnab ang pagdinig sa Jancom deal</title>
<author>Joy Cantos</author>
<date>
<month>April</month>
<day>25</day>
<year>2002</year>
</date>
<body>Inisnab kahapon nina dating Pangulong Joseph Estrada at Fidel Ramos ang pagdinig ng House Committee on Ecology sa kontrobersiyal na $350 M Jancom Environment Corp deal. Ayon kay Misamis Oriental Rep. Augusto Bacullo, chairman ng komite na noong Abril 22 pa nila pinadalhan ng imbitasyon ang dalawang dating Pangulo ng bansa at pumayag ang mga ito na ibigay ang kanilang panig subalit nabigo ang mga itong dumalo sa pagsisiyasat. Una nang nagpalabas ng desisyon ang Korte Suprema na legal ang Jancom Incinerator deal subalit ayaw itong lagdaan ni Pangulong Arroyo. Ang Jancom deal ay maipapatupad lamang umano kung pipirmahan ito ng punong ehekutibo. Si Estrada ay binigyan na ng go signal ng Sandiganbayan na dumalo subalit hindi ito nakarating dahil sa inoperahan sa panga, habang si Ramos ay nasa ibang bansa umano at dumadalo sa isang opisyal na transaksiyon. Ang dalawang dating Pangulo ay pagpapaliwanagin sana kung bakit ayaw ng mga itong lagdaan ang kontrata ng Jancom gayung may transaksiyon ukol dito sa panahon ng kanilang panunungkulan. (Ulat ni Joy Cantos)</body>
<link>http://www.philstar.com/Article.aspx?articleId=158568&amp;publicationSubCategoryId=92</link>
</article>
<article>
<title>COPA hindi kakausapin ni Gloria</title>
<author>Lilia Tolentino</author>
<date>
<month>April</month>
<day>25</day>
<year>2002</year>
</date>
<body>Walang plano si Pangulong Gloria Macapagal Arroyo na makipag-usap sa mga lider ng Council for Philippine Affairs o COPA para talakayin ang isyu ukol sa isinusulong nilang collective leadership o junta. Ayon kay Acting Press Secretary Silvestre Afable na bagaman may suhestiyon si Presidential Adviser on Media and Ecclesiastical Affairs Dodi Limcauco hindi ito opisyal na pinanindigan ng Palasyo. Sinabi ni Afable na hindi na kailangan pa ang pakikipagdayalogo dahil nagpalabas na ng pormal na pahayag ang COPA na kanilang sinusuportahan ang administrasyong Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=158573&amp;publicationSubCategoryId=92</link>
</article>
<article>
<title>Senador 'Agimat' kritikal pa rin - Jawo</title>
<author>Rudy Andal</author>
<date>
<month>April</month>
<day>25</day>
<year>2002</year>
</date>
<body>Ibinunyag kahapon ni Senador Robert Jaworski na nasa kritikal na kondisyon pa rin umano ang kanyang biyenan na si Senador Ramon Revilla kahit naging matagumpay ang operasyon nito sa spinal vertebrae kamakailan sa Estados Unidos. Sinabi ni Jaworski, naging matagumpay man ang naging operasyon ng kanyang biyenan ay maituturing na nasa kritikal na kondisyon pa rin ito mula ngayon hanggang 3 buwan. Naging maselan umano ang operasyon ni Revilla dahil sa 2 spinal vertebrae ang pinalitan dito bago binalot ng special metal upang muling maging functional. Umabot sa 9 na oras ang dissectomy at corpectomy operation kay Revilla sa Standford University Medical Center sa US. Dinagdag pa ni Jaworski na posibleng matagalan pa bago muling makadalo ng sesyon sa senado ang kanyang biyenan dahil sa kakailanganin nitong magpahinga at mag-therapy dahil sa kasalukuyan ay hindi pa nito kayang maigalaw ang kanyang pangangatawan. Si Revilla ay nakilala sa mga pelikulang tungkol sa agimat bago ito naging senador. (Ulat ni Rudy Andal)</body>
<link>http://www.philstar.com/Article.aspx?articleId=158578&amp;publicationSubCategoryId=92</link>
</article>
<article>
<title>Pagpapalabas ng 'Ama ng Masa', ok sa Malaca&amp;ntilde;ang</title>
<author>Ely Saludar</author>
<date>
<month>April</month>
<day>25</day>
<year>2002</year>
</date>
<body>Hindi nagpaplano ang Malaca&amp;ntilde;ang na hadlangan ang pagpapalabas sa telebisyon ng &amp;quot;ama ng masa&amp;quot; ni dating Pangulong Joseph Estrada kaugnay ng unang anibersaryo ng pagkakakulong nito. Ayon kay Acting Press Secretary Silvestre Afable, hindi nila pipigilan ang pagpapalabas sa telebisyon bastat wala umanong lalabagin sa panuntunan ng National Telecommunication Commission (NTC). Ngayong araw na ito ay ipalalabas umano ang nasabing VCD ni Erap na may pamagat na &amp;quot;ama ng masa&amp;quot; na nagpapakita kung papaano nagsabwatan ang mga kalaban sa pulitika para maagaw ang kapangyarihan nito kaugnay ng Edsa Dos. Batay sa ulat, ipapalabas ang video ni Erap sa Net 25 kasabay ng unang anibersaryo ng pagkaaaresto sa kasong plunder. (Ulat ni Ely Saludar)</body>
<link>http://www.philstar.com/Article.aspx?articleId=158583&amp;publicationSubCategoryId=92</link>
</article>
<article>
<title>Pag-asa ni Erap na magpa-opera sa abroad, lumabo</title>
<author>Joy Cantos</author>
<date>
<month>April</month>
<day>25</day>
<year>2002</year>
</date>
<body>Lumabo ang pag-asa ni dating Pangulong Joseph Estrada na katigan ng Sandiganbayan Special Division ang mosyon nito na magtungo sa Estados Unidos para maipagamot ang kanyang osteoarthritis o sakit sa tuhod. Sa pagpapatuloy ng pagdinig ng Sandiganbayan kahapon, sinabi ni Dr. Noel Carilo, expert surgeon ng St. Lukes Medical Center na lumiham sa Philippine Orthopedic Association si Dr. Christopher Mow ng Standford University na nagsabing naniniwala siyang may kakayahan ang mga Pinoy doktor na magsagawa ng &amp;quot;total knee surgery&amp;quot;. Nabatid na si Dr.Mow ang napipisil ng US-based surgeon ni Estrada para magsagawa ng operasyon nito sa tuhod dahilan sa natatakot umano itong pumalpak kung hindi niya pinagkakatiwalaang doktor ang mag-oopera dito. Sa liham, mistulang binawi ni Mow ang nauna nitong pahayag at nilinaw na hindi siya nagsasabing walang kakayahan ang mga surgeon sa Pilipinas para sa total knee replacement operation dala na ring salat sa kinakailangang medical equipment para dito. Matatandaan na ginamit ng panig ni Estrada ang umanoy pahayag ni Mow bilang alibi para pahintulutan ang una na makapunta sa Amerika at doon magpa-opera. (Ulat ni Joy Cantos)</body>
<link>http://www.philstar.com/Article.aspx?articleId=158584&amp;publicationSubCategoryId=92</link>
</article>
<article>
<title>Manero makakalaya na!</title>
<author>Grace Amargo</author>
<date>
<month>April</month>
<day>25</day>
<year>2002</year>
</date>
<body>Malaki ang posibilidad na makalaya na ang tinaguriang priest killer na si Norberto Manero Jr., alyas Kumander Bukay matapos makulong ng mahabang panahon. Sinabi ni Bureau of Corrections Dir. Ricardo Macala na wala ng nakabinbing kaso sa kasalukuyan si Manero matapos na mapaglingkuran na nito ang minimum ng kanyang sentensiya kaya maari na itong mabigyan ng parole. (Ulat ni Grace Amargo)</body>
<link>http://www.philstar.com/Article.aspx?articleId=158585&amp;publicationSubCategoryId=92</link>
</article>
<article>
<title>Judge inambus patay !</title>
<author>Joy Cantos at Doris Franche</author>
<date>
<month>April</month>
<day>26</day>
<year>2002</year>
</date>
<body>Pinagbabaril ng 5 ulit sa ulo hanggang sa mapatay ng tatlong armadong kalalakihan ang isang judge habang ito ay nagjo-jogging kahapon ng umaga sa Nabunturan, Compostella Valley. Dead on the spot ang biktima na nakilalang si Judge Eugenio Valles, 52 ng Nabunturan Regional Trial Court at residente ng Sitio Sto. Ni&amp;ntilde;o, Mati, Davao Oriental. Batay sa ulat, bandang alas-5:30 ng umaga habang ang biktima ay nagjo-jogging sa bisinidad ng Purok 7, Brgy. Sta. Maria. Ito ay dinikitan ng tatlong armadong kalalakihan na lulan ng motorsiklo at pinagbabaril ng sunod-sunod. Pagbagsak sa lupa ng biktima ay nilapitan muli ito ng mga suspek at para masigurong patay ay muli itong pinagbabaril bago nagsitakas sa hindi malamang direksyon. Lumilitaw sa imbestigasyon na bago ang pagpatay sa biktima ay nakatanggap ito ng death threats mula sa di nagpakilalang grupo. Bagaman ito ay inalok ng pulisya ng security escort, tinanggihan ito ng biktima sa paniwalang mamamatay ang sinumang indibidwal kung talagang oras na nito. Napag-alaman pa na mayroong kontrobersiyal na kasong hinawakan ang biktima hinggil sa minahan sa Mt. Diwalwal kung saan pinaboran nito si Mayor Joey Brillantes laban sa mga maliliit na minero na pinaniniwalaang isa sa motibo ng pamamaslang. Dalawang grupo ang pinaghihinalaan ng mga awtoridad, ito ay ang mga rebeldeng New Peoples Army at ang maliliit na minero na umano ay nasagasaan ng biktima sa hinahawakan nitong kaso.(Ulat nina Joy Cantos at Doris Franche)</body>
<link>http://www.philstar.com/Article.aspx?articleId=158668&amp;publicationSubCategoryId=92</link>
</article>
<article>
<title>May nauna pa kay 'Evangeline' - Rosebud</title>
<author>Grace Amargo at Lilia Tolentino</author>
<date>
<month>April</month>
<day>26</day>
<year>2002</year>
</date>
<body>Ibinunyag ni dating narcotics confidential agent at whistleblower ni Sen. Ping Lacson na si Mary Ong a.k.a Rosebud na bukod kay Evangeline ay may nauna pang biktima ng panggagahasa at pang-aabuso sa safehouse ng Witness Protection Program ng Deparment of Justice mula sa mga security officers nila. Takot umanong lumantad ang mga biktima at bukod tanging si Evangeline lamang ang nagkaroon ng lakas ng loob na lumantad na siya ay ni-rape ng kanyang custodial officers na si Gerry Lintan noong Marso 26 sa kanilang safehouse. Sa pagbubunyag ni Rosebud ay nagpahayag si Justice Secretary Hernando Perez na lumantad rin ang iba pang biktima at pormal na magsampa ng reklamo laban sa kanilang mga security officer na nang-abuso sa kanila. Pinasaringan rin ni Perez bagamat hindi binanggit ang pangalan ni Evangeline na mas nauuna pang magsumbong sa media bago hingin ang tulong ng gobyerno. Pinagtanggol din ni Perez si WPP Director Senior State Prosecutor Leo Dacera na wala itong kasalanan, dahil sa agad itong aaksyon kung pormal na nagreklamo si Evangeline. Tinutulan din nito ang panawagang buwagin na ang WPP matapos ang nasabing insidente sa loob ng safehouse. Hindi umano makatarungan ang panukalang pagbuwag sa WPP na nagbibigay ng proteksyon sa mga testigo sa kaso dahil lang sa isang insidente.(Ulat nina Grace Amargo at Lilia Tolentino)</body>
<link>http://www.philstar.com/Article.aspx?articleId=158677&amp;publicationSubCategoryId=92</link>
</article>
<article>
<title>Pagpapalabas ng video ni Erap pinigil</title>
<author>Ely Saludar</author>
<date>
<month>April</month>
<day>26</day>
<year>2002</year>
</date>
<body>Hindi pinahintulutan ng Malaca&amp;ntilde;ang na maipalabas sa telebisyon ang video na &amp;quot;Ama ng Masa&amp;quot; ni dating Pangulong Joseph Estrada matapos na magpalabas ng kautusan ang Movie and Television Review and Classification Board (MTRCB) at Videogram Regulatory Board (VRB). Ang kautusan ay nilagdaan nina MTRCB chairman Alejandro Roces at VRB chairperson at Chief Executive Officer Lualhati Buenafe para sa Net 25 at ABC 5. Ikinatwiran nina Roces at Buenafe na hindi umano maaaring ipalabas ang video ni Erap dahil hindi ito nakarehistro at walang lisensiya mula sa VRB nang mabigo ang R and R productions na makakuha ng lisensiya. Samantala, isang anak ni Executive Secretary Alberto Romulo ang umanoy nakipag-usap sa pamunuan ng Net 25 upang huwag nang ipalabas ang nasabing video. Ang tema ng video ni Erap ay ang umanoy sabwatan nina dating Pangulong Fidel Ramos, Cory Aquino, Manila Archbishop Jaime Cardinal Sin upang ibagsak si Estrada na siyang naging daan para magkaroon ng Edsa Dos at maluklok sa puwesto si Pangulong Arroyo. (Ulat ni Ely Saludar)</body>
<link>http://www.philstar.com/Article.aspx?articleId=158684&amp;publicationSubCategoryId=92</link>
</article>
<article>
<title>Bigas nakaka-kanser daw ?</title>
<author>Rudy Andal</author>
<date>
<month>April</month>
<day>26</day>
<year>2002</year>
</date>
<body>Hiniling kahapon ni Senador Tessie Aquino Oreta sa Department of Health na alamin nila ang katotohanan sa ulat na nakaka-kanser umano ang bigas. Ayon kay Oreta, kinakailangang magsagawa ng sariling pananaliksik ang DOH upang malaman kung may katotohanan ang naging pag-aaral sa Stockholm, Sweden na nagdudulot umano ng sakit na kanser ang pagkain ng bigas at hinikayat din ang Department of Agriculture na makipag-ugnayan sa DOH. Ayon sa pag-aaral ng Stockholm, ang bigas, tinapay at patatas ay nagtataglay ng acrylamide, isang pinaghihinalaang carcinogen o sangkap na pinagmumulan ng nakamamatay na sakit na kanser. Ang acrylamide ay isang colorless,crystalline solid na isinama ng United States Environmental Protection Agency sa klasipikasyon ng kanser. Sa iba pang pag-aaral, lumalabas na ang acrylamide ay nagdudulot ng gene mutations na nagiging sanhi ng benign at malignant tumors sa mga hayop at sumisira din sa central at peripheral nervous system. (Ulat ni Rudy Andal)</body>
<link>http://www.philstar.com/Article.aspx?articleId=158690&amp;publicationSubCategoryId=92</link>
</article>
<article>
<title>GMA kampante na walang junta</title>
<author>Lilia Tolentino</author>
<date>
<month>April</month>
<day>26</day>
<year>2002</year>
</date>
<body>Hindi na nangangamba si Pangulong Gloria Macapagal Arroyo na may magtatangka pang buwagin ang kanyang administrasyon matapos magpahayag ng suporta ang mga lider ng Council for Philippine Affairs (COPA) sa kanyang liderato. Ito ang inihayag ni National Security Adviser Roilo Golez matapos makausap sina Boy Saycon, dating Tarlac Congressman Peping Cojuangco at Boy Montelibano ukol sa isyu ng panukalang &amp;quot;Freedom Force&amp;quot; at sa isinusulong nilang collective leadership o junta. Sinabi pa ni Golez na satisfied ang Pangulo sa ginawa ng COPA na public announcement na susuportahan nila ang kasalukuyang pamahalaan at pinabulaanan na may kasamang 19 heneral sa planong Freedom Force. (Ulat ni Lilia Tolentino)</body>
<link>http://www.philstar.com/Article.aspx?articleId=158696&amp;publicationSubCategoryId=92</link>
</article>
<article>
<title>20 taong kulong ipataw sa gambling lord</title>
<author>Rudy Andal</author>
<date>
<month>April</month>
<day>26</day>
<year>2002</year>
</date>
<body>Dapat patawan ng 20 taong pagkakulong at pagmultahin ng P5 milyong piso ang mga gambling operators at opisyal ng gobyerno na mapapatunayang nakikipagsabwatan sa illegal na sugal. Sa Senate bill 2091 ni Senador Noli De Castro, nais niyang amyendahan ang PD 1602 o anti-gambling law kung saan ay layunin nitong taasan ang parusa at multa sa mga mahuhuling mga gambling operators at kasabwat nitong opisyal ng pamahalaan. Nakasaad pa sa panukala ni de Castro, dapat kumpiskahin din ng gobyerno ang mga ari-arian na nagmula sa kinita sa jueteng o masiao sa pamamagitan ng paglikha ng lokal na ordinansa, administrative board sa lungsod o munisipalidad na magsasagawa ng pag-iimbestiga sa reklamo ng mga residente. Sa pagsasabatas ng panukalang ito ay ginagarantiya ni de Castro na sa loob lamang ng isang taon ay masusugpo ang mga illegal na sugal na pangarap ni Interior and Local Government Secretary Joey Lina. (Ulat ni Rudy Andal)</body>
<link>http://www.philstar.com/Article.aspx?articleId=158702&amp;publicationSubCategoryId=92</link>
</article>
<article>
<title>Ecstasy may parusang bitay</title>
<author>Butch Quejada</author>
<date>
<month>April</month>
<day>26</day>
<year>2002</year>
</date>
<body>Parusang kamatayan sa pamamagitan ng lethal injection ang naghihintay sa mapapatunayan ng korte sa mga nagbebenta at nag-iingat ng drogang ecstasy. Ito ang naging pahayag ni Senador Robert Barbers sa kanyang pagdating buhat sa Tokyo, Japan na naging resource speaker sa katatapos na International Drug Summit. Ayon kay Barbers, malapit nang maisabatas ang kanyang panukalang batas na Comprehensive Drug Bill at dito ay ginawa ng prohibited ang drug ecstasy na kung sino ang mahuhulihan ng 10 gramo ay may kaparusahang bitay. Ganoon din ay parusang bitay ang sinumang mahuhulihan ng 10 gramo ng shabu hindi tulad dati na dapat ay 200 gramo ang makumpiska bago mabitay ang isang akusado. Kasama rin sa panukalang batas ay ang pagtatatag ng Special Drug Court na pawang may kaugnayan lamang sa droga ang lilitisin na hindi dapat tumagal ng 60 araw ang pagdinig sa kaso. Malungkot din na sinabi ni Barbers na ang Pilipinas ay no, 3 na ngayon sa Asya na pinanggagalingan ng shabu. Nangunguna ang Myanmar (dating Burma) at pumapangalawa ang North Eastern China. (Ulat ni Butch Quejada)</body>
<link>http://www.philstar.com/Article.aspx?articleId=158706&amp;publicationSubCategoryId=92</link>
</article>
<article>
<title>MILF mang-aaresto ng Sayyaf</title>
<author>Lilia Tolentino</author>
<date>
<month>April</month>
<day>26</day>
<year>2002</year>
</date>
<body>Tutulong ang Moro Islamic Liberation Front (MILF) sa paghuli ng mga miyembro ng Abu Sayyaf at iba pang Lost Command na nagsasagawa ng krimen sa Mindanao. Ito ang nakasaad sa pinagsanib na kasunduan na nilagdaan ng MILF na kinatawan ni Vice Chairman Al Hadj Murad at Presidential Adviser on Special Concerns Norberto Gonzales sa pulong na ginanap nila sa Mindanao at Kuala Lumpur, Malaysia. Isang ad hoc joint action group ang itatatag para sa sistematikong ugnayan para sa pag-aresto ng mga kriminal alinsunod sa order of battle na ipadadala ng AFP. (Ulat ni Lilia Tolentino)</body>
<link>http://www.philstar.com/Article.aspx?articleId=158707&amp;publicationSubCategoryId=92</link>
</article>
<article>
<title>Israelis, Kano pupugutan!</title>
<author>Joy Cantos</author>
<date>
<month>April</month>
<day>27</day>
<year>2002</year>
</date>
<body>Pagkatapos na magbanta na magsasagawa ng susunod pang mga pambobomba sa mga urban areas sa Mindanao muli na namang nagbanta kahapon ang mga bandidong Abu Sayyaf Group na aatakihin nila ang tropa ng mga sundalong Amerikano na kalahok sa RP-US joint military exercise sa Basilan at Zamboanga City gayun din ang mga Israeli nationals. Sa isang panayam sa radio,nagbanta si Abu Muslim Al-Ghazie, self proclaimed Chief of Operatons Group ng Al Harakatul Al Islamiya ng ASG na maliban sa US troops ay ultimate target rin ng kanilang grupo ang mga Israeli na tatapak sa Mindanao na sandaling mahuli nila ng buhay ay pupugutan nila ito ng ulo. Ayon kay Al-Ghazie ang plano nilang pag-atake sa mga Israeli nationals ay bilang suporta sa giyera ng Palestine na tinitirahan ng kanilang mga kakamping Muslim na patuloy na lumalaban sa Israeli forces. Ang plano naman nilang pag-atake sa US troops ay bilang bahagi ng pagtataboy nila sa mga ito at pagtutol sa nagaganap na war games. Sinabi ni Al-Ghazie na hindi nila titirhan ng buhay ang sinumang Amerikano at Israeli nationals sa sandaling matiyempuhan nila ito. Kaugnay nito, doble ang paghihigpit ng seguridad ng military base sa direktiba ni AFP Southcom Chief Lt. Gen. Roy Cimatu sa Basilan at Zamboanga City para tiyakin ang kaligtasan ng mga sundalong Amerikano na kalahok sa Balikatan. Sa ilalim ng nilagdaang Terms of Reference ng Balikatan. Binibigyan ng karapatan ang US troops na ipagtanggol ang kanilang sarili sa sandaling atakehin ang mga ito ng mga Abu Sayyaf o anumang rebeldeng grupo habang nasa bansa. (Ulat ni Joy Cantos)</body>
<link>http://www.philstar.com/Article.aspx?articleId=158806&amp;publicationSubCategoryId=92</link>
</article>
<article>
<title>Panukala sa kongreso na lisensiya muna bago drug test tinutulan</title>
<author></author>
<date>
<month>April</month>
<day>27</day>
<year>2002</year>
</date>
<body>Mariing tinutulan ng Land Transportation Office (LTO) ang panukala ni Congressman Antonio Cuenco na ilabas muna ang drivers license ng mga aplikante bago isailalim sa drug test ang mga motoristang magre-renew ng kanilang mga lisensiya. Binigyang diin ni LTO Chief Roberto Lastimoso na hindi magandang unahin ang pagre-release ng LTO sa lisensiya ng mga aplikante bago doon lang ito pakukuhanin ng drug test dahil sa posibleng magdulot ito ng epekto sa kampanya ng pamahalaang Arroyo laban sa ipinagbabawal na gamot. Sinabi ni Lastimoso na mas magandang kumuha muna ng drug test ang mga driver upang malaman at matiyak na karapat-dapat itong magmaneho. Samantala sinabi naman ng DrugCheck Philippines Inc. ang kinikilalang pinakamahusay at pinakamalaking drug testing company na mahigit nang 2,000 motorista ang napatunayang positibo sa droga simula ng ilunsad ang mandatory drug testing program ng pamahalaan. Sinabi ni John Catindig, general manager ng DrugCheck Philippines Inc., ang datos na ito ay mahalaga sapagkat nakikita ang kaseryosohan ng pamahalaan na pangalagaan ang kaligtasan ng publiko.</body>
<link>http://www.philstar.com/Article.aspx?articleId=158813&amp;publicationSubCategoryId=92</link>
</article>
<article>
<title>AGFO tutol sa extension ng Chief of Staff</title>
<author>Joy Cantos</author>
<date>
<month>April</month>
<day>27</day>
<year>2002</year>
</date>
<body>Tinutulan ng 700 malakas na samahan ng Association of Generals and Flag Officers (AGFO) ang anumang ektensiyon ng termino ng Chief of Staff ng Armed Forces of the Philippines (AFP) bagamat ito ay prerogatibo ng Pangulong Gloria Macapagal-Arroyo. Ang reaksyon ay inihayag ng AGFO sa gitna na rin ng mainitang labanan sa hanay ng mga contenders upang pumalit sa nakatakda nang magretiro sa Mayo 20 pagsapit sa compulsory age retirement ni AFP Chief of Staff Gen. Diomedio Villanueva. Sina AFP Vice Chief of Staff Lt. Gen. Gregorio Camiling; AFP Southern Command Chief Lt. Gen. Roy Cimatu ang itinuturing na mahigpit na naglalaban sa posisyon, Kabilang naman sa iba pang contenders ay sina PAF Chief Lt. Gen. Benjamin Defensor Jr.; Navy Chief Vice Admiral Victorino Hingco at AFP Deputy Chief of Staff Lt. Gen. Narciso Abaya na ikinokunsiderang dark horse. Iginiit ng mga kasapi ng AGFO ang pagreretiro sa serbisyo ng lahat ng mga military personnel sa pagsapit sa edad na 56. (Ulat ni Joy Cantos)</body>
<link>http://www.philstar.com/Article.aspx?articleId=158819&amp;publicationSubCategoryId=92</link>
</article>
<article>
<title>Malaca&amp;ntilde;ang binatikos sa pagpigil ng video ni Erap</title>
<author>Joy Cantos, Rudy Andal at Lilia Tolentino</author>
<date>
<month>April</month>
<day>27</day>
<year>2002</year>
</date>
<body>Binatikos nina Rep. Abraham Mitra at Senador Blas Ople ang Malaca&amp;ntilde;ang sa ginawa nitong pagpigil sa pagpapalabas ng documentary film na Ama ng Masa ni dating Pangulong Joseph Estrada at ito umano ay pagyurak sa kalayaan ng pamamahayag. Sinabi ni Ople na ang pagharang sa Videogram Regulatory Board at Movie and Television Review and Classification Board (MTRCB) sa pagpapalabas sa Net 25 at ABC 5 ay maliwanag na mayroon umanong basbas ng Malaca&amp;ntilde;ang. Wika pa ni Ople, ipinakita lamang ng Arroyo administration ang pagiging takot nito na makuha ang simpatiya muli sa masa ni Estrada sakaling naipalabas ang isang oras na documentary film. Ayon naman kay Mitra na kung pinayagan lang ni Pangulong Arroyo ang video ni Erap ay tila mistula itong hotcakes sa pamilihan at kikita pa ng malaki ang gobyerno. Inihalimbawa nito ang ginawang desisyon ng mga opisyal na malapit noon kay dating Pangulong Diosdado Macapagal sa pagpapalabas ng Ferdinand Marcos film biography na pinamagatang &amp;quot;Iginuhit ng Tadhana&amp;quot; noong 1960 ay higit pang nagpalakas sa presidential bid ng yumaong diktador. Samantala sinabi ni Press Undesecretary Manny Sanchez na wala silang kinalaman sa umanoy pagtawag ng anak ni Executive Secretary Alberto Romulo sa ABC 5 na huwag ipalabas ang nasabing documentary. (Ulat nina Joy Cantos, Rudy Andal at Lilia Tolentino)</body>
<link>http://www.philstar.com/Article.aspx?articleId=158825&amp;publicationSubCategoryId=92</link>
</article>
<article>
<title>Guro makatatanggap ng bonus</title>
<author>Danilo Garcia</author>
<date>
<month>April</month>
<day>27</day>
<year>2002</year>
</date>
<body>Masaya ang buwan ng Mayo para sa mga pampublikong guro sa elementarya at high school dahil sa maagang bonus na kanilang matatanggap bilang paghahanda sa pagbubukas ng klase. Ipinalabas ni Education Secretary Raul Roco ang Department Order No. 15 sa mga regional at district offices na nag-uutos sa pagbibigay ng mga cash gift sa mga guro at non-teaching personnel. Ito umano ay para mapaghandaan ng mga guro ang pagtutustos sa matrikula ng kanilang mga nag-aaral na anak sa darating na pasukan sa Hunyo at iba pang gastusin. Nilinaw ni Roco na ang matatanggap na bonus ay kalahati umano ng kabuuang bonus ng lahat ng empleyado ng DepEd sa buong isang taon at hindi isang bagong bonus scheme. Wala ring iregularidad sa maagang pagpapalabas ng naturang pera dahil ito ay alinsunod sa probisyon ng Dept. of Budget and Management (DBM). (Ulat ni Danilo Garcia)</body>
<link>http://www.philstar.com/Article.aspx?articleId=158830&amp;publicationSubCategoryId=92</link>
</article>
<article>
<title>Syrian nationals na nanggulpi ng ABS-CBN crew parusahan</title>
<author>Rudy Andal</author>
<date>
<month>April</month>
<day>27</day>
<year>2002</year>
</date>
<body>Andrea Domingo na parusahan ang apat na Syrian nationals na nanggulpi ng mga TV crew kamakailan sa Angeles City, Pampanga. Sinabi nina Senators Noli de Castro at Blas Ople, dapat lamang patawan ng nararapat na parusa ang mga Syrian nationals na sina Galem Madame, Mohd Jouma, Fawaz Habar Kozma at Mohammad Issam El-Debs na honorary consul na nambugbog sa ABS-CBN crew na sina Isagani Taotao at William Natividad. Ayon kay De Castro, ang agarang pagpapahuli sa mga dayuhan ni Domingo ay magsisiguro na hindi makakaalis ng bansa ang mga ito para makasuhan sa ginawa nilang pananakit sa mga media practitioners. Wika naman ni Ople,dapat ideklarang persona non-grata ang honorary consul na si El-Debs na nag-alok ng compromise settlement sa ABS-CBN matapos ang pambubugbog sa mga journalist na kumukuha lamang ng video footage sa isang bar kung saan ay naroon sa labas ang mga dayuhan.(Ulat ni Rudy Andal)</body>
<link>http://www.philstar.com/Article.aspx?articleId=158833&amp;publicationSubCategoryId=92</link>
</article>
<article>
<title>'Pinas binigyan ng $10,000 relief goods</title>
<author>Lilia Tolentino</author>
<date>
<month>April</month>
<day>27</day>
<year>2002</year>
</date>
<body>Umaabot sa halagang $10,000 ng mga relief goods ang ipinagkaloob ng Indonesia sa Pilipinas. Pormal na tinanggap ni Defense Secretary Angelo Reyes ang mga relief goods mula kay Indonesia Ambassador Soeratim sa isang turnover ceremony kamakalawa sa Office of Civil Defense sa Camp Aguinaldo. Sinabi ni Reyes na ang mga relief goods ay kanilang ipamamahagi sa mga biktima ng kalamidad sa bansa. Kaya naman inatasan nito si OCD Administrator Ret. Major Gen.Melchor Rosales na magsagawa ng ebalwasyon kung anong lugar ang dapat iprayoridad na ibahagi ang mga relief goods. (Ulat ni Lilia Tolentino)</body>
<link>http://www.philstar.com/Article.aspx?articleId=158835&amp;publicationSubCategoryId=92</link>
</article>
<article>
<title>Arlene dela Cruz pinalaya na</title>
<author>Joy Cantos at Butch Quejada</author>
<date>
<month>April</month>
<day>28</day>
<year>2002</year>
</date>
<body>Matapos ang tatlong buwang pagkakabihag, pinalaya na ng kanyang mga kidnapper ang broadcast journalist na si Arlene dela Cruz sa isang lugar sa Jolo, Sulu kahapon ng umaga. Si Arlene, 36, field reporter ng Net 25 television station ay pinakawalan ng breakaway group ng MNLF at mga dating miyembro ng Abu Sayyaf na pinamumunuan ni Commander Lakandula sa boundary ng Patikul at Indanan sa Jolo dakong ala-una ng madaling araw kahapon at sinundo ni UP professor Dr. Mashur Jundam dakong alas-5:40 ng umaga sa Casanyangan village, Jolo. Mula sa Casanyangan, si dela Cruz ay sinalubong naman ng grupo nina Sen. Loren Legarda sa Jolo airport patungong Zamboanga City bago ang mga ito nagtuloy at lumapag sa Manila Domestic Airport dakong 11:30 ng umaga. Bagaman iginiit na walang ransom na ibinayad ang pamilya ni Arlene at ang kanyang paglaya ay isang &amp;quot;unconditional release,&amp;quot; sinabi ng isang mataas na opisyal ng militar na tumangging magpabanggit ng pangalan na nakatanggap sila ng impormasyon na nagbayad umano ng P2 milyon ransom ang mga negosyador kapalit ng pagpapalaya dito. &amp;quot;Is it really an abduction or a drama, eversince she is not cooperating with the military, we received an information that a P2-M ransom was paid in exchange for dela Cruz freedom,&amp;quot; pahayag ng opisyal na nagsabi pang personal na kilala ni dela Cruz ang kanyang mga abductors. Sinabi naman ni Lt. Jose Mabanta, chief ng AFP-Public Information Office na hanggang sa kasalukuyan ay inaalam pa nila ang tunay na mga pangyayari sa likod ng umanoy pagkakadukot at pagpapalaya kay dela Cruz. &amp;quot;We are still finding out the details surrounding the kidnapping and eventual release of Miss Arlene dela Cruz. Mysteries still shrouds the hostaging incident which only Arlene can finally explain,&amp;quot; pahayag ni Mabanta. Nabatid na naging instrumental si Sen. Loren Legarda at Dr. Jundam sa paglaya ni Arlene. Nagsilbing intermediary si Dr. Jundam sa pagitan ng mga Muslim at kay Legarda. &amp;quot;Masayang masaya po ako at nakabalik na ako. Talagang kinaawaan po ako ng Diyos dahil alam kong maraming nag-akala na patay na ako at marami rin ang gustong mamatay na ako, pero sa awa po at tulong ng Diyos ay nakabalik na ako, and by the grace of God Im finally home, finally free,&amp;quot; lumuluhang pahayag ni Arlene. Si Arlene ay dinukot noong Enero 20 taong ito habang papunta sa kuta ng Abu Sayyaf para magsagawa ng interview sa mga bandido. Dalawa sa kanyang mga guide ang pinugutan ng ulo. Pagkatapos nito ay agad humihingi nang P40 milyon ransom money ang grupo ni Lakandula sa pamilya dela Cruz bilang kapalit sa paglaya nito. (Ulat nina Joy Cantos at Butch Quejada)</body>
<link>http://www.philstar.com/Article.aspx?articleId=158921&amp;publicationSubCategoryId=92</link>
</article>
<article>
<title>Kabayan Noli masama ang loob</title>
<author>Rudy Andal</author>
<date>
<month>April</month>
<day>28</day>
<year>2002</year>
</date>
<body>&amp;quot;Ako ang nagbayo, nagsaing pero iba ang kumain!&amp;quot; Ito ang tila himutok ni Senator Noli de Castro dahil matapos ang matagal na pagtutok niya sa kaso nang dinukot na broadcast journalist na si Arlene dela Cruz, nang palayain ito ng kanyang mga kidnapper ay napunta ang kredito kay Senate Majority Leader Loren Legarda. Sa kabila nito, sinabi ni Senator de Castro na natutuwa siya na ligtas na napalaya si Arlene. Hindi na rin umano mahalaga kung sino ang nag-facilitate para makalaya si dela Cruz. Nabatid na si de Castro ang naunang nagpursige sa kasong ito ni Arlene at nagpadala pa ito ng cellfone at cell cards sa pamamagitan ni UP Prof. Mushar Jundam ng magtungo ito sa Sulu. Sa pinakahuling sulat ni Arlene ay sinasabi nitong hirap na hirap na siya kaya gusto na niyang makalaya mula sa kanyang mga abductors dahil nagkakaroon na siya ng sakit sa balat at payat na payat na. Sa press conference kahapon ay mapapansin na tumaba ito taliwas sa nakasaad sa kanyang liham na nangangayayat na ito. Itinanggi din ng dinukot na broadcast journalist na &amp;quot;walk-in&amp;quot; kidnap victim siya dahil walang dahilan para gawin niya ito para manganib ang kanyang buhay. (Ulat ni Rudy Andal)</body>
<link>http://www.philstar.com/Article.aspx?articleId=158925&amp;publicationSubCategoryId=92</link>
</article>
<article>
<title>Malalaswang pelikula ang itigil wag ang 'Ama ng Masa' - Nene</title>
<author>Rudy Andal</author>
<date>
<month>April</month>
<day>28</day>
<year>2002</year>
</date>
<body>Hinamon kahapon ng oposisyon sa Senado ang Movie &amp;amp; Television Review and Classification Board (MTRCB) at Videogram Regulatory Board (VRB) na unahing ipahinto ang pagpapalabas ng malalaswang pelikula kaysa ipatigil ang &amp;quot;Ama ng Masa&amp;quot; documentary film ni dating Pangulong Estrada. Sinabi ni Sen. Aquilino Pimentel Jr. na walang pornographic scenes, walang karahasan o madugong eksena dito at lalong walang eksenang humihimok sa masa na magrebelde laban sa gobyerno kaya walang dahilan ang MTRCB at VRB para pigilan ang pagpapalabas nito. Ani Pimentel, kung pinapayagan ng MTRCB na maipalabas sa big screen ang mga maituturing na pornographic film at mga pelikulang sobra sa violent scenes, bakit hindi ang &amp;quot;Ama ng Masa&amp;quot; na isang documentary film. (Ulat ni Rudy Andal)</body>
<link>http://www.philstar.com/Article.aspx?articleId=158936&amp;publicationSubCategoryId=92</link>
</article>
<article>
<title>FVR inabsuwelto ng Malaca&amp;ntilde;ang sa junta</title>
<author>Ely Saludar</author>
<date>
<month>April</month>
<day>28</day>
<year>2002</year>
</date>
<body>Agad inabsuwelto ng Malaca&amp;ntilde;ang si dating Pangulong Ramos na pinagdududahang nasa likod ng panibagong destabilisasyon sa Arroyo administration sa pamamagitan ng civilian-military junta. Sinabi ni acting Press Secretary Silvestre Afable na nananatili ang tiwala at respeto ng Palasyo kay Ramos. Ayon kay Afable, hindi nangangahulugang kung anuman ang gawin ng kanyang mga malalapit na tauhan ay may basbas na ito ng dating pangulo. Madalas na paghinalaan si Ramos dahil sangkot lagi ang mga dati nitong opisyal tulad ni ex-Budget Secretary Salvador Enriquez ng Peoples Consultative Assembly (PCA) na bumabanat sa gobyernong Arroyo kaugnay ng umanoy katiwalian. (Ulat ni Ely Saludar)</body>
<link>http://www.philstar.com/Article.aspx?articleId=158939&amp;publicationSubCategoryId=92</link>
</article>
<article>
<title>Pekeng antibiotics, pain killers kumakalat</title>
<author>Rudy Andal</author>
<date>
<month>April</month>
<day>28</day>
<year>2002</year>
</date>
<body>Nanawagan kahapon si Senadora Tessie Aquino-Oreta sa Bureau of Food and Drugs (BFAD) na magtalaga ng karagdagang inspection teams sa Metro Manila at iba pang lugar sa bansa upang mabigyang proteksiyon ang mamamayan ukol sa ulat na may kumakalat na mga pekeng gamot na mga antibiotics at pain killer na nagmumula umano sa Indonesia at China. Sinabi ni Sen. Oreta, lubhang nakababahala ang ulat na 30 porsiyento ng mga gamot sa ibat ibang botika sa bansa ay mga pekeng antibiotics at pain killers na ang laman umano ay mga arina at pinatigas na asukal lamang. Kabilang sa natuklasang pekeng gamot na naglalaman ng arina ay ang mga pain killers tulad ng Ponstan habang ang mga antibiotics na peke na ang laman ay pinatigas na asukal ay ang Fortun at Augmentin. Iginiit ng mambabatas na dapat ay mahuli ang mga nasa likod ng sindikatong ito upang hindi na kumalat pa ang mga pekeng gamot sa bansa. Samantala, hiniling naman ng senadora sa Department of Health na makipag-ugnayan ito sa Department of Trade and Industry sa paglalagay ng mga safeguard mechanisms para maprotektahan ang kalidad ng mga murang gamot na inaangkat ng gobyerno mula sa India. (Ulat ni Rudy Andal)</body>
<link>http://www.philstar.com/Article.aspx?articleId=158947&amp;publicationSubCategoryId=92</link>
</article>
<article>
<title>Journalist na nasasawi sa pagtupad sa tungkulin ilagay sa NPC hall of fame</title>
<author>Rudy Andal</author>
<date>
<month>April</month>
<day>28</day>
<year>2002</year>
</date>
<body>Hiniling kahapon ng Senado sa National Press Club (NPC) na kilalanin at ilagay sa hall of fame ang mga mamamahayag na nasawi dahil sa pagtupad sa kanilang tungkulin. Sinabi ni Sen. Blas Ople, hindi lamang ang mga naging pangulo ng NPC ang dapat bigyan ng pagkilala kundi maging ang mga journalist na nasawi din habang tumutupad sa kanilang tungkulin. Wika ni Ople, may 50 journalist simula nitong 1986 ang napaslang subalit isa man sa mga kasong ito ay hindi nalutas ng pulisya o ng National Bureau of Investigation (NBI). Aniya, karamihan sa mga napatay na mamamahayag ay mga reporter na naglilingkod sa mga provincial papers, radio stations at tv networks. Nanawagan din ang senador sa mga may-ari ng mga publication at radio/tv stations na bigyan ng nararapat na proteksiyon ang ating mga mamamahayag lalo na iyong nakatalaga sa mga kritikal na lugar sa bansa. Umapela pa ang mambabatas sa MILF, NPA at Abu Sayyaf Group na respetuhin ng mga ito ang kagawad ng media. (Ulat ni Rudy Andal)</body>
<link>http://www.philstar.com/Article.aspx?articleId=158950&amp;publicationSubCategoryId=92</link>
</article>
<article>
<title>Palasyo praning - Oreta</title>
<author>Rudy Andal at Lilia Tolentino</author>
<date>
<month>April</month>
<day>29</day>
<year>2002</year>
</date>
<body>Binatikos kahapon ni Senator Tessie Aquino-Oreta ang plano ng Malaca&amp;ntilde;ang na magtalaga ng 10,000 pulis para protektahan ang Palasyo sa darating na Mayo 1 mula sa mga taga-suporta ni dating Pangulong Joseph Estrada. Sinabi ni Oreta, &amp;quot;overkill&amp;quot; ang nasabing plano at nagpapahiwatig lamang na &amp;quot;napa-praning&amp;quot; ang administrasyong Arroyo dahil sa mga inaakalang banta sa katatagan ng liderato nito, hindi lamang mula sa kampo ni Estrada at iba pang kalaban sa pulitika kundi pati na rin sa mga dismayadong kakampi nito sa EDSA 2. Ayon kay Oreta, mali ang planong ito ng Palasyo sa kadahilanang maaring magsamantala ang mga masasamang-loob sa pamamagitan ng paggawa ng krimen sa ibang lugar na malayo sa Maynila, na siyang kinaroroonan ng Malaca&amp;ntilde;ang. Gayunman, pinayuhan ni Oreta ang mga nagnanais magpababa sa puwesto ni Arroyo na hintayin na lamang ang 2004 national elections para magkaroon ng mapayapang pagpapalit ng liderato sang-ayon sa itinatadhana ng Konstitusyon. Samantala, hindi naman daw 10,000 cops kundi 6,000 lang mga pulis ang itatalaga sa Palasyo para pangalagaan ang seguridad ng nasabing lugar sa pagdiriwang ng Labor Day at unang anibersaryo ng EDSA 3 sa Mayo 1. Ito ang pahayag ni Acting Press Secretary Silvestre Afable, sa mga kritisismo na tila &amp;quot;overkill&amp;quot; naman ang kahandaan ng Philippine National Police (PNP) para sa dalawang selebrasyon sa Mayo 1. &amp;quot;Hindi naman talaga 10,000 ang deployment diyan. I attended a briefing by NCRPO Director General Edgardo Aglipay and actually ang involve naman diyan sa deployment is just 6,000 cops. But you know, we have really to put policemen in large numbers para to serve as deterrent to violence kasi kung kakaunti naman ang mga nagbabalak ng trouble ay lumakas pa ang loob. Kailangan din natin ang deterrent para may peace of mind ang publiko,&amp;quot; ani Afable. Sinabi ni Afable na hindi nila inaasahan na magkakaroon ng gulo sa Mayo 1. &amp;quot;Basta sa amin, ang intensiyon namin ay peaceful day iyan and we will undertake the measures we can to make it peaceful,&amp;quot; sabi ni Afable. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=159062&amp;publicationSubCategoryId=92</link>
</article>
<article>
<title>Sumbong ni Arlyn dela Cruz paiimbestigahan ng Malaca&amp;ntilde;ang</title>
<author>Lilia Tolentino</author>
<date>
<month>April</month>
<day>29</day>
<year>2002</year>
</date>
<body>Paiimbestigahan ng Malaca&amp;ntilde;ang sa kinauukulang ahensiya ng pamahalaan ang akusasyon ni Arlyn dela Cruz ng Net 25 na sangkot ang MNLF integrees at gayundin ang ilang miyembro ng AFP sa pagkakabihag sa kanya sa Mindanao. Si dela Cruz, ay pinalaya ng mga bumihag sa kanya kamakalawa sa isang lugar sa Jolo, Sulu, pagkaraan ng tatlong buwang pagkakabihag. Ang pagkakalaya ni dela Cruz ay dahil sa pakikipagnegosasyong ginawa ni Senator Loren Legarda. Ayon kay Acting Press Secretary Silvestre Afable, ang alegasyong may kinalaman ang ilang MNLF integrees at ilang miyembro ng AFP sa pagkakabihag kay dela Cruz ay ipanaabot ng Malaca&amp;ntilde;ang sa liderato ng MNLF at gayundin sa lokal na pamahalaan na pinamumunuan ni Governor Yusof Jakiri para magsagawa rin sila ng sariling imbestigasyon. Sinabi ni Afable na nakausap niya si AFP Chief of Staff General Deomedio Villanueva at sinabi nitong walang kinalaman ang militar sa ginawang negosasyon sa paglaya ni dela Cruz pero sa umpisa pa lang ng negosasyon ay ipinababatid naman sa AFP ang lahat na pangyayaring may kinalaman dito. Sinabi ni Afable na walang kinalaman ang Palasyo sa naganap na negosasyon dahil mas nakatuon sila sa pagtugis sa Abu Sayyaf. &amp;quot;Hindi naman sangkot ang Malaca&amp;ntilde;ang sa lahat, I mean, Malacanang does not have knowledge of the negotiations going on. Sometimes these are done by the third parties and like in this case the Armed Forces was not involved. So nothing was reported to our level,&amp;quot; ani Afable. Hinggil sa panukala ni Senator Edgardo Angara na balasahin ang Southcom dahil sa patuloy pang problema sa Abu Sayyaf at sa isyu ng pagkakidnap kay dela Cruz, sinabi ni Afable na kailangan ang masusing pagrerepaso sa isyu. &amp;quot;Any revamp in the Southcom will have to undergo a very thorough analysis of its operational achievement and the situation on the ground. At this point in time, there is no recommendation either from the AFP or the Defense Department regarding the revamp of the Southcom. So theres no reason for Malaca&amp;ntilde;ang to act on the issue,&amp;quot; dugtong ni Afable. (Ulat ni Lilia Tolentino)</body>
<link>http://www.philstar.com/Article.aspx?articleId=159072&amp;publicationSubCategoryId=92</link>
</article>
<article>
<title>Cayetano umapela sa pagpapalabas ng 'Ama ng Masa'</title>
<author>Rudy Andal at Lilia Tolentino</author>
<date>
<month>April</month>
<day>29</day>
<year>2002</year>
</date>
<body>Pinayuhan kahapon ni Senator Renato Cayetano ang proponent ng documentary film na &amp;quot;Ama ng Masa&amp;quot; na umapela ito sa Malaca&amp;ntilde;ang Review Panel matapos hindi payagan ng Movies and Television Review and Classification Board (MTRCB) at Videogram Regulatory Board (VRB), ang nasabing pelikula ay tumatalakay sa buhay ni dating Pangulong Joseph Estrada. Sinabi ni Cayetano, dapat lamang payagan na maipalabas ang nasabing pelikula dahil wala naman anyang masamang nilalaman ito para maging banta sa pambansang seguridad. Ayon kay Cayetano na ang ginawang hakbang ng MTRCB at VRB ay pawang administrative decision lamang ng nasabing mga ahensiya at hindi desisyon na nagmula sa Pangulo kaya puwedeng iapela ito ng proponent ng documentary film para mapahintulutang maipalabas. Samantala, sinabi ni Acting Press Secretary Silvestre Afable, na wala nang puwedeng iapela sa MTRCB Appeals Board sa Malaca&amp;ntilde;ang ang kampo ni Estrada para mabigyang kunsiderasyon ang pagpapalabas ng &amp;quot;Ama ng Masa&amp;quot;. Ayon kay Afable, ang MTRCB ay walang pagtutol sa pagpapalabas ng documentary kundi ang aksiyon ay ginawa ng VRB. Samantala, ayaw ng bigyan ng komentaryo ng Palasyo ang alegasyon ng Partido ng Masang Pilipino na puwede pang makabalik sa puwesto si Estrada dahil naka-bakasyon lang ito at hindi naman nagbitiw sa puwesto. &amp;quot;Wala na, hindi na kami magko-comment diyan, dahil nagsalita na ang Supreme Court (SC) tungkol dito and the government stands on the judgement of the Supreme Court,&amp;quot; ani Afable. Hinggil sa akusasyon na nakipagkutsaba ang SC sa Malaca&amp;ntilde;ang para gawing legal ang panunungkulan ni Pangulong Arroyo, sinabi ni Afable na mahirap na akusahan ang Kataas-taasang Korte. &amp;quot;Kung ia-accuse natin ang SC wala na tayong pagbabatayan na batas. We all have to stand as a people of the Republic behind the SC because thats the last resort of justices,&amp;quot; ani Afable. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=159079&amp;publicationSubCategoryId=92</link>
</article>
<article>
<title>Malaca&amp;ntilde;ang binatikos ng GSIS employees</title>
<author>Lordeth Bonilla</author>
<date>
<month>April</month>
<day>29</day>
<year>2002</year>
</date>
<body>Kinondena ng mga kawani ng GSIS ang umanoy mabagal na pag-aksiyon ng kasalukuyang pamahalaan hinggil sa mga katiwaliang kinakahaharap ng kasalukuyang pangulo nitong si Winston Garcia. Naunang napabalita na papalitan na umano ni Pangulo Gloria Macapagal-Arroyo si Garcia kaya naghahanap na ito ng karapat-dapat na pangulong papalit sa huli dahil lumutang umano ang pangalan nina MMDA Chairman Benjamin Abalos Sr., Cesar Sarino at Silvestre Bello at ilan pang personalidad na pinagpipilian ni Arroyo. Dahil sa balitang ito, labis na kinatuwa ng mga kawani ng nasabing tanggapan sa pangunguna ng Kapisanan ng mga Manggagawa sa GSIS dahil sa pag-aakalang aaksyunan na ni Arroyo ang kanilang matagal ng minimithing pagpapatalsik kay Garcia. Si Garcia ay inaakusahan ng unyo ng GSIS na gumawa umano ng ibat-ibang katiwalian sa kanilang tanggapan. Ayon sa unyon, sa sobrang bagal ng Malaca&amp;ntilde;ang na umaksyon sa kanilang kahilingan na patalsikin sa puwesto sa lalong madaling panahon si Garcia ay mapipilitan umano silang iparalisa ang operasyon ng nasabing tanggapan para marinig muli ng Pangulong Arroyo ang kanilang sama ng loob. (Ulat ni Lordeth Bonilla)</body>
<link>http://www.philstar.com/Article.aspx?articleId=159085&amp;publicationSubCategoryId=92</link>
</article>
<article>
<title>Pilipinas nagpaliwanag sa Indonesia</title>
<author>Lilia Tolentino</author>
<date>
<month>April</month>
<day>29</day>
<year>2002</year>
</date>
<body>Nagpaliwanag ang Pilipinas sa Justice Department ng Indonesia dahil sa pagkakaaresto ng tatlong Indonesian sa bansa na sangkot sa ilegal na pag-iingat ng detonating devices sa Ninoy Aquino International Airport (NAIA) noong Marso 13. Dalawa sa mga naarestong Indonesian n a sina Abdul Jamal Balfas at Tamsil Linrung ang nakabalik na sa Jakarta noong Abril 19 sa utos ng Pangulong Gloria Macapagal Arroyo dahil sa kakulangan ng ebidensiya laban sa kanila. Si Aguz Dwikarna, ang naiwan pa sa bansa para pumailalim pa sa imbestigasyon ng National Bureau of Investigation(NBI)kaugnay naman ng pag-iingat niya ng sandata. Sa isang phone interview kahapon kay Acting Press Secretary Silvestre Afable, sinabi nitong ipinadala ng Pangulo si Presidential Adviser on Special Concerns Norberto Gonzales para makipagpulong sa Minister of Justice ng Indonesia. Ayon kay Afable, tumawag si Gonzales kahapon mula sa Jakarta at sinabi nitong naunawaan naman ng pamahalaang Indonesian ang dahilan kung bakit naaresto ang tatlong nilang mamamayan. Si Gonzales ay nakatakdang makipagkita sa pamilya ng mga naarestong Indonesian para magpaliwanag hinggil sa kadahilanan ng kanilang pagkakaaresto sa bansa. Kinailangan ang pagpapaliwanag na ito ng pamahalaan dahilan sa nagharap ng reklamo ang dalawang umuwing Indonesian na &amp;quot;planted&amp;quot; daw ang ebidensiyang pinagbasehan sa kanilang pagkakadakip sa NAIA. Isang kinatawan ng Indonesian Legislature na si Deputy speaker Andi Tafwa ang ipinadala sa bansa para hilingin ang pagpapalaya sa tatlong naaresto nilang kababayan. Tumawag din sa Pangulong Arroyo si Indonesian President Sukarno Utri, Prime Minister Hassan Wirayuda at Indonesian Parliament. Inirekomenda ni Justice Secretary Hernando Perez ang pagpapalaya kaagad sa dalawang Indonesian noong Marso 13 dahilan sa kawalan ng sapat na ebidensiya laban sa kanila at dahil din sa &amp;quot;diplomatic goodwill.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=159090&amp;publicationSubCategoryId=92</link>
</article>
<article>
<title>Kakampi ko si Lord - GMA</title>
<author>Lilia Tolentino at Ely Saludar</author>
<date>
<month>April</month>
<day>30</day>
<year>2002</year>
</date>
<body>Malakas ang pananalig ni Pangulong Arroyo na hindi siya pababayaan ng Panginoong Maykapal sa kabila ng kabi-kabilang mga problemang kinakaharap ng kanyang administrasyon dahil kakampi niya Ito. Sa kanyang lingguhang panayam sa radyo, sinabi ng Pangulo na naniniwala siyang sadyang pinlano para sa kanya ang paghawak ng panunungkulan sa Malaca&amp;ntilde;ang. Ang pahayag ay ginawa ng Presidente sa tanong na kung nagsisisi siya sa mabilis na pagkakapasok sa Malaca&amp;ntilde;ang sa gitna ng maraming kontrobersiya at problemang inaabot ngayon ng kanyang administrasyon. &amp;quot;Even the timing, the Lords timing is perfect at basta ikaw ay sumusunod sa kanyang utos, pati timing na ginagawa niya ay tinatanggap iyon,&amp;quot; wika niya. At dahil nga kakampi umano niya ang Diyos, hindi anya magtatagumpay ang sinumang nagbabalak na guluhin o kayay ibagsak ang gobyerno. Sa pagtatalumpati sa Metro Manila Regional Congress ng Barangay Peace and Order Committee, sinabi ng Pangulo na ngayong organisado na ang mga barangay sa Metro Manila hindi na makalulusot pa ang sinumang grupo na manggugulo sa pamahalaang Arroyo. Ang pahayag ay makaraang matanggap ng Pangulo ang isinumiteng Barangay Public Safety Plan ng mahigit 1,600 mga barangay sa Metro Manila. Ayon sa Pangulo, ang mga barangay peace and order committee ang magsisilbing first line of defense kaya makakaasa ang publiko sa katatagan ng ating bansa. Pinasalamatan din ng Pangulo ang pagiging organisado ng mga barangay sa kamaynilaan dahil makatutulong ang mga ito hindi lang sa pagpapanatili ng peace and order kung hindi sa pagpasok ng mas maraming negosyo na magbibigay ng mas maraming trabaho sa mga manggagawa. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=159170&amp;publicationSubCategoryId=92</link>
</article>
<article>
<title>Bangayang Loren vs Noli sumiklab</title>
<author>Rudy Andal</author>
<date>
<month>April</month>
<day>30</day>
<year>2002</year>
</date>
<body>Nagsimula na ang &amp;quot;bangayan&amp;quot; ng dalawang vice-presidentiables na sina Senate Majority Leader Loren Legarda-Leviste at Sen. Noli de Castro kahit malayo pa ang 2004 elections matapos magpalitan ang mga ito ng pahayag kaugnay sa pinalayang broadcast journalist na si Arlene dela Cruz. Sinabi ni Sen. Legarda na hindi siya nang-aagaw ng kredito sa ginawa niyang pagtulong upang matagumpay na makalaya si dela Cruz mula sa kanyang mga abductors noong Sabado ng walang anumang kondisyon. &amp;quot;Nagsumikap akong tulungan si Arlene dahil lumapit sa akin ang kanyang pamilya kaya bilang mamamahayag at ngayon ay mambabatas ay tumulong ako sa kanya simula pa lamang noong Pebrero 18,&amp;quot; pahayag ng senadora sa radio interview ng dzBB. Nagpatutsada pa si Senator Legarda na kung credit lamang ang nais ng iba ay malaya niyang ibibigay ito dahil hindi naman ito ang kanyang hinahabol kaya siya tumulong. &amp;quot;Ang hirap dito sa atin ay hindi mawala ang pagiging crab mentality ng ilan,&amp;quot; sabi pa ng senadora. Inamin naman ni Senator de Castro na &amp;quot;nagulat&amp;quot; siya ng malaman na may sarili palang effort si Legarda para tulungan si dela Cruz na makalaya. Aniya, nalaman niya ang paglaya ni Arlene sa pamamagitan ng radyo dahil hindi naman daw siya tinatawagan ng kasamahang senador para ipabatid na lalaya na ang nasabing mamamahayag. &amp;quot;Ang masakit pa dito ay ginagamit ko si Prof. Mashur Jundam bilang mediator kay Arlene at mga dumukot dito yun pala ay siya rin ang ginagamit ni Sen. Legarda,&amp;quot; wika ng senador. Hindi naman naniniwala si de Castro na lumaya na walang anumang kondisyon si dela Cruz dahil sa tuwing makakausap niya ang lider ng grupong kumidnap kay Arlene na si Lakandula ay puro pera ang nais nila. &amp;quot;Nakiusap nga ako nuon na baka puwede ay projects na lamang ang maging kapalit ng paglaya ni Arlene para sa kanilang lugar pero ayaw nilang pumayag hanggang sa ang hingin na lamang nila ay P1 milyon bilang paunang bayad at ang balanseng P10 milyon ay babayaran kapag nasa laya na si Arlene,&amp;quot; pahayag pa ng senador. Pero bago magsimula ang sesyon ng Senado kahapon ay nagkamay at nagbeso-beso ang dalawang senador bilang pagpapakita ng kanilang pagiging magkaibigan at wala silang samaan ng loob sa isat isa. Sina Legarda at de Castro na pawang mula sa ABS-CBN ay parehong ikinokonsiderang vice-presidentiables sa darating na 2004 elections. (Ulat ni Rudy Andal)</body>
<link>http://www.philstar.com/Article.aspx?articleId=159185&amp;publicationSubCategoryId=92</link>
</article>
<article>
<title>Equitable-PCIBank officials sinuhulan para idiin si Erap?</title>
<author>Joy Cantos</author>
<date>
<month>April</month>
<day>30</day>
<year>2002</year>
</date>
<body>Sinuhulan umano ng matataas na opisyal ng Equitable-PCIBank ang mga opisyal at kawani nito upang tumestigo sa impeachment trial at idiin si dating Pangulong Estrada. Ito ang mariing buwelta kahapon nina Attorneys Mario Crescini at Noel Malaya, counsel de offico ng mga Estrada sa pagpapatuloy ng umiinit na balitaktakan sa pagdinig kahapon ng Sandiganbayan Special Division sa kasong plunder ni Estrada. Ayon kina Crescini at Malaya, natuklasan nila ito sa iprinisinta ni Equitable-PCIBank first vice president at legal services division chief Manuel Curato na isang resolusyon na ipinalabas ng Board of Directors ng bangko noong Dis. 19, 2000 na humihikayat sa mga opisyal at kawani nito na tumestigo laban sa nakapiit na dating pangulo. Nakasaad sa naturang resolusyon ang pangakong magbibigay ng tulong na legal at pananalapi sa sinumang opisyal o kawani ng bangko na tetestigo laban kay Estrada. Ang naturang pangako ay muling inulit sa sumunod na resolusyon na may petsang Pebrero 20, 2001 kung saan idinagdag ng bangko na ang tulong nito ay maaaring magpatuloy kahit matapos na ang impeachment trial o kahit wala na ang mga ito sa bangko. Kaugnay nito, sinabi ng court-appointed lawyer ni Estrada na si Prospero Crescini na malinaw na lumilitaw na tahasang nilabag ng Equitable-PCIBank ang Bank Secrecy Law para lamang idiin si Estrada nang ipalabas nito ang mga dokumentong may kinalaman sa kontrobersiyal na Jose Velarde account kahit na hindi ito hinihingi ng prosekusyon. Ayon naman kay Partido ng Masang Pilipino spokesman Jesus Crispin Remulla, malinaw na panunuhol ang ginawa ng Equitable-PCIBank sa mga ipinangako nitong suporta. &amp;quot;Sa ganitong klaseng mga tulong na inialok malinaw na ang pagtestigo nina Curato at Ocampo ay hindi para sabihin ang katotohanan kundi sumunod sa kagustuhan ng kanilang mga amo na maibagsak si Estrada mula sa pagka-pangulo,&amp;quot; ayon kay Remulla. (Ulat ni Joy Cantos)</body>
<link>http://www.philstar.com/Article.aspx?articleId=159187&amp;publicationSubCategoryId=92</link>
</article>
<article>
<title>Roco kakasuhan ng civil society</title>
<author>Danilo Garcia</author>
<date>
<month>April</month>
<day>30</day>
<year>2002</year>
</date>
<body>Nagbabala kahapon ang isang civil society kay Department of Education (DepEd) Secretary Raul Roco na sasampahan ito ng kasong administratibo kapag hindi nakinig sa kanilang panawagan na huwag munang ipatupad ang &amp;quot;millennium curriculum&amp;quot; ngayong pasukan. Sinabi ni Education Network (E-Net) secretary general Prof. Eric Torres na magiging pinakahuli at pinakadrastiko nilang hakbang ang pagsasampa ng kaso kay Roco kapag hindi nito pinakinggan ang hiling para sa 1-taong moratorium sa bagong curriculum. Sa ilalim ng millennium curriculum, babawasan at magiging lima na lamang ang mga araling pag-aaralan sa mga paaralan. Ang mga ito ay English, Mathematics, Science, Filipino at ang bagong Makabayan. Ayon kay Torres, pangulo rin ng Alliance of Concerned Teachers (ACT) na hindi pa handa ang mga guro at wala pang mga training kung paano ituturo ng maayos ang bagong araling Makabayan at wala pa ring mga sapat na libro at teaching manuals ang kagawaran. Kukuha rin ng suporta ang naturang grupo na binubuo ng 110 civil society at may 500,000 miyembro sa mga kaalyado nilang mga mambabatas sa Kongreso at Senado upang igiit sa DepEd ang pagpapatupad ng moratorium. Malaking dahilan umano sa pagsasampa ng kaso ang kawalan ng konsultasyon ng ahensiya sa pagpapatupad ng bagong curriculum kung saan natapakan ang karapatan ng mga guro at mga magulang ng mga bata. (Ulat ni Danilo Garcia)</body>
<link>http://www.philstar.com/Article.aspx?articleId=159196&amp;publicationSubCategoryId=92</link>
</article>
<article>
<title>Dagdag sahod sa Labor Day malabo</title>
<author>Lilia Tolentino</author>
<date>
<month>April</month>
<day>30</day>
<year>2002</year>
</date>
<body>Walang inaasahang pagtataas sa sahod ang mga manggagawa mula kay Pangulong Arroyo sa pagdiriwang bukas ng Labor Day. Sinabi ng Pangulo na bagaman hindi maipagkakaloob ang taas ng sahod ng manggagawa sa ngayon, ang importante naman ay nananatiling mababa ang presyo ng pangunahing bilihin tulad ng bigas at gamot na kalahati ang ibinagsak ng presyo. Ayon sa Pangulo, malaki naman ang itinaas ng suweldo ng mga manggagawa noong nakaraang taon at base nga sa mga analysts sa Asya, ang pinakamalaking pagtaas sa sahod ng mga obrero ay naganap sa Pilipinas. Sinabi rin ng Presidente na inatasan niya si Energy Secretary Vincent Perez na magsagawa ng pag-aaral kung paano maiiwasan ang malaking pagtaas sa presyo ng kuryente at kung paano mababawasam ang pagtaas ng power purchase adjustment o PPA para hindi na makabawas pa sa kanilang kita. At gaya ng pangako niya sa kanyang State of the Nation Address noong Hulyo, sinabi ng Pangulo na ang unang-unang pinagtutuunang pansin ng administrasyon ay ang kawalan ng trabaho. &amp;quot;Noong ako ay umupo bilang Pangulo, 11.3% ang unemployment rate. Ngayon ay 10.3% na lang. Nakakamit tayo nang 1.5 milyong trabaho para sa ating mamamayan. Alam ko na ang 10.3% ay marami pa rin pero nalutas natin ang pagdami ng unemployment,&amp;quot; pahayag ng Pangulo. Idinagdag pa ng Presidente na ang hakbang na ginagawa ngayon ng gobyerno ay lumikha ng empleyo at hindi wasakin ang mga ito. (Ulat ni Lilia Tolentino)</body>
<link>http://www.philstar.com/Article.aspx?articleId=159199&amp;publicationSubCategoryId=92</link>
</article>
<article>
<title>GMA bagsak uli sa survey ng Pulse Asia</title>
<author>Ely Saludar</author>
<date>
<month>April</month>
<day>30</day>
<year>2002</year>
</date>
<body>Bumagsak nang 10 puntos ang net trust rating ni Pangulong Arroyo base sa pinakahuling survey ng Pulse Asia na ginawa mula March 22-April 10, 2002. Mula sa +33 noong Disyembre 2001 ay bumaba ang net trust rating sa +23. Ang malaking pagbagsak ay sa Luzon mula sa +39 ay bumaba sa +18, sa Mindanao +33 sa +27 at sa Visayas ay bahagya lamang mula sa +35 sa +34. Hindi naman naalarma ang Malaca&amp;ntilde;ang sa nasabing resulta at ayon kay acting Press Secretary Silvestre Afable, normal lamang ang pagbagsak ng rating ng Pangulo dahil ganito rin ang naranasan nina dating pangulong Aquino, Ramos at Estrada. (Ulat ni Ely Saludar)</body>
<link>http://www.philstar.com/Article.aspx?articleId=159204&amp;publicationSubCategoryId=92</link>
</article>
</data>