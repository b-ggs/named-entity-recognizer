<?xml version="1.0" encoding="ISO-8859-1" ?>
<data>
<article>
<title>Bin Laden sasaklolo sa Sayyaf</title>
<author>Joy Cantos</author>
<date>
<month>March</month>
<day>01</day>
<year>2002</year>
</date>
<body>Naka-alerto ngayon ang militar sa Mindanao sa posibleng pagpasok ng malaking arms shipment na padala umano ng international terrorist na si Osama bin Laden bilang pang-saklolo sa mga bandidong Abu Sayyaf. Tiniyak kahapon ni AFP Southcom Chief Lt. Gen. Roy Cimatu na haharangin ng tropa ng militar ang posibleng pagpasok sa entry points sa Mindanao ng mga armas ng Taliban na umanoy isusuporta sa mga bandidong Abu Sayyaf na kaalyado ni bin Laden. Ayon kay Cimatu, mahigpit ang isinasagawang pagbabantay ng kanyang mga tauhan para pigilan ang posibilidad na tangkain ng mga international terrorist na magpuslit ng sinasabing mga armas ng Taliban bunga na rin ng pagkadehado ng Abu Sayyaf sa all-out war campaign ng pamahalaan laban sa naturang grupo ng mga bandido. Base sa intelligence report, tumitiyempo lamang umano ang mga terorista mula sa Middle East at hindi anya papayag ang Al-Qaeda ni bin Laden na magapi ang kanilang kaalyado sa Pilipinas matapos umeksena na ang US troops sa Basilan kaugnay ng Balikatan. Samantala, ibinasura kahapon ng AFP ang hinihinging amnestiya ng ilang mga hardcore na lider at mga tauhan ng Sayyaf kapalit ng kanilang pagsuko sa pamahalaan. Matigas na inihayag ni AFP Chief Gen. Diomedio Villanueva na hindi nila maaaring pagbigyan ang nasabing kondisyon ng grupo. (Ulat ni Joy Cantos)</body>
<link>http://www.philstar.com/Article.aspx?articleId=152321&amp;publicationSubCategoryId=92</link>
</article>
<article>
<title>Pagsibak ni Erap sa mga abogado palabas lang daw</title>
<author>Malou Rongalerios-Escudero/Rudy Andal at Ely Saludar</author>
<date>
<month>March</month>
<day>01</day>
<year>2002</year>
</date>
<body>Naniniwala si Senate President Franklin Drilon na bahagi lamang ng isang &amp;quot;palabas&amp;quot; at estratehiya ang ginawang pagsibak ni dating Pangulong Estrada sa kanyang mga abogado upang makuha nito ang simpatiya ng taumbayan at lumitaw siyang kawawa. Ayon kay Drilon, ang binitiwang pananalita ni Estrada na wala na siyang tiwala sa ating hustisya ay isang self-serving na pananaw mula sa isang dating lider ng bansa gayung alam niyang umiiral ang hustisya dito na naging saligan ng ating demokrasya. Pinabulaanan naman ni Atty. Raymond Fortun, dating abogado at kasalukuyang spokesman ni Estrada na bahagi ng estratehiya ang pagbuwag sa defense panel. &amp;quot;Wala na pong game plan, kumbaga sa basketball ay thrown out na kami, pinakiusapan lang po ako na maging spokesman pansamantala,&amp;quot; pahayag ni Fortun. Sinabi pa ni Fortun na hindi simpatiya ng publiko ang hinihingi ni Estrada kundi hustisya mula sa Sandiganbayan. Samantala, lalong maaantala ang paglilitis ng mga kaso ni Estrada dahil sa ginawa nitong pagtanggal sa kanyang mga abogado. Ayon kay Ombudsman Aniano Desierto, maaaring tumagal ng mula isang linggo hanggang 10 araw ang pagkaantala ng paglilitis dahil kailangan munang mabigyan ng bagong mga abogado ang dating presidente. Sinabi pa ni Desierto na kailangang protektahan ng korte ang karapatan ni Estrada na makapamili ng kanyang abogado. Aminado rin si Desierto na may malaking epekto sa pagkakaroon ng speedy trial ang pagbibitiw ng siyam na tagapagtanggol ni Estrada dahil kailangan muling pag-aralan ng papalit na mga abogado ang apat na kasong kinakaharap nito. Kumbinsido naman si Prosecutor Alex Padilla na kukuha ulit ng bagong abogado si Estrada dahil imposibleng magtiwala ito sa serbisyo ng mga abogado mula sa PAO (Public Attorneys Office). Kaugnay nito, itutuloy pa rin ngayong umaga ng Sandiganbayan Special Division ang pagdinig sa petisyon ni Estrada na maoperahan sa Amerika. Pero sinabi ni Atty. Renato Bocar, spokesman ng Special Division na maaari namang hilingin ng mga bagong abogado ni Estrada na ipagpaliban ito upang mapag-aralan ang petisyon. Kung matutuloy ang pagdinig ngayon ay inaasahang unang isasalang ng korte si Dr. Ramon Gustillo, consultant ng Veterans Hospital. Samantala, handa naman ang mga lawyers ng PAO na ipagtanggol ang dating pangulo sa pangunguna nina Attys. Silvestre Moseng, Jefferson Toribio at Melita Lauron. Pinag-aaralan na ng PAO lawyers ang kaso ni Estrada mula umpisa ng paglilitis. Inihahanda na rin ng mga dating abogado ni Estrada ang mga papeles na ibibigay nila sa Special Division upang pormal na maipaalam ang kanilang pagbibitiw. Sa Malaca&amp;ntilde;ang, kinalungkot ni Pangulong Arroyo ang naging desisyon ni Estrada na pagbitiwin lahat ang kanyang mga abogado. Pero bagamat nakikisimpatiya, sinabi ng Presidente na hindi naman dapat na matigil ang pagkamit ng hustisya. (Ulat nina Malou Rongalerios-Escudero/Rudy Andal at Ely Saludar)</body>
<link>http://www.philstar.com/Article.aspx?articleId=152332&amp;publicationSubCategoryId=92</link>
</article>
<article>
<title>'Taga-pugot' ng Sayyaf kinasuhan ng murder</title>
<author>Grace Amargo</author>
<date>
<month>March</month>
<day>01</day>
<year>2002</year>
</date>
<body>Ipinagharap na ng kasong kriminal kahapon ng Department of Justice (DOJ) ang umaming &amp;quot;berdugo&amp;quot; ng Abu Sayyaf na si Alfredo &amp;quot;Jun&amp;quot; Pe&amp;ntilde;aflor. Sinabi ni Undersecretary Manuel Teehankee na kinasuhan si Pe&amp;ntilde;aflor dahil sa pagiging iresponsable umano nito sa pagpatay sa isang sundalo na nakunan ng video na pinugutan niya ng ulo. Ipinaalam ni Teehankee na nagkaroon na ng komunikasyon sa pagitan nina Basilan Prosecutor Manuel Tatel at ang tanggapan ng DOJ na nagsasabing isinampa nila sa Basilan Regional Trial Court ang kasong murder laban sa naturang &amp;quot;executioner&amp;quot; dahil wala pa rin namang naipakikitang katibayan ito na napag-utusan lamang siya ng Abu Sayyaf. Una dito, inamin ni Justice Secretary Hernando Perez na hindi niya inaalis ang posibilidad na maabsuwelto si Pe&amp;ntilde;aflor sa kasong murder kung maipakikita nito sa hukuman na tinakot lamang siya para isagawa ang pamumugot. Nakasaad sa ilalim ng Revised Penal Code na maituturing na justifying circumstance due to irresistible force ang pagsasagawa ng isang krimen kung may banta laban sa buhay ng isang akusado. Nilinaw ni Teehankee na nasa kamay na ng hukuman para ihain ni Pe&amp;ntilde;aflor ang kanyang depensa at patunayan na siya ay tinakot lamang para isagawa ang naturang pagpatay. Kung matatandaan, inamin ni Pe&amp;ntilde;aflor na isa siyang &amp;quot;hostage&amp;quot; at hindi bandido ng Abu at ang kontrobersiyal na pugot-video ay naganap noong Nobyembre 1994. (Ulat ni Grace Amargo)</body>
<link>http://www.philstar.com/Article.aspx?articleId=152336&amp;publicationSubCategoryId=92</link>
</article>
<article>
<title>Press Sec. pagod na sa trabaho gusto ng magbitiw</title>
<author>Lilia Tolentino</author>
<date>
<month>March</month>
<day>01</day>
<year>2002</year>
</date>
<body>Nagpasabi na si Press Secretary Noel Cabrera kay Pangulong Arroyo ng kanyang intensiyong magbitiw sa puwesto dahil napapagod na umano siya sa bigat ng trabaho bilang miyembro ng Gabinete. Sa isang press briefing, sinabi ni Cabrera na naunawaan naman ng Pangulo ang kanyang plano bagaman hindi pa niya tinatanggap ang alok bilang chairman ng isang korporasyon. Hindi umano makatarungan para sa Pangulo na mapabayaan niya ang kanyang trabaho kung pagsasabayin niya ang dalawang posisyon. Isa sa mga sinasabing papalit kay Cabrera ay si Presidential Spokesman Rigoberto Tiglao o kundi man ay si Press Undersecretary Bobby Capco. Pero sinabi ni Tiglao na hindi siya interesado sa puwesto. (Ulat ni Lilia Tolentino)</body>
<link>http://www.philstar.com/Article.aspx?articleId=152341&amp;publicationSubCategoryId=92</link>
</article>
<article>
<title>Aralin sa English, Math at Science 100 minuto na</title>
<author>Danilo Garcia</author>
<date>
<month>March</month>
<day>01</day>
<year>2002</year>
</date>
<body>Dahil sa nakakadismayang ulat na pinakamahinang magsalita ng fluent na English ang mga kabataang Pilipino at maging ng mga overseas Filipino workers (OFWs), iniutos ni Department of Education Secretary Raul Roco na gawing 100 minuto ang pagtuturo ng English sa lahat ng paaralan sa darating na pasukan. Bukod sa English, dadagdagan na rin ng hanggang 100 minuto ang pagtuturo ng Mathematics at Science kumpara sa kasalukuyang 60 minutong pagtuturo sa isang araw. Sinabi ni Roco na ang naturang sistema ay ipapatupad sa ilalim ng &amp;quot;millennium curriculum&amp;quot; para sa taong 2002-2003. Sa mga nabanggit na aralin, lumabas na marami sa ating mga aplikante para sa abroad ang tinatalo ng ibang nasyonalidad dahil sa pagiging mahina sa pagsasalita ng English na prayoridad ng mga dayuhang employers. Sinabi naman ni Roco na ang pagkahuli umano sa English ng mga aplikante ay resulta ng maling sistema ng edukasyon sa loob ng 17 taon na inaasahan niyang mababago na ngayon. (Ulat ni Danilo Garcia)</body>
<link>http://www.philstar.com/Article.aspx?articleId=152345&amp;publicationSubCategoryId=92</link>
</article>
<article>
<title>El Ni&amp;ntilde;o, di gaanong mararamdaman sa RP</title>
<author>Angie dela Cruz</author>
<date>
<month>March</month>
<day>01</day>
<year>2002</year>
</date>
<body>Hindi gaanong mararamdaman ng bansa ang epekto ng El Ni&amp;ntilde;o Phenomenon na inaasahang mararanasan sa buwan ng Mayo ng taong ito, batay sa pahayag ng mga eksperto ng Philippine Atmospheric Geophysical and Astronomical Services Administration (PAGASA). Ayon kay Climatologist Daisy Ortega ng PAGASA, batay sa kanilang ginawang pag-aaral sa nabanggit na panahon, hindi magiging matindi ang epekto ng El Ni&amp;ntilde;o dahil ang sentro nito ay tatama sa Eastern Pacific Ocean na malayo sa Pilipinas. &amp;quot;Kung ang sentro ng El Ni&amp;ntilde;o ay tatama sa Eastern Pacific Ocean, ang epekto nito sa bansa natin ay hindi kasing grabe ng El Ni&amp;ntilde;o na naranasan sa bansa noong 1995 na noon nagkaroon tayo ng matinding kakulangan sa suplay ng tubig at tuyot na mga pataniman at talagang maraming sektor ang naapektuhan,&amp;quot; pahayag ni Ortega. Inihalimbawa ni Ortega na kung sa matinding ulan, hangin lamang ang tama nito sa bansa sa panahong mararanasan ang El Ni&amp;ntilde;o ay walang dapat ikabahala ang taumbayan hinggil dito. &amp;quot;Buwan ng Mayo ang sentro ng El Ni&amp;ntilde;o sa Eastern Pacific Ocean kaya ang epekto naman nito sa Pilipinas ay minimal na lamang at hindi gaanong mararamdaman dahil tag-ulan na ito darating sa bansa, ito ay sa buwan ng Hunyo, Hulyo hanggang Agosto,&amp;quot; dagdag pa ni Ortega. Ipinayo ng mga dalubhasa ng PAGASA partikular sa sektor ng mga magsasaka na kung anumang klima ang nararanasan sa kanilang kapaligiran at pataniman may El Ni&amp;ntilde;o man o wala, kailangang ihambing nila sa klima sa uri ng halaman na kanilang pagyayamanin upang higit na makikinabang ang mga ito sa kanilang aanihin. (Ulat ni Angie dela Cruz)</body>
<link>http://www.philstar.com/Article.aspx?articleId=152349&amp;publicationSubCategoryId=92</link>
</article>
<article>
<title>PNP alerto sa pro-Erap coup!</title>
<author>Lilia Tolentino,Rudy Andal, Malou Escudero at Doris Franche</author>
<date>
<month>March</month>
<day>02</day>
<year>2002</year>
</date>
<body>Naka-alerto ngayon ang buong kapulisan sa bansa sa posibleng mga hakbang na gagawin ng mga grupong pro-Erap kasunod ng banta ng Peoples Movement Against Poverty (PMAP) na kung walang makukuhang hustisya sa korte si dating Pangulong Estrada ay dadalhin nila sa lansangan ang paghahanap ng katarungan sa dating presidente. Ito ay kasabay ng pagbubunyag kahapon ni Senator Blas Ople na may malawakang pagkilos sa buong bansa na may layunin na samantalahin ang kaguluhang idinulot ng pagbibitiw sa tungkulin ng mga abogado ni Estrada at agawan ng kapangyarihan ang pamahalaan. Sa agarang press conference kahapon, ibinabala ni Ople na magkakaroon ng pambansang kaguluhan sakaling hindi magbago ang desisyon ng Sandiganbayan at Executive branch hinggil sa paglilitis kay Estrada. &amp;quot;Isang kislap lamang, itutulak ng sitwasyon ang ating bansa patungo sa pambansang kaguluhan kaya nararapat na suriing mabuti ng ating lider tulad nina Supreme Court Justice Hilario Davide, Jr. at Pangulong Arroyo ang mga desisyon nito tungkol sa paglilitis sa dating pangulo,&amp;quot; giit ni Ople. Inihayag ni Ople na base sa intelligence report na nakalap ni Sen. Panfilo Lacson, may grupong kumikilos ngayon sa buong bansa na nag-oorganisa upang samantalahin ang sitwasyon sa pamamagitan ng paghahasik ng kaguluhan upang maagaw ang kapangyarihan na siyang makikinabang sanhi ng pagbuway ng sistemang pulitika. Samantala, minaliit naman ng Malaca&amp;ntilde;ang ang kakayahan ng pro-Erap group na makapangalap ng suporta para makagawa ng malawakang protesta. Ayon kay National Security Adviser Roilo Golez, bagaman malaya ang pagsasagawa ng mga demonstrasyon at protesta sa mga lansangan, hindi anya ipahihintulot ng mga awtoridad na gamitin ito ng mga grupo para maghasik ng gulo at magsamantala sa nangyayari. Sinabi ni Golez na hindi dapat na ipangamba ng mamamayan ang bantang ito ng PMAP dahil ang sitwasyon ngayon ay hindi kamukha noong May 1 riot. (Ulat nina Lilia Tolentino,Rudy Andal, Malou Escudero at Doris Franche)</body>
<link>http://www.philstar.com/Article.aspx?articleId=152433&amp;publicationSubCategoryId=92</link>
</article>
<article>
<title>Erap handa na sa lethal injection</title>
<author></author>
<date>
<month>March</month>
<day>02</day>
<year>2002</year>
</date>
<body>Inihayag ni Estrada na maaari na siyang isalang ng pamahalaan sa lethal injection kung kumbinsido na ito na siya ay guilty sa kasong plunder at illegal use of alias. Sinabi ni Estrada na maaari na rin siyang kunin ng mga awtoridad at dalhin sa New Bilibid Prison sa Muntinlupa, o kayay gilitan ng leeg upang matigil na lamang ang umanoy walang basehang mga akusasyon at bias na paglilitis sa kanya. Nauna rito ay inihayag ni Estrada na nawawalan na siya ng tiwala sa sistema ng hustisya sa bansa at kaya lumikha ng isang espesyal na korte na maglilitis ng kasong plunder laban sa kanya ay para siya idiin sa kaso at mahatulan ng mabigat na parusa. Kasunod nito ay dinismis ni Estrada ang kanyang mga abogado kasabay ng pagtangging ipagpatuloy pa ang pagdedepensa sa sarili dahil wala naman daw siyang makukuhang katarungan.</body>
<link>http://www.philstar.com/Article.aspx?articleId=152436&amp;publicationSubCategoryId=92</link>
</article>
<article>
<title>Ex-lawyers ni Erap sinabon ng korte</title>
<author></author>
<date>
<month>March</month>
<day>02</day>
<year>2002</year>
</date>
<body>Sinabon kahapon ng mga mahistrado ng Sandiganbayan ang mga abogado ni Estrada dahil sa akusasyon ng mga ito na hindi pantay ang korte sa paglilitis. Partikular na sinita ni Associate Justice Leonardo de Castro si Atty. Raymond Fortun dahil sa ipinahayag nito sa isang radio interview na &amp;quot;tamaan na sana ng kidlat&amp;quot; ang mga mahistrado ng Sandiganbayan. Ayon kay de Castro, hindi dapat ganoon ang pahayag ng isang abogado na kasapi ng Integrated Bar of the Philippines. Mali umano na sabihing hindi parehas ang Special Division sa depensa dahil kung tutuusin ay napakaluwag ng korte para sa depensa. Sinabi ni acting Presiding Justice Minita Chico-Nazario, chairperson ng Fifth at Special Division na maraming desisyon ang Sandigan na pumapabor sa mga Estrada taliwas sa pahayag ng depensa. Kabilang na dito ang pananatili nina Estrada at anak na si Jinggoy sa Veterans hospital sa kabila ng petisyon ng prosekusyon na ilipat na ang mga ito sa Fort Sto. Domingo, Sta. Rosa, Laguna. Kahapon ay pormal na tinanggap ng Special Division ang kanilang pagbibitiw.</body>
<link>http://www.philstar.com/Article.aspx?articleId=152448&amp;publicationSubCategoryId=92</link>
</article>
<article>
<title>Nag-resign na mga abogado tanggalan ng lisensiya - Beltran</title>
<author></author>
<date>
<month>March</month>
<day>02</day>
<year>2002</year>
</date>
<body>Hiniling naman ni Bayan Muna Rep. Crispin Beltran na tanggalan ng lisensiya ang mga nagsilbing abogado ni Estrada dahil sinisira ng mga ito ang judicial process ng bansa at lumalabas na hindi na iginagalang ng mga ito ang korte. Bagaman at pormal nang nagsipagbitiw bilang mga abogado ng ay patuloy pa rin namang ipinagtatanggol ng mga ito si Estrada kapag ini-interview ng media. Magugunitang tumanggi ang mga dating abogado ni Estrada na ibigay sa mga itinalagang abogado mula sa Public Attorneys Office (PAO) ang mga dokumentong hawak ng mga ito. Lumalabas umano na hindi pa talaga tuluyang pinapatalsik ng dating pangulo ang serbisyo ng mga ito dahil patuloy pa rin silang nakikialam sa mga kasong nakahain sa Sandiganbayan. Samantala, hindi umano kuwalipikado si Estrada na maging kliyente ng PAO dahil may kakayahan itong magbayad ng serbisyo ng private lawyers. Nabatid kina Attys. Silvestre Mosing at Joefferson Toribio, ipadidis-qualify nila bilang kliyente si Erap dahil nakapaloob sa alituntunin ng PAO na hindi dapat tulungan ng mga pampublikong abogado ang mga akusadong hindi naman naghihirap. Pero nilinaw ni Toribio na walang magagawa ang mga abogado ng PAO kung igigiit pa rin ng Sandiganbayan ang kanilang appointment.</body>
<link>http://www.philstar.com/Article.aspx?articleId=152450&amp;publicationSubCategoryId=92</link>
</article>
<article>
<title>Anti-Money laundering Law ibinasura ng Paris</title>
<author>Rudy Andal</author>
<date>
<month>March</month>
<day>02</day>
<year>2002</year>
</date>
<body>Nauwi sa wala ang paghihirap ng mga mambabatas na maipasa ang Anti-Money Laundering Law matapos na pormal na ibasura ito ng Paris-based Financial Action Task Force (FATF) dahil hindi umano nakaabot ang batas ng Pilipinas sa kanilang standards. Sa isang sulat na ipinadala ni FATF president Claire Lo kay Bangko Sentral Governor Rafael Buenaventura, pinasasalamatan nito ang Philippine government sa pagpapadala nito ng delegasyon sa Hong Kong noong nakaraang Enero 28 upang dumalo sa kanilang plenary. Ngunit, hindi aniya maaaring alisin agad ang Pilipinas sa mga blacklisted na bansa kung saan pinaghihinalaang laganap ang ilegal na aktibidades na money-laundering. Nabatid na ang pangunahing inirereklamo ng FATF ay ang masyadong mataas na threshold amount na P4 milyon na kapag umabot na sa halagang ito ang deposito ng isang tao ay maaari na itong buksan at uriratin kung saan nagmula ang naturang milyones. Inireklamo din ng FATF ang proseso sa pagbubukas ng isang bank account. Anila, maaaring makalusot ang mga money-launderers dahil sa bank secrecy law. Hindi rin anya maipatutupad ang ngipin ng batas sa money-laundering dahil hindi nito sakop ang mga transaksiyon na naganap bago ito i-apruba. Kumbaga anya, non-retroactive ito. Nakatakda namang kausapin ni Sen. Francis Pangilinan, chairman ng Senate committee on justice, si Sen. Ramon Magsaysay, Jr. na siya namang chairman ng Senate committee on banks and financial institutions upang amyendahan ang Anti-Money Laundering Law. (Ulat ni Rudy Andal)</body>
<link>http://www.philstar.com/Article.aspx?articleId=152459&amp;publicationSubCategoryId=92</link>
</article>
<article>
<title>Piyansa ni Atong Ang tinutulang ng US Court</title>
<author>Rose Tamayo</author>
<date>
<month>March</month>
<day>02</day>
<year>2002</year>
</date>
<body>Ibinasura kahapon ng Las Vegas court ang kahilingan ni dating presidential adviser Charlie &amp;quot;Atong&amp;quot; Ang na makapagpiyansa. Nabatid kay Department of Foreign Affairs (DFA) spokesman assistant secretary Victoriano Lecaros na mananatili si Ang sa kulungan habang nakabinbin ang extradition hearing. Itinakda sa Mayo 2 ang extradition arguments habang hinihintay pa ang resulta ng kanyang hinihinging asylum. Bukod sa asylum, hiniling rin ni Ang na ang hurisdiksiyon ng kanyang kaso ay malipat sa US Immigration mula sa US Marshall. Si Ang, 43, ay kasama ng kanyang kaibigang si dating pangulong Estrada na nahaharap sa kasong plunder o pandarambong na may maximum na parusang kamatayan. Tumakas siya patungong Amerika noong kasagsagan ng impeachment trial pero nahuli ng mga US marshals habang nagka-casino sa Paris Hotel sa Las Vegas. (Ulat ni Rose Tamayo)</body>
<link>http://www.philstar.com/Article.aspx?articleId=152461&amp;publicationSubCategoryId=92</link>
</article>
<article>
<title>Erap, RP's no. 1 problem</title>
<author>Malou Escudero</author>
<date>
<month>March</month>
<day>03</day>
<year>2002</year>
</date>
<body>Si Jose Velarde ay hindi isang Jose Rizal kaya hindi dapat na i-export sa ibang bansa ang maituturing umanong number one problem ngayon ng Pilipinas dahil kung mangyayari ito ay magkakaroon ng permanenteng damage sa judicial system ng bansa. Ito ang sinabi kahapon ni Camarines Sur Rep. Rolando Andaya Jr., kaugnay sa kahilingan ng ilang sektor na ipa-exile sa ibang bansa si dating Pangulong Estrada. &amp;quot;Shipping Estrada abroad will permanently damage the countrys judicial system. If we exile him, what message will be sending to our people and future Filipino?&amp;quot; pahayag ni Andaya. Kung ang pagbabasehan aniya ay ang kasaysayan, ang pag-exile sa isang tao ay para lamang sa mga hinahabol ng isang tyrannical government. Kung palalabasin umano ng bansa si Estrada ay lalabas na duwag ang gobyerno at takot sa mga tagasuporta ng dating presidente. &amp;quot;Besides, it remains to be seen if the residual elements of Estradas former mass base can be mobilized for large rallies,&amp;quot; sabi ni Andaya. Kung mas nanaisin umano ni Estrada na makalabas ng bansa ay hindi na nito malilinis pa ang kanyang pangalan kahit kailan. (Ulat ni Malou Escudero)</body>
<link>http://www.philstar.com/Article.aspx?articleId=152540&amp;publicationSubCategoryId=92</link>
</article>
<article>
<title>Pag-itinuloy ang EDSA 4, suporta ng solon para ipa-opera si Erap sa US babawiin</title>
<author>Malou Rongalerios-Escudero</author>
<date>
<month>March</month>
<day>03</day>
<year>2002</year>
</date>
<body>Nagbabala kahapon ang ilang mambabatas na babawiin nila ang resolusyon na humihiling na payagang makapagpa-opera sa tuhod sa Amerika si dating Pangulong Estrada kung itutuloy ang bantang EDSA IV. Ayon kay Palawan Rep. Abraham Mitra, kung itutuloy ng mga taga-suporta ni Estrada ang People Power 4 ay siguradong mawawala na ang simpatiya ng mga mamamayan sa dating pangulo at marami na ang tututol na maoperahan ito sa ibang bansa. Kung sa ngayon aniya ay sinusuportahan nang halos lahat ng mga mambabatas ang kahilingan ni Estrada na makapunta sa US ay siguradong mababaligtad ito sa sandaling manggulo na naman ang mga pro-Erap supporters. &amp;quot;Any violent attack on Malaca&amp;ntilde;ang will be roundly condemned, even by those in the opposition, and the authorities may no longer be in forgiving moods as they were last May,&amp;quot; ani Mitra. Magugunitang nagbabala ang grupong Peoples Movement Against Poverty (PMAP) na dadalhin nila sa lansangan ang kaso ni Estrada kung wala itong makukuhang katarungan sa Sandiganbayan. Sinabi ni Mitra na dapat pakalmahin ng mga lider ng pro-Estrada groups ang kanilang mga miyembro kung nais pa ng mga itong maoperahan sa Amerika ang dating pangulo. Kung magsasagawa man umano ng mass actions ang mga ito ay dapat na gawin ito sa matahimik at maayos na paraan upang mas maraming sumuporta sa kanila. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=152542&amp;publicationSubCategoryId=92</link>
</article>
<article>
<title>P390-B garbage contract sisiyasatin</title>
<author>Malou Escudero</author>
<date>
<month>March</month>
<day>03</day>
<year>2002</year>
</date>
<body>Magsasagawa ng imbestigasyon ang House committees on ecology at good government kaugnay sa P390 bilyong kontrata sa pagitan ng gobyerno at isang Australian garbage contractor. Ayon kay Bukidnon Rep. Nereus Acosta, vice-chairman ng House committee on ecology, maraming butas ang kontrata kung saan papayagan ang garbage collector na kumuha ng bayad sa basura na isasama sa buwanang electric o water bills ng mga residente ng Metro Manila. Ang kontrata aniya na nilagdaan ng pamahalaan sa pamamagitan ng Presidential Task Force on Solid Waste Management at Jancom International ay lalabag sa maraming batas ng bansa katulad ng Clean Air Act o Republic Act 8749 na mahigpit na nagbabawal sa paggamit ng incinerators. Ang nasabing kompanya ang siyang mangongolekta ng basura sa Metro Manila at lulusawin nila ito sa mga sanitary landfill at sa pamamagitan ng incinerators. Sinabi ni Acosta na masyadong mataas ang kokolektahin ng kompanya sa mga residente ng Metro at ang kontrata ay nagkakahalaga ng P390 bilyon na pabor sa Jancom. Masyado umanong depektibo ang kontrata dahil hindi nagbigay ang Jancom ng ibang requirements katulad ng pagsusumite ng bid bond, performance bond, clearance buhat sa NEDAs Investment Coordinating Council, at environmental clearance mula sa DENR. Ang nasabing Australian firm ay isa rin umanong &amp;quot;P.O. Box&amp;quot; corporation at walang opisina sa Sydney, Australia. Pag nagkataon anya, ang Jancom contract ay mas malaki pa sa umanoy anomalya sa PEACe bonds ng Code-NGO. (Ulat ni Malou Escudero)</body>
<link>http://www.philstar.com/Article.aspx?articleId=152554&amp;publicationSubCategoryId=92</link>
</article>
<article>
<title>Plano ng Pro-Erap walang dating sa publiko - GMA</title>
<author>Lilia Tolentino</author>
<date>
<month>March</month>
<day>03</day>
<year>2002</year>
</date>
<body>Tiniyak kahapon ni Pangulong Arroyo na hindi na makakakuha pa ng suporta sa publiko ang mga kapanalig ni dating Pangulong Estrada para maglunsad ng panibagong People Power tulad ng naganap noong Mayo 1. Sa kanyang palatuntunang &amp;quot;May Gloria ang Bukas Mo,&amp;quot; sinabi ng Pangulo na matagal nang nagsisikap ang mga kaalyado ni Estrada na mabuwag ang kanyang administrasyon at halos nagtagumpay na sila noong May 1 at muli noong Enero 20. Sinabi ng Pangulo na mula sa 11.6 porsiyentong walang empleyo, napababa niya ito sa 9.8 porsiyento, gayunman marami pa ring walang trabaho. Ang pangako umano ni Estrada noon na ipamamahagi niya ang lupa sa mga wala nito, sa ilalim ng kanyang administrasyon may 150,000 maralitang taga-lungsod ang nabigyan niya ng karapatang makapag-ari ng lupa. &amp;quot;Yong mga pangako lang noon ay tinutupad na ngayon, kaya wala akong pangamba na ang publiko ay maeengganyong sumama sa ganitong plano ng destabilisasyon,&amp;quot; sabi pa ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=152556&amp;publicationSubCategoryId=92</link>
</article>
<article>
<title>83 ahensiya binuwag na ng Malaca&amp;ntilde;ang</title>
<author>Ely Saludar</author>
<date>
<month>March</month>
<day>03</day>
<year>2002</year>
</date>
<body>Nilinis na ng Malaca&amp;ntilde;ang ang tanggapan ng Pangulo matapos buwagin ang maraming ahensiya na nagsisilbing pabigat lamang sa gobyerno at nagduduplika lang sa trabaho ng ibang tanggapan. Inihayag ni Budget Secretary Emilia Boncodin na sa kabuuang 83 ahensiya na binuwag sa bisa ng Executive Order ng Pangulo, 63 dito ang wala nang mga empleyado at tumigil na ang operasyon. Samantalang ang 20 ahensiya na nananatili ang operasyon na bubuwagin ay ipapasa ang ilang regular na empleyado sa ibang departamento. Ipinaliwanag ni Boncodin na aabot sa P56 milyon ang matitipid ng gobyerno sa nasabing pagbuwag subalit ang pondo ay ilalaan para sa separation pay ng mga masisibak na empleyado. Kabilang sa mga mabubuwag ay ang anim na task force na kinabibilangan ng Basilan Development Task Force, Cagayan de Oro-Iligan Special Development Project Steering Committee, Zamboanga City Council of Elders at ang mga ahensiya na nag-aasikaso sa mga locally funded projects ng Office of the President. Ipinaliwanag pa ni Boncodin na ang ilang mga ahensiya na sinibak ay kinapapalooban ng mga binuo pa nang nakalipas na administrasyon simula Marcos, Aquino at Ramos. (Ulat ni Ely Saludar)</body>
<link>http://www.philstar.com/Article.aspx?articleId=152566&amp;publicationSubCategoryId=92</link>
</article>
<article>
<title>P37-M ibinigay na pondo ni GMA sa BFP</title>
<author>Ellen Fernando</author>
<date>
<month>March</month>
<day>03</day>
<year>2002</year>
</date>
<body>Laking pasalamat ng mga miyembro ng Bureau of Fire Protection (BFP) matapos maglaan ng P37 milyong pisong karagdagang pondo para sa kanilang barangay-based project si Pangulong Arroyo. Sinabi ng mga bumbero na malaking bagay para sa kanila ang binitiwang pangako ng Pangulo sa ginanap na kick off ceremony ng Fire Prevention Month sa Quirino Grandstand sa Luneta Park, Ermita, Manila. Sinabi ng Pangulo sa kanyang talumpati na ang P37 milyong piso na pondo ay nagmula sa Presidential Social Fund at ilalaan upang makabili ng mga water pumps ang bawat barangay nang sa gayon ay mas mabilis na mapatay ang sunog kahit na mahuli man ng dating ang mga bumbero. &amp;quot;Ang unang matutulungan nito ay yung mga kababayan natin na nasa mga eskinita ang mga bahay at dikit-dikit at yung mga nasa squatters colony na halos talagang walang paraan na mapasok ng mga bumbero,&amp;quot; paliwanag ng isang bumber na nakatalaga sa Paco Fire Station. (Ulat ni Ellen Fernando)</body>
<link>http://www.philstar.com/Article.aspx?articleId=152568&amp;publicationSubCategoryId=92</link>
</article>
<article>
<title>Mga magpapakasal, kailangan na rin magpa-drug test</title>
<author>Malou Escudero</author>
<date>
<month>March</month>
<day>03</day>
<year>2002</year>
</date>
<body>Hindi lamang ang mga tatakbo sa eleksiyon, kukuha ng drivers license o naghahanap ng trabaho ang kailangang sumailalim sa drug test kundi maging ang mga nagnanais mag-asawa. Sa panukalang batas na inihain ni Iloilo Rep. Narciso Monfort, sinabi nito na kinakailangan nang magkaroon ng mandatory drug test sa mga nais magpakasal upang maiwasan ang paghihiwalay na ang dahilan ay drug addiction. &amp;quot;Drug test for future couples will determine the fitness of the contracting parties,&amp;quot; pahayag ni Monfort. Dahil sa lumalalang problema sa droga ay napakaraming mag-asawa na umano sa ngayon ang naghihiwalay dahil sa pagkalulong sa shabu at iba pang ipinagbabawal na gamot. Ang shabu din ang kalimitang nagiging sanhi kung bakit may mga ama ng tahanan na nagagawang mang-rape ng kanilang anak. Nakasaad din sa panukala ni Monfort na dapat sumailalim sa drug test ang lahat ng mga kakandidato sa eleksiyon. Kung mapapatunayan na positibo sa ipinagbabawal na droga ang isang kandidato ay awtomatiko itong madi-disqualify sa paghahain ng kanyang kandidatura. Maging ang mga nais mag-apply ng trabaho sa publiko, pribado, local o foreign ay dapat na rin aniyang magkaroon ng drug test upang masiguro na magiging produktibong manggagawa ang mga ito. Kung hindi anya kikilos ang pamahalaan at lalagyan ng mas malim na ngipin ang batas hinggil sa illegal drugs ay lalong mawawasak ang social fiber ng bansa. (Ulat ni Malou Escudero)</body>
<link>http://www.philstar.com/Article.aspx?articleId=152571&amp;publicationSubCategoryId=92</link>
</article>
<article>
<title>Recruitment ng CAFGUs mas malaki ang pondo</title>
<author>Rudy Andal</author>
<date>
<month>March</month>
<day>03</day>
<year>2002</year>
</date>
<body>Natuklasan ni Sen. Luisa Ejercito-Estrada na mas binigyan ng prayoridad ni Pangulong Arroyo ang paglalaan ng malaking pondo para sa recruitment ng 10,000 miyembro ng CAFGU kaysa magpatayo ng mga karagdagang classrooms o feeding centers sa mga remote barangays o magsagawa ng mga pro-proor programs. Sinabi ni Sen. Estrada, umabot sa P303 milyon ang naging budget para sa Cafgu gayung batid ng Arroyo administration na higit na kapos tayo ng mga silid-aralan sa mga liblib na lugar sa bansa. Aniya, sa halip na binigyang prayoridad ng gobyerno ang paglalaan ng malaking pondo para sa pangangalap ng 10,000 Cafgus ay nagpatayo na lamang sana ito nang 866 silid-aralan kung saan ay gagastos lamang ang gobyerno ng P350,000 sa bawat isa at libo-libong mag-aaral ang makikinabang. Pinatunayan lamang umano ng kasalukuyang administrasyon na ang 2002 budget nito ay kontra-mahirap. Idinagdag pa ng senadora na kung ang P303 milyon ay inilaan ng Pangulo sa feeding program ay aabot sa 252,500 na malnourished na mga bata lalo na sa remote barangays ang mabibiyayaan. (Ulat ni Rudy Andal)</body>
<link>http://www.philstar.com/Article.aspx?articleId=152572&amp;publicationSubCategoryId=92</link>
</article>
<article>
<title>ErapFPJ candidacy pipigilin</title>
<author>Malou Rongalerios-Escudero</author>
<date>
<month>March</month>
<day>04</day>
<year>2002</year>
</date>
<body>Hindi na pa-popormahin at pipilitin ng mga kinatawan ng Bayan Muna sa Kamara na maamiyendahan ang Saligang batas para hindi na makatakbo si dating Pangulong Joseph Estrada sa 2004 Presidential election. Itoy kasunod ng balita na tatakbo sa pagka-bise Presidente si Estrada katambal ang movie action king na si Fernando Poe Jr., bilang pangulo sa nasabing national election. Sinabi ni Bayan Muna Rep. Liza Maza na nakahanda na ang draft para sa panukalang pag-aamiyenda sa election code. Isa umanong political disaster kung matutuloy ang sinasabing pagtakbo ni Estrada sa 2004 bilang vice-president ng Pilipinas. &amp;quot;Are we going to give Estrada another chance to rid the nations coffers? Any attempt of Estrada to stage a political comeback should be barred,&amp;quot; pahayag ni Maza. Nagmumukha na aniyang katawa-tawa ang election process ng bansa dahil sa pagkandidato ng ilang kilalang personalidad kahit nasa loob ng bilangguan ang mga ito. Partikular na inihalimbawa ni Maza si Romeo Jalosjos na dalawang beses na nanalong Congressman ng Zamboanga del Norte kahit nakabilanggo ito sa National Bilibid Prison sa Muntinlupa dahil sa kasong panggagahasa. Sa ihahaing panukala, ang lahat ng mga bilanggo na mapapatunayang nagkasala sa lower courts at lahat ng mga maakusahan ng heinous crimes ay hindi na papayagang kumandidato sa public office. Dapat aniyang maipasa ang nasabing panukala bago dumating ang eleksyon sa 2004 para hindi na makakandidato pa si Estrada. Ipinaliwanag ni Maza, na imposibleng makapagsilbi ng maayos sa taumbayan ang isang opisyal ng gobyerno na nahaharap sa mga kasong kriminal. Sinabi ni Maza, na posibleng gamitin ng mga pulitiko ang kanilang posisyon upang mapawalang sala sa kanilang kaso. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=152669&amp;publicationSubCategoryId=92</link>
</article>
<article>
<title>Erap suko na kaya panay ang arte - Chavit</title>
<author>Malou Rongalerios-Escudero</author>
<date>
<month>March</month>
<day>04</day>
<year>2002</year>
</date>
<body>Suko na si dating Pangulong Joseph Estrada sa bigat ng mga kinakaharap niyang kaso kaya idinadaan na lamang niya sa pag-aarte ang lahat. Ito ang sinabi ni dating Ilocos Sur. Gov. Luis &amp;quot;Chavit&amp;quot; Singson, kaugnay sa ginawang pagsibak ni Estrada sa kanyang 9 na abogado. Sinabi ni Singson, bahagi lamang ng &amp;quot;acting&amp;quot; ni Erap ang ginagawa nito sa kasalukuyan upang makakuha ng awa sa taumbayan. &amp;quot;Give-up na talaga siya dahil alam naman niyang mabigat ang mga ebidensiya laban sa kanya kaya umaarte na lang,&amp;quot; pahayag ni Singson sa isang panayam sa telepono. Ayon kay Singson, nagkukunwari lamang si Erap na pinagtutulungan siya para muling mabuhay ang simpatiya ng mga tagahanga nito. &amp;quot;Kunwari pinagtutulungan siya, pero ang totoo ay umaarte lamang yan,&amp;quot; ani Singson. Ayon kay Singson, kahit na magaling umarte si Erap ay tiyak na mako-convict ito sa kanyang mga kinakaharap na kaso. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=152681&amp;publicationSubCategoryId=92</link>
</article>
<article>
<title>4 MILF todas, 14 armas nasamsam</title>
<author>Jhay Mejias</author>
<date>
<month>March</month>
<day>04</day>
<year>2002</year>
</date>
<body>Apat na miyembro ng Moro Islamic Liberation Front (MILF) ang namatay habang 14 na matataas na kalibre ng mga baril nito ang nasamsam ng militar matapos salakayin ang kutang pinagtataguan ng mga rebeldeng muslim sa isang lugar sa Bubong at Taguluhan Dos, Lanao del Sur kahapon ng hapon. Ayon sa report ni Major Gen. Alfonso Dagudag, commander ng Philippine Army 4th Infantry Division, naganap ang engkuwentro dakong ala-1 ng hapon nang lusubin ng mga elemento ng 58th Infantry Batallion ang isang liblib na lugar sa DAR Settlement Area, Rugman Valley, Bubong matapos mapag-alaman na dito nagkukuta ang may 30 armadong kalalakihan na hinihinalang MILF members. Ayon sa ulat, nagpang-abot ang magkabilang panig na naging dahilan para magkaroon ng halos apat na oras na putukan na ikinasawi ng apat na rebeldeng muslim. Walang napa-ulat na namatay sa panig ng gobyerno. Samantala, 2 RPG grenade launchers, tatlong M-14 , limang M16, isang 160mm mortar, dalawang kalibre .38, isang AR18 rifle at mga bala ang nasamsam sa mga tumakas na rebelde. (Ulat ni Jhay Mejias)</body>
<link>http://www.philstar.com/Article.aspx?articleId=152686&amp;publicationSubCategoryId=92</link>
</article>
<article>
<title>Jueteng operation iimbestigahan ng Senado</title>
<author>Rudy Andal</author>
<date>
<month>March</month>
<day>04</day>
<year>2002</year>
</date>
<body>Sisimulan ng Senado ang pagsasagawa ng imbestigasyon hinggil sa operasyon ng jueteng sa Luzon kaugnay ng ibinunyag ni Senator Panfilo Lacson dahil iniugnay dito ang anak at kapatid ni dating Ilocos Sur Luis &amp;quot;Chavit&amp;quot; Singson bilang mga financiers at operators ng bawal na sugal. Sinabi ni Sen. Robert Barbers, Chairman ng Senate committee on Public Order and Illegal Drugs, sisimulan ng kanyang komite ang imbestigasyon sa patuloy na operasyon ng jueteng sa bansa na ibinunyag ni Sen. Lacson sa pamamagitan ng kanyang privilege speech na &amp;quot;Her Excellency, Her Helplessness&amp;quot;. Inaasahang dadalo sa nasabing pagdinig sina DILG Secretary Joey Lina, PNP-Director Leandro Mendoza, ang mga regional directors ng PNP sa ibat-ibang lugar sa Luzon at mga lokal na opisyal. Inakusahan ni Sen. Lacson sa kanyang privilege speech na naging inutil ang pamahalaang Arroyo sa pagsugpo ng jueteng dahil sa patuloy na pamamayagpag nito sa ibat-ibang sulok ng Luzon. Kabilang sa tinukoy ni Lacson sa jueteng financiers/operator ay sina Ronald Singson, anak ni Chavit; Bonito Singson, kapatid ni Chavit at ang umanoy pamangkin ni Senator Ramon Magsaysay Jr., sa Zambales. (Ulat ni Rudy Andal)</body>
<link>http://www.philstar.com/Article.aspx?articleId=152695&amp;publicationSubCategoryId=92</link>
</article>
<article>
<title>Korte pa rin ang dapat masunod - Malaca&amp;ntilde;ang</title>
<author>Lilia Tolentino</author>
<date>
<month>March</month>
<day>04</day>
<year>2002</year>
</date>
<body>Matigas pa rin ang paninindigan ng Malaca&amp;ntilde;ang na ipaubaya na sa Sandiganbayan ang pagdedesisyon kung dapat na pahintulutan si dating Pangulong Joseph Estrada na makalabas ng bansa sa kabila ng pakiusap ng mga mayor ng Metro Manila at mga mambabatas na hayaan na itong makaalis para mapakalma ang tensiyong pulitikal sa Pilipinas. Sa isang phone interview kay Presidential Spokesman Rigoberto Tiglao, ang ginawang pagtatanggal ni Estrada sa serbisyo ng lahat niyang abogado ay bahagi lamang ng &amp;quot;media hype&amp;quot; para makuha ang simpatiya ng publiko. &amp;quot;Talaga anya na beterano si Erap sa &amp;quot;melo drama&amp;quot; para makakuha ng simpatiya sa taumbayan pero sa panahong ay sawa na rin ang tao sa ganitong uri ng palabas&amp;quot; pahayag ni Tiglao. Sinabi pa ni Tiglao,kailangang pairalin ang batas at pangibabawin ang gulong ng hustisya sa sinumang nagkasala. Gayunman, pangungunahan ng Pangulong Gloria Macapagal-Arroyo ang paglulunsad sa Marso 6 ng isang intelligence summit sa Malaca&amp;ntilde;ang sa layuning mapagsanib ang pangangalap ng impormasyon ng lahat ng ahensiya ng paniniktik hindi lang sa aspetong pangseguridad kundi pangkabuhayan at pampulitika. Samantala, kinansela ng Pangulo ang nakatakda niyang pagbisita sa Bangkok, Thailand sa buwang ito pero isasabay niya ito sa mga nakatakda niyang pagbibiyahe sa Japan at South Korea sa Mayo. (Ulat ni Lilia Tolentino)</body>
<link>http://www.philstar.com/Article.aspx?articleId=152697&amp;publicationSubCategoryId=92</link>
</article>
<article>
<title>Erap inalok ng US trip</title>
<author>Lilia Tolentino</author>
<date>
<month>March</month>
<day>05</day>
<year>2002</year>
</date>
<body>Inakusahan kahapon ng dating political adviser ni ex-President Estrada ng &amp;quot;pagsira sa pangako&amp;quot; ang Malaca&amp;ntilde;ang na nag-alok umano na ipagagamot sa Amerika ang dating pangulo bastat magiging mapayapa ang pagdiriwang ng ika-16 anibersaryo ng People Power revolution kamakailan. Sa panayam kay Lito Banayo, dating tagapayong pulitikal ni Estrada, ibinunyag nito na nakapaloob ang mga kondisyong ito sa &amp;quot;draft document&amp;quot; na nagmula mismo sa Malaca&amp;ntilde;ang na magkakabisa sa sandaling lagdaan ng dating pangulo. Gayunman, matapos ang mapayapang pagdiriwang ng EDSA Dos noong Enero, nawalan na ng interes ang Malaca&amp;ntilde;ang sa alok na ito. At dahil hindi niya nakuha ang pagsang-ayon ng Sandiganbayan na makapagpa-opera siya ng tuhod sa Amerika, magsasagawa na raw ng &amp;quot;hunger strike&amp;quot; si Estrada bilang pangatlong hakbang sa nakaplano na niyang programa ng aksiyon para makuha ang simpatiya ng publiko sa hangad na makapaglunsad ng EDSA People Power 4. Ibinunyag naman ito ni Presidential Spokesman Rigoberto Tiglao sa kanyang regular na press briefing kahapon kasabay ng muling pagdidiin na ang lahat ng galaw na ginagawa ni Estrada ay naka-script, patunay lamang na beterano na siya sa &amp;quot;melodrama.&amp;quot; Pangalawa sa naka-script niyang hakbang ay ang pagsipa niya sa kanyang mga manananggol para magmukha siyang inaapi sa mata ng publiko. &amp;quot;Ang Act 3 niya ay ang pagsasagawa ng hunger strike. Kung magiging matagumpay at kakagatin ng publiko magkakaroon pa ng Act 4,&amp;quot; pahayag ni Tiglao bagaman hindi niya binanggit kung ano ang pang-apat na plano ng dating pangulo. Sinabi ni Tiglao na ang planong hunger strike ay kabilang sa mga impormasyong tinanggap ng Palasyo sa mga hakbang na planong isagawa ni Estrada para makuha ang suporta ng mamamayan. Tumanggi naman si Tiglao na tukuyin ang Palace official na nagbigay ng impormasyon. Kasabay nito, pinabulaanan ni Tiglao na kaya ipinagpaliban ni Pangulong Arroyo ang nakatakda niyang pagbisita sa Bangkok,Thailand sa buwang ito ay sa pangambang baka matuloy ang EDSA 4 sa panahong ito. Sinabi ni Tiglao na ang dahilan ay para isabay na ang biyaheng ito sa nakatakda niyang pagtungo sa Japan at South Korea sa Mayo. (Ulat ni Lilia Tolentino)</body>
<link>http://www.philstar.com/Article.aspx?articleId=152781&amp;publicationSubCategoryId=92</link>
</article>
<article>
<title>Suporta ng solons sa US trip ni Erap binawi na</title>
<author>Malou R. Ecudero</author>
<date>
<month>March</month>
<day>05</day>
<year>2002</year>
</date>
<body>Tuluyan nang binawi kahapon ng ilang kongresista ang kanilang suporta sa petisyon na makapagpa-opera sa Amerika si dating Pangulong Estrada. Kabilang sa nag-withdraw ng kanilang suporta sina Deputy Speaker Raul Gonzales (Iloilo), Caloocan Rep. Edgar Erice at Davao City Rep. Prospero Nograles. Ayon sa mga kongresista, ang mga pinakahuling development kung saan madramang sinibak ni Estrada ang kanyang mga abogado ay nagpapakita nang kawalang tiwala at paggalang ng dating pangulo sa mahistrado ng Sandiganbayan. Maliwanag umano na nais ni Estrada na magalit sa korte ang kanyang mga taga-suporta dahil hindi napagbigyan ang ilan sa kanilang mga kahilingan. Hindi umano maganda ang idinulot na pagdududa ng dating presidente sa mga mahistrado ng Sandiganbayan dahil makakaapekto ito sa justice system ng bansa. Gag-order kay Estrada Upang mapangalagaan ang kredibilidad ng korte, nakatakdang magpalabas ang Special Division ng isang &amp;quot;gag order&amp;quot; laban kay Estrada. Sinabi ni Atty. Renato Bocar, spokesman ng Special Division, may kapangyarihan ang korte na pagbawalan sa pagpapalabas ng statement ang isang akusado lalo na kung inilalagay nito sa hindi maganda ang justice system ng bansa. Subalit nilinaw ni Bocar na kailangan pa ring magkaroon ng pormal na reklamo upang tuluyang mapag-utos ng korte ang gag order. Ibabase umano ng Special Division ang ipapalabas na gag order sa ihahaing petisyon ng Office of the Ombudsman na pagbawalan si Estrada na tuligsain ang korte partikular ang Sandigan. Naniniwala si Bocar na may indirect contempt sa panig ni Estrada at kanyang mga abogado dahil sa mga ipinahayag nilang hindi maganda sa korte. Serbisyo ni Fortun tinanggihan Muling tinanggihan ni Estrada ang appointment ni Atty. Sigfrid Fortun bilang abogado sa kanyang mga kasong kriminal. Ang appointment ni Fortun ay ipinalabas ng Special Division matapos nitong tanggalin noong nakaraang linggo ang lahat ng mga abogadong bumubuo ng kanyang defense panel. Sa sulat na ipinadala ni Estrada kay Fortun, pinuri ng una ang huli at sinabing magaling itong abogado tulad ng kanyang kapatid na si Raymund na kapwa tumayong defense lawyers ni Estrada sa impeachment trial. Ayaw umano ni Estrada na masaksihan pa ni Fortun ang magiging malungkot na katapusan ng kanyang paglilitis kaya tinanggihan nito ang serbisyo ng abogado. Hiniling ni Estrada kay Fortun na huwag na siya nitong ipagdasal, kundi ang kapakanan ng bansa. (Ulat nina Malou R. Ecudero)</body>
<link>http://www.philstar.com/Article.aspx?articleId=152792&amp;publicationSubCategoryId=92</link>
</article>
<article>
<title>EDSA 4 imahinasyon na lang</title>
<author>Joy Cantos</author>
<date>
<month>March</month>
<day>05</day>
<year>2002</year>
</date>
<body>Imahinasyon na lamang at hindi na magtatagumpay pa ang umuugong na planong pabagsakin ang administrasyong Arroyo. Sa isang ambush interview, minaliit ni National Capital Region Police Office (NCRPO) chief, P/Director Edgardo Aglipay ang kakayahan ng mga pro-Erap na maglunsad ng malaking protesta tulad ng nangyari noong Edsa 3 at May 1 Malaca&amp;ntilde;ang riot. Sinabi ni Aglipay na nakausap na niya ang mga opisyal mula sa barangay level at ditoy nakumpirmang mahina na ang suporta sa grupong Peoples Movement Against Poverty (PMAP) kayat masasabi niyang imahinasyon na lamang ang pag-aalsa ng mga Erap loyalists. Base sa impormasyon, hindi umano titigil ang PMAP at silay kikilos sa Mayo 1 o Labor day kayat patuloy na kinakausap ni Aglipay ang liderato nito upang maiwasan ang gulo at mabigyan ng proteksiyon ang mga ralista pati na rin ang publiko. (Ulat ni Joy Cantos)</body>
<link>http://www.philstar.com/Article.aspx?articleId=152796&amp;publicationSubCategoryId=92</link>
</article>
<article>
<title>Alvarez di ilalaglag ng Malaca&amp;ntilde;ang</title>
<author>Ely Saludar</author>
<date>
<month>March</month>
<day>05</day>
<year>2002</year>
</date>
<body>Mariing itinanggi kahapon ng Malaca&amp;ntilde;ang na naghahanap na ito ng kapalit ni Environment and Natural Resources Sec. Heherson Alvarez. Sinabi ni Presidential Spokesman Rigoberto Tiglao na walang katotohanan ang report na kinausap ni Pangulong Arroyo ang mga senador at kongresista hinggil sa posibleng kapalit ni Alvarez. Batay sa report, kinokonsidera umano ng Malaca&amp;ntilde;ang si dating Marikina Mayor Bayani Fernando na maging DENR secretary. Hindi pa nakukumpirma ng CA ang appointment ni Alvarez dahil maraming oppositors. Pero, sinabi ni Tiglao na patuloy na umaasa ang Pangulo na kukumpirmahin ang appointment ng DENR secretary. Bukod sa DENR, kumpiyansa rin ang Pangulo na makakalusot sa CA ang appointment ni Transportation Sec. Pantaleon Alvarez. (Ulat ni Ely Saludar)</body>
<link>http://www.philstar.com/Article.aspx?articleId=152805&amp;publicationSubCategoryId=92</link>
</article>
<article>
<title>Mga pulitiko lilikidahin daw bago mag-Holy Week</title>
<author>Ely Saludar</author>
<date>
<month>March</month>
<day>05</day>
<year>2002</year>
</date>
<body>Minomonitor ngayon ng AFP at PNP ang mga kilos ng Communist Party of the Philippines-New Peoples Army-National Democratic Front kasunod ng pahayag ni Gregorio Rosal alias Ka Roger na bago mag-Holy Week ay kanilang ie-execute ang mga pulitikong may kasalanan sa bansa. Nagbabala naman ang Malaca&amp;ntilde;ang na ituturing bilang mga terorista ang CPP-NPA-NDF kapag kanilang itinuloy ang balak na paglikida sa mga pulitiko. Iginiit ni Presidential Spokesman Rigoberto Tiglao na kailangang respetuhin ang umiiral na batas o Rule of Law sa bansa. Ipinaalala ni Tiglao na hindi ang CPP-NPA-NDF ang nagpapatupad ng batas. Ikinatwiran pa ng kalihim na isang uri ng terorismo ang gagawin ng NPA kung itutuloy ang planong execution sa mga pulitiko. (Ulat ni Ely Saludar)</body>
<link>http://www.philstar.com/Article.aspx?articleId=152808&amp;publicationSubCategoryId=92</link>
</article>
<article>
<title>Erap isusuka ng US</title>
<author>Malou Escudero</author>
<date>
<month>March</month>
<day>06</day>
<year>2002</year>
</date>
<body>Dahil isa si dating Pangulong Estrada sa nagsulong sa pag-alis ng base militar ng Amerika sa Pilipinas noong ito ay senador pa, malaki ang posibilidad na hindi rin umano ito tanggapin ng nasabing bansa kapag ito ay na-exile. Ayon sa isang kongresista na tumangging magpabanggit ng pangalan, hindi imposibleng tanggihan si Estrada ng Amerika sakaling ito ay ma-exile na katulad ni dating Pangulong Marcos na dinala sa Hawaii. Noong senador pa aniya si Estrada ay mariin ang naging pagbatikos nito sa base militar ng Amerika kaya hindi malayong gantihan ito ngayon ng US. Marahil ay ito umano ang dahilan kung bakit napabalitang mas gusto ni Estrada na sa bansang Australia siya dalhin sakaling siya ay payagang makalabas ng bansa. Sinabi naman ni Justice Secretary Hernando Perez na isang kahihiyan sa bansa kung ie-exile si Estrada. Kahit gustuhin man daw ng mga korte at ng Pangulo, hindi puwede dahil tatawanan ang ating judicial system dahil lalabas na wala tayong political will para ipatupad ang sarili nating batas. Ayon naman kay Negros Occidental Rep. Apolinario Lozada, nasa kapasyahan ng Malaca&amp;ntilde;ang ang pagpapa-exile ng isang katulad ni Estrada. Bagaman at ang kaso umano nito ay nakabinbin pa rin sa Sandiganbayan, may kapangyarihan ang executive branch ng gobyerno na ipatapon si Estrada sa labas ng Pilipinas. Ipinaliwanag ni Lozada na kalimitan ay pinag-uusapan ng kasalukuyang Pangulo ng bansa at ng taong e-exile ang bansang pagdadalhan sa kanya. &amp;quot;Normally, it is being negotiated between the parties in power and the former president,&amp;quot; ani Lozada. (Ulat ni Malou Escudero)</body>
<link>http://www.philstar.com/Article.aspx?articleId=152911&amp;publicationSubCategoryId=92</link>
</article>
<article>
<title>'Hakot' na mga pro-Erap tukoy na ang pinangagalingan</title>
<author>Joy Cantos</author>
<date>
<month>March</month>
<day>06</day>
<year>2002</year>
</date>
<body>Matapos ang masusing surveillance operations, natukoy na ng mga tauhan ng PNP ang tatlong lugar sa Metro Manila na pinagkukuhanan ng mga &amp;quot;hakot&amp;quot; na mga taong dinadala ng mga loyalista ng pinatalsik na si dating Pangulong Estrada sa tuwing maglulunsad ang mga ito ng demonstrasyon. Sinabi ni PNP-Intelligence Group Director, P/Chief Supt. Robert Delfin, ang nasabing sentro ng recruitment ay ang mga lugar ng Payatas, Quezon City; Parola sa Baseco, Manila at Caloocan City. Karamihan umano sa mga nire-recruit ay mula sa grupo ng mga squatters na iniidolo pa rin si Estrada. Ayon kay Delfin, kinukuha umano ang serbisyo ng mga taong ito upang ipakitang malakas ang puwersa ng Peoples Movement Against Poverty (PMAP) na pinamumunuan ni Ronald Lumbao. Gayunman, sinabi ni Delfin na hindi pa nila batid kung magkano ang ibinabayad ng PMAP sa bawat isang hinahakot ng mga itong ralista para sumama sa protesta. Kaugnay nito, muling ipinag-utos ni PNP Chief Leandro Mendoza ang pagtugis kay Lumbao na kinasuhan ng rebelyon kaugnay ng May 1 Malaca&amp;ntilde;ang riot. Si Lumbao ang sinasabing nag-udyok sa mga Erap supporters para lumusob sa Palasyo. Nagpadala na ang PNP ng mga tauhan nito sa Caloocan City at Bulacan matapos na makatanggap ng ulat na dito nagpapalipat-lipat ng taguan si Lumbao. (Ulat ni Joy Cantos)</body>
<link>http://www.philstar.com/Article.aspx?articleId=152914&amp;publicationSubCategoryId=92</link>
</article>
<article>
<title>Hunger strike nina Ninoy at Gandhi di kakayanin ni Erap - Joker</title>
<author>Rudy Andal, Lilia Tolentino at Ely Saludar</author>
<date>
<month>March</month>
<day>06</day>
<year>2002</year>
</date>
<body>Minaliit kahapon ni Sen. Joker Arroyo si dating Pangulong Estrada sa plano umano nitong hunger strike dahil hindi naman ito kakayanin ng pinatalsik na pangulo. Ayon kay Arroyo, kung gagayahin ni Estrada si Indian leader Mahatma Gandhi at dating Sen. Ninoy Aquino ay dapat talikuran nito ang mga nakasanayang luho sa buhay. Ipinunto ng senador na noong nag-ayuno si Ninoy ay nagdildil ito ng asin sa loob ng 40 araw sa loob ng kulungan na halos umabot sa punto na ikamatay na nito. Layunin ni Ninoy sa pagtitika ay bunsod ng paniniwala nito na hindi maaaring litisin ang mga sibilyan sa isang military tribunal na binuo para sa paglilitis ng mga sundalong nagkasala. Sa kaso ni Gandhi ay nag-ayuno ito bilang paninindigan sa kanyang mga paniniwala at mga pangarap para sa kanyang bansa. Nang mag-ayuno rin aniya ang dalawa ay talagang hindi kakikitaan ng luho ang mga ito, dahil sa kaso ni Ninoy ay kama lamang ang gamit nito sa kulungan. Kabaligtaran naman ito sa kaso ni Estrada dahil ang Veterans hospital na pinagkukulungan nito ay airconditioned at kumpleto sa gamit. Napapalibutan din aniya ang dating pangulo ng pamilya nito, pati na rin ng mga doktor at nurses at bumabaha ang masasarap na pagkain at alak. Samantala, pinabulaanan naman ng Partido ng Masang Pilipino na magha-hunger strike si Estrada. Ayon sa PMP, nagkamali ng dinig ang espiya ng Palasyo sa kampo ni Estrada dahil ang gustong gawin ng dating pangulo ay &amp;quot;anger strike&amp;quot; at hindi &amp;quot;hunger strike.&amp;quot; Pagkukumpara kay Ninoy at Erap isang insulto Iniinsulto umano ni Sen. Tessie Aquino-Oreta ang alaala ng kanyang kapatid na si Ninoy sa ginagawa nitong paghahambing sa kanyang kapatid sa kundisyon ni Estrada. Ito ang pahayag ni Presidential Spokesman Rigoberto Tiglao sa pahayag ng senadora na noong panahon ni dating Pangulong Marcos ang kanyang kapatid na si Ninoy ay nabigyan ng pagkakataong makapagpa-opera sa puso, samantalang si Estrada ay hindi mapahintulutang makapangibang bansa para magpa-opera sa tuhod. Inihalimbawa ni Tiglao ang naranasan ni Ninoy na humarap sa military court na ang may pinal na desisyon sa kaso ay ang commander-in-chief. Sa kasalukuyan ay nahaharap si Estrada sa isang kaso na nililitis ng Sandiganbayan na hiwalay na sangay ng ehekutibo. (Ulat nina Rudy Andal, Lilia Tolentino at Ely Saludar)</body>
<link>http://www.philstar.com/Article.aspx?articleId=152925&amp;publicationSubCategoryId=92</link>
</article>
<article>
<title>Term extension ni Mendoza binawasan ni GMA ng 3 buwan</title>
<author>Lilia Tolentino</author>
<date>
<month>March</month>
<day>06</day>
<year>2002</year>
</date>
<body>Binawi ni Pangulong Arroyo ang siyam na buwang extension sa termino ni PNP Chief, Director General Leandro Mendoza na sa halip siyam na buwan ay gagawin na lang anim na buwan o sa Setyembre imbes na Disyembre ang palugit sa panunungkulan nito. Sa panayam ng isang grupo ng mga broadcaster, sinabi ng Presidente na ang pagpapaikli ng panahon sa pagpapalawig sa serbisyo ni Mendoza ay para mabigyan na kaagad ng promosyon si PNP Deputy Director Gen. Hermogenes Ebdane na ang pagreretiro sa tungkulin ay nakatakda sa taong 2004. Si Mendoza ay nakatakdang magretiro sa serbisyo sa Marso 16, 2002. Samantala, kinumpirma ng Pangulo sa naturan ding panayam ang pagtatalaga niya kay Press Secretary Noel Cabrera bilang embahador ng Pilipinas sa Romania. (Ulat ni Lilia Tolentino)</body>
<link>http://www.philstar.com/Article.aspx?articleId=152928&amp;publicationSubCategoryId=92</link>
</article>
<article>
<title>Mindanao niyanig ng lindol: 12 patay</title>
<author>Joy Cantos, Rose Tamayo, Teng Garcia, Boyet Jubelag at Angie Dela Cruz</author>
<date>
<month>March</month>
<day>07</day>
<year>2002</year>
</date>
<body>Labingdalawa katao na ang iniulat na namatay habang nasa 20 ang bilang ng mga sugatan makaraang yanigin ng malakas na lindol at tsunami ang buong Mindanao kahapon ng madaling araw, pero pinangangambahang tataas pa ang bilang dahil sa ulat ng pagguho ng lupa, pagbaha at mga aftershocks. Base sa inisyal na ulat ng Philippine Institute of Volcanology and Seismology (Phivolcs), dakong alas-5:15 ng umaga ng magsimula ang lindol na ang sentro ay nasa General Santos City na naitala sa lakas na intensity 7.6 hanggang 8. Tumagal ito nang 25 hanggang 30 segundo. Ang pagyanig ay dulot ng paggalaw ng Cotabato trench sanhi upang magkaroon ng tsunami o tidal wave sa ilang mga bayan, pagkaputol ng linya ng kuryente, pagkawala ng komunikasyon, pagguho ng mga lupa at pagkabitak ng mga kalsada sa mga apektadong lugar ng lindol. Ang mga lugar na nilindol ay ang Butuan City na nakapagtala ng intensity 2; Bislig, Surigao del Sur, intensity 3; Davao City, Kidapawan City at Zamboanga City, intensity 4; General Santos City, intensity 6; Koronadal, South Cotabato, 7 at Cotabato, intensity 5. Kabilang pa sa mga naapektuhan ay ang Lake Sebu, Tiboli at Tupi sa South Cotabato; Kiamba at Maitum sa Sarangani; Tacurong City sa Sultan Kudarat at Glan sa South Cotabato. Sa tindi ng lindol ay nabiyak ang bundok sa bahagi ng Digos at Sarangani sanhi upang magkaroon ng landslide na tumabon sa bahagi ng Digos-Davao road na ngayoy hindi na madaanan. Kinilala ang mga nasawi na sina Gliterio Datuy, 76 at Gerovin Mandel, 14, pawang nadaganan ng hollow blocks sa Kiamba, Sarangani; Yadani Pangulina, 50, na inatake sa puso sa General Santos City; Susie Marie Dimanate, 13 at Lampi Maladan, 35, ng Lake Sebu, South Cotabato at walo pang di natukoy ang pangalan mula rin sa General Santos City. Kabilang naman sa nasugatan ay 15 mula sa General Santos City; dalawa sa South Cotabato habang ang tatlo ay mula sa iba pang lugar na naapektuhan. Nabatid na sinalanta ng tsunami ang bayan ng Kiamba, Sarangani at Sultan Kudarat na malapit sa karagatan ilang minuto matapos manalasa ang malakas na lindol. Umaabot sa 4,000 hanggang 5,000 katao ang inilikas sa Kiamba kaugnay ng nagbabadyang pag-apaw ng Lake Maughan. Sa General Santos City, ang buong siyudad ay pansamantalang nawalan ng kuryente dahilan sa nagbagsakan ang mga poste dito gayundin ang ilang subdivision ay nawalan ng tubig ng bumagsak ang kanilang mga water tank. Nag-collapse ang mga dingding ng gusali ng Mindanao State University, Divine Grace Elem. School, J.P. Laurel Elem. School, GenSan PNP headquarters, Kimba Plaza at apat na hotel, isang shopping mall at isang bangko ang nabasag naman ang mga salamin at nabitak ang sahig dulot ng pagyanig ng lupa. Pansamantalang sinuspinde ang mga klase sa pampubliko at pampribadong paaralan matapos mag-crak ang mga pader ng mga gusali nito. Sa South Cotabato, nawasak ang istruktura ng Ferry bridge sa Koronadal City, dalawang simbahan ang tuluyang gumuho sa Tupi at sa Tiboli ay napilitang magsilikas sa kanilang mga tahanan ang mga lokal na Bilaan tribesmen na naninirahan malapit sa Lake Maughan sa nasabing bayan matapos ang 24 insidente ng landslide sa paligid ng naturang lawa. Pati mga residenteng malapit sa mga riverbanks sa bayan ng Surallah, Banga at Lake Sebu ay inabisuhan na magsilikas at humanap ng mataas na lugar na pansamantalang matirhan dahil papalakas na ang daloy ng tubig galing sa lawa. Kapag masundan pa umano ng isang kahit di kalakasang lindol ay tiyak babagsak ang nasabing Lake Maughan. Bandang alas-7 ng umaga kahapon ng muling maramdaman sa General Santos ang malakas na aftershocks dahilan para mawalan ng kuryente. Ilan naman sa mga residenteng Muslim ang nagpaputok ng kanilang baril sa bahagi ng General Santos City at Cotabato bilang bahagi ng kanilang nakaugalian na salubungin ng bala ang ganitong uri ng kalamidad. Inihayag naman ni Phivolcs Chairman Raymundo Punongbayan na higit na peligroso ang lindol kung tumama ito sa Metro Manila dahilan karamihan sa sinalantang lugar ay mga rural areas ng Central Mindanao. Kaagad nang ipinag-utos ni Defense Secretary at NDCC Chairman Angelo Reyes base na rin sa direktiba ni Pangulong Arroyo ang pagkakaloob ng tulong sa mga naapektuhang komunidad. Nagpaabot na rin ng pakikiramay ang Pangulo sa pamilya ng mga nasawi sa naganap na kalamidad. Ayon sa Presidente, sa darating na araw ng Linggo ay personal niyang bibisitahin ang mga biktima ng lindol. (Ulat nina Joy Cantos, Rose Tamayo, Teng Garcia, Boyet Jubelag at Angie Dela Cruz)</body>
<link>http://www.philstar.com/Article.aspx?articleId=153026&amp;publicationSubCategoryId=92</link>
</article>
<article>
<title>GMA tinawag na 'plastic' ni Angara</title>
<author>Rudy Andal</author>
<date>
<month>March</month>
<day>07</day>
<year>2002</year>
</date>
<body>Inakusahan ni Sen. Edgardo Angara si Pangulong Arroyo na isang &amp;quot;plastic&amp;quot; sa ginawa nitong panawagang pagkakaisa ng mamamayan at labanan ang anumang destabilization plot. Ayon kay Angara, walang sinseridad si Pangulong Arroyo habang nananawagan ito sa harap ng telebisyon sa programang &amp;quot;Strictly Politics&amp;quot; dahil halatang-halatang scripted ang binabasa at hindi galing sa puso ang sinasabi. Ipinaliwanag ni Angara na dapat unahin ng Pangulo na payagan si dating Pangulong Estrada na makapagpagamot ng tuhod sa US na siyang pinaka-dramatikong hakbang tungo sa pagkakaisa ng bansa at humilom ang sugat dulot ng pagkakahati-hati. Kung hindi umano papayagan ng administrasyon ang kahilingan ng kampo ni Estrada, tiyak na magkakaroon ng kaguluhan na siyang magpapabagsak sa ating ekonomiya at pulitika. Samantala, hiniling kahapon ni Sen. Tessie Aquino-Oreta sa Pangulo na sibakin na nito ang kanyang gabinete na hindi nakakatulong sa administrasyon bagkus ay nagiging sanhi pa ng pagkakahati-hati. Partikular na tinukoy ni Oreta si Presidential Spokesman Rigoberto Tiglao dahil sa halip anyang makatulong sa panawagan ng Presidente para mapayapa ang mga pro-Erap ay lalo lamang nitong inilalayo ang pamahalaan sa masa dahil sa pagbibigay ng mga panlalait na pahayag laban sa pinatalsik na si Estrada. (Ulat ni Rudy Andal)</body>
<link>http://www.philstar.com/Article.aspx?articleId=153031&amp;publicationSubCategoryId=92</link>
</article>
<article>
<title>Erap umamin ka na para 'wag kang mabitay - Nani</title>
<author>Grace Amargo</author>
<date>
<month>March</month>
<day>07</day>
<year>2002</year>
</date>
<body>Upang hindi mapatawan ng parusang bitay, hinimok kahapon ni Justice Secretary Hernando Perez si dating Pangulong Estrada na magsisi na at aminin ang kanyang pagkakasala sa bayan, partikular na ang kasong plunder. Ang pahayag ay ginawa ni Perez dahil sa paniniwala nito na malabo nang makalusot si Estrada sa kanyang kasong plunder nang aminin nito na siya ang lumagda sa Jose Velarde account sa Equitable PCI Bank para garantiyahan ang utang ng kanyang kaibigang si William Gatchalian kay Jaime Dichaves. Ayon kay Perez, pinapahirapan lamang ni Estrada ang depensa at ito ang posibleng naging dahilan para magbitiw ang mga ito sa kanilang serbisyo. Naniniwala si Perez na ang ginawang pag-amin ni Estrada ay pag-amin na rin ng kanyang partisipasyon sa krimen. Nilinaw pa rin ng kahilim na kung aaminin ng dating presidente ang kanyang pagkakasala ay malamang na makakuha ito ng mitigating circumstance o mas mababang sentensiya. Ito ay magagawa lamang ni Estrada sa pamamagitan ng paghahain ng plea of guilty sa harap ng Sandiganbayan Special Division. Batay sa article 13 paragraph 7 ng Revised Penal Code, ibaba ng isang degree ang hatol sa isang akusado kung aaminin nito ang kanyang pagkakasala sa harap ng hukuman. Kung gagawin ni Estrada ang pag-amin sa kasong plunder ay malamang na mauwi na lamang sa parusang habambuhay na pagkabilanggo ang sentensiya dito imbes na kamatayan. Kaugnay nito, dumalo ang ABS-CBN broadcaster na si Pia Hontiveros sa pagpupulong nila ni Perez sa DOJ. Pinag-usapan ng dalawa kung paano inamin ni Estrada ang kanyang ginawang paglagda sa Jose Velarde account. (Ulat ni Grace Amargo)</body>
<link>http://www.philstar.com/Article.aspx?articleId=153039&amp;publicationSubCategoryId=92</link>
</article>
<article>
<title>Estrada may bago na namang mga abogado</title>
<author>Grace Amargo</author>
<date>
<month>March</month>
<day>07</day>
<year>2002</year>
</date>
<body>Muling nagtalaga ng mga batikang abugado ang Sandiganbayan Special Division para kay dating Pangulong Estrada. Kabilang sa mga itinalagang counsel de officio ng Sandiganbayan sina Attys. Mario Ongkiko, Rodolfo Jimenez at Irene Jurado. Una nang nakilala si Ongkiko sa paghawak nito noon sa kasong rape with homicide ni Hubert Webb sa Vizconde massacre, habang si Jimenez ay tumayong abogado sa mga kaso ni ex-First Lady Imelda Marcos. Sinabi ni Ombudsman Aniano Desierto na nananatiling nasa desisyon ni Estrada kung tatanggapin niya ang serbisyo ng mga ito tulad ng ginawa nitong pagtanggi kay Atty. Sigfried Fortun. Nanawagan din si Desierto sa Sandigan na payagan ang live media coverage sa pagdinig sa kaso ng dating pangulo para ipakita sa taumbayan na naging parehas ang takbo ng hustisya para kay Estrada. (Ulat ni Grace Amargo)</body>
<link>http://www.philstar.com/Article.aspx?articleId=153044&amp;publicationSubCategoryId=92</link>
</article>
<article>
<title>Marso 23-31 holiday</title>
<author>Ely Saludar</author>
<date>
<month>March</month>
<day>07</day>
<year>2002</year>
</date>
<body>Bakasyon grande ang mga manggagawa mula sa gobyerno at pribadong sektor ngayong Semana Santa, itoy matapos na magdesisyon si Pangulong Arroyo na ipatupad din ang tinaguriang economic holiday tulad ng mahabang bakasyon noong kapaskuhan. Ayon sa Pangulo, mula March 23 hanggang 31o katumbas nang siyam na araw na dati ay may pasok, ngayon ay idedeklarang optional na at ang desisyon ay nasa kamay na ng employer. Sinabi ng Pangulo na minabuti nitong optional upang hindi naman madehado ang ilang manggagawa at mga negosyante sa mahabang bakasyon. Ipinaliwanag ng Pangulo na malaki ang naitutulong ng ganitong deklarasyon para sa ekonomiya ng bansa. (Ulat ni Ely Saludar)</body>
<link>http://www.philstar.com/Article.aspx?articleId=153050&amp;publicationSubCategoryId=92</link>
</article>
<article>
<title>Pabahay sa mga empleyado ng DENR binuksan</title>
<author>Angie Dela Cruz</author>
<date>
<month>March</month>
<day>07</day>
<year>2002</year>
</date>
<body>Pormal nang binuksan kahapon ni Environment Secretary Heherson Alvarez ang pintuan para sa paglalaan ng murang pabahay sa mga empleyado ng Department of Environment and Natural Resources (DENR). Una rito, pinapurihan ni Pangulong Arroyo si Alvarez bunsod nang ginawang pangunguna nito sa pagpapatupad ng 130 hectares Garden Cottages Housing Project sa Barangay Guyambay, Tanay, Rizal na laan sa mga empleyado ng gobyerno partikular sa mga DENR employees. &amp;quot;Our collective vision is to build a total community which government employees can call their very own, a world-class residential ecology park that is self-sustaining yet affordable to low-salaries stated employees,&amp;quot; ani Alvarez. Nabatid din kay Alvarez na kasama sa mga makikinabang sa nabanggit na housing project ang mga empleyado ng Dept. of Transportation and Communication, Interior and Local Govt., National Defense at Dept. of Education. Ang bawat empleyado ng nabanggit na mga departamento ay maaaring makakuha ng single-detached, single-attached, duplex at row houses na may 42 square meters na babayaran ng P180,000; 96 square meters sa halagang P340,000.00 at 120 square meters na may halagang P400,000.00 na babayaran sa ilalim ng easy-to-pay-loan package na pangangasiwaan ng Pag-Ibig Fund ng pamahalaan. &amp;quot;We have joined hands and pooled our resources together to build a model housing community which will showcase the Macapagal-Arroyos Administrations low-cost housing program for state workers. This is a positive step towards realizing every rank-and-files dream for a decent home,&amp;quot; pahayag ni Alvarez. (Ulat ni Angie Dela Cruz)</body>
<link>http://www.philstar.com/Article.aspx?articleId=153055&amp;publicationSubCategoryId=92</link>
</article>
<article>
<title>Guilty na ako! - Erap</title>
<author>Joy Cantos</author>
<date>
<month>March</month>
<day>08</day>
<year>2002</year>
</date>
<body>Inamin ni dating Pangulong Estrada na ngayon pa lamang ay sentensiyado na siya sa kinakaharap na kaso dahil ang tatlong bagong abogadong ibinigay sa kanya ng Sandiganbayan Special Division ay mga promotor umano sa &amp;quot;Erap Resign Movement.&amp;quot; Sinabi ni Atty. Raymund Fortun, tumatayong spokesman ni Erap, bagamat kinikilala ng kampo ng dating pangulo ang pagsisikap ng korte na mabigyan ng magagaling na defense lawyers si Estrada ay hindi nila matatanggap ang tatlong bagong talagang abogadong sina Attys. Mario Ongkiko, Rodolfo Jimenez at Irene Jurado. Ayon kay Fortun, itoy sa dahilang si Ongkiko ay isa sa mga nagpasimuno sa Erap Resign Movement samantalang ang anak naman ni Irene Jurado na si Cicero Jurado ay kabilang sa mga prosecutors ng pamahalaan sa impeachment trial kay Estrada. Sinabi ni Fortun na malinaw na nahatulan na ng naturang mga abogado si Estrada kaya imposibleng maipagtanggol pa nila ito ng walang kinikilingan. Samantala, sinabi ni Justice Secretary Hernando Perez na kung patuloy pa ring tatanggihan ni Estrada ang kanyang mga bagong abugado ay mas makabubuting sabihin na nito kung sino ang gusto niyang maging tagapagtanggol. Exile ni Erap nawalan na ng suporta Kasabay nito ay tuluyan nang nawalan ng suporta sa Mababang Kapulungan ng Kongreso ang kampanya sa hakbanging maghain ng resolusyon para ma-exile o ipatapon sa ibang bansa ang pinatalsik na si Estrada. Kinumpirma kahapon ni Lanao del Norte Congressman Benasing Macarambon na nagkaroon na ng &amp;quot;collective decision&amp;quot; ang kanyang mga kasamahang mambabatas na huwag na itong ituloy. Sinasabing wala nang interes si Macarambon na ituloy ang kanyang bersiyon matapos na umanoy makausap sa telepono si Estrada at pakiusapan ng huli na &amp;quot;patayin&amp;quot; na ang kanilang resolusyon dahil wala naman na umanong plano pa ang dating pangulo na umalis ng bansa. Naniniwala rin si Bukidnon Rep. Miguel Zubiri na hindi na dapat pang pag-aksayahan ng panahon ang isyu ng exile dahil maging si Estrada ay ayaw umalis dahil &amp;quot;kung aalis nga naman siya ng Pilipinas parang inamin na niya na guilty siya sa mga kasong kinakaharap sa korte,&amp;quot; dagdag ni Zubiri. (Ulat ni Joy Cantos)</body>
<link>http://www.philstar.com/Article.aspx?articleId=153142&amp;publicationSubCategoryId=92</link>
</article>
<article>
<title>Sayyaf hostage umaming nagbayad ng ransom</title>
<author>Rudy Andal</author>
<date>
<month>March</month>
<day>08</day>
<year>2002</year>
</date>
<body>Inamin kahapon nang isa sa mga kidnap victim ng grupong Abu Sayyaf na nagbayad ito ng ransom na nagkakahalaga ng P1milyon para sa kalayaan niya, kanyang anak at hipag na pawang binihag ng bandido mula sa Dos Palmas resort sa Palawan, pero binigyang-diin na walang kinalaman ang militar sa ginawa niyang pagbabayad ng ransom. Sa pagpapatuloy ng joint committee hearing ng Senado at House, tahasang sinabi ni Buddy Recio, ama ng 6-taong-gulang na si RJ at bayaw ni Angie Montealegre, pawang Sayyaf hostages na napilitan siyang magbayad ng P1 milyong ransom kay Abu Sabaya para lamang palayain sila ng grupo. Si Recio, editor at publisher ng Travel magazine, ang kauna-unahang kidnap victim ng Sayyaf na umaming nagbayad ng ransom para sa kanilang kalayaan kahit patuloy sa paninindigan ang Malaca&amp;ntilde;ang para sa no-ransom policy. Nauna itong nakawala sa Sayyaf at naiwan ang kanyang anak at hipag. Ibinunyag rin ni Sen. Panfilo Lacson na dalawang malapit na kaibigan umano ni Presidential Spokesman Rigoberto Tiglao ang nag-facilitate sa pagbabayad naman ng P4.7 milyon ransom para palayain ang isa pang bihag ng ASG. Ayon kay Lacson, handang tumestigo ang isang hostage victim at dalawang kaanak nito na magpapatunay na naghatid sila ng ransom money sa Abu pero ayaw nilang tumestigo dahil sa takot sa kanilang seguridad. Ani Lacson, tinukoy ng kanyang mga kausap na sina George Baviera at Stef Sa&amp;ntilde;o na pawang kaibigan umano ni Tiglao ang mismong &amp;quot;namagitan&amp;quot; para ihatid nila ang ransom money sa Abu Sayyaf. Idinagdag ni Lacson na kung susuriing mabuti ang video footage kung saan nakikitang tumatakbo sina RJ Recio, Santos at ang bihag na si construction magnate Reghis Romero matapos umanong makatakas sa kasagsagan ng Lamitan siege ay mapapansin na naroon sina Baviera at Sa&amp;ntilde;o. Matatandaang matigas sa kanyang paninindigan si Romero na hindi siya nagbayad ng ransom para sa kanyang kalayaan bagkus ay iginiit na nakatakas lamang siya kasama ang batang si RJ at Riza Santos noong kainitan ng bakbakan ng ASG at militar sa Lamitan noong Hunyo 2. (Ulat ni Rudy Andal)</body>
<link>http://www.philstar.com/Article.aspx?articleId=153143&amp;publicationSubCategoryId=92</link>
</article>
<article>
<title>Legalisasyon ng 'putahan' kinondena</title>
<author>Joy Cantos</author>
<date>
<month>March</month>
<day>08</day>
<year>2002</year>
</date>
<body>Para na rin umanong inamin ng Labor Department na hindi kayang bigyan ng trabaho ng pamahalaan ang mga kababaihan kayat isinusulong nito ang legalisasyon ng sex trade o pagbebenta ng laman. Ibinabala kahapon ni Bayan Muna Partylist Rep. Liza Maza sa ginanap na press briefing sa House of Representatives na higit lamang umanong lalaganap sa bansa ang nakahahawang sakit na AIDS sa sandaling mapagtibay ang legalisasyon ng sex trade na isinusulong ni Labor Secretary Patricia Sto. Tomas. Ayon kay Maza, tila wala umanong pagpapahalaga sa dangal ng mga kababaihan si Sto. Tomas na sa halip lumikha ng batas na magpapataw ng mabigat na kaparusahan laban sa mga utak o pangunahing personalidad na nasa likod ng pamamayagpag ng prostitusyon ay mangunguna pa sa pagsasa-ligal ng sex trade. &amp;quot;They are considered as sex objects, commodities, private properties by their so called customer-buyers and anything can happen,&amp;quot; sabi ni Maza. Tinukoy ni Maza na sa mga bansa sa Europa kung saan legal ang prostitusyon karaniwan umanong nasasadlak sa kamatayan ang mga prostitute matapos paslangin ng mga brutal nilang mga kostumer pagkaraang gawin ang mga itong sex objects. Takdang harangin ni Maza ang panukalang ito ni Sto. Tomas sa Kongreso. (Ulat ni Joy Cantos)</body>
<link>http://www.philstar.com/Article.aspx?articleId=153155&amp;publicationSubCategoryId=92</link>
</article>
<article>
<title>P4M pinsala sa Mindanao quake</title>
<author>Doris Franche</author>
<date>
<month>March</month>
<day>08</day>
<year>2002</year>
</date>
<body>Tinatayang umaabot nang P4.175 milyon halaga ng nasirang ari-arian ng malakas na lindol na sumalanta kamakalawa ng hapon sa Central Mindanao. Sa pinakahuling ulat na nakalap sa National Disaster Coordinating Council, pinakamalaki ang pinsala sa private properties na nagkakahalaga ng P2.140 milyon habang P2 milyon naman sa infrastructure. Samantala, hindi na nadagdagan ang bilang ng 12 namatay sa naturang lindol ngunit umakyat naman sa 21 ang bilang ng mga nasugatan. Tatlumput tatlo na rin ang naitatalang gumuhong kabahayan, habang 87 naman ang partially damaged; apat ang sirang road network; pito ang nasirang simbahan at pito rin sa mga tulay; 29 ang nasirang business establishments; 36 ang eskwelahang nawasak; 17 public buildings at isang palengke. Nananatili namang suspendido ang lahat ng klase at trabaho sa Kiamba, Sarangani Province, ang pinakamatinding sinalanta ng killer quake. Puspusan pa rin ang relief operations ng DSWD katuwang ang Red Cross at iba pang government agencies sa mga lugar na naapektuhan ng kalamidad. (Ulat ni Doris Franche)</body>
<link>http://www.philstar.com/Article.aspx?articleId=153157&amp;publicationSubCategoryId=92</link>
</article>
<article>
<title>Drug testing centers sa mga driver pinagkaisa ng LTO</title>
<author>Angie dela Cruz</author>
<date>
<month>March</month>
<day>08</day>
<year>2002</year>
</date>
<body>Pinangunahan kahapon ni Land Transportation Office (LTO) Chief Roberto Lastimoso ang paglagda sa isang memorandum of agreement sa pagitan ng mga drug testing centers na nagsasagawa ng drug test sa lahat ng motoristang kukuha ng lisensiya sa LTO. Nakasaad sa kasunduan na magkakaisa ang lahat ng mga operators ng mga drug testing centers sa bansa na susundin ang mga batas at patakaran ng LTO kaugnay ng implementasyon ng drug test. Kabilang dito ang pag-comply nila sa lahat ng requirements ng LTO gaya ng pagkakaroon ng mga branches nationwide ng kanilang drug testing centers, may IT (information technology) PRISM code, accredited ng Dangerous Drugs Board (DDB) at may GSIS surety bond. Nagkasundo rin ang naturang testing centers na mag-o-operate lamang kapag kumpleto na sa lahat ng LTO at DOTC requirements hinggil sa pagpapatupad ng drug tests sa mga motorista. Sa kanyang panig, sinabi ni Lastimoso na ire-recall naman niya ang LTO accreditation ng mga drug testing centers na nag-operate na nang hindi pa nagko-comply. Inindorso rin ng LTO chief ang paggamit ng PRISM code ng mga drug testing centers dahil ito lamang ang information technology company sa bansa na walang kinikilingan sa hanay ng mga IT company dahil wala itong pagmamay-aring drug testing centers. Inanunsiyo rin ni Lastimoso na irerekomenda niya sa Department of Health ang mga motoristang napapatunayang adik upang maisailalim ito sa rehabilitasyon. (Ulat ni Angie dela Cruz)</body>
<link>http://www.philstar.com/Article.aspx?articleId=153167&amp;publicationSubCategoryId=92</link>
</article>
<article>
<title>MILF, Al-Qaeda magkakosa</title>
<author>Rose Tamayo</author>
<date>
<month>March</month>
<day>09</day>
<year>2002</year>
</date>
<body>ISABELA, Basilan - Kinumpirma kahapon ni AFP Spokesman Gen. Edilberto Adan ang ugnayan ng Moro Islamic Liberation Front (MILF) sa al-Qaida international terrorists group na pinamumunuan ni international terrorist Osama bin Laden. Inamin ni Adan na noon pa may nakapasok na ang miyembro ng international terrorists sa Mindanao at maging sa ilang mga lugar ng bansa sa pamamagitan ng southern backdoor at ito ay kinabibilangan umano ng ilang Yemenis, Indonesians, Tunisians, Palestinians at iba pang nasyonal na may kaugnayan sa al-Qaida. May mga pruweba umanong pinanghahawakan ang AFP sa &amp;quot;linkage&amp;quot; ng MILF sa al-Qaida bukod pa sa ilang beses nang nakitang labas-masok ang kilalang mga miyembro ng foreign terrorists kapwa sa kampo ng MILF at ASG. Ayon pa kay Adan ay hindi umano magdadalawang-isip ang militar sa pagsagawa ng operasyon laban sa MILF kung hindi ito titigil sa kanilang pananabotahe sa operasyon ng militar sa Mindanao. Idinagdag pa ni Adan na kung matatandaan umano ang &amp;quot;history&amp;quot; ng ASG, si Abdulrajak Janjalani, founder ng ASG ay isang mujahideen mula sa Afghanistan at karamihan sa mga Pilipino na kanyang ni-recruit para magtrabaho sa Middle East ay talagang mga kaibigan ni bin Laden. Karamihan din umano sa mga na-recruit ni Janjalani ay nag-training sa ibat ibang kampo sa Pakistan at Afghanistan kayat isa itong malinaw na indikasyon na mayroong sabwatan sa pagitan ng grupo ng MILF at al-Qaida. Isa rin sa naging basehan ng militar tungkol sa sabwatan ng MILF at al-Qaida ay ang mga sumbong mula sa napalayang bihag ng ASG na noong nasa kamay pa sila ng mga ito ay malimit silang itinatago sa mga kampo ng una. (Ulat ni Rose Tamayo)</body>
<link>http://www.philstar.com/Article.aspx?articleId=153256&amp;publicationSubCategoryId=92</link>
</article>
<article>
<title>Bihag na nurse ginawang asawa ni Hapilon</title>
<author>Rose Tamayo</author>
<date>
<month>March</month>
<day>09</day>
<year>2002</year>
</date>
<body>ISABELA, Basilan - Malabong pakawalan pa ng mga bandidong Abu Sayyaf Group ang Pinay nurse na si Deborah Yap dahil bukod sa impormasyong ginawa nang asawa ni Sayyaf Kumander Isnilon Hapilon, si Yap ay pinapakinabangan umano ng ASG sa paggamot ng mga sugatan nilang mga kasamahan at ginawa rin umano itong tagapag-alaga sa mag-asawang Martin at Gracia Burnham. Ayon kay Basilan Congressman at House Deputy Speaker Jerry Salapuddin, lubusan ang pagdadalamhati ng pamilya ni Yap sa naging kapalaran nito, subalit sa kabila ng balitang ito ay umaasa pa rin ang kanyang mga kaanak na muli pa nila itong makapiling sa pamamagitan ng posibleng pagsagip sa kanya ng mga militar. Si Yap kasama ang mag-asawang Burnham ay kasalukuyang hawak ni Hapilon at isang Kumander Saleh Hamsirani. Huling namataan ng militar ang mga bihag nitong Pebrero 28 kasama ang grupo ni Hapilon sa kabundukan ng Upper Mahayahay. Ipinasa umano ni Abu Sabaya kay Hapilon ang mga bihag para tuluyang magtago at iligtas ang kanyang sarili dahil sa patuloy na paghabol sa kanya ng mga sundalo. Ayon kay Salapuddin, may sakit si Sabaya at demoralisado na dahil sa pagsuko at nakatakda pang pagsuko ng kanyang mga tauhan. (Ulat ni Rose Tamayo)</body>
<link>http://www.philstar.com/Article.aspx?articleId=153265&amp;publicationSubCategoryId=92</link>
</article>
<article>
<title>Kompil 2 umalma sa 'drama' ni Erap</title>
<author>Joy Cantos</author>
<date>
<month>March</month>
<day>09</day>
<year>2002</year>
</date>
<body>Masyado na umanong sinusubukan nina dating Pangulong Estrada, mga abogado nito at mga kasabwat ang sistema ng umiiral na hustisya sa bansa na naglalayong pag-aklasin ang publiko laban sa kasalukuyang gobyerno. Ayon kay Teddy Lopez, spokesman ng Kompil II, malinaw na manipulasyon ang ginagawa ng kampo ng dating pangulo na matapos idismis ang kanyang mga legal counsel ay pagpapaawa epek naman kapag kinakapanayam ng media ang ginagawang drama. Sinabi ni Lopez na seryosong krimen ang kasong plunder na walang katapat na piyansa na kahit sinumang nahaharap sa ganitong kaso ay hindi dapat palabasin ng bansa. Lalo umanong walang puwang ang exile o political immunity. Sinabi rin ni Lopez na maraming mga espesyalistang doktor sa Pilipinas na maaaring gumamot sa lumalalang sakit sa tuhod ni Estrada kaya hindi na ito dapat pang payagang magtungo sa Amerika para magpa-knee surgery. &amp;quot;Hindi namin hinahatulan ang akusado. Iyan ay trabaho na ng Sandiganbayan, ngunit naninindigan kami na kailangang gumalaw ang hustisya nang hindi pinaaandar ninuman, partikular ng akusado, kanyang mga abogado at mga kasabwat. Hayaan nating magpatuloy ang paglilitis, hayaang manaig ang batas, hayaang dumating ang pinal na hatol,&amp;quot; pahayag pa ng grupo. (Ulat ni Joy Cantos)</body>
<link>http://www.philstar.com/Article.aspx?articleId=153271&amp;publicationSubCategoryId=92</link>
</article>
<article>
<title>DoJ lalakaring malipat na sa tunay na bilangguan si Estrada</title>
<author>Grace Amargo</author>
<date>
<month>March</month>
<day>09</day>
<year>2002</year>
</date>
<body>Muling igigiit ng panig ng prosekusyon na maibalik sa tunay na bilangguan si dating Pangulong Estrada at alisin na sa Veterans Memorial Medical Center upang mabura sa isip ng publiko na binibigyan ng VIP treatment ng gobyerno ang huli kumpara sa ibang bilanggo. Nilinaw ni Department of Justice (DoJ) Chief State Prosecutor Jovencito Zuno na si Estrada ay isang ordinaryong bilanggo lamang at nararapat na maranasan nito ang kahalintulad na trato ng ibang kapwa niyang bilanggo. Nais ng prosekusyon na sa Camp Karingal sa Sikatuna Village, QC ipiit si Estrada dahil lubha umanong mapanganib kung ibabalik ito sa Fort Sto. Domingo sa Laguna dahil kasalukuyang nakakulong doon si dating ARMM Governor Nur Misuari. Hindi anya dapat pagsamahin sina Estrada at Misuari dahil kapwa mayroong mga taga-suporta ang mga ito na posibleng maging dahilan ng panibagong rebelyon sa bansa. Gayunman, nababahala naman ang DoJ dahil siksikan ang QC Jail para maging kulungan ng isang dating pangulo. (Ulat ni Grace Amargo)</body>
<link>http://www.philstar.com/Article.aspx?articleId=153277&amp;publicationSubCategoryId=92</link>
</article>
<article>
<title>Negosyong droga pinapalakas ng NPA rebs</title>
<author>Doris Franche</author>
<date>
<month>March</month>
<day>09</day>
<year>2002</year>
</date>
<body>Pinapalakas umano ng mga rebeldeng New Peoples Army ang kanilang negosyong droga kasunod na rin ng pagkakadiskubre ng militar sa anim na ektaryang taniman ng marijuana ng NPA rebels sa Kibungan, Benguet. Ayon sa AFP, sinira ng militar ang naturang marijuana plantation at dahil sa lawak nito at mura pa ang mga puno ng marijuana kaya inabot ng tatlong araw ang mga sundalo para sunugin ito. Tinataya ng militar na P56.7 milyon ang posibleng kitain ng NPA kung nagawang ibenta ang naturang mga &amp;quot;damo&amp;quot; kung hindi ito nasira ng pamahalaan. Maliban sa lalawigan ng Benguet, mayroon pa rin umanong ilang plantasyon ng marijuana na minamantine ang NPA sa Mountain Province dahil ideal ang klima at bulubunduking bahagi ng nasabing lugar para sa ganitong operasyon. Bunga nito, nabasura na umano ang kita ng mga rebelde sa extortion nang tinatawag na revolutionary taxes at kidnapping activities sa kita nito sa pagbebenta ng marijuana na pangunahing pinagkukunan ngayon ng pondo ng kilusan. (Ulat ni Doris Franche)</body>
<link>http://www.philstar.com/Article.aspx?articleId=153283&amp;publicationSubCategoryId=92</link>
</article>
<article>
<title>10 political parties nagkaisa vs kudeta</title>
<author></author>
<date>
<month>March</month>
<day>09</day>
<year>2002</year>
</date>
<body>Nagkaisa ang sampung political leaders na ibasura ang anumang military coup o civilian-military junta kahit pa nagkasundo ang mga senior leaders sa Kongreso para magsagawa naman ng &amp;quot;parliamentary diplomacy&amp;quot; na naglalayong pakalmahin ang kasalukuyang krisis sa pulitika bunsod ng kasong plunder ni dating Pangulong Estrada at mga mungkahi na i-exile ito. Sa ginanap na third preliminary meeting ng party heads at senior officials, nanindigan ang mga ito na huwag suportahan ang anumang uri ng destabilizaton laban sa pamahalaan. Dinaluhan ang nasabing pagpupulong ng mga lider mula sa major political parties kabilang ang dalawang kinatawan ng partido ni Estrada, ang Partido ng Masang Pilipino, bilang observers. Samantala, nitong Huwebes ay isinulong ang &amp;quot;parliamentary diplomacy.&amp;quot; Ayon kay Speaker Jose de Venecia, ang parliamentary diplomacy na naglalayong resolbahin ang tensiyon at krisis sa pulitika ang magsisilbing tulay para sa pagkakasundo ng administrasyon at Estrada camp.</body>
<link>http://www.philstar.com/Article.aspx?articleId=153287&amp;publicationSubCategoryId=92</link>
</article>
<article>
<title>Utol ni Robin Padilla dinukot</title>
<author>Joy Cantos</author>
<date>
<month>March</month>
<day>10</day>
<year>2002</year>
</date>
<body>Isang half-brother umano ni action star Robin Padilla ang kinidnap, samantala pinatay ng limang hindi pa kilalang armadong kalalakihan ang bodyguard nito matapos umanong sunugin ang sakahan ng una sa isang lugar sa Nueva Ecija, kamakalawa ng gabi. Ayon kay House Minority Floor Leader Carlos Padilla, dinukot ng hindi pa kilalang mga suspek ang kanyang pamangking si Gino Padilla,27, actor/singer habang nasa kanyang sakahan sa Bgy. Bibitlat, Cuyapo, Nueva Ecija. Samantala, pinatay ng mga kidnaper si Sixto Degracia, sinasabing caretaker/bodyguard ni Gino sa loob ng bahay ng farm ni Gino. Sinunog din ng mga suspek ang bahay sa farm, traktora at kotse ni Gino. Sinabi ni Rep. Padilla, dakong alas-8:00 ng gabi kamakalawa ng pasukin umano ng mga salarin ang sakahan ni Gino. Ayon kay Rep. Padilla, isang tawag sa telepono ang natanggap ni Jenny Serafin, ina ni Gino, na nagsasabing sila ay napag-utusan lamang at inupahan umano ng P400,000 para patayin ang aktor/singer. Pero ayon sa nakuhang impormasyon ni Jenny, P100,000 umano ang inupa para patayin silang mag-ina at P15,000 ang paunang bayad na tinanggap ng mga hired killer. Naniniwala si Jenny na hindi mga rebeldeng New Peoples Army ang may gawa ng pagdukot sa kanyang anak at panununog sa kanilang sakahan . Nabatid pa na noong nakaraang Disyembre ay matinding death threat na ang natatanggap ni Gino. Hinihinala naman ni Rep. Padilla na awayan sa lupa ang dahilan ng pagdukot kay Gino dahil may malaking ari-arian ito sa Nueva Ecija na pinag-aawayan nilang mga magkakamag-anak. Ayon kay Rep. Padilla, si Gino ay half-brother umano ni Robin at pinsan naman ng singer/aktres na si Zsazsa Padilla. Nananatiling tahimik ang pulisya dahil ayaw magbigay ng detalye ang mga ito habang isinusulat ang balitang ito. (Ulat ni Joy Cantos)</body>
<link>http://www.philstar.com/Article.aspx?articleId=153371&amp;publicationSubCategoryId=92</link>
</article>
<article>
<title>Barangay at Sangguniang Kabataan elections sa Hulyo 15 na idaraos</title>
<author>Joy Cantos</author>
<date>
<month>March</month>
<day>10</day>
<year>2002</year>
</date>
<body>Upang makatipid sa pondo, tuluyan nang ipinagpaliban ng pamahalaan ang pagdaraos ng barangay elections na naka-schedule ngayong Mayo, sa darating na Hulyo 15 ng taong ito kasabay ng halalan ng Sangguniang Kabataan. Ito ang inihayag kahapon ni House committee on suffrage and electoral reforms chairman Rep. Augusto Syjuco matapos ang ginanap na limang oras na bicameral conference committee sa Manila Hotel kahapon kung saan tinalakay ang pagdaraos ng naturang halalan. Sinabi ni Syjuco na napagkasunduan ng komite na matapos ang taong 2007, ang barangay at SK elections ay gaganapin tuwing ikatlong taon at itatakda tuwing buwan ng Oktubre. Nabatid na naresolba na rin ng komite ang kontrobersiyal na isyu hinggil sa kung sino ang bibigyan ng karapatang bumoto o maghalal ng mga kandidato sa nasabing halalan. Ayon kay Syjuco, mula 15 hanggang 17-taong-gulang ay kuwalipikadong bumoto sa SK elections habang 18 anyos pataas naman para sa halalan sa barangay. Kaugnay nito, agad namang pinapurihan ni House Speaker Jose de Venecia ang desisyon ng komite dahilan sa makakatipid ang gobyerno ng P1.5 billion sa synchronized elections. Gayundin, ayon pa kay de Venecia ay mabibigyan ng pagkakataon ang may 8 milyong botante na bumoto. (Ulat ni Joy Cantos)</body>
<link>http://www.philstar.com/Article.aspx?articleId=153376&amp;publicationSubCategoryId=92</link>
</article>
<article>
<title>Sigalot ng GSIS vs DBM nilinaw</title>
<author>Lilia Tolentino</author>
<date>
<month>March</month>
<day>10</day>
<year>2002</year>
</date>
<body>Nilinaw ni Budget and Management Secretary Emilia Boncodin na wala siyang nilabag na kasunduan sa Government Service Insurance System (GSIS) hinggil sa pagbabayad ng P14 bilyong kontribusyon sa insurance ng mga empleyado ng gobyerno na pagkakautang mula pa noong 1990. Sa isang panayam, sinabi ni Boncodin na bagaman may nilagdaan siyang Memorandum of Understanding sa GSIS noong nakaraang taon, ang usapan ay babayaran sa loob ng 25 taon ang P6 bilyon sa P14 bilyong utang pagkaraan pa ng 2001. &amp;quot;Hindi ako nangako na babayaran ko iyon noong 2001 o 2002. Sa 2006 pa iyon,&amp;quot; ani Boncodin. Ang paglilinaw ay ginawa ng Budget secretary kasunod ng reklamo ni GSIS General Manager Winston Garcia na ang DBM ang pangunahing ahensiyang hindi nagbabayad ng obligasyon sa paseguruhan ng gobyerno sa kabila ng nilagdaang MOU. Inihayag din ni Boncodin na nagtataka siya sa GSIS sa pagrereklamo nito dahil hindi naman sila nangangailangan ng pondo kaya dapat ay makipagtulungan naman sila sa gobyerno. Nilinaw pa ni Boncodin na ang hindi nababayarang P14 bilyong pagkakautang ay hindi naman kontribusyon ng mga empleyado ng gobyerno kundi katapat na pondo ng national government para sa binabayarang kontribusyon ng mga empleyado ng gobyerno. (Ulat ni Lilia Tolentino)</body>
<link>http://www.philstar.com/Article.aspx?articleId=153384&amp;publicationSubCategoryId=92</link>
</article>
<article>
<title>Naarestong Sayyaf leader, kinuyog ng taumbayan</title>
<author>Rose Tamayo</author>
<date>
<month>March</month>
<day>10</day>
<year>2002</year>
</date>
<body>ISABELA, Basilan - Lupaypay na bago pakawalan ng mga galit na taumbayan dito ang isang lider ng bandidong Abu Sayyaf Group matapos kuyugin ng mabalitaan ang pagkaaresto dito ng mga awtoridad, kahapon ng hapon. Tumanggap ng mga suntok at tadyak mula sa galit na galit na mga residente ang sinasabing isa sa pinagkakatiwalaang tauhan ni Sayyaf Kumander Isnilon Hapilon na si Kanno Salihin, na kinilala ring malapit na kamag-anak ni Sayyaf leader Khadaffy Janjalani at kabilang sa mga bandidong may patong sa ulo. Si Salihin ay nahuli sa bayan ng Maluso matapos itong inguso ng mga tauhan ni Maluso town Mayor Sakib Salajin. Nalamog ang katawan ng nasabing bandido ng dumugin at bugbugin ng mga kaanak at pamilya ng kanilang mga naging biktima. Ayon kay Mayor Salajin, ang sunud-sunod na pagkakaaresto sa mga miyembro ng bandido na gumagala sa kanyang lugar ay inisyatibo at dahil sa kagustuhan ng mga residente dito na tapusin na ang karumal-dumal na aktibidades ng mga Sayyaf. Naging malakas umano ang loob ng mga residente rito dahil na rin sa ipinakitang sinseridad ng militar na tuluyan ng mapuksa ang Sayyaf at di tulad umano ng dati na nakakakuha pa ng suporta ang mga bandido sa mga residente rito. Noong Miyerkules ay walong mga miyembro rin ng Sayyaf ang inaresto ng militar sa tulong na rin ni Mayor Salajin. Bugbog sarado rin ang mga ito na kinilalang sina Hasan Hadjatu, Janggu Sali, Toy Hadjatu, Laila Salihin, Nuria Taib, Nalita Malli at Rubia Salihin. Ang pagkakaaresto sa walo ay bunsod ng warrant of arrest na ipinalabas ni Judge Danilo Bucoy ng RTC dahilan sa kasong murder o pamamaslang noong nakaraang taon sa Brgy. Nanibugan, Lantawan, Basilan. (Ulat ni Rose Tamayo)</body>
<link>http://www.philstar.com/Article.aspx?articleId=153390&amp;publicationSubCategoryId=92</link>
</article>
<article>
<title>Kabulukan ng hudikatura, pinagtatakpan - PMAP</title>
<author>Joy Cantos</author>
<date>
<month>March</month>
<day>10</day>
<year>2002</year>
</date>
<body>Nagpahayag ng matinding hinala ang pro-Erap Peoples Movement Against Poverty (PMAP) na ang usapin ukol sa posibleng exile kay dating Pangulong Estrada ay isang malawakang programang binuo ng ilang mga taga-administrasyon upang malihis ang atensiyon ng pulitiko sa mga isyung kabulukan ng hudikatura sa bansa. Ayon kay PMAP spokesman Arnold Obina, ang pagputol ni Estrada sa serbisyo ng kanyang mga abogado dalawang linggo na ang nakalilipas ang nagsilbing bombang yumanig sa administrasyon at nagpamalas sa taumbayan kung gaano katindi ang mga problemang bumabagabag sa hudikatura. Aniya, kinakailangan umanong sanggahin ng administrasyon ang mga akusasyon ni Estrada, lalot nalalagay sa alanganin ang reputasyon ng mga hukom mula sa Korte Suprema at Sandiganbayan Special Division na pinaniniwalaang anti-Estrada. Dito umano binuo ang isang komprehensibong plano kung saan tatablahin ng Palasyo ang mga akusasyon ni Estrada sa pamamagitan ng isang black propagandang lilikha ng agam-agam ukol sa mga umanoy maitim na balak nito. Sinabi ni Obina na hindi exile ang hinihingi ni Erap kundi permiso upang makapagpagamot sa Amerika sa lumalalang sakit nito sa tuhod at wala itong planong tumakas tulad ng iginigiit ng mga kritiko nito. &amp;quot;Malayong mangyari yan. Heto ngat handa na siyang sumailalim sa lethal injection, bakit pa siya papayag na ipatapon sa ibang bansa,&amp;quot; ani Obina. Sakaling payagan umano ang dating pangulo ay hindi rin ito kaagad aalis hanggat hindi nakakakuha ng garantiyang papayagan siyang bumalik sa bansa matapos ang kanyang operasyon. Nangangamba umano si Estrada na haharangin ng administrasyon ang kanyang pagbabalik upang palabasin sa taumbayan na tinakasan na niya ang mga kasong kanyang kinakaharap. (Ulat ni Joy Cantos)</body>
<link>http://www.philstar.com/Article.aspx?articleId=153397&amp;publicationSubCategoryId=92</link>
</article>
<article>
<title>Deportasyon ng 1,000 OFWs sa Malaysia pinasisiyasat</title>
<author>Joy Cantos</author>
<date>
<month>March</month>
<day>10</day>
<year>2002</year>
</date>
<body>Nanawagan kahapon si Bayan Muna Partylist Rep. Crispin Beltran sa Foreign Affairs at Labor departments na imbestigahan ang umanoy hindi makatarungang deportasyon ng mahigit sa 1,000 overseas Filipino workers (OFWs) bilang bahagi ng ipinatupad na crackdown ng mga illegal immigrants sa Malaysia kamakailan. Hiniling ni Beltran kina DFA Sec. Teofisto Guingona at DOLE Sec. Patricia Sto. Tomas na magsagawa ng masusing pagsisiyasat para madetermina kung bakit basta na lamang pinagtatanggal sa trabaho ang mga OFW sa naturang bansa ng walang sapat na dahilan. Aniya, dapat na siyasating mabuti kung walang naganap na paglabag sa labor at human rights ng mga manggagawang Pilipino sa nangyaring crackdown. Sinabi ni Beltran na sa nakalipas na dekada ay sunud-sunod ang deportasyon ng mga Filipino na nagtatrabaho sa ibang bansa na nagsusumikap na maiangat ang kabuhayan ng kanilang mga pamilya sa pamamagitan ng pakikipagsapalaran sa ibayong-dagat. Binigyang-diin ni Beltran na responsibilidad ng gobyerno na protektahan ang kapakanan ng mga manggagawang Filipino. Base sa nakalap na report ni Beltran, mistulang parang mga hayop umanong trinato ng kanilang mga employer ang mahigit sa 1,000 OFWs sa Malaysia na basta na lamang pinauwi sa Pilipinas. Nabatid na binigyan lamang ng ticket patungo sa Sandakan sa Sabah, Malaysia ang mga manggagawang Filipino at mula ritoy sumakay ang mga ito ng ferry boat patungong Zamboanga City. (Ulat ni Joy Cantos)</body>
<link>http://www.philstar.com/Article.aspx?articleId=153400&amp;publicationSubCategoryId=92</link>
</article>
<article>
<title>Revamp sa PNP minor lang - DILG</title>
<author>Angie dela Cruz</author>
<date>
<month>March</month>
<day>10</day>
<year>2002</year>
</date>
<body>Nilinaw kahapon ni Interior Secretary Joey Lina na minor lamang at hindi major revamp ang ipatutupad sa mga tauhan ng Philippine National Police (PNP) dahil wala namang mga matataas na opisyal ang gaanong masasaktan. Niliwanag ni Lina na walang katotohanan ang report na isa si Recom 7 Director Avelino Razon sa mga maaapektuhan ng pagbalasa gaya ng napapaulat. Ayon kay Lina, bagamat wala pa siyang nalalaman kung maaalis si Razon sa Region 7, wala namang sinuman sa hanay ng mga opisyal sa PNP ang maaaring mapako ng matagal sa tungkulin. Niliwanag nito na kung may ilang pagbabagong gagawin sa hanay ng kapulisan, ito ay layunin lamang na higit na maisaayos ang sistema ng pamamalakad sa PNP at mapabuti ang pagseserbisyo sa taumbayan. Ang pahayag ay ginawa ni Lina bilang reaksyon sa ulat na magsasagawa ng rigodon si Lina sa hanay ng kapulisan at isa na umano sa tatamaan dito ay si Razon na sinasabing itatapon sa Recom 4 Tagalog region. (Ulat ni Angie dela Cruz)</body>
<link>http://www.philstar.com/Article.aspx?articleId=153403&amp;publicationSubCategoryId=92</link>
</article>
<article>
<title>Ebdane, sinupalpal ng solons sa pag-aarmas ng mga sibilyan</title>
<author>Rudy Andal</author>
<date>
<month>March</month>
<day>10</day>
<year>2002</year>
</date>
<body>Tutol ang mga senador sa plano ng PNP na armasan ang mga sibilyan. Ayon kay Senador Blas Ople, ang mungkahi ni PNP Deputy General Hermogenes Ebdane na payagang magkaroon ng armas ang karaniwang tao ay magbubunga lamang ng kaguluhan. At kahit na aniya ang requirement ni Ebdane ay kailangang psychological at physically-fit ang isang sibilyan bago ito payagang magkaroon ng armas ay kaiba naman ito sa prinsipyo ng gun ownership. &amp;quot;The issue here is the role of private weapons in society and whether these promote or deter crime,&amp;quot; ipinunto pa ng senador. Ipinaliwanag pa ni Ople, chairman ng Senate committee on foreign relations, na pabor siya na magkaroon ng limitasyon sa pagkakaroon ng baril sa loob ng bahay dahil maaaring maging ugat ito ng krimen at aksidente, lalo na sa mga bata. Tinuligsa rin ni Ople ang pahayag ni Ebdane na maaaring mabawasan ang kaso ng kidnapping kung may mga baril ang tao sa kanilang bahay. Ani Ople, ang mga binibiktima ng kidnappers ay yung mga mayayaman lamang at napatunayan din aniya na minsan ay wala ring nagagawa ang mga bodyguard ng mga mayayaman laban sa mga salarin. Sinabi naman ni Senador Tessie Aquino-Oreta na ang naturang panukala ng PNP ay isang tahasang pag-amin na wala na itong kakayahang proteksyonan ang mamamayan. Para rin aniyang sinabihan nito ang mga sibilyan na &amp;quot;kayo na lamang ang bahala sa sarili at buhay ninyo.&amp;quot; Ayon naman kay Senate Minority Leader Aquilino Pimentel Jr., dapat aniyang pagbutihan ng pulisya ang paglaban nito sa krimen imbes na isuhestiyon ang pagkakaroon ng baril ng sibilyan. &amp;quot;The suggestion of Gen. Ebdane is one of the most ill-thought of ideas coming from the ranks of the police in the present millennium,&amp;quot; wika pa nito. (Ulat ni Rudy Andal)</body>
<link>http://www.philstar.com/Article.aspx?articleId=153406&amp;publicationSubCategoryId=92</link>
</article>
<article>
<title>Abu victims nagmumulto</title>
<author>Rose Tamayo</author>
<date>
<month>March</month>
<day>11</day>
<year>2002</year>
</date>
<body>ISABELA, Basilan  Kinatatakutan umano ng mga Basile&amp;ntilde;o ang mga naglipanang mga taong pugot ang ulo na madalas magpakita sa mga residente dito na hinihinalang biktima ng kalupitan ng mga bandidong Abu Sayyaf. Base sa kuwento ng mga residente sa plantasyon ng Golden Harvest Coconut sa Menzi, Lantawan, tuwing hating-gabi umano ay may lalaking pugot ang ulo ang nakikitang naglalakad sa nasabing lugar. Halos lahat ng mga residente sa nabanggit na lugar ay nakakakita ng multong pugot ang ulo habang naglalakad ito sa masukal na sakahan. Matagal ng usap-usapan ng mga magkakapit bahay ang multong pugot ang ulo kayat naniniwala silang baka ang mga plantation workers na sina Primitivo Falcasantos, 52 anyos, security guard at Crisanto Suela na pawang trabahador sa nasabing lugar ang siyang nagmumulto. Sina Falcansantos at Suela ay kasama sa 24 kataong dinukot ng grupo ni Sayyaf lider Isnilun Hapilon sa nasabing lugar noong Hunyo 2 ng nakaraang taon. Ang dalawang biktima ay pinugutan ng ulo ng mga bandidong Abu Sayyaf ilang linggo matapos silang dukutin. Itinapon ng bandidong grupo ang mga ulot katawan nito sa mga magkakahiwalay na lugar para iligaw ang mga awtoridad na tumutugis sa kanila. Nakita ng CAFGU at ilang residente ang wala ng ulong katawan nina Falcasantos at Suela, matapos ang ilang linggo ay natagpuan naman ang naagnas na ulong pugot ng dalawa. Ayon sa mga residente dito, sa mismong lugar nagmumulto ang ulong pugot na madalas magpakita sa kanila na parang nagmamakaawa at humihingi ng hustisya. Gayunman, naniniwala ang mga residente dito na matitigil lamang ang pagmumulto ng mga ito kung mabibigyan ng hustisya ang sinapit nilang karumal-dumal na pagkamatay. (Ulat ni Rose Tamayo)</body>
<link>http://www.philstar.com/Article.aspx?articleId=153514&amp;publicationSubCategoryId=92</link>
</article>
<article>
<title>'Hindi ako ang na-kidnap'- Gino</title>
<author>Jhay Mejias</author>
<date>
<month>March</month>
<day>11</day>
<year>2002</year>
</date>
<body>Lumutang kahapon ang aktor/singer na si Gino Padilla sa The Buzz show sa Channel 2 para pasinungalingan ang mga nalathala sa pahayagan na siya ay dinukot at pinatay pa umano ang kanyang bodyguard ng limang hindi nakilalang mga armadong kalalakihan sa isang lugar sa Nueva Ecija. Ayon dito, ang tunay na kinidnap ay si Rodolfo &amp;quot;Gino&amp;quot; Padilla na half-brother ni Robin Padilla at pinsan ni Zsazsa Padilla tulad ng tamang impormasyong ini-report ng dyaryong ito (PSN) kamakalawa. Binatikos ni Gino ang mga pahayagan na naglabas ng kanyang larawan na ikinabigla ng kanyang ina na muntik ng atakihin at mga kaibigan. Matatandaan na nagbigay ng pahayag si House Minority Floor Leader Carlos Padilla, kaugnay sa nangyaring pagdukot kay Gino Padilla, 27, habang nasa sakahan ito sa Brgy. Bibitlat, Cuyapo, Nueva Ecija, noong Biyernes ng gabi. Ayon kay Rep. Padilla, pinatay din ng mga armadong kalalakihan si Sixto Degracia, caretaker/bodyguard ni Gino matapos sunugin ang bahay, kotse at traktora na pag-aari ng mga Padilla. Humingi naman ng tulong sa mga awtoridad si Jenny Serafin, ina ni Padilla. Samantala, sinabi ni PNP Region 3 Chief Director Reynaldo Berroya na hindi hawak ng kidnap for ransom (KFR) group ang kapatid ni action star Robin Padilla. Ayon kay Berroya na isang ordinaryong pagdukot ang ginawa kay Padilla. Sinabi ni Berroya, dapat anyang may ransom na hiningi ang mga suspek kung grupo ito ng KFR. Gayunman, nakikipagtulungan sa nasabing kaso si CIDG Chief Director Nestorio Gualberto para malaman ang motibo ng insidente. (Ulat ni Jhay Mejias)</body>
<link>http://www.philstar.com/Article.aspx?articleId=153521&amp;publicationSubCategoryId=92</link>
</article>
<article>
<title>20,000 guro kailangan sa susunod na pasukan</title>
<author>Lilia A. Tolentino</author>
<date>
<month>March</month>
<day>11</day>
<year>2002</year>
</date>
<body>Iniutos ng Pangulong Gloria Macapagal Arroyo ang pagkalap ng 20,000 mga bagong guro para sa mga public school sa darating na pasukan sa Hunyo. Kasabay nito, iniutos din ni Arroyo ang madaliang pagpapagawa ng mga silid-aralan para sa 1,612 barangay sa buong bansa para matugunan ang kakulangan ng paaralan. Ayon sa Malaca&amp;ntilde;ang, ang mga bagong gurong kakalapin ay pinaglaanan na ng P1.98 billion pondo na nakapaloob sa pinagtibay na pambansang badyet ng Kongreso sa taong 2002. Inihayag ni DECS Secretary Raul Roco na nakapagsimula na silang magpaanunsyo sa mga pahayagan sa mga kuwalipikasyon ng mga bagong gurong kakalapin. Ang mga kuwalipikado anyang aplikante ay mabibigyan ng notisya ng pagtanggap sa tungkulin hanggang katapusan ng Abril para pumailalim sa isang in-service training sa Mayo bilang paghahanda sa pagbubukas ng paaralan sa Hunyo. Hinggil sa ipatatayong paaralan, sinabi ni Roco na natukoy na nila ang 1,612 barangay na nangangailangan ng gusaling pampaaralan. Sa susunod na anim na buwan may 345 gusaling pampaaralan ang maitatayo umpisa sa pagpapagawa ng 45 gusali sa susunod na buwan. Mula Mayo at Hunyo, 150 school building ang ipagagawa at panibagong 150 ang itatayo mula Hunyo hanggang Hulyo ng taong ding ito. Kabilang sa ipapatayong paaralan ay sa 263 malalayong baryo na itatayo ng mga sundalong militar. (Ulat ni Lilia A. Tolentino)</body>
<link>http://www.philstar.com/Article.aspx?articleId=153528&amp;publicationSubCategoryId=92</link>
</article>
<article>
<title>Benipayo kinontra ni Drilon</title>
<author>Rudy Andal</author>
<date>
<month>March</month>
<day>11</day>
<year>2002</year>
</date>
<body>Hiniling kahapon ni Senate President Franklin Drilon na isiping mabuti ni Pangulong Gloria Macapagal-Arroyo kung kinakailangan pa nitong muling italaga bilang chairman ng Commission on Elections si Alfredo Benipayo matapos amining hindi ito makukumpirma ng Commission on Appointments (CA) dahil sa magbabakasyon ng 3-linggo ang Kongreso simula sa Marso 15. Sinabi ni Drilon na aminado siyang hindi matatanggap ng sambayanan na magkaroon ng paralisadong poll body lalo ngayon nalalapit ang Barangay at SK elections sa loob ng taong ito at ang national elections sa 2004. Ginawa ni Drilon ang panawagang ito matapos magpatawag ng caucus ang mga senior political leaders kamakailan dahil gusto nitong bigyan solusyon ang namamagitang sigalot sa pagitan nina Benipayo at apat pang COMELEC Commissioners. Nagsimula ang alitan sa COMELEC matapos italaga ni Arroyo bilang chairman si Benipayo at ang 2 Commissioners na sina Ressureccion Borra at Florentino Tuason. Inakusahan nina Commissioners Luzviminda Tangcangco, Rufino Javier, Ralph Lantion at Mehol Sadain sa kanilang 18-pahinang opposition-complaint sa CA na hindi karapat-dapat makumpirma sina Benipayo, Borra at Tuason sa COMELEC dahil sa ilang ulit nilabag nito ang konstitusyon at administrative code ng bansa. Siniguro ng kampo ni Tangcangco na dadalo sila sa committee hearings ng CA para sa kumpirmasyon ni Benipayo at 2 kasama nito para ihain sa komisyon ang mga karagdagang ebidensya sa mga ginawa nitong election-related violations na magdidiin lalo kay Benipayo. Sinabi ni Drilon kung hindi kaagad mareresolba ang sigalot na ito sa COMELEC ay lubhang maapektuhan ang darating na halalan kaya dapat ay mag-isip mabuti si Pangulong Arroyo kung dapat pa bang muling italaga si Benipayo sa ganitong sitwasyon. Inamin ni Drilon, Chairman ng CA na ang nangyayaring sigalot sa COMELEC ay magbibigay kay Benipayo ng maliit na tsansa para makalusot sa kumpirmasyon.(Ulat ni Rudy Andal)</body>
<link>http://www.philstar.com/Article.aspx?articleId=153534&amp;publicationSubCategoryId=92</link>
</article>
<article>
<title>MILF durugin na - DND</title>
<author>Doris Fanche</author>
<date>
<month>March</month>
<day>12</day>
<year>2002</year>
</date>
<body>Pikon na ang pamahalaan sa pagyayabang ng Moro Islamic Liberation Front (MILF) at anumang oras ay takda na itong salakayin ng militar upang tuluyan nang madurog. Sa pahayag kahapon ni Defense Secretary Angelo Reyes, nauubusan na ng pasensiya ang gobyerno sa MILF, itoy kasunod ng panibagong patutsada ni Al Hadj Murad, vice chairman for military affairs ng MILF, na nakaipon na sila ng mga war materials gaya ng mga missiles at bomba at handa na ang kanilang grupo na gamitin ang mga ito laban sa gobyerno. Ayon kay Reyes, hindi dapat nagbibitiw ng ganitong uri ng pananakot ang MILF dahil ibinabasura lamang ng pamahalaan ang kahit na anong uri ng pagbabanta. Hindi rin umano ito makatutulong upang masolusyonan ang negosasyon sa pagitan ng pamahalaan at MILF at sa halip ay nakasasama pa ito sa peace process. Tumanggi naman si Reyes na sabihing isang all-out war ang kanilang ilulunsad laban sa mga rebeldeng Muslim at sa halip ay binigyan-diin nito na hindi dapat ubusin ng mga ito ang pasensiya ni Pangulong Arroyo. Ipinaliwanag ni Reyes na nais ng pamahalaan na lutasin ang problema sa MILF sa pamamagitan ng mapayapang paraan kayat kanilang binibigyang-daan ang backdoor negotiations na ipinag-utos ng Pangulo. Subalit hindi umano nila gagawing biro ang mga kilos at pahayag ng MILF na muling nagpapalakas ng puwersa ang mga rebeldeng Muslim. Sa halip, ito ay itinuturing nilang isang paghahamon sa pamahalaan. Tiniyak naman ni Reyes na nakahanda ang militar na tuparin ang kanilang sinumpaang tungkulin upang mabigyang proteksiyon ang mga civilian communities sa lalawigan ng Mindanao. (Ulat ni Doris Fanche)</body>
<link>http://www.philstar.com/Article.aspx?articleId=153628&amp;publicationSubCategoryId=92</link>
</article>
<article>
<title>Four Aces minamatyagan</title>
<author>Grace Amargo</author>
<date>
<month>March</month>
<day>12</day>
<year>2002</year>
</date>
<body>Kumikilos na ang liderato ng Appelate Court upang imbestigahan ang mga anomalya at katiwalian na kinasasangkutan ng apat na mahistrado ng Court of Appeals (CA) na binansagang Four Aces na binubuo ng mga tinaguriang &amp;quot;hoodlums in robes.&amp;quot; Nabatid mula kay acting presiding Justice Concio Garcia na personal na niyang kinausap ang chairman ng Ethics committee na si Associate Justice Romeo Callejo para laliman nito ang pagsisiyasat upang tuluyang malinis ang hudikatura laban sa mga tiwaling mahistrado at matukoy kung sino ang apat na justices ng Four Aces group. Isa sa grupo ang nag-inhibit umano sa paghawak ng isang kaso kapalit ng P200,000 habang ang isang mahistrado naman ay dalawang taong nabitin ang pagsuweldo dahil ayaw bigyan ng sertipikasyon ng Ombudsman. Hinamon ni Garcia ang mga abugado at partido na tinangkang kikilan ng naturang mga mahistrado para lumantad at magharap ng pormal na reklamo. Tinaguriang Four Aces ang apat na mahistrado dahil pawang mahuhusay kumanta ang mga ito bukod sa magaling umanong magbenta ng mga kaso. (Ulat ni Grace Amargo)</body>
<link>http://www.philstar.com/Article.aspx?articleId=153635&amp;publicationSubCategoryId=92</link>
</article>
<article>
<title>Benipayo sumemplang uli sa CA</title>
<author>Rudy Andal</author>
<date>
<month>March</month>
<day>12</day>
<year>2002</year>
</date>
<body>Muling nabigo sa ika-anim na pagkakataon si Comelec Chairman Alfredo Benipayo at dalawa pang commissioners nito na makuha ang kumpirmasyon ng makapangyarihang Commission on Appointments (CA) kahapon. Sinabi ni Senator Tessie Aquino-Oreta, chairman ng CA committee on constitutional commission and offices, kinapos sa oras ang komite dahil sa dami ng oppositors na dapat dinggin ng komisyon. Ayon kay Oreta, sa kabila ng hakbang ng mga senior political leaders na ayusin ang gusot sa pagitan ng kampo ni Benipayo at Commissioners Luzviminda Tangcangco ay hindi umurong ang grupo ni Tancangco para dumalo sa pagdinig ng CA at harangin ang kumpirmasyon nina Benipayo, Commissioners Florentino Tuason Jr. at Ressureccion Borra. Bukod dito, kabilang sa oppositors ni Benipayo si Surigao del Norte Rep. Prospero Pichay at isang hukom mula sa regional trial court. Sinabi ng kampo ni Tangcangco sa kanilang 18-pahinang opposition-complaint sa CA, tahasang nilabag ni Benipayo ang Saligang Batas sa maraming pagkakataon nang pamunuan nito ang Comelec. Anila, mariin nilang tinututulan na makumpirma ang tatlo dahil sa mga ginawa nito sa komisyon partikular ang pag-aakala ni Benipayo na siya ang Comelec kaya ang lahat ng kanyang kagustuhan ay puwedeng masunod kahit hindi niya kinokonsulta ang Comelec en banc. Binigyan naman ng 15 araw ng mga senior political leaders ang mga commissioners para ayusin ang kanilang gusot dahil lubhang maapektuhan nito ang nakatakdang synchronized elections ng barangay at SK sa darating na July 15. (Ulat ni Rudy Andal)</body>
<link>http://www.philstar.com/Article.aspx?articleId=153642&amp;publicationSubCategoryId=92</link>
</article>
<article>
<title>P108 para sa Martial Law human rights victims</title>
<author>Joy Cantos</author>
<date>
<month>March</month>
<day>12</day>
<year>2002</year>
</date>
<body>Inaasahang kahit papaano ay makakamtan na ng mga biktima ng pang-aabuso sa karapatang pantao noong panahon ng Martial Law sa ilalim ng rehimeng Marcos, itoy matapos na aprubahan kahapon ng House committee on civil, political and human rights ang panukalang batas para sa paglalaan ng halagang P10 bilyon na ipamamahagi bilang kompensasyon. Sinabi ni Akbayan Rep. Loretta Ann Rosales, committee chair, ang pagkakapasa ng panukalang batas na ito ay nagpapatunay lamang ng patuloy na pagkilala ng bansa sa Universal Declaration of Human Rights at pinal na desisyon ng US Federal Court System kaugnay ng human rights case sa yaman ng Marcos. Idinagdag pa ni Rosales na isa ring hakbang ito para tuluyang mabawi ng bansa ang isang ill-gotten wealth ni Marcos kabilang ang perang nakadeposito sa Swiss bank. Base sa panukalang batas na ito, ang P10 billion compensation ay magmumula sa Marcos Swiss account. Gayunman, aminado si Rosales na nasa kamay pa rin ng Sandiganbayan ang pinal na desisyon kung ipagkakaloob sa mga biktima ng human rights sa panahon ni Marcos ang nasabing account. (Ulat ni Joy Cantos)</body>
<link>http://www.philstar.com/Article.aspx?articleId=153648&amp;publicationSubCategoryId=92</link>
</article>
<article>
<title>Davide tinira ni Erap</title>
<author>Malou Rongalerios-Escudero</author>
<date>
<month>March</month>
<day>12</day>
<year>2002</year>
</date>
<body>Hindi pa rin tinitigilan ni dating Pangulong Estrada ang hudikatura lalo na ang Supreme Court at ang pinakahuling alegasyon ay ipinukol kay Chief Justice Hilario Davide na pinaratangan niyang nag-lobby umano kay Lucio Tan upang ipakiusap sa kanya na i-appoint bilang chief justice sa SC kapalit ni dating Chief Justice Andres Narvasa. Sa isang panayam sa telebisyon kahapon, sinabi ni Estrada na bagaman at si Davide ang talagang napipisil niyang gawing chief justice noong siya pa ang pangulo ng bansa base na rin sa rekomendasyon ni Narvasa, ay lumapit pa ito kay Lucio Tan upang mag-lobby. Hindi na umano siya nagtataka kung bakit nababaluktot na ang judicial system ng bansa at nawalan na siya ng tiwala sa hustisya. &amp;quot;Inimbita po ako ni Mr. Lucio Tan doon sa kanyang penthouse sa Century Park Hotel, inimbita po akong mag-dinner, pagpasok ko ho doon sa kanyang penthouse, nakita ko po yang si Justice Davide na pinakikiusap ni Mr. Lucio Tan, nagulat ako kung bakit hanggang kay Lucio Tan ay nakiusap siya,&amp;quot; sabi ni Estrada. Tinira rin ni Estrada si Davide dahil hindi umano nito ginampanan ang kanyang sinumpaang tungkulin sa pamamagitan ng pagpapabalik sa mga prosecutors para tapusin ang impeachment trial. Pinabulaanan naman ni Davide ang mga banat na ito ni Estrada laban sa kanya. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=153653&amp;publicationSubCategoryId=92</link>
</article>
<article>
<title>'Roco resign' umiinit</title>
<author>Danilo Garcia</author>
<date>
<month>March</month>
<day>12</day>
<year>2002</year>
</date>
<body>Mas lalong bumagsik ngayon ang kampanya ng mga empleyado ng Department of Education (DepEd) Central Office sa pagpapatalsik kay Secretary Raul Roco matapos na magsagawa ng noise barrage at pagdalaw sa lahat ng opisina upang hikayatin ang lahat na sumali sa kanila. Higit-kumulang sa 100 mga empleyado ang muling nagsagawa ng picket sa harap ng gusali ng Office of the Secretary sa kanilang lunch break na sinundan ng noise barrage na magiging araw-araw na gawain na. Nagsasagawa na rin sila ng mga rounds sa mga kuwarto sa departamento upang manawagan para sa suporta sa kanilang mass action habang sumisigaw ng &amp;quot;Roco resign!&amp;quot; Ayon kay Jose Cusi, pangulo ng DepEd Central Employees Union (DepEd-CEU), ang kanilang pagtungo sa Education Press Corps Press Office para sa kanilang protest action ay magiging isang pang-araw-araw na kaganapan sa departamento hanggat hindi nawawala si Roco sa DepEd. Bukod sa umanoy &amp;quot;dictatorial&amp;quot; management style, inirereklamo rin nila ang umanoy paggasta ni Roco ng P217,292 sa paggamit ng chopper patungo sa school site sa Cabanatuan, Baguio, La Trinidad, Sagada at Nueva Vizcaya noong Oktubre 10 at 11. Tinanggal na rin ni Roco ang service fee na komisyon ng mga empleyado sa transaksyong kanilang hinahawakan na kanilang iniaangal dahil sa malaking kawalan umano ng kanilang dagdag na kita dahil sa liit ng kanilang suweldo. Sinabi pa ni Cusi na mangangalap sila ng pirma mula sa 1,400 na empleyado ng departamento upang idiin ang pagbibitiw ni Roco. (Ulat ni Danilo Garcia)</body>
<link>http://www.philstar.com/Article.aspx?articleId=153656&amp;publicationSubCategoryId=92</link>
</article>
<article>
<title>Senado inisnab ng 68 jueteng lords</title>
<author>Rudy Andal</author>
<date>
<month>March</month>
<day>12</day>
<year>2002</year>
</date>
<body>Inisnab ng may 68 pinaghihinalaang jueteng lords sa Luzon ang ipinatawag na pagdinig ng Senado kahapon kaugnay sa ibinunyag ni Senador Panfilo Lacson na patuloy ang operasyon ng bawal na gamot. Tanging ang suspected jueteng lord na si Edmundo Aquino ng Ilocos Norte at ang kinatawan ni Boy Tuzon na si Patrick Tuzon na pinaghihinalaang operator naman sa Nueva Vizcaya ang dumalo sa isinagawang pagdinig ng komite ni Sen. Barbers kasama ang mga opisyal ng PNP at NBI director Reynaldo Wycoco. Sinabi ni Sen. Barbers, sakaling totoo ang natanggap na report ng DILG na mismong ang simbahang Katoliko ay tumatanggap ng donasyon na mula sa jueteng ay dapat pagsabihan ang mga kaparian at obispo ukol dito. Aniya, ang pagtanggap ng donasyon na mula sa jueteng operations ay isang kongkretong manipestasyon ng pagtangkilik ng simbahan sa ipinagbabawal na sugal. Winika naman ni DILG Undersecretary Marius Corpus na hindi naman kumpirmado ang natanggap na ulat na ito mula sa pulisya pero sakaling totoo ito ay hindi nararapat dahil pagpapakita pa ito ng pagsang-ayon sa bawal na sugal. Mariing itinanggi naman ng mga regional at provincial commanders ng PNP na tumatanggap sila ng jueteng payola at mariing pinabulaanan din ng mga ito na kinukunsinti nila ang bawal na sugal sa kanilang hurisdiksyon. Siniguro naman ni Barbers na magpapatawag pa muli siya ng panibagong pagdinig ukol dito para malaman kung karapat-dapat bang gawing legal ang jueteng dahil hindi na ito masugpo ng mga awtoridad. Magkakaroon naman ng jueteng summit sa darating na March 26 kung saan ay inaasahang dadalo ang mga provincial at regional commanders ng pulisya, mga local government executives at ang kinatawan ng simbahang Katoliko. Magugunita na ibinunyag ni Sen. Lacson sa pamamagitan ng kanyang privilege speech na &amp;quot;Her Excellency, Her Helplessness&amp;quot; na patuloy sa pamamayagpag ang jueteng sa ilalim ng Arroyo administration dahil umano sa pagkunsinti ng mga awtoridad dito. Hindi naman dumalo sa nasabing pagdinig si PRO3 director C/Supt. Reynaldo Berroya dahil sa kaarawan nito kahapon kaya hindi natuloy ang inaasahang pagtatagpo nina Berroya at Lacson. (Ulat ni Rudy Andal)</body>
<link>http://www.philstar.com/Article.aspx?articleId=153658&amp;publicationSubCategoryId=92</link>
</article>
<article>
<title>Industriya ng sibuyas 'namamatay' - Villar</title>
<author>Rudy Andal</author>
<date>
<month>March</month>
<day>12</day>
<year>2002</year>
</date>
<body>Nagbabala kahapon si Senate President Pro-Tempore Manny Villar na 500,000 magsasaka ang nakatakdang magutom sa napipintong &amp;quot;pagkamatay&amp;quot; ng industriya ng sibuyas sa bansa kapag hindi binawi ng gobyerno ang import permits sa mga imported na sibuyas, partikular ang nagmumula sa bansang China. Sinabi ni Villar, chairman ng Senate committee on agriculture and food, ang pagdagsa ng mga imported onions ang papatay sa industriya ng lokal na sibuyas ng bansa gayung may sapat na inaasahang produksyon tayo nito na aabot ng 168,000 tons sa taong ito na malalampasan ang 160,000 tons na pangangailangan. Ayon sa senador, dapat maging prayoridad ng gobyerno ang pagbibigay ng proteksyon sa mga magsasaka ng sibuyas dahil ito ay lumilikha ng trabaho. (Ulat ni Rudy Andal)</body>
<link>http://www.philstar.com/Article.aspx?articleId=153660&amp;publicationSubCategoryId=92</link>
</article>
<article>
<title>Walang 'isnaban blues'</title>
<author>Rudy Andal</author>
<date>
<month>March</month>
<day>12</day>
<year>2002</year>
</date>
<body>Pinabulaanan ni Senator Luisa Ejercito-Estrada na inisnab ni dating Pangulong Estrada si Pangulong Arroyo nang dumalaw ang huli noong Sabado sa presidential suite ng Veterans. Sinabi ni Sen. Estrada na walang naganap na pang-iisnab kay Mrs. Arroyo dahil walang pasabi ang Office of the President o PSG na bibisita ang Pangulo kaya hindi nila ito napaghandaan. Tinawanan rin ng oposisyon Partido ng Masang Pilipino (PMP) kahapon sina Presidential Spokesman Rigoberto Tiglao at Justice Secretary Hernando Perez sa pag-deny na tinangkang dalawin ng Pangulo si Estrada. (Ulat ni Rudy Andal)</body>
<link>http://www.philstar.com/Article.aspx?articleId=153661&amp;publicationSubCategoryId=92</link>
</article>
<article>
<title>'Wag mainip' - GMA</title>
<author>Lilia Tolentino</author>
<date>
<month>March</month>
<day>12</day>
<year>2002</year>
</date>
<body>Magpasensiya at huwag mainip. Ito ang hingi ni Pangulong Arroyo sa sambayanang Pilipino na nagtatanong kung bakit hindi pa nila nararamdaman ang sinasabi ng pamahalaang pagsulong ng kabuhayan. Sa kanyang bagong palatuntunan sa radyong &amp;quot;Ang Panawagan ng Pangulo&amp;quot; na ipinalit sa &amp;quot;May Gloria ang Bukas Mo,&amp;quot; sinabi ng Pangulo na ang hinihiling niya sa mga taong nagmamasid lang sa takbo ng bansa na intindihin nila na mahirap ang trabaho ng pag-aayos ng bansa. Hindi na raw niya pinipilit na maniwala sa kanya ang mga kritikong talagang sarado na ang isip. Inihalintulad niya ang sariling karanasan sa dinanas ni dating US President Clinton na sa unang mga taon ay hindi tanggap ng mga kritiko at media. Sinabi ng Pangulo na hindi siya nag-aapura na maintindihan siya ng taong bayan at hindi naiinip dahil hindi pa nararamdaman ng kanyang mga kritiko ang mga bunga ng kanyang pagsisikap. (Ulat ni Lilia Tolentino)</body>
<link>http://www.philstar.com/Article.aspx?articleId=153662&amp;publicationSubCategoryId=92</link>
</article>
<article>
<title>Bush: RP sentro ng terorismo</title>
<author>Rose Tamayo, Joy Cantos</author>
<date>
<month>March</month>
<day>13</day>
<year>2002</year>
</date>
<body>Ibinilang kahapon ni US President George W. Bush ang Pilipinas sa tatlong mga bansang malamang gawing kanlungan ng al-Qaida terrorist network ni Osama bin Laden. Sa kanyang talumpati sa pagdiriwang ng ika-6 na buwan ng pag-atake ng mga terorista sa New York, binigyang diin ni Bush na tutulong ang Estados Unidos sa mga bansang ito na namimingit maging balwarte ng mga terorista. Ang dalawa pang bansang pinupuntirya ng mga al-Qaida terrorist ay ang Yemen at Georgia. &amp;quot;Kailangang mapigil ang mga terorista sa pagkanlong sa mga bansang ito,&amp;quot; ani Bush. Una nang kinumpirma ni AFP Spokesman Brig. Gen. Edilberto Adan ang ugnayan hindi lamang ng mga bandidong Abu Sayyaf Group (ASG) sa Mindanao kundi pati na rin ng Moro Islamic Liberation Front (MILF) sa al-Qaida. Ayon kay Adan, base sa mga sumbong ng mga nakalayang bihag noong nasa kamay pa sila ng mga bandido, nakakita sila ng mga Pakistanis, Yemenis, Indonesians, Palestinians, Tunisians at iba pang nationalities mula sa Middle East na labas-masok sa kampo ng MILF na malimit na pinagdadalhan sa mga hostage ng ASG. Isang malinaw na indikasyon rin umano na may mga nakapasok na terorista dito sa bansa ang pagkakahuli sa ilang mga pinaghihinalaang miyembro ng international terrorists gaya ni Fathur al-Ghozi. Ayon naman sa isang intelligence report, pito umano sa 14 na mga close-in bodyguards ni Osama bin Laden ay pawang mga Filipino at kasalukuyang nasa bansa na ngayon. Nagbabala naman si Bayan Muna Partylist Rep. Crispin Beltran na hudyat umano ng panunumbalik ng base militar ng US sa bansa ang malayang pag-iikot ng surveillance plane na P3-Orion ng US. Maliban sa P3-Orion ay dinala na rin sa Mindanao ng US ang kanilang iba pang mga aircrafts tulad ng Hawks, mga jets at helicopters. Idinagdag pa ni Beltran na matapos umanong magapi ng US ang puwersa ng Taliban sa Afghanistan ay ibinaling na ng Amerika ang giyera sa Pilipinas laban naman sa ASG. (Ulat nina Rose Tamayo, Joy Cantos)</body>
<link>http://www.philstar.com/Article.aspx?articleId=153754&amp;publicationSubCategoryId=92</link>
</article>
<article>
<title>Erap pagod na sa mga protesta</title>
<author>Doris Franche</author>
<date>
<month>March</month>
<day>13</day>
<year>2002</year>
</date>
<body>Minalit ng PNP ang banta ng pro-Erap group na kaya nitong pabagsakin ang kasalukuyang administrasyon dahil batay sa impormasyong nakalap sa mga lider ng ibat ibang barangay at assessment ng puliya, pagod na umano ang mga taong makilahok sa ganitong aktibidad dahil nakikita ng mga itong tinutugunan na ng gobyerno ang kanilang mga karaingan. Sa ginanap na media briefing kahapon sa Camp Crame, sinabi ni Chief Supt. Edgardo Aglipay, hepe ng PNP-National Capital Region Police Office, hindi na aniya kasintindi nang emosyon ng mga loyalista ni dating Pangulong Estrada ang damdamin na ipinakita nila noong nakaraang Mayo 1 dahil ngayon ay wala na halos interesadong sumama sa mga katulad na pagkilos na makasisira sa kapayapaan ng bansa. Unti-unti na umanong nakapag-iisip ang mga mamamayan na ang kailangan ng bansa ay ang pagtutulungan at hindi ang pagbatikos sa bawat maliit na pagkakamali lamang ng isang opisyal ng bansa. Sa kabila nito, sinabi ni Aglipay na handa pa rin sila sa posibleng magaganap na Erap trial sa darating na Biyernes hinggil sa isinampang mosyon ng kampo nito kaugnay ng kahilingan na makapagpagamot ng tuhod sa Amerika. Paiiralin ang maximum tolerance at pagrespeto sa karapatan ng mga grupong magra-rally sa nasabing araw, sabi pa ni Aglipay. (Ulat ni Doris Franche)</body>
<link>http://www.philstar.com/Article.aspx?articleId=153761&amp;publicationSubCategoryId=92</link>
</article>
<article>
<title>Death penalty wa epek kaya ipinababasura nang 15 senador</title>
<author>Rudy Andal</author>
<date>
<month>March</month>
<day>13</day>
<year>2002</year>
</date>
<body>Dahil hindi naman umano natamo ng Death Penalty Law ang layunin nito na mabawasan ang mga heinous crimes at patunay lamang na hindi natatakot ang sinuman na gumawa ng karumal-dumal na krimen sa patuloy na pagtaas ng crime rate, kumilos ang 15 senador sa pangunguna ni Senate Minority Leader Aquilino Pimentel Jr. para tuluyan ng pawalang-saysay ang parusang bitay. Ayon kay Sen. Pimentel, pangunahing may-akda ng Senate bill 2060, taliwas ang pagpapataw ng parusang bitay sa modern penology dahil hindi na marereporma ang sinumang kriminal kung ito ay nabitay na. Sa halip na parusang kamatayan, nakasaad sa panukala na dapat ay patawan na lamang ng 30-taong pagkabilanggo na walang parole. Kabilang sa mga lumagda bilang mga co-authors ng kanyang panukalang batas na alisin ang parusang bitay sina Senate President Franklin Drilon, Senators Serge Osme&amp;ntilde;a, John Osme&amp;ntilde;a, Francis Pangilinan, Ralph Recto, Manny Villar, Noli de Castro, Luisa Ejercito-Estrada, Tessie Aquino-Oreta, Vicente Sotto III, Joker Arroyo, Juan Flavier at Edgardo Angara. Idinagdag pa ni Pimentel na pinatunayan din ng mga senador na kahit nasa magkabilang bakod sila ng partido ay sinunod ng mga administration senators ang dikta ng kanilang konsensiya kaya sinuportahan ang kanyang panukala bilang mga co-authors nito. Inaasahan nilang maipapasa ng Senado ang panukala bago ang mahabang recess ng Kongreso sa darating na Hunyo dahil mayorya ng miyembro ng Mataas na Kapulungan ang sumusuporta dito. Samantala, kinondena naman ng Volunteers Against Crime and Corruption ang hakbang na ito nang 15 senador. Ayon kay VACC chairman Dante Jimenez, itinuturing nilang pinakamalungkot na araw para sa lahat ng mga biktima ng krimen sa bansa ang ginawang paglagda ng mga senador sa naturang resolusyon na nagpapawalang-bisa sa parusang bitay. (Ulat ni Rudy Andal)</body>
<link>http://www.philstar.com/Article.aspx?articleId=153768&amp;publicationSubCategoryId=92</link>
</article>
<article>
<title>Government employees 1-linggo walang pasok</title>
<author>Lilia Tolentino</author>
<date>
<month>March</month>
<day>13</day>
<year>2002</year>
</date>
<body>Pinahaba ni Pangulong Arroyo ang bakasyon ng mga empleyado ng gobyerno ngayong Semana Santa mula Marso 25 hanggang Marso 31 matapos nitong ideklara ang Marso 27, araw ng Miyerkules at Marso 30, bilang special non-working holiday sa buong bansa. Sa Proklamasyon Bilang 164, nakasaad na ang Huwebes Santo na tumapat sa Marso 28 at Biyernes Santo na natapat sa Marso 29 ay dati nang deklaradong regular holiday bilang paggalang sa Semana Santa. Noong mga nakalipas na panahon ay idineklara na ring special holiday ang Sabado na nakaipit sa Biyernes Santo at Linggo ng Pagkabuhay. Bagaman walang pasok ang mga kawani ng pamahalaan sa loob ng isang linggo, binigyan naman ng opsiyon ang mga pinuno ng ahensiya ng pamahalaan na magtalaga ng mga tauhan nitong maglilingkod sa mga tanggapan kung hinihingi ng pagkakataon. Samantala, optional naman sa mga may-ari ng private companies maliban sa mga bangko at BIR na magsuspinde ng pasok sa Marso 25, 26 at 27. Ang pagdedeklara ng Pangulo ng optional ay kasunod ng kahilingan ng Employers Confederation of the Philippines na iwasan muna ang pagdedeklara ng mahabang bakasyon na hindi makabubuti sa negosyo. (Ulat ni Lilia Tolentino)</body>
<link>http://www.philstar.com/Article.aspx?articleId=153774&amp;publicationSubCategoryId=92</link>
</article>
<article>
<title>'Impeach Davide' isasampa</title>
<author>Joy Cantos</author>
<date>
<month>March</month>
<day>14</day>
<year>2002</year>
</date>
<body>Nakahandang umaksiyon ang liderato ng Mababang Kapulungan ng Kongreso sa anumang impeachment complaint na isasampa laban sa 15 mahistrado ng Korte Suprema na pinamumunuan ni Chief Justice Hilario Davide. Ito ang sinabi kahapon ni Mandaluyong Rep. Neptali &amp;quot;Boyet&amp;quot; Gonzales, majority leader at chairman ng House Rules committee bilang reaksiyon sa binabalak nang isang Atty. Crispin Reyes, nagpakilalang chairman ng Anti-Graft League of the Philippines at ng Public Interest Center Inc. na magsampa ng impeachment complaint laban kay Davide at sa lahat ng mahistrado ng Supreme Court dahilan sa tahasang paglabag sa Saligang Batas matapos gawing legal ang pagka-presidente ni Gloria Arroyo noong Enero 20, 2001 sa makasaysayang Edsa Dos. Iginigiit ni Reyes na nagsabwatan umano sina Davide para iluklok sa kapangyarihan si Pangulong Arroyo kung saan ang ginawa ng mga mahistrado ay isang &amp;quot;judicial despotism&amp;quot; na lubhang mapanganib matapos na katigan ang people power sa pagpapalit ng liderato sa gobyerno. Naniniwala si Reyes na naglaro sa constitutional politics si Davide matapos magpalabas ng en banc resolution ang Korte na nagdedeklarang bakante ang Office of the President batay lamang sa isinasaad ng Diary ni Sen. Edgardo Angara. Wala umanong karapatan ang SC na ideklarang bakante ang Office of the President ng walang kumpirmasyon ng Kongreso. Batay sa report, dumulog si Reyes sa ilang mga kongresista upang himukin ang mga ito na maging endorsers ng kanyang impeachment complaint. Sinasabing isang kongresista mula sa partido ng oposisyon ang pumayag maging endorser. Bukod kay Davide, kabilang sa mga ipinapa-impeach ay sina Associate Justices Artemio Panganiban at Antonio Carpio at Justices Josue Bellosillo, Jose Melo, Reynato Puno, Jose Vitug, Santiago Kapunan, Vicente Mendoza, Artemio Panganiban, Leonardo Quisumbing, Arturo Buena, Consuleo Ynares-Santiago, Sabino del Leon Jr. at Angelina Sandoval Gutierrez.(Ulat ni Joy Cantos)</body>
<link>http://www.philstar.com/Article.aspx?articleId=153872&amp;publicationSubCategoryId=92</link>
</article>
<article>
<title>GMA pumabor sa pagbawi ng parusang bitay</title>
<author>Lilia Tolentino, Rudy Andal at Doris Franche</author>
<date>
<month>March</month>
<day>14</day>
<year>2002</year>
</date>
<body>Pabor si Pangulong Arroyo sa pagbabasura sa parusang bitay at handa niyang lagdaan bilang batas ang bill ukol dito sa sandaling pumasa ito sa Kongreso. Ang pahayag ay reaksiyon sa panukalang batas ng 15 senador na alisin na ang pagpapatupad ng parusang kamatayan. Nilinaw ng Pangulo na sa kasalukuyan, suspendido ang implementasyon ng lethal injection sa lahat ng bilanggo sa death row matangi doon sa mga nahatulan dahil sa kasong pangingidnap. Mayroon anyang nakatakdang malapatan ng parusang kamatayan sa kasong pangingidnap sa Agosto ng taong ito at naniniwala siyang mas makabubuting mabigyan ng sampol ang mga kidnapper bago makapagpatupad ng batas na sususog sa death penalty. Ginunita ng Pangulo noong senador pa lang siya, hindi siya bumoto pabor sa bitay dahil naniniwala siyang matatamo ang layuning rehabilitasyon sa mga nagkasala kung habambuhay ang parusa dito. Nilinaw ng Pangulo na bagaman sinuspinde niya ang pagpapataw ng parusang bitay, exempted dito ang mga kidnapper dahil kahit na sila nakabilanggo ay nakakapagsagawa pa rin sila ng operasyon lalo na yaong mga mastermind ng sindikato. Sinabi rin ng Pangulo na walang basehan ang espekulasyon na kaya mayroong naghain ng resolusyong alisin ang bitay ay para malibre si dating Pangulong Estrada sa kaso nitong plunder. &amp;quot;I dont like to preempt the Sandiganbayan. Ang Sandiganbayan ang siyang hahatol sa kaso niya at lubhang napakaaga pa para bigyan ng hatol ang kanyang kaso,&amp;quot; anang Pangulo. Pagkitil ng death penalty kinontra Kaugnay nito, hindi pa man nakakaungos ang hakbangin ng 15 senador na ipabasura ang Death Penalty Law ay kaagad na itong kinontra ng ilang mambabatas kahapon. Sinisisi ni Sen. Robert Barbers ang Pangulo sa pagsususpinde ng death penalty kaya nakikita ng ilang mambabatas na nabigo ang layunin ng batas laban sa heinous crime. Sa kanyang paninindigan, inihayag ni Barbers na dapat ay may binibitay na dalawang death convict kada linggo upang matakot gumawa ng krimen ang sinuman. Sinabi ni Barbers na hindi maidedeklarang sablay ang layon ng death penalty law sa pagsugpo ng karumal-dumal na krimen dahil hindi naman ito sapat na naipatupad ng kasalukuyang administrasyon. Matatandaan na sa pag-upo ni Pangulong Arroyo noong Enero 20, 2001 kaagad nitong sinuspinde ang pagpapatupad ng parusang bitay sa mahigit 1,000 inmates na nahatulan ng kamatayan. Ang naturang aksiyon ay bilang tugon ng Pangulo sa panawagan ni Archbishop Jaime Cardinal Sin na mahigpit na tumututol sa death penalty law. Iginiit ni Barbers na kung mahigpit na ipinatupad lamang ng administrasyon ang death penalty law, tiyak na matatakot ang sinuman na gumagawa ng karumal-dumal na krimen. Aniya, simula nang buhayin ang capital punishment noong 1994, aanim pa lamang ang naisalang sa lethal injection chamber sa kabila ng mahigit isang libong katao ang nahatulan ng kamatayan kabilang ang mga big-time drug pushers. Tiniyak namang magkakaroon ng matinding debate dito dahil mahigpit na tinututulan ito nina Barbers at Sen. Rodolfo Biazon. Hindi rin sang-ayon ang pamunuan ng PNP sa nasabing desisyon ng 15 senador na ibasura ang death penalty. Sa panayam kahapon kay PNP-Police Community Relations Group Director, Chief Supt. Crescencio Maralit, sinabi nito na maapektuhan lamang ang law enforcement sa paghuli sa mga kriminal at kung aalisin ang parusang bitay ay posible umanong tamarin na ang mga alagad ng batas sa panghuhuli ng mga masasamang elemento partikular na ang mga sangkot sa mga karumal-dumal na krimen. (Ulat nina Lilia Tolentino, Rudy Andal at Doris Franche)</body>
<link>http://www.philstar.com/Article.aspx?articleId=153879&amp;publicationSubCategoryId=92</link>
</article>
<article>
<title>Magsasaka magma-martsa mula Laguna papuntang Supreme Court</title>
<author>Grace Amargo</author>
<date>
<month>March</month>
<day>14</day>
<year>2002</year>
</date>
<body>Nagbanta ang mga magsasaka mula sa Laguna na silay magma-martsa patungong Supreme Court kapag ipinagkait ng SC ang kanilang minimithing hustisya sa usapin ng lupa. Nabatid mula sa 15-pahinang motion for reconsideration sa SC ng mga magsasaka sa Brgy. Casile, Cabuyao, Laguna kinukuwestiyon nito ang naging desisyon ng Korte sa pangunguna ni Chief Justice Hilario Davide Jr. nang ipag-utos nito na ibalik sa Department of Agrarian Reform (DAR) ang paglilitis hinggil sa pinagtatalunang lupain sa pagitan ng Casile farmers at ang kaibigan ni dating Pangulong Estrada na si Jose Luis Yulo, ang Santa Rosa Realty Devt Corp. Ang kaso ay nag-ugat noong 1988 makaraang maipasa ang Comprehensive Agrarian Reform Program (CARP). Hiniling sa DAR ng mga magsasaka sa Casile na masaklaw ng CARP ang 8,000 ektaryang hacienda ng pamilya Yulo na sinasabing tinututulan ng pamilya Yulo sa katwirang hindi ito sakop ng CARP dahil isa itong municipal park at watershed. Ang depensa ng pamilya Yulo ay ibinasura ng DAR hanggang sa umakyat ang kaso sa Court of Appeals (CA), subalit natalo muli ang mga Yulo. Nakarating ang kaso sa Korte Suprema at laking gulat ng mga magsasaka ng baligtarin ng Mataas na Hukuman ang desisyon ng DAR at CA. Sinasabi sa desisyon ng SC First Division noong Oktubre 12, 2001 na ibabalik ang kaso sa DAR adjudication board para litising muli ang kaso bunga ng mga inihaing depensa ng pamilya Yulo. Nangangahulugan anya ito na mababalewala lamang ang 13-taong pakikipaglaban ng mga magsasaka. Bunga nito, iginiit ng mga magsasaka na katigan ng SC ang naging desisyon ng DAR at CA at huwag ipagkait sa mga ito ang hinihingi nilang lupain dahil posibleng gamitin na nila ang batas ng mga mahihirap para mabigyan ng katarungan ang kanilang mga naging kaapihan. (Ulat ni Grace Amargo)</body>
<link>http://www.philstar.com/Article.aspx?articleId=153885&amp;publicationSubCategoryId=92</link>
</article>
<article>
<title>Proklamasyon sa mahabang bakasyon binawi ni GMA</title>
<author>Lilia Tolentino</author>
<date>
<month>March</month>
<day>14</day>
<year>2002</year>
</date>
<body>Limang araw na lang at hindi pitong araw ang bakasyon ng mga empleyado ng gobyerno sa paggunita ng Semana Santa matapos baguhin ang naunang proklamasyon nito na walang pasok ang mga kawani ng gobyerno sa Marso 25 at 26. Sa halip, itinakda na lang sa Marso 27 at Marso 30 ang special holiday para sa mga government employees. Binawi na rin ang naunang option na kaloob sa mga ahensiya ng gobyerno na magpasiya kung magdedeklara ng walang pasok sa araw ng Lunes, Marso 25 at Marso 26, araw ng Martes. Para sa mga pribadong kumpanya, ginawang optional kung papapasukin o hindi ang mga kawani sa araw ng Miyerkules, Marso 27. Exemption din sa probisyong ito ang mga bangko, ospital, financial institutions, security at iba pang nagkakaloob ng mahalagang serbisyo sa tao. (Ulat ni Lilia Tolentino)</body>
<link>http://www.philstar.com/Article.aspx?articleId=153891&amp;publicationSubCategoryId=92</link>
</article>
<article>
<title>Sex scandal ni Benipayo bubulatlatin ng CA</title>
<author>Rudy Andal</author>
<date>
<month>March</month>
<day>14</day>
<year>2002</year>
</date>
<body>Takdang ungkatin ng makapangyarihang Commission on Appointments (CA) ang report ng umanoy pagkakaroon ng romantic liasons at extra marital affairs ni Comelec Chairman Alfredo Benipayo kay Supreme Court Deputy Administrator Zenaida Elepano gayundin kay dating beauty queen na naging konsehal ng Maynila na si Star Querubin. Bunga nito, lalo nang lumabo ang tsansa ni Benipayo na makumpirma pa matapos hindi makapasa sa ika-anim na pagkakataon noong nakaraang Lunes. Ayon kay Sen. Tessie Aquino-Oreta, head ng Commission on Appointment (CA) committee on constitutional commission and offices, dadaan sa pagsisiyasat ng CA ang umanoy extra marital affairs na ito ni Benipayo na inaasahang magpapahirap nang husto sa naturang chairman. Bukod dito, may nabuntis din umanong estudyante si Benipayo noong nagtuturo pa ito sa UST. Nakalkal din ang umanoy hindi pagdedeklara ng mag-asawang Benipayo sa kanilang tunay na statement of assets and liabilities kung saan ay P3,744,200.06 lamang ang idineklara gayong dapat ay P9,235,000. Sinabi naman ni Senate President Franklin Drilon, chairman ng CA, na ang lahat ng mga report partikular ang pagsasagawa ng Background Investigation sa mga sumasailalim sa kumpirmasyon ay bahagi lamang ng proseso ng komisyon. Ang mga tungkol sa immorality ay isusumite sa nauukol na komite para pag-aralan at alamin kung may katotohanan. Pinayuhan naman ni Sen. Gregorio Honasan si Pangulong Arroyo na maghanap na ng kapalit ni Benipayo. Huhupa lamang umano ang gusot at sigalot sa Comelec kung magtatalaga ng kapalit ni Benipayo. (Ulat ni Rudy Andal)</body>
<link>http://www.philstar.com/Article.aspx?articleId=153895&amp;publicationSubCategoryId=92</link>
</article>
<article>
<title>Utang ng gobyerno sa mga beterano lumobo na sa P14 bilyon</title>
<author>Danilo Garcia</author>
<date>
<month>March</month>
<day>14</day>
<year>2002</year>
</date>
<body>Nanawagan kahapon ang may 88,000 mga beterano ng bansa sa Malaca&amp;ntilde;ang na gumawa na ng mabilisang aksyon upang mabayaran ang lumobo nang pagkakautang sa pension na umaabot sa P14 bilyon mula pa noong 1994. Sinabi ni Commodore Artemio Arugay, administrator ng Philippine Veterans Affair Office, na isa-isa nang nangangamatay ang mga beteranong nararapat na makatanggap ng pension dahil sa hirap ng buhay na kanilang nararanasan. Nakipag-usap na umano siya kay Pangulong Arroyo at iginiit dito na magsagawa na ng mabilisang solusyon upang maramdaman naman ng mga beterano ang gantimpala sa pakikipaglaban nila sa bansa noong World War 2. Mula nang maisabatas ang pagbibigay ng pension noong 1994, libo-libong mga beterano at pamilya nila ang kasalukuyang hindi pa nakatatanggap o kulang ang nakukuha sa dapat sanay P4,500 halaga kada buwan. (Ulat ni Danilo Garcia)</body>
<link>http://www.philstar.com/Article.aspx?articleId=153898&amp;publicationSubCategoryId=92</link>
</article>
<article>
<title>Abu natakot sa US nagsitakas na</title>
<author>Roel Pare&amp;ntilde;o</author>
<date>
<month>March</month>
<day>15</day>
<year>2002</year>
</date>
<body>ZAMBOANGA CITY - Kinumpirma ng militar na marami nang lider ng Abu Sayyaf ang nagsisitakas palabas ng Basilan at nakapasok na sa siyudad na ito dahil sa takot sa ginagawang malawakang pagtugis sa kanila ng tropa ng pamahalaan na suportado ng US Special Forces. Sa pahayag kahapon ni Southern Command Vice Commander Brig. Gen. Rodolfo Diaz, may mga report na karamihan sa mga lider ng Abu Sayyaf sa pangunguna ng chieftain na si Khadaffy Janjalani at spokesman nitong si Aldam Tilao alyas Abu Sabaya ay nakaalis na ng Basilan at inaabandona ang kanilang mga followers sa Basilan at Sulu provinces. Ibinunyag ang mga ito ni General Diaz sa media kasabay ng media presentation niya sa nahuling Abu Sayyaf sub-leader na si Munib Assa alias Galib Hassan. Si Assa na may patong sa ulong P1 million ay nadakip noong nakaraang Martes dakong alas-10:45 ng umaga ng pinagsanib na mga ahente ng Intelligence Service of the Armed Forces of the Philippines (ISAFP), Task Force Zamboanga, Special Operation Group (SOG), at Intelligence Unit ng Zamboanga City police office. Ang pagkakaaresto kay Assa ay itinuturing ng military na malaking tagumpay sa serye ng sunud-sunod na military at police operations. Inaasahang marami pang lider at mga miyembro ng Sayyaf na hinihinalang nagtatago sa Zamboanga City ang babagsak sa mga awtoridad base na rin sa impormasyong nakuha mula kay Assa. Tumanggi namang magsalita si Diaz kung may binanggit ang naturang Sayyaf leader tungkol sa mag-asawang Burnham at Pinay nurse na si Deborah Yap. Patuloy na isinasailalim sa tactical interrogation ang suspek. Samantala, sinabi ni Southcom Spokesman Lt. Col. Danilo Servando na ang pagkahuli kay Assa sa Zamboanga City ay hindi nangangahulugan na mayroong lapse sa military security sa Basilan. Ayon kay Servando, maaari anyang sabihin na nakalabas ito pero hindi nakatakas dahil nahuli rin. Si Assa ay positibong itinuro ng mga biktima ng Sayyaf kidnapping sa Tumahubong, Sumisip incident noong nakaraang Marso 27, 2000 kung saan mahigit sa 70 katao, kabilang ang Claretian priest na si Fr. Roel Gallardo, mga guro at estudyante ang kanilang dinukot sa pamumuno ni Janjalani at Sabaya. Si Assa ang sinasabing responsable sa pagpugot sa dalawang kinidnap na guro na kinilalang sina Nelson Enriquez at Dante Uban. Matatandaang inalok ni Sabaya ang ulo ng mga biktima bilang regalo kay dating Pangulong Estrada noong nanunungkulan pa ito. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=153979&amp;publicationSubCategoryId=92</link>
</article>
<article>
<title>Erap haharap ngayon sa Korte</title>
<author>Lilia Tolentino at Joy Cantos</author>
<date>
<month>March</month>
<day>15</day>
<year>2002</year>
</date>
<body>Taliwas sa inaasahan ng Malaca&amp;ntilde;ang, handa nang humarap sa nakatakdang arraignment ngayong araw na ito para sa kanyang kinakaharap na kasong kriminal si dating Pangulong Estrada. Sa panayam ng PSN kay Estrada sa Veterans hospital kahapon, sinabi ng dating pangulo na kahit na lihis sa kanyang paniniwala na hindi na siya mabibigyan ng hustisya ng korte na anyay nanggigipit sa kanya at sa kanyang anak na si Jinggoy, dadalo siya sa hearing dahil wala naman siyang magagawa kung pupuwersahin siyang buhatin para dalhin sa Sandiganbayan. Sinabi nitong hindi na kinakailangan pang magpakalat ng PNP nang 3,000 mga pulis sa palibot ng Sandiganbayan at Veterans Memorial Medical Center sa pangambang maaaring manggulo ang mga taga-suporta ng dating pangulo na magdaraos ng rally. Sa halip ay hiniling ni Estrada sa kanyang mga taga-suporta na huwag nang ituloy ang kanilang planong demonstrasyon para maiiwas ang mamamayan sa trapiko at iba pang problemang maaaring ihatid ng planong protesta. Nauna nang kumalat ang balita na sasakay umano ng wheelchair at nakatungkod si Estrada sa pagpunta nito sa Sandiganbayan upang makuha ang simpatiya ng publiko kung saan ay patataubin umano ng drama nito ang mga soap opera sa telebisyon. Gayunman, nagbanta si Estrada na hindi makikilahok sa proseso hanggang hindi nagbibitiw sa puwesto si Chief Justice Hilario Davide at mga associate justices na sina Artemio Panganiban at Antonio Carpio. Sinabi pa ni Estrada na manunumbalik lang ang serbisyo ng kanyang mga dating abogado kung bababa sa puwesto ang tatlo at kung ang proseso ng paglilitis ay hindi sa pamamagitan ng espesyal na korte na itinatag ni Pangulong Arroyo para siyay hatulan at ira-raffle sa mga huwes ang mga taong maglilitis sa kanya at kay Jinggoy. Si Erap ay inaasahang darating sa Sandiganbayan ngayon dakong alas-9 ng umaga. Sa araw na ito ay isasagawa ang arraignment ni Estrada sa ikalawang kaso ng perjury at pagdinig sa petisyon na maoperahan sa Amerika ang lumalalang sakit nito sa tuhod. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=153986&amp;publicationSubCategoryId=92</link>
</article>
<article>
<title>Kongresista pinalabas ng session hall</title>
<author>Joy Cantos</author>
<date>
<month>March</month>
<day>15</day>
<year>2002</year>
</date>
<body>Pinalabas ng session hall ng Mababang Kapulungan ng Kongreso si Iloilo Rep. Augusto &amp;quot;Boboy&amp;quot; Syjuco dahilan sa umanoy pambabastos at panggugulo sa sesyon ng mga mambabatas noong nakaraang Martes. Nabatid kay Isabela Rep. Antonio Abaya, chairman ng House committee on ethics, ipaghaharap ng misbehavior o disorderly conduct si Syjuco dahilan umano sa hindi magandang inasal nito bilang isang kinatawan ng Kamara. Inihahanda na rin ng ilang mga kongresista ang pagpapatalsik kay Syjuco. Ang hakbanging patalsikin si Syjuco ay nag-ugat sa privelege speech nitong pinamagatang &amp;quot;Nights of the Macho Dancers&amp;quot; na lantarang kumakalaban sa Special Purpose Assets Vehicle (SAV) Bill na inaprubahan noong Martes sa ikalawang pagbasa. Wala namang plano si Syjuco na mag-sorry sa liderato ng Kamara dahil karapatan lamang umano niyang ipahayag ang kanyang pagtutol sa umanoy minadaling pagpapasa sa SPAV bill na pangunahing iniakda ni Speaker Jose de Venecia. Sinabi ni Syjuco na illegal umano ang pag-aapruba sa ikalawang pagbasa ng SPAV bill at isa itong pagsira sa tiwala ng publiko. &amp;quot;Nag-CR lang ako sandali, pagbaba ko pasado na sa 2nd reading,&amp;quot; anang solon. Aniya, walang kabuluhan ang SPAV bill at mistulang mga aso umanong nabusalan ng bibig ang kanyang mga kasamahang mambabatas sa pagkatig na maaprubahan ito sa ikalawang pagbasa. &amp;quot;Nagalit sila (colleagues) ng sabihin kong Nights of the Macho Dancers, ang totoo nga marami pang butiki sa kisame,&amp;quot; patutsada pa ni Syjuco. (Ulat ni Joy Cantos)</body>
<link>http://www.philstar.com/Article.aspx?articleId=153992&amp;publicationSubCategoryId=92</link>
</article>
<article>
<title>Demanda ng Sipadan hostages vs Erap pinababantayan</title>
<author>Rudy Andal</author>
<date>
<month>March</month>
<day>15</day>
<year>2002</year>
</date>
<body>Dapat umanong bantayan ng Department of Foreign Affairs (DFA) ang isinampang kaso ng dalawang French nationals na naging hostage ng Abu Sayyaf Group laban kay dating Pangulong Estrada. Ayon kay Sen. Rodolfo Biazon, maituturing na panggigipit o pakikialam sa internal affairs ng Pilipinas sakaling patulan ng Court of Nantes sa France ang isinampang kaso nina Sipadan hostages Stephanie Loisy at Sonia Wendling laban kay Estrada na inakusahan nilang naglagay sa alanganin sa kanilang buhay nang iutos ang military operations laban sa mga kidnappers nila. Ang ginawang pag-uutos ni Estrada sa militar at pulisya na tugisin ang mga ASG bahagi lamang ng kanyang tungkulin bilang Pangulo ng bansa at bilang commander-in-chief ng AFP at PNP, ani Biazon. (Ulat ni Rudy Andal)</body>
<link>http://www.philstar.com/Article.aspx?articleId=153997&amp;publicationSubCategoryId=92</link>
</article>
<article>
<title>3 Abu top leaders susuko</title>
<author>Rose Tamayo</author>
<date>
<month>March</month>
<day>16</day>
<year>2002</year>
</date>
<body>Nakatakdang sumuko anumang araw mula ngayon ang tatlong mga &amp;quot;top leaders&amp;quot; ng bandidong Abu Sayyaf Group (ASG) na umanoy kinabibilangan nina Khadaffy Janjalani, Aldam Tilao alyas Abu Sabaya at Isnilon Hapilon na pawang naka-base sa Basilan matapos makakuha ng impormasyon na may &amp;quot;surrender feeler&amp;quot; nang ipinaabot ang mga bandido kamakalawa. Kaugnay nito, agarang nagsagawa kahapon ng &amp;quot;emergency conference&amp;quot; ang mga matataas na opisyal ng militar sa Southern Mindanao upang pag-usapan ang proseso ng nasabing pagsuko bagamat anya ay hindi bibigyan o walang kapalit na anumang kondisyon ang kanilang gagawing pagsuko. Sinabi ni Southern Command chief Lt. Gen. Roy Cimatu na maaring maunang sumuko ang isa sa tatlong nabanggit na lider ng ASG na hindi binanggit kung sino. &amp;quot;You wait for a positive result anytime starting today. No condition to be given for the surrenderees, they have to face the consequences or any charges,&amp;quot; pahayag pa ni Cimatu. Nilinaw naman ni Cimatu ang ulat na nakalabas na sa bisinidad ng Basilan sina Janjalani, Sabaya at Hapilon na kasalukuyang may hawak sa tatlong natitirang mga Dos Palmas hostages na kinabibilangan nina Martin at Gracia Burnham at Filipina nurse na si Deborah Yap. Anya, nasa Basilan pa rin ang mga ito bagamat nagkawatak-watak at iniwanan ang kanilang mga armas sa kabundukan at may impormasyong nakihalo na ang mga ito sa mga sibilyan. Dagdag pa ni Cimatu na malaki ang naging resulta ng isinasagawang joint RP-US military exercises o Balikatan sa Basilan kung saan isa ito sa mga dahilan ng pagsuko at nakatakda pang pagbabalik loob sa pamahalaan hindi lamang ng mga ASG kundi maging ng mga miyembro ng Moro Islamic Liberation Front (MILF) na kumikilos sa kabundukan ng Basilan. Noong mga nakaraang linggo ay grupo-grupong mga miyembro ng MILF at ASG ang sumuko sa militar bukod pa sa mga naaresto.(Ulat ni Rose Tamayo)</body>
<link>http://www.philstar.com/Article.aspx?articleId=154095&amp;publicationSubCategoryId=92</link>
</article>
<article>
<title>3 Indon terrorists dinakma sa NAIA</title>
<author>Doris Franche</author>
<date>
<month>March</month>
<day>16</day>
<year>2002</year>
</date>
<body>Nadakip ng pinagsanib na puwersa ng pulisya at Immigration bureau sa Ninoy Aquino International Airport (NAIA) ang tatlong hinihinalang Indonesian terrorist habang papasakay ng eroplano. Kinilala ng pulisya sina Agus Dwikarna, civil engineer; Abdul Jamal Balfas at Tamsil Linrung, sinasabing mga kasapi ng Jemaah Islamiya na may kaugnayan umano sa al-Qaida international network ni Osama bin Laden. Lumilitaw sa report ng Camp Crame na paalis na ng bansa noong Miyerkules dakong 8:30 ng gabi patungong Bangkok, Thailand ang tatlong suspek ng harangin ng mga awtoridad sa IPT departure gate 1 ng NAIA matapos na makitaan ang kanilang bagahe ng mga components o kagamitan sa paggawa ng explosives. Sa tactical interrogation, inamin ni Dwikarna na siya ang lider ng Dewan Dakwah Islamiyah Indonesia of Indonesian Islamic Disaster Committee Sulawesi Center. Inamin din nito na siya ang ika-apat na opisyal ng Madjalis Mujahideed Indonesia na itinatag ni Jemaah Islamiya Abubakar Baasyir. Ang naturang grupo umano ay isang lehitimong political group. (Ulat ni Doris Franche)</body>
<link>http://www.philstar.com/Article.aspx?articleId=154102&amp;publicationSubCategoryId=92</link>
</article>
<article>
<title>Paglilitis kay Erap ipinagpaliban</title>
<author>Joy Cantos</author>
<date>
<month>March</month>
<day>16</day>
<year>2002</year>
</date>
<body>Muling nakapuntos si dating Pangulong Estrada na harangin ang pagdinig ng kanyang mga kaso sa Sandiganbayan Special Division matapos ipagpaliban kahapon ng mga mahistrado ang arraignment nito sa ikalawang kaso ng perjury at pre-trial sa illegal use of alias. Itinakda ng mga mahistrado ang pagpapatuloy ng arraignment ni Estrada at pre-trial sa illegal use of alias sa darating na Abril 12 ng taong ito. Ipinagpaliban rin ang mosyon ni Estrada na magtungo sa Amerika para sa kanyang knee surgery na itinakda naman sa Abril 3. Maging ang nakatakdang pagpapatuloy ng pagdinig sa kasong plunder ni Erap sa darating na Lunes ay maantala rin matapos na ipagpaliban ito sa darating na Abril 15. Ang pagpapaliban ay matapos na hilingin ng mga bagong talagang abogado na bigyan muna sila ng sapat na panahon upang mapag-aralan ang mga kaso ng dating pangulo. Nabatid na may 6,000 pahina ang mga dokumentong hihimayin ng defense panel sa kaso ni Erap. Sa kabila rin ng hindi naging normal ang relasyon ng mga bagong abogado kay Estrada ay nagpakitang gilas ang mga ito sa pagharap sa korte kabilang na ang paggigiit nila na payagan ang dating pangulo na sumailalim sa knee surgery sa Amerika. Sa panig ni Estrada, kahit mga batikang abogado pa sa bansa ang italaga sa kanya ay hindi siya makakayang ipagtanggol dahilan sa paniwalang sadya umanong dinisenyo ang special court para siya parusahan. Ipinahiwatig rin ni Estrada na anut anuman ang maging desisyon laban sa kanya ng Sandiganbayan ay siguradong iniimpluwensiyahan ng administrasyon kung saan ngayon pa lamang ay nararamdaman niyang wala siyang makakamit na katarungan. Bagaman sinabi ng dating pangulo na kumpiyansa siya sa pagiging patas ni Special Division Presiding Justice Minita Chico-Nazario na nagsabing magtiwala siyat pinoprotektahan ng korte ang kanyang karapatan ay wala naman siyang tiwala kina Associate Justices Teresita de Castro at Edilberto Sandoval. Sinabi ni Chico-Nazario na hindi dapat hinuhusgahan ng dating pangulo ang integridad ng korte dahil wala silang kinikilingan at ang desisyon nila sa anumang kaso ay ibabatay sa pahayag ng mga testigo at mga ebidensiyang ihaharap laban sa akusado. Ayon pa kay Chico-Nazario, kung matitiyak ni Estrada na hindi na nito babakbakan ang kredibilidad ng Sandigan ay maaaring hindi na siya padaluhin sa mga pagdinig subalit hindi naman makapagbitiw ng pangako ang dating pangulo. (Ulat ni Joy Cantos)</body>
<link>http://www.philstar.com/Article.aspx?articleId=154108&amp;publicationSubCategoryId=92</link>
</article>
<article>
<title>LTO chief nagbantang sisibakin ang regional, district officials</title>
<author>Angie dela Cruz</author>
<date>
<month>March</month>
<day>16</day>
<year>2002</year>
</date>
<body>Nagbanta kahapon si Land Transportation Office (LTO) Chief Roberto Lastimoso sa lahat ng district at regional officials na isa-isa niyang sisibakin ang mga ito sa trabaho kung kakampi sa ilegal na gawain at magsasagawa ng anumang iregularidad kaugnay sa implementasyon ng drug test. Ang hakbang ay ginawa ni Lastimoso makaraang makatanggap ng report na ilan pa ring LTO district at regional officials ang pumapayag na mag-operate ang mga hindi accredited drug testing centers kapalit ng malaking halaga. Inihalimbawa nito ang hepe ng LTO branch sa Noveleta, Cavite na si Gener Ortiz na sinuspinde niya ng anim na buwan dahil sa umanoy pagpabor nito sa operasyon ng dalawang illegal na drug-testing centers sa naturang lugar kapalit ng malaking halaga. Si Ortiz ay una nang ipinagharap ng kaso sa Ombudsman ng Philippine Drug Testing Center Inc. bunga ng pagtanggap nito ng P50.00 sa bawat motorista na sasailalim sa drug test. Una rito, inutos ni Lastimoso kay LTO drug test committee chairman Daisy Jacobo na ilabas at ipaskil sa lahat ng sangay ng LTO ang mga accredited drug testing centers upang malaman ng mga tao ang lehitimong nag-ooperate ng drug test at mawalis ang mga illegal drug testing centers. Inanunsiyo din ni Lastimoso na tanging Prism code lamang ang maaaring gamitin ng lahat ng accredited drug testing centers para sa kanilang operasyon dahil wala itong kinikilingan dahil walang pagmamay-aring drug test center. Maaari umanong magkaroon ng anomalya sa resulta ng drug test ang isang motorista kapag ibang information technology company ang mangangasiwa sa IT code ng mga dtcs dahil mayroon silang pagmamay-aring drug testing centers. (Ulat ni Angie dela Cruz)</body>
<link>http://www.philstar.com/Article.aspx?articleId=154114&amp;publicationSubCategoryId=92</link>
</article>
<article>
<title>Oil price hike nagbabanta na naman</title>
<author>Joy Cantos at Danilo Garcia</author>
<date>
<month>March</month>
<day>16</day>
<year>2002</year>
</date>
<body>Nagpaparamdam na naman umano ang tatlong higanteng kumpanya ng langis ng panibagong pagtaas ng presyo ng gasolina at iba pang produktong petrolyo mula P30 hanggang P50 sentimos. Dahil dito, pinaiimbestigahan na ni Bayan Muna Partylist Rep. Crispin Beltran kung may katwiran ang planong ito na maaaring maganap anumang araw sa susunod na linggo. Sa pamamagitan ng inihaing House Resolution 337, hiniling ni Beltran sa House committee on energy na pinamumunuan ni Lanao del Norte Rep. Alipio Cerillo Badilles na dapat siyasating mabuti kung may nagaganap na monopolyo sa hanay ng mga oil players. Binigyang diin ni Beltran na kailangang maimbestigahan ang kawalan ng rollbacks na ipinapatupad ng mga lokal na kumpanya ng langis sa kabila ng mga cutbacks sa presyo ng oil products sa pandaigdigang pamilihan matapos ang Sept. 11 bombing. Nangako naman kahapon ang dalawang malalaking transport group sa bansa na hindi sila magtataas ng kanilang pasahe kapag tuluyang nagtaas na ng presyo sa krudo partikular na sa diesel. Sinabi ni LTFRB chairman Dante Lantin na wala pang nagsusumite sa kanila ng petisyon sa fare hike dahil nangako umano sa kanya ang mga transport groups na hindi magsasagawa nito. Ang tanging naisampa umano sa kanila ay ang fare decrease petition na isinumite ng PCDO-ACTO matapos ang sunud-sunod na rollback sa presyo ng langis noong nakaraang taon, pero na-dismiss na rin umano nila ang petisyong ito. Sa pahayag ng FEJODAP at PISTON, makakayanan pa nila kahit na umabot sa P1 ang pagtaas kada litro, pero mapipilitan na umano silang umapela kapag umabot sa P1.50 kada litro ang magiging pagtaas kung saan hindi na sila magkakaron ng disenteng kita para sa kanilang pamilya. (Ulat nina Joy Cantos at Danilo Garcia)</body>
<link>http://www.philstar.com/Article.aspx?articleId=154119&amp;publicationSubCategoryId=92</link>
</article>
<article>
<title>Kano-Sayyaf nagbanatan na sa Basilan</title>
<author>Rose Tamayo</author>
<date>
<month>March</month>
<day>17</day>
<year>2002</year>
</date>
<body>Sumiklab na ang pinangangambahang pakikipagdigma ng tropang Kano laban sa mga bandidong Abu Sayyaf Group (ASG) matapos na direktang makilahok ang mga ito kahapon sa kauna-unahang pagkakataon sa inilunsad na combat operations ng AFP laban sa grupo ni Sayyaf Kumander Bakal Hapilon. Isang sundalong Filipino na kinilalang si Pfc. Claudio Obordo ang agarang nasawi at tatlo pa ang sugatan makaraang makasagupa ng mga miyembro ng 10th Infantry Batallion ng Philippine Army ang grupo nina Kumander Bakal noong Biyernes ng gabi sa Brgy. Busalan, Lantawan, Basilan. Tumagal ng halos 20 minuto ang banatan na nagsimula bandang 10:30 kamakalawa ng gabi. Si Bakal na kamag-anak ni Sayyaf leader Isnilun Hapilon ay namataang bitbit papatakas ang tatlong natitirang Dos Palmas hostages na sina Martin at Gracia Burnham at Pinay nurse na si Deborah Yap. Agad namang nagbigay ng ayuda ang US Special Forces troops sa mga sundalong Pinoy sa pamamagitan ng pagpapadala ng dalawang Pave Hawk helicopters subalit hindi na naabutan ang mga bandido. Ang Pave Hawk helicopters ay popular na version ng Blackhawk helicopters ng US Army na ipinagmamalaki ng US na kanila ring ginamit sa Vietnam War noong dekada 65 hanggang dekada 70s. Gayunman, kahit hindi man naipamalas sa pagkakataong yaon ng US troops ang galing ng Pave Hawk helicopters sa paghabol sa mga bandido ay naipamalas naman ng mga ito ang kagalingan ng nasabing aircraft sa pagdala sa mga sugatang sundalo sa Southern Command military hospital upang isalba ang buhay ng mga ito. Ito ang kauna-unahang pagkakataon na nagpamalas at nasubukan ang kagalingan ng mga Kano sa tunay na combat operations. Pinatunayan ng mga ito na hindi lamang sila mahusay sa pag-e-ehersisyo kundi sa tunay na hot pursuit at rescue operations gamit ang kanilang mga high-tech na mga sasakyang himpapawid at mga pasilidad. Habang isinusulat ang balitang ito ay mahigpit ang ginagawang pagmamanman ng militar sa iba pang mga lugar sa Basilan na maaaring takbuhan ng mga bandido. Nabatid na sa kabila ng naganap na engkuwentro ay tuloy pa rin ang aktibidad ng mga Kano sa Basilan na may kaugnayan sa Balikatan. Kahapon ay namahagi ng mga damit at laruan ang mga Kano sa mga kabataan sa Basilan bilang bahagi ng kanilang mga programa. Una ng inamin ni Southern Command Chief Roy Cimatu na nagkawatak-watak na ang mga grupo ng ASG at iniwanan ng mga ito ang kanilang mga armas sa kabundukan ng Basilan at nakihalo sa mga lokal na residente. (Ulat ni Rose Tamayo)</body>
<link>http://www.philstar.com/Article.aspx?articleId=154210&amp;publicationSubCategoryId=92</link>
</article>
<article>
<title>Absentee voting bill kahit makapasa,OFW magkaka-problema</title>
<author>Rudy Andal</author>
<date>
<month>March</month>
<day>17</day>
<year>2002</year>
</date>
<body>Kinakailangang magkaroon ng bilateral negotiations ang ating gobyerno sa mga lider ng Middle East countries upang bigyan ng permiso ang mga overseas Filipino workers, partikular ang mga domestic helpers para makaboto sa sandaling maaprubahan ang Absentee Voting. Sinabi ni Sen. Edgardo Angara, chairman ng Senate committee on constitutional amendments, revision of laws and codes, dapat makipag-usap ang ating gobyerno sa mga lider ng ibat-ibang bansa sa Middle East matapos matuklasang kahit pumasa ang naturang bill na magbibigay ng karapatan sa mga OFWs na nasa ibang bansa ay magiging problema pa rin ng mga ito partikular ng mga domestic helpers ang makalabas sa kanilang pinaglilingkurang amo. Ayon kay Amelita Espiritu, dating pangulo ng Philippine Community sa United Arab Emirates, isang kasaysayan para sa mga OFWs ang muling magagamit ang karapatan para bumoto kahit nasa ibang bansa sila. Iginiit naman ni Espiritu sa delegasyon ng Senado at Kamara, na partikular na magiging problema ng mga OFWs ay kung anong araw tatapat ang botohan para makapunta sa polling precinct ang mga ito. Aniya, pangunahing problema rito ay ang pagkakaroon ng permiso ng mga OFWs mula sa kanilang mga amo para makalabas ng bahay upang makaboto at sana ay pumatak ito sa araw ng Huwebes at Biyernes na karaniwang day-offs ng mga domestic helpers. (Ulat ni Rudy Andal)</body>
<link>http://www.philstar.com/Article.aspx?articleId=154217&amp;publicationSubCategoryId=92</link>
</article>
<article>
<title>Guro na nagtago ng ballot box kulong ng 4 taon</title>
<author>Grace Amargo</author>
<date>
<month>March</month>
<day>17</day>
<year>2002</year>
</date>
<body>Kinatigan kahapon ng Korte Suprema na makulong ng apat na taon ang isang guro matapos na mapatunayan na nagtago ito ng ballot box noong May 1992 elections. Sa desisyong ipinalabas ng Supreme Court (SC) sa panulat ni Associate Justice Jose Melo, sinabi nito na si Estelita Herrera ng San Jose, Baggao, Cagayan ay napatunayan na lumabag sa Section 217 at 216 ng Ombudsman Election Code. Nabatid mula sa record ng korte na noong May 11, 1992, si Herrera ay itinalaga bilang poll chairman sa Precinct 51 ng nasabing lalawigan, subalit nabigo itong isumite ang election returns sa tamang panahon. Sa halip na ibalik ni Herrera ang nasabing election returns ay itinago na lamang nito sa kanyang bahay sa katwirang huli sa oras. Pinagbasehan ng SC ang naging testimonya ng isang nagngangalang Arnold Alonzo na ng bisitahin nila ang bahay ni Herrera ay natagpuan nila ang ballot box na nakabukas at ang mga election forms at tally sheets nito ay nagkalat at wala rin poll watcher o election officer ang naroroon upang tumingin sa mga ginagawa ni Herrera. Kasama din ni Herrera na nasampahan ng nasabing kaso sa Tuguegarao, Cagayan Regional Trial Court ang dalawa pang guro na sina Bernardino Daquiag at Flordeliza Daquiag dahil pa rin sa illegal na pag-uuwi ng mga election paraphernalia. Gayunman, si Herrera ay hindi na rin binibigyan ng pagkakataon ng SC na makapasok sa ano mang tanggapan ng gobyerno. (Ulat ni Grace Amargo)</body>
<link>http://www.philstar.com/Article.aspx?articleId=154224&amp;publicationSubCategoryId=92</link>
</article>
<article>
<title>Agarao manahimik ka - Sen. Pimentel</title>
<author>Rudy Andal</author>
<date>
<month>March</month>
<day>17</day>
<year>2002</year>
</date>
<body>Pinayuhan kahapon ni Senate Minority Leader Aquilino Pimentel Jr., si Crusade Against Violence (CAV) president Carina Agarao at ilang ipokritong grupo na anyay binuo para sa pansariling interes na tumahimik kung hindi rin lang makapagbibigay ng mahusay na paliwanag sa isyu ng Death Penalty Law. Sinabi ni Sen. Pimentel na walang katotohanan ang paratang ni Agarao na kaya ipinababasura ang death penalty law ay dahil nag-lobby ang mga drug syndicates. &amp;quot;Just to block the passage of the bill abolishing death penalty, our critics are resorting to outright falsehood and slander. This is most unkind to proponents of the bill whose only motive is to rectify a flaw in our penal system and uphold the constitutional mandate against cruel and inhuman punishment,&amp;quot; paliwanag ni Pimentel. (Ulat ni Rudy Andal)</body>
<link>http://www.philstar.com/Article.aspx?articleId=154230&amp;publicationSubCategoryId=92</link>
</article>
<article>
<title>'Kongresista' nangotong ng P1-M</title>
<author>Angie dela Cruz</author>
<date>
<month>March</month>
<day>17</day>
<year>2002</year>
</date>
<body>Isang NGO leader na umanoy nagpakilalang kongresista ang inireklamo kahapon ng isang negosyante kaugnay ng umanoy pangongotong sa una ng huli ng may P1milyon halaga. Sinabi ng negosyanteng si Norman Uyham, lumantad na siya sa media dahil mabibigat at kilalang tao na ang ginagamit ni Tony Boy Aquino, sinasabing presidente ng Bayanihan Alay sa Bayan (BAB). Sa isang press conference, sinabi ni Uyham na noong June 2001, kinausap siya ni Aquino at nagpakilalang siya ang mambabatas sa Kongreso na may koneksiyon umano kina Pangulong Arroyo, First Gent Mike Arroyo, at DepEd Sec. Raul Roco at may multi-milyong proyekto sa gobyerno. Ayon kay Uyham, dahil sa magaling magsalita at may mga ipinakitang dokumentong nagpapatunay na siya ang mambabatas at napaniwalang may koneksiyon sa mga nabanggit na personalidad, nakumbinsi siya ni Aquino na suportahan ang proyekto nito. Binanggit umano sa kanya ni Aquino na mayroon siyang P200 milyon halaga ng proyekto sa Department of Education, P100 milyon ay para sa mga libro at ang nalalabing P100 milyon ay para sa lamesa at upuan sa public schools sa Region 3. Ayon pa kay Uyham, sinabi sa kanya ni Aquino na dapat silang magbigay ng mobilization fund sa loob ng DECS ng halagang P7 milyon kayat kailangang pautangin ng una ang huli para maisagawa ang proyekto. Sa sobrang laki ng halagang inuutang, pinautang na lamang ni Uyham si Aquino ng P1 milyon. Gayunman, sinabi ni Uyham na matapos na maibigay niya kay Aquino ang P1 milyong cash, walang naipakitang proyekto si Aquino mula sa DECS at parang bulang naglaho sa eksena si Aquino. Itinanggi din ni Uyham ang bintang sa kanya ni Aquino na siya ay may negosyo ng Rolex watches sa bansa galing Hong Kong at may alam sa pagpupuslit ng car spare parts sa NAIA. Ayon kay Uyham, paninirang puri lamang ito sa kanya ni Aquino. (Ulat ni Angie dela Cruz)</body>
<link>http://www.philstar.com/Article.aspx?articleId=154234&amp;publicationSubCategoryId=92</link>
</article>
<article>
<title>Martin Burnham kinakadena</title>
<author>Rose Tamayo</author>
<date>
<month>March</month>
<day>18</day>
<year>2002</year>
</date>
<body>Matinding hirap umano ang dinaranas ng mag-asawang Amerikanong hostages sa kamay ng mga Abu Sayyaf lalo na si Martin Burnham dahil mistulang itong aso na kinakadena kung gabi para hindi matakasan ang mga bandido kapag natutulog sa pinagtataguang bulubunduking lugar sa Basilan. May sampung buwang bihag ng nasabing grupo ang mag-asawang Martin at Gracia Burnham kasama ang Pinay nurse na si Deborah Yap. Kinumpirma kahapon sa PSN ni Capt. Noel Detoyato, deputy spokesperson ng Southern Command na mas masahol pa sa isang hayop ang turing ng mga bandido kay Martin. Sinabi ni Detoyato, base sa military intelligence report kabilang ang mga testimonya ng mga nakalayang mga bihag ay kahabag-habag umano ang sitwasyon ng mag-asawa sa kamay ng mga bandido. Tuwing gabi ay tinatalian ng malaking kadena ang leeg ni Martin at itinatali na parang aso sa isang malaking puno. Sa impormasyong nakuha ng mga militar na ang mag-asawa ay kapwa namamayat dahil nagkasakit ang mga ito dahil hindi makakain ng maayos. Sinabi ni Detoyato, taktika rin umano ng mga bandido na iligaw at lituhin ang mga militar na humahabol sa ASG para iligtas ang mga bihag sa pinalalabas na paglipat-lipat ang mga ito sa ibat-ibang grupo . Mula sa kamay nina Abu Sayyaf spokesman Aldam Tilao alyas Abu Sabaya at Sayyaf leader Khadaffy Janjalani ay ipinasa ng mga ito ang mga bihag sa kamay ni Kumander Isnilun Hapilon, mula kay Isnilon ay ipinasa ito kay Kumander Bakal Hapilon na isang kamag-anak ni Isnilon at ngayon namay hawak ang mga ito ni Kumander Amir Mingkong na huling nakasagupa ng militar kahapon sa kabundukan ng Tipo-Tipo, Basilan. Ang mag-asawang Burnham at Yap ay ang mga natitirang bihag sa 23 turistang dinukot ng mga bandido mula sa Dos Palmas resort sa Palawan noong Mayo 27 ng nakaraang taon. Matatandaang, huling narinig ang boses ng mag-asawang Burnham sa isang lokal na himpilan ng radyo sa Zamboanga City ilang buwan na ang nakalipas bago pa nagsimula ang joint RP-US military exercises Ayon pa kay Detoyato,na buo pa rin ang loob ng militar na kanilang masasagip ang mag-asawang Burnham at si Yap. (Ulat ni Rose Tamayo)</body>
<link>http://www.philstar.com/Article.aspx?articleId=154340&amp;publicationSubCategoryId=92</link>
</article>
<article>
<title>Absentee voting ok sa 10 political detainee</title>
<author>Rudy Andal</author>
<date>
<month>March</month>
<day>18</day>
<year>2002</year>
</date>
<body>Inihayag ni opposition Senator Edgardo Angara na nakakasigurong makakapasa ang Absentee Voting Bill matapos itong suportahan ng 10 malalaking political parties sa bansa. Ayon kay Angara,, chairman ng Senate Committee on Constitutional Amendments and Revision of Laws and Codes, na kabilang sa sumusuporta sa bill na magbibigay muli ng karapatan sa may 7 milyon Overseas Filipino Workers(OFWs) ay ang Lakas-NUCD, PDP-Laban, Reporma, Nacionalista at Liberal Parties. Sinabi ni Angara, na namuno sa isinasagawang konsultasyon sa mga OFWs sa ibang bansa na ito ang kauna-unahang panukalang batas na sinuportahan ng mayoryang political party sa bansa. Sa pinakahuling public consultation ng Senado at Kamara na pinamunuan ni Angara sa Riyadh, Saudi Arabia, sinabi nito sa may 1,000 OFWs na nagtipon sa Embahada ng Pilipinas na isasama nila sa probisyon ng panukalang Absentee voting ang on-site counting at canvass ng boto ng mga manggagawa. Ikinatuwa naman ng mga OFWs ang pahayag na ito ng senador at nawala ang kanilang agam-agam na magagamit lamang sa pandaraya ang kanilang mga boto. Ipinabatid naman ng mga OFW's na handa silang magbantay sa balota upang masigurong walang magaganap na dayaan. Siniguro ng mga mambabatas na magsasagawa ng bilateral negotiations ang Kongreso sa mga Middle East countries para masigurong makakaboto naman ang may 350,000 domestic helpers dito. Ipinabatid ng mga domestic helpers(DH) sa Middle East na magiging problema nila ang pagkakaroon ng permit upang payagan sila ng kanilang mga amo na makalabas ng bahay para bumoto. Iginiit pa ng mga ito na dapat ay itapat sa araw ng Huwebes o Biyernes ang botohan na kadalasan ay day-offs ng mga DH sa nasabing lugar. Nasisiguro ni Angara na makakapasa ang nasabing panukala sa darating na Hunyo dahil sa buong ng 10 major political parties sa bansa. (Ulat ni Rudy Andal)</body>
<link>http://www.philstar.com/Article.aspx?articleId=154347&amp;publicationSubCategoryId=92</link>
</article>
<article>
<title>Benipayo pinayuhan na magbitiw sa Comelec</title>
<author>Lilia Tolentino</author>
<date>
<month>March</month>
<day>18</day>
<year>2002</year>
</date>
<body>Pinayuhan ni Presidential publicist Dante Ang si Commission on Elections (COMELEC) Chairman Alfredo Benipayo na boluntaryo nang magbitiw sa puwesto para maging magaan sa Pangulong Gloria Macapagal-Arroyo ang pagbibigay solusyon sa kasalukuyang iringan sa COMELEC. Ang payo ay ginawa ni Ang sa palatuntunang Tell the People kasunod nang ilang nang ulit na pagkabigo nitong pumasa sa Commission on Appointments at pagkabigo rin ng mga lider ng Kongreso na mapagkasundo ang mga paksiyong nag-iiringan sa COMELEC. Sinabi ni Ang, kung kusang magbibitiw si Benipayo sa posisyon at muli pa siyang itatalaga ng Pangulo sa puwesto ay nangangahulugang lamang ito na talagang hindi nais ng Pangulo na tanggalin siya sa kanyang tanggapan. Muling na by pass si Benipayo ng CA sa pagtatapos ng sesyon nito para sa bakasyong pang-Semana Santa. Gayunman, itinanggi ni Presidential Spokesman Rigoberto Tiglao na dinadaga na ang kanyang dibdib sa nerbiyos sa pagharap sa CA sa sandaling iharap na ni Arroyo ang kanyang nominasyon bilang Press Secretary. Sinabi ni Tiglao, buo ang kanyang tiwala sa mga Kongresista at Senador na miyembro ng CA na bibigyan nila ng timbang ang kanyang mga kuwalipikasyon sa bagong puwesto. Reaksyon ito ni Tiglao sa nalathalang ulat na napasambit siya ng patay kang bata ka nang mabatid na si Senador Panfilo Lacson ay makakabilang sa miyembro ng CA sa susunod na regular na sesyon ng Kongreso kapalit ni Sen. Tito Sotto. Samantala, ipinagdiriwang ngayon ng Office of the President ang ika-105 anibersaryo bilang sentrong tanggapan ng gobyerno nasyunal. Ayon kay Presidential Assistant for Education Mona Valisno, ang paksang diwa ng pagdiriwang ay &amp;quot;Malakanyang: Isang Pambansang Simbolo ng paglilingkod at Liderato.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=154353&amp;publicationSubCategoryId=92</link>
</article>
<article>
<title>Tuition fee increase dapat isapubliko - Oreta</title>
<author>Rudy Andal</author>
<date>
<month>March</month>
<day>18</day>
<year>2002</year>
</date>
<body>Kinastigo kahapon ni Senator Tessie Aguino-Oreta ang Commission on Higher Education dahil sa pagtanggi umano nito na isapubuliko ang listahan ng mga paaralang magtataas ng tuition fees ngayon taon. Sinabi ni Oreta, kinakailangan agad na isapubliko ng CHED ang nasabing listahan upang sa gayon ay magkakaroon ng pagkakataong lumipat ng paaralan ang mga estudyanteng kapos sa salapi sa darating na pasukan. Ayon kay Oreta, kung hindi agad ilalabas ng CHED ang listahan ng mga eskuwelahan magtataas ng tuition fees ay lalong lolobo ang drop-out rate ng mga mag-aaral sa bansa dahil marami sa kanila ang mapipilitang tumigil sa pag-aaral dahil sa kawalan o kakapusan ng salapi sa halip na magkaroon ng pagkakatong piliin ang paaralang kakayanin ng kanilang bulsa. Reaksyon ito ni Oreta, matapos na idahilan umano ng CHED na hindi pa nila mailalabas ang listahan dahil hindi pa kumpleto ang talaan ng mga paaralang magtataas ng tuition fees. (Ulat ni Rudy Andal)</body>
<link>http://www.philstar.com/Article.aspx?articleId=154358&amp;publicationSubCategoryId=92</link>
</article>
<article>
<title>Al-Qaeda terrorist network nasa RP na - PNP</title>
<author>Doris Fanche at Rose Tamayo</author>
<date>
<month>March</month>
<day>19</day>
<year>2002</year>
</date>
<body>Malaki ang posibilidad na nakapasok na umano sa bansa ang ilang miyembro ng al-Qaida terrorist network ni Osama bin Laden bunsod pa rin ng mga koneksiyon nito sa ilang rebeldeng MNLF at MILF. Ito ang inihayag kahapon ni PNP Chief Director Gen. Leandro Mendoza matapos na maaresto ang tatlong terorista na hinihinalang may kaugnayan sa Jemaan Islamia noong nakaraang linggo. Ayon kay Mendoza, hindi malayong magkaroon ng koneksiyon ang mga teroristang ito sa mga rebelde ng MNLF at MILF dahil sa minsang nagkasama-sama ang mga ito sa pagiging volunteer brigades sa Afghanistan noong 1980s sa kasagsagan ng giyera. Sinabi pa ni Mendoza na nakumpirma nilang marami sa mga Muslim na rebelde ang pumunta sa Afghanistan noon at sumailalim pa ang mga ito sa training sa Pakistan upang mas lalong gumaling sa pakikipaglaban. &amp;quot;Ito yung nakikita naming maaaring connection ng mga grupo ng Afghanistan dito sa ating mga kapatid na Muslim sa Mindanao. But not necessary na sabihin natin na meron na kaagad, posible lang na merong connection,&amp;quot; saad ni Mendoza. Magugunitang tatlong terorista ang nadakip ng pinagsanib na puwersa ng pulisya at ng Immigration bureau sa NAIA na sinasabing mga Indonesian nationals habang ang mga ito ay papasakay ng eroplano at paalis ng bansa. FBI nagbabala rin Nagpalabas na rin ng &amp;quot;heightened alert status&amp;quot; ang Federal Bureau of Investigation (FBI) sa pamahalaan sa pagpasok sa bansa ng mga kampon ni Osama bin Laden. Sa babala kahapon ni FBI Director Robert Mueller III, sinabi nito na bukod sa Pilipinas, inalerto rin ang Southeast Asian countries na kinabibilangan ng Indonesia, Thailand, Singapore at Malaysia. Ayon kay Mueller, malaki umano ang posibilidad na tumakas mula Afghanistan ang mga galamay ni bin Laden patungo sa mga kalapit na bansa hanggang sa Timog-Silangang Asya dahil sa puspusang pakikidigma ng Estados Unidos sa mga terorista partikular na ang al-Qaida. Pinuna ni Mueller ang kawalan ng anti-terrorist law ng bansa na umanoy magiging isang malaking problema sa gagawing pag-usig sa mga ito dahil sa walang pagbabasehang anti-terrorist law. Si Mueller ay bumisita sa bansa kahapon bilang bahagi ng kanyang pag-iikot sa ibat ibang bansa ng mundo upang ikampanya ang pakikipaglaban ng US laban sa pandaigdigang terorismo. Personal ring ipinarating kahapon ni Mueller kay Pangulong Arroyo sa pagbisita nito sa Malaca&amp;ntilde;ang kahapon ang pasasalamat ni US President George Bush sa pakikipagtulungan ng pamahalaang Arroyo sa giyera ng US laban sa terorismo. Sa isang ambush interview, sinabi ni Mueller na magbibigay ng technical assistance ang FBI sa Pilipinas hinggil sa anti-terrorism campaign nito at sa pagpapatupad ng RP-US mutual legal assistance and treaty. Magugunitang una nang kinumpirma ni AFP Spokesman Gen. Edilberto Adan na may nakapasok na mga miyembro ng international terrorists sa bansa sa pamamagitan ng southern backdoor. Hindi rin anya nakapagtataka kung patuloy pa rin ang koneksiyon ni bin Laden sa mga ito dahil sa mga kaklase at ang iba namay naging estudyante ni bin Laden ang mga orihinal na lider at ilang mga miyembro ng ASG, MILF at maging ng MNLF sa mga training schools sa Middle East partikular na sa Afghanistan. (Ulat nina Doris Fanche at Rose Tamayo)</body>
<link>http://www.philstar.com/Article.aspx?articleId=154439&amp;publicationSubCategoryId=92</link>
</article>
<article>
<title>GMA naghahanap na ng kapalit ni Benipayo</title>
<author>Marichu Villanueva/Lilia Tolentino</author>
<date>
<month>March</month>
<day>19</day>
<year>2002</year>
</date>
<body>Naghahanap na si Pangulong Arroyo ng bagong Commission on Elections (Comelec) chairman kapalit ni Alfredo Benipayo bunsod na rin ng payo ng mga pro-administration members sa Kongreso. At kahit muling nagpalabas ang Pangulo ng appointment kay Benipayo kasama ang dalawa nitong commissioner na sina Resurreccion Borra at Florentino Tuazon na kapwa rin na-by passed, ito ay para bigyan lamang umano ng pagkakataon na matuloy ang confirmation hearing. Napag-alaman sa isang source sa Palasyo na tumangging magpabanggit ng pangalan na seryosong ikinokonsidera ng Pangulo ang mga pagtutol sa kumpirmasyon ni Benipayo. &amp;quot;The objections against Benipayo were coming from within the administration side already and the President has seriously taken note of that,&amp;quot; sabi ng source. Nauna rito ay pinayuhan ni Senate President Franklin Drilon ang Pangulo na pag-isipan ang suporta nito kay Benipayo dahil masyado nang seryoso ang mga objections laban sa Comelec chief. Nadagdag sa mga tutol sina pro-administration Sen. Renato Cayetano at Surigao del Norte Rep. Prospero Pichay. Nag-isyu rin ang Pangulo ng re-appointment kina Transportation and Communication Sec. Pantaleon Alvarez at Environment and Natural Resources Sec. Heherson Alvarez na parehong hindi pa nakakapasa sa CA. Sinabi ng Pangulo na gagawa siya ng pagsisikap para pakialaman na ang iringan ng mga opisyal ng Comelec at masolusyonan ang pagbabatuhan ng akusasyon. Takda nitong pulungin ang apat na Comelec commissioner para pakinggan ang kanilang masasabi at hanapan ng paraan na maging maayos ang pagdaraos ng barangay election sa July. (Ulat nina Marichu Villanueva/Lilia Tolentino)</body>
<link>http://www.philstar.com/Article.aspx?articleId=154449&amp;publicationSubCategoryId=92</link>
</article>
<article>
<title>'Hirit na snap elections ni JV diversionary tactics lang'</title>
<author>Joy Cantos</author>
<date>
<month>March</month>
<day>19</day>
<year>2002</year>
</date>
<body>Bahagi umano ng diversionary tactics ang inihihirit na snap elections ni San Juan Mayor JV Ejercito para maantala ang paglilitis sa kasong plunder na kinakaharap ng ama nitong si dating Pangulong Estrada sa Sandiganbayan. Ito ang hinalang inihayag kahapon ni Bayan Muna Partylist Rep. Liza Maza sa ginanap na press briefing sa Kamara. Nauna nang hinamon ni JV ang administrasyon na magpatawag ng &amp;quot;snap elections&amp;quot; para malaman kung talagang may impluwensiya sa publiko ang liderato ni Pangulong Arroyo kung dadaanin sa elekisyon ang pag-upo nito bilang lider ng bansa. Sinabi ni Maza na sa tingin niya ay hakbang o taktika ito ng pamilya Estrada para matagalan ang proseso ng paglilitis. Ayon kay Maza sa kasalukuyan ay hindi na dapat katakutan pa si Estrada dahilan maliit na lang umano ang mobilisasyon nito para makakuha pa ng simpatiya sa publiko partikular na mula sa mga dating masugid nitong supporters sa hanay ng masang Pilipino. (Ulat ni Joy Cantos)</body>
<link>http://www.philstar.com/Article.aspx?articleId=154456&amp;publicationSubCategoryId=92</link>
</article>
<article>
<title>P500 dagdag sa pensiyon ng mga beterano</title>
<author>Danilo Garcia</author>
<date>
<month>March</month>
<day>19</day>
<year>2002</year>
</date>
<body>Madadagdagan ng may P500 ang dating P4,500 na pension ng mga war veterans, pahayag kahapon ni Defense Secretary Angelo Reyes sa ika-57 anibersaryo ng Victory of Panay, Guimaras at Romblon. Ayon kay Reyes, inatasan na niya si Philippine Veterans Affairs Office (PVAO) administrator, Commander Artemio Arugay na maglabas ng pondo na nagkalaan sa may 252,000 pensiyonado. Kasabay nito, inutos din ni Reyes ang pagri-release ng bureau assistance benefit sa mga PVAO beneficiaries na umaabot sa P32 milyon. Ang dagdag na buwanang pension ay sisimulan sa Hulyo ng taong ito batay na rin sa paglagda ni Pangulong Arroyo. Nabatid na ang dating pension ng mga beterano simula 1990 ay umaabot lamang sa P500 isang taon subalit nadagdagan ito ng P500 kada taon batay na rin sa RA 7697. Hindi na rin ito muli pang nasundan bunga na rin ng kawalan ng pondo. Simula Hulyo 2001 ang mga beterano at maging ang mga asawang naiwan nito ay tumatanggap ng P4,500 pension kada buwan. (Ulat ni Danilo Garcia)</body>
<link>http://www.philstar.com/Article.aspx?articleId=154462&amp;publicationSubCategoryId=92</link>
</article>
<article>
<title>Drug testing chairman binigyan ng ultimatum</title>
<author>Angie dela Cruz</author>
<date>
<month>March</month>
<day>19</day>
<year>2002</year>
</date>
<body>Binigyan ng ultimatum nang hanggang ngayong araw lamang ni Land Transportation Office (LTO) Chief Roberto Lastimoso si drug test committee chairman Daisy Jacobo upang ilabas ang talaan ng mga accredited drug-testing centers (DTC) nationwide na may GSIS surety bonds. Ang hakbang ay ginawa ni Lastimoso dahil sa pagkabigo ni Jacobo na ilabas at ipaskil ng huli ang listahan ng mga accredited DTC para sa kaalaman ng mga motorista. Nabatid na may halos dalawang linggo na ang nakararaan nang ipangako ni Jacobo na ipalalabas ang nabanggit na talaan subalit hanggang sa kasalukuyan, bigo pa ring isagawa ang pangakong listahan ng mga legal DTCs. Binigyang-diin ni Lastimoso na mahalagang malaman ng mga motorista ang mga legal DTC operators dahil hindi tatanggapin ng LTO and drug test result na galing sa hindi lehitimong drug testing centers. Nagalit umano si Lastimoso nang malaman na ilan pa ring mga tauhan sa LTO ay pumapayag na mag-operate ang mga ilegal drug testing operators kapalit ng malaking halaga ng &amp;quot;grease money&amp;quot;. Ilan sa mga district officials ang sinuspinde sa tungkulin dulot ng pagtanggap ng lagay mula sa mga kakutsabang DTCs. Ang mga illegal DTCs ay sinasabing wala pa ring surety bonds mula sa GSIS na may halagang P500,000 PRISM Information Technology code at walang branches nationwide. (Ulat ni Angie dela Cruz)</body>
<link>http://www.philstar.com/Article.aspx?articleId=154468&amp;publicationSubCategoryId=92</link>
</article>
<article>
<title>Balasahan sa PNP sisimulan sa Hulyo 15</title>
<author>Doris Franche</author>
<date>
<month>March</month>
<day>19</day>
<year>2002</year>
</date>
<body>Tahasang sinabi ni Philippine National Police chief Director Gen. Leandro Mendoza na magsasagawa ng balasahan ang pamunuan ng PNP bago ang Hulyo 15 upang mas lalo pang mapabuti ang pagbibigay ng serbisyo at seguridad sa publiko. Ayon kay Mendoza, isasagawa ang revamp bago ang barangay election upang wala nang anumang nakabimbing trabaho ang PNP habang ginaganap ang barangay election. Agad namang nilinaw ni Mendoza na may kinalaman ang revamp sa gaganaping barangal election. Aniya, non-partisan ang PNP kung kayat walang koneksyon ang balasahan. Kailangan lamang mailagay ang tamang tao sa tamang posisyon upang mas lalo pang mapabuti ng kapulisan sa pagbibigay ng serbisyo. Sinisiguro lamang ng kapulisan na magiging sistematiko ang pagiging miyembro ng PNP. (Ulat ni Doris Franche)</body>
<link>http://www.philstar.com/Article.aspx?articleId=154474&amp;publicationSubCategoryId=92</link>
</article>
<article>
<title>Mga bomba ni Bin Laden nasa Mindanao na</title>
<author>Joy Cantos, Rose Tamayo at Doris Franche</author>
<date>
<month>March</month>
<day>20</day>
<year>2002</year>
</date>
<body>May 40 tonelada ng mga eksplosibo at bomba ang kasalukuyan nakaimbak sa Mindanao na pag-aari ni international terrorist at Saudi billionaire Osama bin Laden. Ayon sa intelligence report ng militar, ang nasabing mga pampasabog ay ipinuslit ng mga galamay ni bin Laden sa Mindanao para gamitin ng al-Qaida terrorist network sa kanilang malawakang terroristic activities hindi lamang sa bansa kundi sa buong Asia Pacific Region. Kaugnay nito, puspusan ang isinasagawang pagsuyod ng militar sa ibat-ibang lugar ng Mindanao na pinag-iimbakan ng nasabing mga pampasabog. Ayon naman kay Armed Forces of the Philippines (AFP) Chief of Staff Gen. Diomedio Villanueva, walang dapat ikatakot ang mamamayan sa mga bomba dahil puspusan ang ginagawang paghahanap ngayon ng militar at ng pulisya sa pagtukoy sa mga lugar na inimbakan ng mga bomba. Gayunman, ayaw magbigay ng ibang detalye si Villanueva na tukuyin ang mga lugar ng konsentrasyon ngayon at pagkilos ng mga operatiba upang di mabulilyaso ang operasyon. Ang mga hinahanap na mga eksplosibo ay ikinanta ng nahuling Indonesian terrorist na si Fathur Rohman-Al-Ghozi na sinakote sa Quiapo noong nakalipas na Enero 15. Ayon sa intelligence report, ipinasok ng mga galamay ni bin Laden sa Mindanao ang nasabing mga pampasabog at binuo bilang bomba sa tulong ng mga international terrorists na eksperto sa paggawa ng bomba na una nang nakapasok sa pamamagitan ng southern backdoor. Isa sa mga pinaghihinalaang pinagtataguan ng nasabing mga pampasabog ay ang Camp Abubakar na dating headquarters ng Moro Islamic Liberation Front (MILF) sa Maguindanao. Unang kinumpirma ni AFP spokesperson Gen. Edilberto Adan na may nakapasok na mga dayuhang terorista sa bansa na nakitang labas-masok kapuwa sa mga kampo ng ASG at MILF sa Basilan. Samantala, sinabi ni PNP chief Director General Leandro Mendoza, hawak na nila ang mga listahan at larawan ng mga terorista na sinasabing galing sa Afghanistan. Ayon kay Mendoza, binigyan nila ng litrato ang Bureau of Immigration (BI) para agad na mamonitor ang kanilang paglabas o pagpasok sa bansa. Inaalam na ng kanyang mga tauhan ang mga posibleng lugar na pinagtataguan ng mga hinihinalang terorista para mapigil ang kanilang paghahasik ng kaguluhan sa bansa. (Ulat nina Joy Cantos, Rose Tamayo at Doris Franche)</body>
<link>http://www.philstar.com/Article.aspx?articleId=154557&amp;publicationSubCategoryId=92</link>
</article>
<article>
<title>Ceasefire sa Semana Santa</title>
<author>Lilia Tolentino at Andi Garcia</author>
<date>
<month>March</month>
<day>20</day>
<year>2002</year>
</date>
<body>Nakatakdang ihayag ngayon ni Pangulong Arroyo kung magdedeklara ang pamahalaan ng isang unilateral ceasefire sa CPP-NPA-NDF sa panahon ng Semana Santa. Sinabi ni Presidential Spokesman Rigoberto Tiglao, na inirekomenda sa Pangulo ni Defense Secretary Angelo Reyes ang pagdedeklara ng ceasefire para mabigyan ng pagkakataon ang mga sundalong makapagdiwang ng Semana Santa kasama ang kanilang pamilya. Ayon kay Tiglao, verbal ang rekomendasyon ni Reyes sa Pangulo pero malinaw nitong sinabi na pabor siya sa pagpapatupad ng ceasefire. Hindi binanggit ni Tiglao kung ilang araw ang unilateral ceasefire na inirekomenda ni Reyes. May ipinatutupad na ceasefire ang pamahalaan sa Moro Islamic Liberation Front (MILF) pero nasuspinde ang sa CPP-NPA-NDF nang magkaroon ng serye ng insidente ng pagpaslang sa mga lider pulitikal. Bagaman pabor si Reyes sa implementasyon ng ceasefire, malamig ang pagtanggap dito nina National Security Adviser Roilo Golez at Presidential Adviser on the Peace Process Eduardo Ermita dahil hindi naman daw nasusunod ito. Samantala, tahasang inihayag ng NPA na magdedeklara sila ng tigil-putukan ngayong panahon ng Semana Santa. Ayon kay Gregorio &amp;quot;Ka Roger&amp;quot; Rosal, spokesman ng CPP-NPA, walang dahilan para hindi sila magdeklara ng ceasefire laban sa kanilang mga kalaban dahil seryosong kinikilala ng kilusan ang sagradong pagtanaw ng mga Pilipino sa panahon ng Kuwaresma. (Ulat nina Lilia Tolentino at Andi Garcia)</body>
<link>http://www.philstar.com/Article.aspx?articleId=154567&amp;publicationSubCategoryId=92</link>
</article>
<article>
<title>Oil price hike tiyak na</title>
<author>Lilia Tolentino</author>
<date>
<month>March</month>
<day>20</day>
<year>2002</year>
</date>
<body>Wala ng posibilidad na mapigil pa ang panibagong pagtaas ng presyo ng langis sa bansa. Ito ang sinabi kahapon ni Energy Sec. Vincent Perez , kasabay ang pagkumpirma sa naganap na pagbabawas sa produksyon ng langis ng mga bansang miyembro ng OPEC kayat malamang anya na hindi na maaawat ang pagtaas ng presyo ng lokal na produktong petrolyo. Ayon kay Perez, naganap ang kasunduan ng OPEC sa ginanap na pulong nitong Marso 15 at naganap ang kinatatakutan niyang mangyari ang pagtaas ng presyo ng krudo sa pamilihang pandaigdig. Gayunman, nilinaw ni Perez na ang pagkakaroon ng brownout sa Boracay ay bunsod ng diskoneksiyon ng elektrisidad ng National Power Corporation dahil sa malaking pagkakautang ng kooperatiba ng kuryente sa Aklan. Ayon kay Perez, maraming beses na binigyan ng notisya ang nasabing kooperatiba. Sayang ang kooperatibang ito dahil sa nakalipas na ilang taon ay maganda naman ang pagpapatakbo pero pagkaraan ng limang taon unti-unti sumama ang sistema ng operasyon. Wala na anyang nalalabing solusyon sa problema ng brownout sa Boracay kundi palitan ang pamunuan ng kooperatiba at bigyang daan ang pagpasok ng assessment team ng Iloilo para magawan ng paraan kung paano makakaahon sa pagkakautang. Kung takeover ang solusyon, sinabi ni Perez na depende ito sa gagawing pag-aaral ng assessment team. (Ulat ni Lilia Tolentino)</body>
<link>http://www.philstar.com/Article.aspx?articleId=154574&amp;publicationSubCategoryId=92</link>
</article>
<article>
<title>Passport shortage sisiyasatin ng Kongreso</title>
<author>Rose Tamayo</author>
<date>
<month>March</month>
<day>20</day>
<year>2002</year>
</date>
<body>Naghain kahapon ng isang resolution si Congressman Augusto Syjuco ng 2nd district ng Iloilo, para paimbestigahan ang &amp;quot;passport shortage&amp;quot; sa mga tanggapan ng Department of Foreign Affairs (DFA) at ilang diplomatic posts sa abroad. Nakasaad sa resolution 482 ni Syjuco na dapat imbestigahan ng House Committee on Foreign Affairs ang DFA at Bangko Sentral ng Pilipinas (BSP) hinggil sa pagkaroon ng passport shortage sa abroad partikular sa ilang bahagi ng Middle East. Sinabi ni Syjuco, isa sa mga bansang nakakaranas ng shortage ng Philippine passport ay ang Saudi Arabia. Kamakailan ay nakakaranas rin ng ilang linggong passport shortage ang central office ng DFA sa Pasay City. Napag-alaman, ang mga passport booklet ay sa BSP kinukuha ng DFA. (Ulat ni Rose Tamayo)</body>
<link>http://www.philstar.com/Article.aspx?articleId=154580&amp;publicationSubCategoryId=92</link>
</article>
<article>
<title>Kaye bumalik na sa 'Pinas</title>
<author>Butch Quejada</author>
<date>
<month>March</month>
<day>20</day>
<year>2002</year>
</date>
<body>Dumating kahapon sa bansa si Katherine &amp;quot;Kaye&amp;quot; Torres, ang kaisa-isang anak ng pinaslang na aktres na si Nida Blanca matapos niyang tuparin ang kanyang pangakong babalik siya sa Pilipinas upang pagtuunan nang husto at pag-ukulan ng kanyang atensyon ang on-going investigation nang hindi pa rin nalulutas na kaso ng kanyang ina. Si Torres ay sinalubong ni Pacita dela Paz, tiyahin nito ng dumating ang una sa NAIA sakay ng eroplanong Philippine Airlines flight PR-103 galing Los Angeles, California, USA. Magugunitang si Torres ay umalis ng bansa noong Enero 11 ng taong kasalukuyan para asikasuhin ang tinuran nitong &amp;quot;unfinished business&amp;quot; sa Estados Unidos bunsod ng hindi inaasahang pagkapaslang sa kaniyang ina. Nagpasiya itong magbitiw sa trabaho sa US bilang accountant at naunang nagpahayag ng pag-asa na matutukoy ng National Bureau of Investigation (NBI) ang tunay na salarin sa kaniyang pagbalik sa Pilipinas. (Ulat ni Butch Quejada)</body>
<link>http://www.philstar.com/Article.aspx?articleId=154586&amp;publicationSubCategoryId=92</link>
</article>
<article>
<title>GMA binira ng mga kaalyado ni Erap</title>
<author>Joy Cantos</author>
<date>
<month>March</month>
<day>20</day>
<year>2002</year>
</date>
<body>Sinisikil umano ng administrasyon ni Pangulong Arroyo ang karapatan ni dating Pangulong Estrada matapos na bawalan ang mga abogado at legal advisers ng pinatalsik na lider para bisitahin ito sa kaniyang executive suite sa Veterans Memorial Medical Center (VMMC) sa Quezon City. Sinabi ni Crispin Remulla, spokesman ng Partido ng Masang Pilipino (PMP), hindi na umano sila nasosorpresa sa inasal ng administrasyon na ultimong mga legal advisers ni Estrada ay pinagbabawalan na ring bisitahin ito. Ayon kay Remulla, bahagi umano ito ng nilutong script ng Palasyo para parusahan si Estrada at pahirapan ito habang nakakulong kaugnay ng umanoy gawa-gawang kasong kriminal na iniharap laban dito sa Sandiganbayan. Ayon kay Remulla, hindi umano sila nakadalaw sa detention cell ni Estrada simula pa nitong Lunes sa instruksiyon na rin ng PNP na huwag umanong papayagan na makadalaw sa dating pangulo ang sinuman maliban na lamang sa mga kinatawan ng Public Attorneys Office (PAO) na kabilang sa defense panel nito pero tinanggihan naman ang serbisyo. Naghihinala ang kampo ni Estrada na mga espiya umano ng administrasyon ang mga abogado ng PAO kayat ngayon pa lamang ay wala na siyang tiwala sa mga ito dahilan ang gobyerno ang nagpapasuweldo sa mga ito. (Ulat ni Joy Cantos)</body>
<link>http://www.philstar.com/Article.aspx?articleId=154591&amp;publicationSubCategoryId=92</link>
</article>
<article>
<title>2 bomba pa sa MRT napigil</title>
<author>Rose Tamayo,Jhay Mejias, Joy Cantos, Doris Franche, Lordeth Bonilla, Danilo Garcia at Andi Garcia</author>
<date>
<month>March</month>
<day>21</day>
<year>2002</year>
</date>
<body>Inamin kahapon ng isang kumander ng Moro National Liberation Front (MNLF) State Revolutionary Command na sila ang may kagagawan ng paglalagay ng mga bomba sa ibat-ibang lugar sa Metro-Manila na natagpuan ng pulisya,kamakailan. Ayon sa nasabing kumander na bata ni MNLF renegade Chairman Nur Misuari, (na ayaw magpabanggit ng pangalan), na ang grupo nila ay nakabase sa Southern Mindanao pero karamihan sa kanila ay nagtungo na sa Maynila para magsagawa ng mga pananakot upang iparamdam ang kanilang hinanakit sa administrasyong Arroyo para muling bigyan daan ang kanilang mensahe para sa implementasyon ng Sept. 2,1996 peace accord na noon pang hiniling ni Misuari at ng buong MNLF Central Committee sa pamahalaang Pilipinas. Sinabi nito na ang MNLF ang tanging revolutionary group sa Mindanao na nagpupursige na ipatupad ang federalism form of government dahil gusto nilang ihiwalay ang Mindanao sa Pilipinas at ilagay ito sa federal state. Ayon dito, ang Indiginous People Federal Army (IPFA), ay isang grupo sa ilalim ng MNLF na binubuo ng mga miyembro hindi lamang sa angkang Muslim kundi maging ng mga Lumad (highlanders) at Christians ng bansa na pumapabor sa federalism. Ang nasabing grupo ay binuo noong Disyembre 2001. Ang tanging sadya ng paglalagay ng mga bomba anya ay para magkaroon ng chaotic scenario at makuha ang atensyon ng pamahalaan para bigyan sila ng panahon na upuan at kausapin ang mga opisyal ng gobyerno hinggil sa nasabing isyu. Unang ginawa ng mga kabig ni Misuari sa Mindanao ang ganitong klaseng taktika noong bisperas ng Pasko nang maglagay sila ng mga improvised devices sa DXMY, Cotabato at sa labas ng simbahan ng Iglesia ni Cristo sa General Santos City. Gayunman, sinabi nito na napagkasunduan umano ng kanilang grupo na itutok ang konsentrasyon ng kanilang operasyon sa kalakhang Maynila. Samantala, nabalot sa takot ang mga pasahero ng Metro Rail Transit (MRT) makaraang magkasunod na natagpuan ang dalawang bomba sa hagdanan ng Ortigas Station sa Mandaluyong at GMA Kamuning sa Quezon City, kahapon ng umaga. Dahil dito, pinailalim ni NCRPO chief Director Edgardo Aglipay sa heightened alert ang pulisya. Nagbabala si Aglipay na ang sinumang pulis na wala sa puwesto sa sandaling makatuklas ng bomba ay sisibakin. Sinabi ni Aglipay na katulad ng mga natagpuan sa Makati, ang mga bombang itinanim sa MRT ay pawang panakot lamang at hindi planong pasabugin. &amp;quot;Sa palagay ko pakana ito ng isang grupong pumupuwersa sa gobyerno na gawing federal ang uri ng pamahalaan sa bansa, ani Aglipay. (Ulat nina Rose Tamayo,Jhay Mejias, Joy Cantos, Doris Franche, Lordeth Bonilla, Danilo Garcia at Andi Garcia).</body>
<link>http://www.philstar.com/Article.aspx?articleId=154678&amp;publicationSubCategoryId=92</link>
</article>
<article>
<title>Arroyo, nagdeklara ng ceasefire laban sa CPP-NPA-NDF</title>
<author>Lilia Tolentino</author>
<date>
<month>March</month>
<day>21</day>
<year>2002</year>
</date>
<body>Nagdeklara ang Pangulong Gloria Macapagal Arroyo ng unilateral ceasefire sa mga rebeldeng komunista, CPP-NPA-NDF sa panahon ng Semana Santa para mabigyang pagkakataon ang makakaliwang rebelde na ipakita ang katapatang pangkapayapaan. Ang tigil putukan ayon kay Arroyo ay inaasahan niyang magiging daan para palayain na ng CPP-NPA-NDF si Sgt. Jeremias Rosete na nabihag ng mga NPA noong Setyembre 4,2001. Saklaw ng idineklarang ceasefire ang buong bansa partikular ang apat na lalawigan ng South Central Mindanao para sa mabilis na pagpapalaya kay Rosete. &amp;quot;Dahil darating na ang Holy Week at mayroon tayong ceasefire iyan ang pagkakataon na ipakita ng NPA na sinsero sila at i-release nila si Sgt. Rosete. Sa katotohanan lang kung gusto nilang ipa-release iyon ay puwede nilang iwanan doon sa Simbahan sa Marbel,&amp;quot; anang Pangulo. Wala ring nakasulat na rekomendasyong iniharap si Defense Secretary Angelo Reyes sa Pangulo kundi verbal lang ang mungkahi niyang magpatupad ng ceasefire sa CPP-NPA-NDF. &amp;quot;Sa MILF ay mayroon tayong on-going ceasefire, so kailangang mag-declare ng additional ceasefire dahil talaga namang sa Semana Santa ay mayroon tayong ceasefire sa NPA. Magsi-ceasefire tayo. Siguro naman sa panahon ng ceasefire maire-release na si Rosete So, nananawagan ako sa kanilang palayain na si Rosete sa Holy Week Ceasefire. Maawa naman sila sa pamilya ni Sgt. Rosete,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=154685&amp;publicationSubCategoryId=92</link>
</article>
<article>
<title>Tatlong dambuhalang kompanya ng gasolina puwedeng kasuhan - Oreta</title>
<author>Rudy Andal</author>
<date>
<month>March</month>
<day>21</day>
<year>2002</year>
</date>
<body>Naniniwala si Senator Teresa Aquino Oreta na maaring kasuhan ng profiteering ang tatlong dambuhalang kompanya ng langis sa pagtataas ng presyo ng produktong petrolyo sa kabila ng pagbabawas ng halaga nito sa pandaigdigang pamilihan. Ayon kay Oreta, makikita ang ganitong pananaw sa naitalang kita ng Petron corporation na umabot sa P1.22 billion halaga ang kinita noong 2001 na siyang malinaw na katibayan na pangunahing benipisaryo ang nasabing kompanya kasama ang Caltex at Shell, sa global economic crisis. Sinabi ni Oreta na nagkamal ng multi-billion kita ang tatlong dambuhalang kompanya ng langis sa pamamagitan ng mataas na pump prices ng petrolyo sa kabila ng pagbabawas ng halaga nito at demand sa crude oil. &amp;quot;Base sa record earnings ng tatlong oil giants dapat nang ibasura nito ang mahinang paliwanag sa pagtataas ng presyo ng langis dahil sinisipsip na nila ang dugo ng mga consumers sa bansa noong nakaraan taon sa pagpataw ng bagong presyo sa kabila ng pagbagsak ng presyo ng krudo sanhi ng pandaigdigang kahinaan sa ekonomiya,&amp;quot; ani Oreta. Base sa ulat, umaabot sa P1.22 billion ang kinita ng Petron noong 2001 isang dramatikong pagbabago mula sa pagkalugi ng 2000 sa halagang 1.1 billion kahit pa bumagsak ang domestic sale sa 2% o isang milyong bariles tungo sa 41.3 milyong bariles sa nasabing panahon. &amp;quot;The oil giants claims that they have jack-up prices to cut their losses in hogwash,&amp;quot; ani Oreta. (Ulat ni Rudy Andal)</body>
<link>http://www.philstar.com/Article.aspx?articleId=154692&amp;publicationSubCategoryId=92</link>
</article>
<article>
<title>Santiago kapalit ni delos Santos sa PA</title>
<author>Lilia Tolentino</author>
<date>
<month>March</month>
<day>21</day>
<year>2002</year>
</date>
<body>Si Visayas Command Chief Major General Dionisio Santiago ang siyang susunod na magiging pinuno ng Philippine Army kapalit ni Lt. General Jaime delos Santos, pahayag ni Pangulong Arroyo kahapon. Ayon kay Arroyo, si delos Santos ay nakatakda nang magretiro sa Abril 2, 2002. Sinabi ng Pangulo na kuwalipikado si Santiago bilang Army chief dahil mahusay siya, nirerespeto siya ng mga kasamahan niya at higit sa lahat, tapat sa tungkulin. Si Santiago ay miyembro ng Philippine Military Academy (PMA) Class 70 at dating commander ng Task Force Libra na nagbigay seguridad sa buong Metro-Manila noong maganap ang EDSA 3. (Ulat ni Lilia Tolentino)</body>
<link>http://www.philstar.com/Article.aspx?articleId=154698&amp;publicationSubCategoryId=92</link>
</article>
<article>
<title>Murang gasolinang imbento ng Pinoy, mabibili na</title>
<author></author>
<date>
<month>March</month>
<day>21</day>
<year>2002</year>
</date>
<body>Mabibili na sa mga gasolinahan ang tatlong bagong uri ng fuel blends na inimbento ng isang award-winning Pinoy inventor matapos mapatunayan sa mga pagsubok na mas hindi nakakapinsala sa kapaligiran ang mga ito at mas mura pa, lalo na ngayong nagtaas na naman ang presyo ng gasolina. Ang Alco-Diesel, Lan-Gas fuel at Super Bunker Formula-L ay mahusay na pamalit sa karaniwang gatong sa mga pabrika, gayundin sa mga sasakyan lalo na sa panahong ito na panay ang taas ng presyo ng langis. Ang mga nasabing produkto ay inimbento ni Rudy Lantano Sr., na nagkamit ng gold medal mula sa World Intellectual Property Organization. Ang produktong ito ay pinaghalong hanggang 50% ng tubig at krudong bunker-C na karaniwang ginagamit sa industriya, pero mas malakas ang init nito at umaabot sa 95% ang nawawalang pollutants. Pamalit ito sa ordinaryong krudo, ay pinaghalong denatured alcohol at diesel. Ang Lan-Gas, ay gawa sa gasolina denatured alcohol at additives. Bukod sa matipid, mas malakas itong humatak ng makina at walang overheat. Ayon kay Lantano, ang mga produkto niya ay resulta ng paghahalo ng mga sangkap at additives sa ordinaryong gasolina o krudo sa pamamagitan ng agitating at mixing. Hindi gumagamit ng init ang nasabing paghahalo kaya walang nagiging pollutant na makakasira sa kalikasan.</body>
<link>http://www.philstar.com/Article.aspx?articleId=154702&amp;publicationSubCategoryId=92</link>
</article>
<article>
<title>Bomb scare lumalawak</title>
<author>Joy Cantos,Rose Tamayo/Ellen Fernando/Gemma Amargo/Lilia Tolentino at Lordeth Bonilla</author>
<date>
<month>March</month>
<day>22</day>
<year>2002</year>
</date>
<body>Matapos gulantangin ng bomb scare ang Metro Manila, higit pang pinalawak ang paghahasik ng kaguluhan matapos na tatlong bomba ang magkakasunod na nadiskubre kahapon ng umaga sa magkakahiwalay na lugar sa Cotabato City at General Santos City, bukod pa sa panibagong mga bomba na natagpuan sa kamaynilaan. Sinabi ni Southern Command Spokesman for Operations Capt. Noel Detoyato, bandang alas-8:30 ng umaga ng unang matagpuan ang isang bomba sa lugar malapit sa Panama Hotel sa may kahabaan ng Quezon Avenue sa nasabing lungsod. Makalipas lamang ang 15 minuto ay sumunod namang natagpuan ang ikalawang bomba sa Cotabato City mega market. Mabilis ring na-detonate ang dalawang bomba ng Task Force Cotabato. Sinabi ni Detoyato na gawa ang mga bomba sa M203 grenade, bagaman ilang electric timing device at blasting caps ang nakuha kasama ng mga ito. Isang grupo na nagpakilalang Christian Lumad Army ang umako sa pagtatanim ng mga nasabing bomba. Isang liham rin ang iniwan ng grupo kalakip nito. Magugunita na nitong nakaraang Marso 14 ay natagpuan din ang isang bomba sa harapan ng gate ng Notre Dame University sa Cotabato City na inilagay ng isang grupong tinatawag na Indigenous People Federal State Army (IPFSA). Samantala, isang improvised bomb rin ang natagpuan kahapon bandang alas-7 ng gabi sa loob ng Gaisano Shopping Mall sa Catolico st., Lagao Road, General Santos City. Sa report ni Deputy Police Director Col. Teodolfo Bautista, iniwanan ng mga suspek na umanoy kasapi rin ng Indigenous People Federal Army ang nasabing bomba sa labas ng baggage counter ng mall. Kaugnay nito, patuloy na sinusuri ng Explosives Ordnance Division ng PNP at AFP kung ang mga nasamsam na mga bomba ay konektado sa bomb plots sa Metro Manila. Inaalam din nila ang posibilidad na ang MILF ang nasa likod ng bomb scare, bagaman hinihinala nilang isang bagong likhang special operations unit ng naturang rebeldeng grupo ang nasa likod ng bomb scare sa Central Mindanao. Gayunman, naunang iginiit ng awtoridad na huwag masyadong mabahala bagaman nanawagan na maging mapagmatyag sa kabila ng pagkakatuklas na ang pagtatanim ng naturang mga eksplosibo ay hindi balak na pasabugin at makapanakit ng mga sibilyan. Intensiyon lamang umano ng mga ito na manakot dahil hindi naman pinasabog ang nasabing mga bomba. Sinabi naman ni National Security Adviser Roilo Golez na handa ang pamahalaan na makipag-ugnayan sa miyembro ng grupong nagpakilalang may kagagawan ng serye ng pagtatanim ng bomba. &amp;quot;Puwede namang mag-usap, iparating ang kanilang mensahe sa amin. Magpadala sila ng manifesto o kayay magpadala ng mensahe at tayo ay makikipag-dayalogo,&amp;quot; sabi ni Golez. 2 pa natagpuan sa Maynila, Caloocan Dalawa pang magkahiwalay na bomba ang natagpuan sa may Monumento, Caloocan City at Malate, Maynila. Nakita ang unang bomba sa isang pampasaherong jeep dakong alas-2 ng madaling araw na nakalagay sa isang bote ng softdrink. Ang bomba na may timbang na 200 gramo ay naglalaman ng isang M203 ammunition grenade rifle at kulay asul na pulbura. Nakita ito sa ilalim ng upuan ng sasakyan. Ayon sa driver na si Alejandro dela Rosa, posible umanong iniwan ito ng kanyang huling dalawang pasahero bago bumaba ang mga ito sa Balintawak. Samantala sa bangketa naman sa harapan ng Metro Bank sa kanto ng Julio Nakpil at Taft Ave. sa Malate ang pangalawang bomba na nadiskubre ng isang basurero pasado alas-7 ng umaga kahapon. Nagimbal ang mga empleyado subalit napigil na mapasabog ang 40mm na bomba para sa grenade launcher dahil sa mga alertong operatiba ng Western Police District. Katulad ng mga naunang natagpuan sa MRT Kamuning, Quezon City; Caloocan City; Buendia at Ayala sa Makati City, at Ortigas sa Mandaluyong City, ay wala rin detonator ang bomba at nakasulat din sa isang papel ang &amp;quot;we want federalism, change our republic to federal type&amp;quot; na mula umano sa grupong IPFSA. Ang IPFSA ay naglalayong paghiwalayin ang Pilipinas sa tatlong estadong federal na kinabibilangan ng mga katutubo, Muslim at Kristiyano. Gayunman, nilinaw ng mga awtoridad na hindi ito maaring sumabog dahilan na rin sa kakulangan ng kagamitan nito maliban sa blasting cap na maaring magpasabog dito. (Ulat nina Joy Cantos,Rose Tamayo/Ellen Fernando/Gemma Amargo/Lilia Tolentino at Lordeth Bonilla)</body>
<link>http://www.philstar.com/Article.aspx?articleId=154796&amp;publicationSubCategoryId=92</link>
</article>
<article>
<title>Destabilisasyon motibo ng bomb scare</title>
<author>Doris Franche</author>
<date>
<month>March</month>
<day>22</day>
<year>2002</year>
</date>
<body>Pinag-aaralan ngayon ng pamunuan ng PNP kung ano ang gustong ipakahulugan ng mga bombang natagpuan sa Makati, QC, Caloocan at Manila. Ayon kay PNP Chief Gen. Leandro Mendoza, kung destabilisasyon man ang hatid nito, handa ang kapulisan dahil sila ay naka-alerto sa loob ng 75 araw simula ngayong summer. Ipinalalagay din ni Mendoza na mayroong grupo na nais lamang na magpakilala sa pamahalaan kaya sunud-sunod ang kanilang pagtatanim ng bomba upang takutin ang publiko. Sa katunayan umano ay halatang hindi marunong sa paggawa ng mga explosives ang mga naglagay ng bomba dahil pinagsama-sama lamang ang mga bala nito. Kabilang na dito ang balang M203, grenade launcher at 16mm mortar. Ang mga ito ay projectile na kailangan munang i-launch bago pumutok. Inamin ni Mendoza na mayroong Mindanao group na kumikilos upang itatag ang federal form of government subalit kasalukuyan pa rin nila itong sinisiyasat upang malaman kung mayroong koneksiyon ito sa bomb scare. Bukod dito, sinabi pa ni Mendoza na ang nakitang mga gamit ng bomba ay kadalasang ginagamit ng mga southern separatist kayat itoy MNLF o MILF. (Ulat ni Doris Franche)</body>
<link>http://www.philstar.com/Article.aspx?articleId=154803&amp;publicationSubCategoryId=92</link>
</article>
<article>
<title>Cayetano inip ng maging Senate president</title>
<author>Rudy Andal</author>
<date>
<month>March</month>
<day>22</day>
<year>2002</year>
</date>
<body>Malaki ang tiwala ni Senator Renato Cayetano na matutupad ang kanilang usapan ni Senate President Franklin Drilon na maghahati sila ng termino sa pamumuno sa Senado. Ito ang pahayag ni Cayetano, bilang reaksyon sa sinasabi ni Senate President Pro-Tempore Manuel Villar na wala pa sa isip niya at ng iba pang miyembro ng majority bloc ang pagpapalit ng Senate President. Sinabi ni Villar, hindi pa nila napag-uusapan sa mayorya ang pag-upo ni Cayetano at gagawin lang aniya nila ito pagdating ng tamang panahon. Gayunman, sinabi ni Cayetano hindi siya nangangamba na hindi matutupad ang napagkasunduan nila ni Drilon dahil may commitment anya sa kanya ang 12 senators mula sa mayorya. Tiwala siya na hindi maantala ang kanyang pag-upo dahil kagalang-galang at maasahan naman ang mayorya. Matatandaan na napagkasunduan nina Drilon at Cayetano na hahatiin nila ang pamumuno sa 12th Congress. Ayon sa napagkasunduan, unang uupo si Drilon hanggang sa Disyembre 2002 at susunod sa kanya si Cayetano. Bawat isa sa kanila ay uupo bilang Senate President ng 18 buwan. Napag-alaman na nagkaroon ng term-sharing ang dalawa matapos na magkaroon ng problema noong botohan pa lamang sa Senate Presidency dahil parehong gusto nilang dalawa ang maging pangulo. (Ulat ni Rudy Andal)</body>
<link>http://www.philstar.com/Article.aspx?articleId=154810&amp;publicationSubCategoryId=92</link>
</article>
<article>
<title>Suspek sa bomba tukoy na - PNP</title>
<author>Doris Franche</author>
<date>
<month>March</month>
<day>23</day>
<year>2002</year>
</date>
<body>Nagtalaga na ang Philippine National Police (PNP) ng mga agents upang tugisin ang mga pinaghihinalaang utak sa pagtatanim ng mga bomba sa Metro Manila at Mindanao sa nakalipas na mga araw. Ayon kay PNP Chief, Director Gen. Leandro Mendoza, dalawa hanggang tatlong grupo ang kanilang minamatyagan ngayon na posibleng nasa likod ng bomb scare. Pinagdududahan ng PNP kung totoo ang organisasyong Indigenous People Federal State Army na umaaming may kagagawan sa bomba. Ayon naman kay NBI Director Reynaldo Wycoco, sinisiyasat na ng kanyang ahensiya kung totoong may ganitong samahan. Kinukumpirma rin niya na may natanggap silang impormasyong tumutukoy sa ilang tao na &amp;quot;utak&amp;quot; sa pagtatanim ng mga bomba. Gayunman, parehong tumangging pangalanan nina Mendoza at Wycoco ang mga suspek. Dalawang cartographic sketches ng mga suspek ang hawak ng PNP na isinumite ng Caloocan at Mandaluyong police stations sa Camp Crame. Lumilitaw sa sketch na ang suspek sa Ortigas MRT station ay nasa 35-38 anyos, may taas na 52 hanggang 53, may katabaan at nakasuot ng barong. Pati suspek sa Caloocan ay kilala na rin, nasa edad 40-45, naka-puting t-shirt at may taas na 55-57. Isa pang susi sa paglutas sa kaso ay ang video footage ng mga pumapasok sa MRT station na posibleng magbibigay larawan sa mga sumakay noong maganap ang bomb scare. Nakipag-ugnayan na sa militar ang PNP hinggil sa pinanggalingang materyales na pinaggamitan ng bomba. Inaalam na rin ng PNP Firearms and Explosive Division ang serial numbers ng mga bombang nakuha upang malaman kung ang mga ito ay smuggle o gawa lamang sa Pilipinas. Kaugnay nito, inilagay sa 75-araw heightened summer alert ng PNP para tukuyin nila ang mga taong responsable sa destabilisasyon laban sa pamahalaan. Samantala, mahigit 16 tonelada ng nitric acid na sangkap sa paggawa ng bomba ang nasabat ng PNP-NCRPO Intelligence sa Valenzula City kahapon. Ang asido na nakalagay sa 20-footer van at tinatayang nagkakahalaga ng P2 milyon ay galing umano ng Korea. Naaresto ang may-ari ng kemikal na kinilalang si Christopher Tomas. Ayon sa pulisya, ang dami ng nakumpiskang asido ay kayang magpasabog ng isang bundok. (Ulat ni Doris Franche)</body>
<link>http://www.philstar.com/Article.aspx?articleId=154907&amp;publicationSubCategoryId=92</link>
</article>
<article>
<title>2 bagong counsel de officio ni Erap sinibak ng Sandiganbayan</title>
<author>Joy Cantos at Grace Amargo</author>
<date>
<month>March</month>
<day>23</day>
<year>2002</year>
</date>
<body>Nabunutan ng tinik ang dalawang bagong counsel de officio na itinalaga para magtanggol sa mga kasong kriminal na kinakaharap ni dating Pangulong Estrada matapos silang sibakin kahapon ng Sandiganbayan Special Division. Sina Attys. Mario Ongkiko at Rodolfo Jimenez ay inalis bilang pagkatig sa inihain ng mga itong mosyon na tanggalin na sila sa mga bagong counsel de officio para magtanggol sa kasong perjury at plunder ni Estrada sa nasabing korte. Sa isang open-court decision, sinabi ng mga mahistrado na itoy bunga na rin ng kadahilanang si Ongkiko ang isa sa mga nagsulong ng impeachment ni Estrada habang si Jimenez ay makakagulo lamang umano sa kaso dahilan sa patuloy na paggigiit na suspindihin ang pagdinig. Ipinaliwanag ng korte na dapat bawiin ang appointment kay Ongkiko matapos nitong aminin na may partisipasyon siya sa impeachment trial laban sa dating presidente. Ipinalit kina Ongkiko at Jimenez si Atty. Noel Malaya, dating abogado ng talent manager na si Lolit Solis sa 1994 Manila Filmfest scam. Malugod namang tinanggap ni Atty. Malaya ang appointment at aniyay maituturing na isang karangalan ang ginawang pagtatalaga sa kanya at kailangan niyang tanggapin ang naturang utos ng Hukuman. Mananatili naman ang appointment nina retired Presiding Justice Manuel Pamaran, Attys. Prospero Crescini at Irene Jurado ng pribadong sektor. Kasabay nito ibinasura ng Special Division ang kahilingan ng defense team na italaga ang mga sinibak na abogado ni Erap bilang counsel de officio. Ipagpapatuloy naman ng Public Attorneys Office (PAO) ang pagtatanggol sa kaso ni Estrada. Magugunita na humiling ang PAO na tanggalin na sila sa eksena bilang tagapagtanggol sa kaso ni Erap dahil bagsak ito sa kuwalipikasyon para maging isang indigent client na sumusuweldo ng P12,000-P14,000. Samantala, ni-recall ng Special Division ang tatlong beses sa isang linggong pagdinig sa mga kaso ng pinatalsik na dating pangulo. Itinakda na lamang ito ng dalawang beses kada linggo tuwing Lunes at Miyerkules na isasagawa sa susunod na buwan ng Abril at Mayo. Ipinaliwanag ni Associate Justice Edilberto Sandoval na itoy upang mabigyan ang magkabilang panig lalo na ang mga bagong tagapagtanggol ng sapat na panahon para mapag-aralan ang kaso ni Estrada. (Ulat nina Joy Cantos at Grace Amargo)</body>
<link>http://www.philstar.com/Article.aspx?articleId=154914&amp;publicationSubCategoryId=92</link>
</article>
<article>
<title>Rapist kahit maputulan makakapang-rape pa rin</title>
<author>Joy Cantos/Grace Amargo</author>
<date>
<month>March</month>
<day>23</day>
<year>2002</year>
</date>
<body>Hindi umano mareresolba ng panukalang &amp;quot;Putol Bill&amp;quot; ni Sen. Luisa &amp;quot;Loi&amp;quot; Ejercito-Estrada ang tumataas na bilang ng kasong rape sa ibat ibang panig ng bansa. Sa ginawang pagkondena kahapon ni Bayan Muna Partylist Rep. Liza Maza sa &amp;quot;Putol Bill&amp;quot; ni Ejercito, sinabi nito na wala rin umanong silbi kahit maputulan pa ang isang lalaki ng kanyang ari dahil maari ring gawin ang rape laban sa mga kababaihan partikular na sa mga bata sa ibang paraan. &amp;quot;Would you not consider as rape, the insertion of bottles, guns, pipes or any other object into a womans genitals? Will the absence of penis then keep a perverse person from raping a woman or a child?&amp;quot; tanong ng lady solon. Binigyang diin ni Maza na upang matugunan ang isyu ng rape ay kinakailangan ang epektibong implementasyon ng batas gayundin ang pakikipagtulungan ng mga kababaihan sa kanilang mga komunidad. Malabo ring suportahan ng Department of Justice (DOJ) ang isinusulong na parusang &amp;quot;putol ari&amp;quot; sa mga akusadong mapapatunayang nagkasala sa kasong rape. Sinabi ni Justice Secretary Hernando Perez na hindi maaaring patulan ang naturang panukala dahil magiging kontra ito sa nakasaad sa ilalim ng batas. Sa ilalim ng Article 202 ng Revised Penal Code ay itinuturing na isang krimen ang kasong mutilation o pagputol sa ari ng isang tao. (Ulat nina Joy Cantos/Grace Amargo)</body>
<link>http://www.philstar.com/Article.aspx?articleId=154920&amp;publicationSubCategoryId=92</link>
</article>
<article>
<title>Senior citizens maaring makapag-kolehiyo</title>
<author>Rudy Andal</author>
<date>
<month>March</month>
<day>23</day>
<year>2002</year>
</date>
<body>Isinusulong ni Senate President Franklin Drilon ang magna carta for senior citizens na magbibigay sa kanila ng karapatan upang muling makapag-aral sa kursong kanilang nais kunin sa kolehiyo. Sinabi ni Sen. Drilon, bukod sa kasalukuyang pribilehiyong 20% discount sa pagbili ng gamot o pagkain sa mga establisimiyento ay dapat pagkalooban pa ang senior citizens ng long-term program para sa kanilang kalusugan, rehabilitasyon, edukasyon at iba pang socio-economic services. Sa landmark legislation na ito ni Drilon, kung makakaya pa ng isang senior citizen na mayroong edad 60 pataas na makapagtrabaho at nais pa nito, dapat silang pagkalooban ng pagkakataong ito kasabay ang pagsisiguro naman ng gobyerno para sa kanilang matitirhan o sa isang lugar na puwede naman silang kumita. Nakapaloob din sa panukala na magkaroon ng kaukulang access sa formal o non-formal education ang senior citizens na ito at ang sinumang paaralan na hindi tatanggap sa mga lolo at lola na nais mag-enrol sa anumang kurso ay dapat patawan ng karampatang parusa sa ilalim ng panukalang ito. Wika pa ni Drilon, ang sinumang kumpanya o establisimiyento na tatanggap bilang mga empleyado sa senior citizens ay bibigyan naman ng tax privelege. (Ulat ni Rudy Andal)</body>
<link>http://www.philstar.com/Article.aspx?articleId=154926&amp;publicationSubCategoryId=92</link>
</article>
<article>
<title>Sobrang antibiotics sa imported na manok delikado</title>
<author></author>
<date>
<month>March</month>
<day>23</day>
<year>2002</year>
</date>
<body>Hiniling ng isang consumer advocacy group sa Department of Agriculture na siyasatin ang mga ulat na gumagamit ng sobrang antibiotics at additives sa patuka ang mga manok na inaangkat mula sa United States na posibleng makaapekto sa kalusugan ng tao.Dahil dito ay hinarang na ng dalawang malalaking bansa ang nasabing mga manok galing US. Sinabi ng Pambansang Kilusan para sa Batayang Sektor (PKBS) Foundation na ayon sa ulat ng US Center for Disease Control and Prevention, ang sobrang antibiotics sa pag-aalaga ng manok ay nagiging dahilan upang magkaroon ng mga bacteria na hindi na tinatalaban ng antibiotics katulad ng salmonella na puwedeng maipasa sa tao. Ang nasabing report na nalathala sa New England Journal of Medicine ay nagsabing 47% ng mga manok na binili mula sa 26 supermarkets sa apat na estado ng US ay natagpuang may mikrobyong enterococcus faecum na hindi na tinatablan ng quinupristin-dalfopristin. Kamakailan ay ipinagbawal ng Ukraine at Russia ang pagpasok ng mga manok mula sa US dahil sa kabiguan ng mga awtoridad doon na patunayang ligtas para sa tao ang antibiotics na ginagamit sa pag-aalaga ng manok at pabo sa Amerika. Sinabi ng PKBS na bukod sa pagtiyak na ligtas ang mga manok na galing sa US, kailangan ding suriin ng DA ang gawain ng ilang importer ng manok na pinapalitan ang balutan ng nasabing mga produkto para palabasing local ang mga ito.</body>
<link>http://www.philstar.com/Article.aspx?articleId=154932&amp;publicationSubCategoryId=92</link>
</article>
<article>
<title>Engineering Brigade inatasan ni GMA</title>
<author>Lilia Tolentino</author>
<date>
<month>March</month>
<day>23</day>
<year>2002</year>
</date>
<body>Inatasan kahapon ni Pangulong Arroyo ang Engineering Brigade ng Philippine Army na magpatuloy sa paglahok sa programa ng pagtatayo ng mga paaralan at iba pang proyektong infrastructure sa Mindanao para sa mabilis na rehabilitasyon ng rehiyon na sinalanta ng mga nakaraang labanan. Sa kanyang talumpati sa pagdiriwang ng anibersaryo ng pagkakatatag ng Phil. Army sa Fort Bonifaco, sinabi ng Pangulo na ang Engineering Brigade ay nakapagpatayo na ng mahigit 100 paaralan sa Lanao del Sur at Cotabato subalit mayroon pang 1,600 barangay ang wala pang mga paaralan sa Mindanao at ito ang ipinanawagan ng Presidente na dapat na pag-ukulan ng pagsisikap ng naturang brigade. (Ulat ni Lilia Tolentino)</body>
<link>http://www.philstar.com/Article.aspx?articleId=154935&amp;publicationSubCategoryId=92</link>
</article>
<article>
<title>2 pulis-WPD, NBI agent nagbarilan</title>
<author>Mike Frialde</author>
<date>
<month>March</month>
<day>24</day>
<year>2002</year>
</date>
<body>Naging madugo ang dapat sanay karaniwang police check point matapos na magkabarilan ang mga elemento ng Western Police Districts Mobile Patrol Unit at isang umanoy confidential agent ng National Bureau of Investigation sa Paco, Maynila kahapon ng madaling araw. Dead-on-the spot si Cosain Bacaraman, 39, may asawa, isa umanong NBI confidential agent, ng 1508-C G. Tuazon st., Sampaloc, Manila at kasama nitong babae na si Ailyn Iguban, 39, may asawa, Customs broker, ng Phase 5, Block 10 Lot 34 Australia st., Southville subd., Bi&amp;ntilde;an, Laguna. Samantala namatay habang isinusugod sa PGH si PO2 Allan Herrera ng WPD-DMPU. Nasa kritikal na kalagayan naman sa Chinese General Hospital ang kasama ni Herrera na si P/Insp. Jay Baybayan. Sa inisyal na report ng pulisya, nagpapatrulya sina Herrera at Baybayan sa kahabaan ng Quirino Avenue dakong alas-12:15 ng madaling araw sakay ng patrol car 239 ng maispatan nila ang kulay berdeng Honda CRV ni Bacaraman na walang plaka sa kanto ng Canonigo street. Tinangkang pahintuin ng nagdudang mga pulis ang sasakyan ni Bacaraman para magsagawa ng routine inspection, subalit ayon sa report, sa halip na huminto ay pinasibad umano ng naturang agent ang sasakyan bunsod para habulin ito ng mga pulis. Ayon pa sa report, nagawang mahabol ng mga pulis ang CRV kaya napilitan itong huminto sa Zamora st. sa harap ng house number 1620. Sa puntong ito ay bumaba sina Herrera at Baybayan mula sa kanilang squad car at nilapitan ang sasakyan ni Bacaraman. Habang nagsasagawa ng inspection sa drivers license at NBI identification card ni Bacaraman ang dalawang pulis ay sunud-sunod na mga putok mula sa loob ng Honda ang umalingawngaw. Bagaman sugatan sina Herrera at Baybayan ay nagawa ng mga itong gumanti ng putok. Ayon sa homicide investigators, lumilitaw sa close examination sa katawan ni Iguban na ito ay binaril ng malapitan, base sa mga marka na nakuha sa gunshot wound nito sa kaliwang dibdib. Samantala si Bacaraman na nakabulagta sa labas ng sasakyan nito ay nagtamo ng limang tama ng bala ng baril sa ibat ibang bahagi ng katawan. Isinugod naman sa Chinese General Hospital si Baybayan habang si Herrera ay dead-on-arrival sa PGH sanhi ng tama sa dibdib. Isinasailalim na sa ballistic examination ang service firearms ng dalawang pulis habang isang masusing imbestigasyon sa insidente ang inumpisahan ng homicide investigators. (Ulat ni Mike Frialde)</body>
<link>http://www.philstar.com/Article.aspx?articleId=155013&amp;publicationSubCategoryId=92</link>
</article>
<article>
<title>Mga overpass sa Metro target ng bomba</title>
<author>Lordeth Bonilla at Rose Tamayo</author>
<date>
<month>March</month>
<day>24</day>
<year>2002</year>
</date>
<body>Lalung lumalala ang nagaganap na &amp;quot;bomb scare&amp;quot; sa Metro Manila at mga overpass naman ngayon sa mga pangunahing lansangan ang tinatarget makaraang muli na namang matagpuan ang apat na bomba sa Makati at Pasay City kahapon. Sa natanggap na ulat ni Supt. Jovito Gutierrez, hepe ng Makati City Police, dakong ala-10:30 kamakalawa ng gabi ay dalawang brown envelope ang natagpuan sa hagdanan ng isang pedestrian overpass north bound sa Estrella st., Barangay Guadalupe lungsod na ito na naglalaman ng dalawang granada na may markang BRB423 at M59, timing device na nakalagay sa lata ng softdrink na puno ng pulbura, 46 piraso ng M-16 live ammunition na may kulay itim at pulang electric wire na nakapulupot sa isang tube at nakabalot sa isang package brown envelope at nakasabit ang ilang pahinang manifesto ng Federalismo. Sa inisyal na imbestigasyon ng pulisya, nakatanggap sila ng tawag sa telepono mula sa isang lalaki na tumangging magpakilala na may iniwang package sa nabanggit na lugar. Kahapon bandang 9:30 ng umaga, dalawa ring bomba ang natagpuan sa hagdanan ng overpass sa pagitan ng Jam Liner at Philtranco Bus Liner sa Edsa, Pasay City. Isa itong granada na may timing device na pinapalibutan ng mga wirings at nakasilid sa isang brown envelope. Ayon kay Pasay City Police Station 5 chief Gregorio Robles, isang vendor ang nakapansin sa nasabing envelope na agad namang itinawag sa kanilang himpilan. Pasado alas-12 ng tanghali ng mai-detonate ang nasabing bomba. Lumitaw sa inisyal na imbestigasyon ng Pasay Police na kamakalawa pa ng gabi inilagay sa nasabing overpass ang bomba kung saan isang lalaki na may diperensya sa pag-iisip ang nakitang naglagay nito. Gaya ng anim na mga bomba na itinanim sa ibat-ibang lugar sa Metro Manila at lima pang natagpuan sa Cotabato City, General Santos City, Davao City at Cebu City ay sinasabing walang kakayahang sumabog ang huling apat na natagpuang mga bomba kung hindi gagamitan ng mekanismo at trigger. Ayon naman sa naging pahayag ni National Capital Region Police Office (NCRPO) Chief, Gen. Edgardo Aglipay na panibagong taktika umano ito ng mga suspek upang iligaw at lituhin ang mga awtoridad. Noong mga nakaraang araw ay mga shopping malls at ilang pampublikong gusali ang naging target ng mga suspetsado. Sinabi pa ni Aglipay na bagamat mahigpit ang ipinapatupad na pagbabantay ng pulisya sa ibat-ibang lugar sa kamaynilaan ay hindi umano sapat ang bilang ng mga pulis upang mabantayan ang lahat nang pampublikong lugar. Bunsod na rin ng malawakang bomb scare ay dalawang &amp;quot;police prevention measures&amp;quot; ang ipinapatupad ngayon ng PNP. Sa araw ay may 1,700 non-uniformed policemen ang nakakalat sa buong MM upang ipatupad ang police visibility bukod pa sa 500 non-uniformed policemen na umanoy pawang police detectives na kung tawagin ay mga &amp;quot;secret marshalls&amp;quot; na ikinalat. Nilinaw naman ni Aglipay na ang mga sinasabing &amp;quot;secret marshalls&amp;quot; ay hindi gaya ng mga ginamit noong martial law na umanoy mamatay tao at basta-basta na lamang dumadampot ng puwedeng paghinalaan. Anya, upang mabantayan ang seguridad ng publiko at dahil na rin sa kakulangan ng bilang ng pulisya ay gagamitin na rin ang mga barangay tanod sa pagbabantay. (Ulat nina Lordeth Bonilla at Rose Tamayo)</body>
<link>http://www.philstar.com/Article.aspx?articleId=155026&amp;publicationSubCategoryId=92</link>
</article>
<article>
<title>Malaca&amp;ntilde;ang umapela sa travel advisory ng Britain at Taiwan</title>
<author>Lilia Tolentino</author>
<date>
<month>March</month>
<day>24</day>
<year>2002</year>
</date>
<body>Umapela kahapon ang Malaca&amp;ntilde;ang sa United Kingdom at Taiwan na bigyang konsiderasyon ang ipinalabas nilang travel advisory sa kanilang mga mamamayan laban sa paglalakbay sa Pilipinas dahil sa serye ng pagkakatuklas ng mga bomba sa ibat ibang lugar ng Metro Manila. Ayon kay Presidential Spokesman Rigoberto Tiglao, bagaman wala pa namang opisyal na komunikasyon na ipinadadala ang mga bansang nabanggit hinggil sa ipinalabas na travel advisory, sinabi nito na dapat naman nilang bigyang konsiderasyon na ang mga nadiskubreng mga bomba ay hindi naman sumabog at hindi rin ambang panganib sa kanilang seguridad. Hindi umano maiiwasan sa bawat bansa ang magbigay babala upang mabigyang proteksiyon ang kanilang mamamayan, subalit binigyang-diin nito na hindi humihinto ang pamahalaan sa pagsusumikap na puksain ang mga teroristang ito para mapaganda ang imahe ng Pilipinas. Wala rin umanong katotohanan na ang serye ng pakakadiskubre ng mga bomba ay nagpapahiwatig ng pagdedeklara ng Arroyo administration ng martial law sa bansa. Sinabi ni Tiglao na isa sa intensiyon ng mga may pakana ng bombang ito ay manggulo na naman dahil nanumbalik na sa normal ang kalagayang pampulitika at ekonomiya ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=155028&amp;publicationSubCategoryId=92</link>
</article>
<article>
<title>'Ulo ni Sabaya target ko'</title>
<author>Joy Cantos at Lilia Tolentino</author>
<date>
<month>March</month>
<day>25</day>
<year>2002</year>
</date>
<body>FORT DEL PILAR, Baguio City - Ang ulo ng notoryus na si Abu Sayyaf spokesman Aldam Tilao, alyas Abu Sabaya, ang target ng top military cadet na nanguna sa kabuuang 138 kadete na nagsipagtapos sa Philippine Military Academy (PMA) 2002. Ito ang sinabi ni Cadet 1st Class Charlie Antonio Domingo Jr. na siyang No. 1 sa Graduation Merit Roll ng PMA Banyuhay Class 2002 na kung mabibigyan siya ng pagkakataon ay handa niyang targetin at kunin ang ulo ni Abu Sabaya sa sandaling isabak siya sa Mindanao ngayong nagtapos na siya sa kurso ng pagiging isang militar. Ayon kay Domingo,mahirap pero isang malaking hamon para sa sinumang sundalo ang kunin ang ulo ni Sabaya na isa sa mga teroristang lider ng ASG sa Basilan. &amp;quot;I will and I think I can,&amp;quot; ani Domingo. Si Domingo,na mokokomisyon sa Philippine Navy at inaasahang gaganap ng malaking papel sa Philippine Marines ay tumanggap ng Presidential Saber kay Pangulong Gloria Macapagal-Arroyo na naging panauhin pandangal sa pagtatapos ng mga ito kahapon. Ang mga ibinigay na award kay Domingo ay ang Languages plaque, Humanities plaque at Leaderhip plaque. Ayon kay Domingo,hindi maiaalis ang mangamba sa sinumang kasamahan niyang mga nagtapos ng Banyuhay Class 2002 na maisabak sa aktuwal na giyera laban sa mga kalaban ng estado partikular na sa mga bandidong ASG na sangkot sa pamumugot ng ulo ng mga nahuhuling sundalo. &amp;quot;Yung takot palaging nandiyan iyan. But the desire to fulfill our duties and obligations to serve the Filipino people is far greater than our consideration,&amp;quot; wika nito. Sinabi pa ni Domingo na isang malaking hamon para sa kanilang mga bagong gradweyt sa PMA ngayon taon ang madestino sa Mindanao. &amp;quot;Nasa Mindanao ang aksyon kaya ready kami doon,&amp;quot; dagdag ni Domingo. Ipinagkaloob naman ni Pangulong Arroyo, ang kahilingan ni Cadet 1st Class Gregory Inumpa jr., na maitalaga siya sa Lantawan, Basilan para makatulong sa pagsusulong ng kapayapaan sa Timog. Si Inumpa ang siyang tinanghal na &amp;quot;class goat&amp;quot; ng kanilang klase at anak ni 1st Sgt. Gregory Inumpa Sr., na siyang pinuno ng PMA Academic Support Personnel. &amp;quot;Hindi isang gantimpla kay Inumpa ang ibinigay ko kundi isang parusa dahil sa pagbibigay nito ng sorpresa sa PMA Supt. at kay Defense Secretary Angelo Reyes,&amp;quot; anang Pangulo. Gayunman, sa mensahe ni Reyes sa mga gradweyt, hindi nila dapat biguin ang gobyerno laban sa pakikidigma sa mga kaaway ng estado. &amp;quot; Make no mistake about it. The demands on PMA Class 2002 will be great. As the good book says, &amp;quot;To whom much has been given, much will be required. If you fall, your unit fails. If your units falls, the AFP will fail. If the AFP falls then our nation will suffer,&amp;quot; sabi ni Reyes. Sinabi ni Reyes, ang kinakailangan sa militar ay isang matatag na lider na magbibigay inspirasyon sa kanyang mga tauhan para magampanang mabuti ang pagseserbisyo sa bayan. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=155132&amp;publicationSubCategoryId=92</link>
</article>
<article>
<title>KMU binantaan ang Energy Regulation Commission</title>
<author>Lilia Tolentino</author>
<date>
<month>March</month>
<day>25</day>
<year>2002</year>
</date>
<body>Binantaan ng militanteng Kilusang Mayo Uno (KMU) ang Energy Regulation Commission (ERC) na may inhahanda silang malaking protesta para harangin ang nakaambang pagtataas ng 116 porsyento singil sa kuryente kaugnay sa petisyong iniharap ng Manila Electric Company (MERALCO) na magtataas sila ng P1.1 per kilowatt hour at paghahati-hati ng pamantayan sa singil alinsunod sa Power Industry Reform Act. Ayon sa KMU, bagaman P1.1 bawat kilowatt hour ang hinihinging taas ng MERALCO maaaring mas mataas ang ipapataw nila sa mga gumagamit ng kuryente kapag naaprubahan ng ERC ang kanilang petisyon. Sinisisi ng KMU ang Arroyo administration sa patuloy na pagtaas ng singil sa kuryente dahil sa pagpapatibay ng Malaca&amp;ntilde;ang at Kongreso sa Electric Power Industry Reform Act dahil ito raw ang nagpalakas ng loob sa MERALCO at iba pang independenteng prodyuser ng elektrisidad. &amp;quot;Hindi dapat aprubahan ng ERC ang petisyon ng MERALCO dahil magdudulot lang ito ng sobrang perwisyo at pahirap sa mamamayan lalo na sa manggagawa.&amp;quot; anang KMU. Samantala, hiniling ng Freedom From Debt Coalition (FFDC)sa Pangulong Gloria Macapagal-Arroyo na manatiling matatag sa paninindigan na hindi gagarantiyahan ng gobyerno ang anumang bagong utang ng Maynilad Water Services Inc., (MWSI) na sosyo ng mga Lopez at kompanyang Pranses. Ang MWSI, ay umaapela sa Malaca&amp;ntilde;ang na garantiyahan ng gobyerno ang inuutang nitong $350 million halaga sa Asian Development Bank (ADB) matapos tanggihan ng MWSS ang kanilang petisyon. Ito anila, ang dahilan kung bakit na-doble ang binabayarang singil sa kuryente mula sa dating P6.58 bawat metro kubiko ng konsumong tubig na naging P15.46 bawat metro kubiko. (Ulat ni Lilia Tolentino)</body>
<link>http://www.philstar.com/Article.aspx?articleId=155144&amp;publicationSubCategoryId=92</link>
</article>
<article>
<title>Angara naalarma sa pananalakay ng FMD</title>
<author>Rudy Andal</author>
<date>
<month>March</month>
<day>25</day>
<year>2002</year>
</date>
<body>Hiniling kahapon ni Senator Edgardo Angara na magpatupad ng epektibong programa para mabigyang kalutasan ang umanoy muling pananalakay ng Foot and Mouth Disease (FMD) sa Central Luzon at Bicol region. Hindi dapat ipagwalang bahala ng mga ahensiya ng pamahalaan ang FMD dahil dito nakasalalay ang kabuhayan ng hog industry na ikinabubuhay sa mga nasabing lalawigan. Ayon kay Angara, dating Agriculture Secretary, ang napaulat na pagkakaroon ng FMD sa lalawigan ng Tarlac sa Gitnang Luzon at Albay naman sa Bicol region ay isang seryosong suliranin sa agrikultura. Sinabi pa nito,kung hindi kaagad mabibigyan lunas ng pamahalaan ang nasabing problema ay posibleng malagay sa alanganin ang buong hog industry na kumikita ng P83 bilyon kada taon. &amp;quot;The affected areas should be covered by quarantine rings to make sure that no diseased stock is moved from the affected areas to safe ones, ani Angara. Sinabi ni Angara, dapat maging handa ang ibat-ibang ahensiya ng pamahalaan na may kinalaman sa agrikultura para magkaroon ng sapat na vaccine laban sa FMD upang mapigil ang pagkalat pa ng sakit na ito sa mga baboy. Iginiit ni Angara, na dapat magkaroon ng FMD-free sa nasabing mga lalawigan tulad ng ginawa sa Mindanao. (Ulat ni Rudy Andal)</body>
<link>http://www.philstar.com/Article.aspx?articleId=155149&amp;publicationSubCategoryId=92</link>
</article>
<article>
<title>GMA humingi ng tulong sa El Shaddai</title>
<author>Lilia Tolentino</author>
<date>
<month>March</month>
<day>25</day>
<year>2002</year>
</date>
<body>Hinikayat ng Pangulong Gloria Macapagal Arroyo ang mga miyembro ng El Shaddai Charismatic Movement na mikpagtulungan sa kanyang pamahalan para bumalangkas ng isang programang makapaglalayo sa kabataan sa bawal na gamot. Ang panawagan ay ginawa ng Pangulo sa kanyang mensaheng binigkas sa pagdalo niya sa El Shaddai Eucharistic Celebration sa San Dionisio, Para&amp;ntilde;aque City kahapon ng madaling araw. &amp;quot;Kailangang bigyan natin sila ng ibang paraan sa buhay para hindi bawal na gamot ang lilibang sa kanila,&amp;quot; anang Pangulo. Hiniling ni Arroyo, kay El Shaddai leader Bro. Mike Velarde na tulungan siya sa ginagawa niyang pagsisikap para makalikha ng maraming trabaho sa mamamayan, programang pabahay at murang gamot para sa mahihirap. &amp;quot;Nananalig tayo bilang Anak ng Diyos na bawat isa sa atin ay may layunin na dapat gampanan para sa kaluwalhatian Niya at ng Kanyang kaharian. Nananalig din tayo bilang Pilipino na may mabuti at magandang tadhana na inilaan ang Diyos para sa ating bansa&amp;quot;pagwawakas ng Pangulo. Ang misa ay pinangasiwaan ni Bishop Teodoro Bacani na dinaluhan ng libu-libong deboto ng El Shaddai para sa pagdiriwang ng &amp;quot;Linggo ng Palaspas&amp;quot;. (Ulat ni Lilia Tolentino)</body>
<link>http://www.philstar.com/Article.aspx?articleId=155156&amp;publicationSubCategoryId=92</link>
</article>
<article>
<title>2 DH 'binaboy' ng mga amo</title>
<author>Rose Tamayo</author>
<date>
<month>March</month>
<day>25</day>
<year>2002</year>
</date>
<body>Dalawang Filipina domestic helpers (DH) ang tulalang umuwi sa bansa dahil sa dinanas na kalupitan sa kamay ng kani-kanilang mga amo ang nasa pangangalaga ngayon ng mga madre ng Mother Ignacia Apostolate Center sa Quezon City. Si &amp;quot;Tata&amp;quot;, 38 anyos, may apat na anak at residente ng Zamboanga del Norte ay may dalawang buwan pa lamang namasukan bilang fish ball worker sa Kuala Lumpur ng dumanas ng matinding kalupitan sa kamay ng kanyang buhong na amo. Ayon kay Tata, nagsimula ang kanyang kalbaryo sa kamay ng kanyang among si George Tee, isang Chinese national nang umpisahan siyang iniksyunan ng hindi malamang gamot sa ibat-ibang parte ng kanyang katawan. Sinabi nito na nakakaranas siya ng pagsusuka at pagkahilo at madalas wala sa sarili na halos ikabaliw niya. Binanggit ni Tata, kapag wala siya sa sarili ay madalas siyang gahasain ng kanyang amo at kapag hindi ito nasiyahan ay pinagagamit pa siya sa apat na lalaki kabilang ang kapatid nitong si Lawrence. Ayon kay Tata, dalawang oras lang ang tulog niya sa madaling araw at kung pakainin naman ng kanyang amo ay parang kanin baboy ang ibinibigay nito na hindi puwedeng kainin ng normal na tao. &amp;quot;Ako ang bumibili ng pagkain ko dahil hindi ko nga makain ang pinakakain ng buhong kung amo,&amp;quot; ani Tata. Sinabi ni Tata, na halos wala siyang perang naipon dahil ang sinasahod niya kay Tee ay 500 Ringgit lamang samantalang ang 300 Ringgit ay pinadadala ng huli sa kanyang agency sa Kuwait na humahawak sa kanila. Isang Pinay DH ang may mabuting kalooban ang tumulong kay Tata at inireport nito ang panyayari kay Philippine Ambassador to Malaysia Jose Brilliantes. Samantala, si &amp;quot;Josie&amp;quot; ay galing Kuwait at sa apat na buwan nitong paninilbihan bilang katulong sa nasabing lugar ay apat na amo ang kanyang nililipatan at pinagsisilbihan. Si Josie, 31, biyuda, may dalawang anak at taga-Biliran. Ayon kay Josie, umalis siya sa bansa noong Disyembre 7, 2001. Ang mga employer ay sina Hadib, Hamad at dalawa pang Kuwaiti nationals. Ayon kay Josie, isa sa kanyang employer ang umanoy naglagay nang kung anong gamot sa kanyang pagkain kaya halos wala siyang matandaan sa mga nangyari sa kanya. Sinabi ni Josie na para siyang sinapian ng demonyo dahil nakakarinig siya ng mga bulong kaya hindi niya mapigilan ang kanyang sarili. Ayon kay Josie, dinala siya sa detention cell ng kanyang agency at madalas pukpukin ng isang male staff sa pamamagitan na pagpapalo sa kanyang ulo ng isang plastic tube. Gayunman, nalaman ni Hadib ang kanyang naranasang kalupitan sa kamay ng kung sinu-sinong kababayan nito kaya tinulungan na lamang siya nitong makauwi sa Pilipinas. Base sa isinagawang findings ng Sunrise Hill Therapeutic Community ay dumanas ng trauma, fixed blank stares, delayed reactions, unresponsive at times at dis-oriented si Josie. Ayon kay OWWA Administrator Wilhem Soriano, sina Tata at Josie ay ilan lamang sa mga OFWs na nakaranas ng malupit na karanasan sa ibang bansa. Ayon kay Soriano, hinihintay na lamang umano nilang gumaling ang dalawa bago tuluyang pauwiin sa kani-kanilang mga pamilya bukod pa sa kaunting puhunang ipapahiram sa kanila ng pamahalaan.(Ulat ni Rose Tamayo)</body>
<link>http://www.philstar.com/Article.aspx?articleId=155159&amp;publicationSubCategoryId=92</link>
</article>
<article>
<title>ASG ang lumalabag sa HR hindi ang AFP - GMA</title>
<author>Lilia Tolentino</author>
<date>
<month>March</month>
<day>25</day>
<year>2002</year>
</date>
<body>Idenepensa ng Pangulong Gloria Macapagal-Arroyo ang mga sundalong Pilipino laban sa mga akusasyon ng paglabag ng karapatang pang-tao kaugnay ng isinasagawang Balikatan 02-1 sa Mindanao. Sa kanyang talumpati sa seremonya ng pagtatapos ng Class 2002 ng Philippine Military Academy sa Fort del Pilar sa Bagiuo City, sinabi ng Pangulo na ang mga teroristang miyembro ng Abu Sayyaf Group (ASG) ang siyang lumalabag sa karapatang pang-tao dahil sila ang nangingidnap, nanggagahasa ng kanilang mga biktimang babae at pumapaslang ng mga bihag. Ang mga sundalo, anang Pangulo ang siyang protektor ng sambayanan at sa pagtupad nila sa tungkulin sa pagtugis ng mga kaaway lagi nilang tinitiyak na hindi maaapektuhan ang mga sibilyan. Ang pahayag na ito ng Pangulo ay may kinalaman sa pagdating sa Mindanao ng tinatawag na international peace mission na magsasagawa ng apat na araw na pagsisiyasat sa tunay na nangyari sa Mindanao at sa paglahok ng mga sundalong Amerikano sa pagsasanay militar kasama ang mga sundalong mga Pilipino. &amp;quot;Ang ating mga sundalo ay nagsasakripisyo na ng malaki para matiyak ang kaligtasan ng mga sibilyan sa kabila ng pagtugis nila sa mga kaaway. Sila ay naa-ambush habang nagsasagawa ng gawaing sibiko at habang naghahatid ng pagkain sa mamamayan,&amp;quot; anang Pangulo. Nababaril anya ang mga sundalo habang nagsasagawa ng misyong pangkawanggawa. &amp;quot;The worst violation of human rights in the world is not the soldiers, it is the terrorism. The enemy is not our Filipino soldiers, the enemy is terrorism,&amp;quot; pahayag pa ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=155163&amp;publicationSubCategoryId=92</link>
</article>
<article>
<title>3,000 Al-Qaeda terrorists lulusob sa RP</title>
<author>Doris Franche, Rudy Andal at Butch Quejada</author>
<date>
<month>March</month>
<day>26</day>
<year>2002</year>
</date>
<body>Aabot umano sa 3,000 miyembro ng Al-Qaida network ni Osama bin Laden ang takdang lumusob sa bansa sa susunod na buwan upang sumabak sa pakikipaglaban sa mga Amerikanong sundalo na nagsasagawa ng Balikatan military exercises sa Mindanao. Ito ang ibinunyag kahapon ni Linda Olaguer-Montayre, presidente ng Philippine Consultative Assembly (PCA) batay na rin umano sa kanilang nakalap na confidential information. Ayon kay Montayre, ang mga papasok na miyembro ng al-Qaida ay ikakalat sa Luzon at Mindanao. Tinukoy ni Montayre na ang target lamang ng mga teroristang ito ay mga umanoy mapopormang Kano na kasalukuyang kasama sa Balikatan. Lumilitaw din umano sa confidential report na ang mga terorista ay magdadala ng mga matataas na kalibre ng baril na ipantatapat naman sa mga kagamitan ng mga Amerikanong sundalo. Pero ang isyung ito ay minaliit lamang ni PNP Chief Director Gen. Leandro Mendoza. Ani Mendoza, mas makabubuti anya kung maibibigay ni Montayre sa kanila ang confidential report upang mapag-aralan ng kapulisan. Duda rin si Senate President Pro-Tempore Manny Villar sa report na ito dahil mismong ang international community partikular ang US ay hinahanap ang mga miyembro ng al-Qaida pero bigo pa silang makita ang mga ito para papanagutin sa isinagawang pagbomba ng mga ito sa World Trade Center sa New York noong Sept. 11. Pero sakaling totoo ang report na ito, hinamon ni Sen. Villar ang AFP na huwag nang hintayin pang makapaghasik ng terorismo at kaguluhan ang sinasabing parating na miyembro ng al-Qaida sa bansa bagkus ay salubungin na ang mga ito. Sinabi ni Sen. Villar, kung alam ng militar na may parating na 3,000 miyembro ng al-Qaida sa bansa batay sa kanilang intelligence report ay dapat salubungin na nila ito paglapag pa lamang ng eroplanong sinasakyan ng mga ito o pagdaong ng kanilang barko. Samantala, nasa heightened alert ang buong paliparan sa bansa kabilang ang NAIA bunsod ng nakakaalarmang intelligence report na papasok sa bansa ang libong kasapi ng al-Qaida. (Ulat nina Doris Franche, Rudy Andal at Butch Quejada)</body>
<link>http://www.philstar.com/Article.aspx?articleId=155246&amp;publicationSubCategoryId=92</link>
</article>
<article>
<title>Ceasefire hirit ng Sayyaf kapalit ng bihag na Pinay nurse</title>
<author>Rose Tamayo/Joy Cantos</author>
<date>
<month>March</month>
<day>26</day>
<year>2002</year>
</date>
<body>Humihingi na umano ng ceasefire ang Abu Sayyaf Group (ASG) at safe passage para maipagamot ang sugatan nilang kumander na si Bakal Hapilon at mga kasamahang bandido at kapalit nito ay ang pagpapalaya sa bihag nilang Pinay nurse na si Deborah Yap. Si Bakal ay nagpadala kahapon ng isang mensahe sa AFP sa pamamagitan ng isang sibilyan na humihiling na itigil muna ang operasyon sa Basilan upang siya ay makapagpagamot. Kasabay ng nasabing apela, nagpadala rin ng surrender feeler sa militar ang pamilya ni Bakal dahil nasa kritikal na kondisyon umano ito dahil sa tinamong mga tama ng bala sa katawan. Si Bakal Hapilon, nakababatang kapatid ni ASG Commander Isnilon Hapilon ay nasugatan sa pakikipag-engkuwentro sa tropa ng 1st Scout Ranger Company nitong nakalipas na Sabado matapos na makubkob ng mga sundalo ang isang kampo ng Abu Sayyaf sa Lantawan, Basilan. Limang bandido ang napatay sa gunbattle na ito. Nakasaad sa mensahe na sa sandaling ideklara ang ceasefire, ang bihag nilang nurse na si Deborah Yap ay pakakawalan at papayagan si Bakal Hapilon na madala sa pagamutan. Pero ibinasura ni AFP Southcom Chief Lt. Gen. Roy Cimatu ang apela ni Bakal at isang mensahe naman ang ipinaabot ni Cimatu kay Bakal na umanoy malaya naman itong makakapagpagamot sa Southcom military hospital subalit pagkatapos ng gamutan ay tuluyan siyang aarestuhin upang panagutan ang kanyang mga atraso sa batas. Ayon kay Cimatu, tumanggap ng tawag sa telepono ang mga field commanders ng militar sa Basilan mula sa mga ka-pamilya ni Bakal at ipinapaabot na handang makipag-usap ang grupo ni Bakal sa pamahalaan. Humihingi rin ng safe conduct pass kay Cimatu ang pamilya ni Bakal upang di magalaw ng militar sakaling mapagamot ang naturang rebeldeng kumander. Iginiit ni Cimatu na kailanmay di magkakaroon ng tigil-putukan sa Lantawan at iba pang bahagi ng Basilan. Hindi anya nila maaaring pagbigyan ang mga bandido. Kung gusto anya ng Sayyaf ay pakawalan ang lahat ng bihag kabilang ang mag-asawang Burnham at papayag ang militar na maipagamot si Bakal pati mga kasama nito, pero nilinaw na walang ceasefire at magpapatuloy ang military operation. Sa kasalukuyan ayon pa sa opisyal ay patuloy ang operasyon ng kanyang mga tauhan upang iligtas ang mag-asawang Burnham at si Yap. Nakaalerto rin ang tropa ng militar upang hadlangan ang planong paghahasik ng terorismo ng mga &amp;quot;suicide squad&amp;quot; ng mga bandidong Sayyaf upang isabotahe ang paggunita sa Mahal Na Araw sa Western Mindanao partikular sa Zamboanga City. Itoy kasunod ng pagkakadiskubre base sa nakalap na intelligence report ng militar hinggil sa nasabing terror plot ng ASG na umanoy magsasagawa ng kidnapping, pananabotahe sa mga simbahan, instalasyon ng pamahalaan at pambobomba sa mga matataong lugar sa lungsod. Maging sa mga daungan at paliparan ay nakaalerto ang mga awtoridad bilang bahagi ng precautionary measures. (Ulat nina Rose Tamayo/Joy Cantos)</body>
<link>http://www.philstar.com/Article.aspx?articleId=155250&amp;publicationSubCategoryId=92</link>
</article>
<article>
<title>Kilalang pulitiko utak sa bomba</title>
<author>Joy Cantos</author>
<date>
<month>March</month>
<day>26</day>
<year>2002</year>
</date>
<body>Under surveillance ngayon ng mga awtoridad ang ilang mga kilalang personalidad at mga pulitiko na hinihinalang direktang may kinalaman sa nagaganap na serye ng bomb scare na gumulantang sa ibat ibang bahagi ng bansa partikular sa Metro Manila. Base sa ilang &amp;quot;raw intelligence report&amp;quot; na tinanggap ng mga awtoridad, may posibilidad na ilan sa mga personalidad na ito ang nagtulak o kumumbinse sa grupong nasa likod ng nasabing bomb scare upang takutin ang mamamayan. Sinabi ng source na gumagawa na ng mga bagong strategy ang intelligence community upang kumpirmahin ang nasabing ulat at kung totoo man ay agad na mabatid kung sinu-sino ang mga kilalang tao na nasa likod nito. &amp;quot;This is just a raw information and we just want to make it clear that this is still being subjected to extensive assessment. Posible kasing itong mga taong ito ang nag-incite sa grupong nagsagawa ng bomb scare upang manakot at manggulo,&amp;quot; pahayag ng source na tumangging magpakilala. Idinadag pa ng source na ilan sa mga nilalaman ng naturang raw inteligence report ang nagpapatunay na ang tanging hangarin lamang ng mga nagsagawa ng bomb scare sa kamaynilaan ay upang manggulo at walang balak na manakit ng sibilyan. Ayon pa sa source, posible umanong may sangkot na malaking halaga sa nasabing problema. &amp;quot;Isa sa mga tinitingnan natin dito ay ang posibleng pagbabayad ng malaking halaga sa mga taong nagtanim ng mga improvised bombs sa ibat ibang lugar sa Metro.&amp;quot; Samantala, inamin naman ng pamunuan ng MILF na ilang mga lider ng sinasabing Indigenous Peoples Federal State Army, isa sa mga hinihinalang nasa likod ng nasabing bomb scare, ang nakipag-usap sa kanila upang makipag-tie up sa kanilang organisasyon. Sinabi ng MILF na ilan sa mga opisyal ng IPFSA ang nais na humingi ng tulong mula sa kanila upang makipag-negosasyon rin sa pamahalan para mabigyan sila ng federal state sa Mindanao. Ngunit nilinaw ng MILF na hindi sila ang bumuo o nasa likod ng IPFSA. (Ulat ni Joy Cantos)</body>
<link>http://www.philstar.com/Article.aspx?articleId=155260&amp;publicationSubCategoryId=92</link>
</article>
<article>
<title>GMA umaming nanliligaw sa masa</title>
<author>Lilia Tolentino</author>
<date>
<month>March</month>
<day>26</day>
<year>2002</year>
</date>
<body>Inamin ni Pangulong Arroyo na nililigawan nga niya ang sambayanang Pilipino na suportahan ang lahat na programang isinusulong ng kanyang administrasyon at ito naman ay talagang responsibilidad ng isang Presidente. Sa kanyang palatuntunang &amp;quot;Panawagan ng Pangulo,&amp;quot; sinabi ng Presidente na walang katotohanan ang bintang na nanligaw lang siya sa ilang partikular na grupo tulad ng El Shaddai at piling mga artista. &amp;quot;Ever since I came to know about El Shaddai mga 1993, talagang taun-taon ay dumadalo ako. In fact, usually nga mga three times a year ay pumupunta ako,&amp;quot; pahayag ng Pangulo. Sinabi rin ng Pangulo na ang mga artistang tulad nina Lipa City Mayor Vilma Santos, Nora Aunor at Rossana Roces ay hindi niya niligawan kundi boluntaryo na nagsabi sa kanyang gusto nilang tumulong sa kanyang mga programa. Isasama ng Pangulo ang mga artistang ito sa Kalahi Caravan, isang komprehensibong paghahatid ng mga serbisyong panlipunan sa mga maralitang komunidad sa Metro Manila at karatig lalawigan. (Ulat ni Lilia Tolentino)</body>
<link>http://www.philstar.com/Article.aspx?articleId=155263&amp;publicationSubCategoryId=92</link>
</article>
<article>
<title>DoJ nabahala sa Taiwanese passport ni Atong</title>
<author>Grace Amargo</author>
<date>
<month>March</month>
<day>26</day>
<year>2002</year>
</date>
<body>Nababahala si Justice Secretary Hernando Perez na posibleng gamiting dahilan ni dating presidential friend Charlie &amp;quot;Atong&amp;quot; Ang ang kanyang Taiwanese passport para makakuha ng asylum sa naturang bansa. Sinabi ito ni Perez makaraang makakuha ng impormasyon na may hawak na Taiwanese passport si Ang dahil sa pagiging Fil-Chinese nito. Nilinaw ni Perez na kanselado na ang Philippine passport ni Ang kaya maaaring gamitin nitong depensa para makalaya ang kanyang Taiwanese passport at tuluyan nang magtago doon. Lumiham na si Perez kay Vice President at Foreign Affairs Sec. Teofisto Guingona at Manila Economic Cultural Office ng Taiwan para siyasatin ang naturang ulat. Si Ang ay kasalukuyan ngayong nakakulong sa Las Vegas, Nevada County Jail makaraang maaresto siya ng Federal Bureau of Investigation (FBI) agents sa Paris Hotel noong Nob. 25, 2001. Inaresto si Ang dahil sa inihaing extradition request ng pamahalaang Pilipinas sa Estados Unidos. Kabilang siya sa mga kinasuhan ng paglabag sa anti-plunder law kasama ang mag-amang sina dating Pangulong Estrada at Jinggoy at Yolanda Ricaforte. Sinabi ni Perez na naninindigan pa rin ang gobyerno na tutulan ang kahilingan ni Ang para bigyan siya ng political asylum. Nabatid na walang umiiral na extradition treaty sa pagitan ng Taiwan at Pilipinas kaya nababahala ang DOJ na tuluyang magtago si Ang dahil sa pasaporte nito sa Taiwan. (Ulat ni Grace Amargo)</body>
<link>http://www.philstar.com/Article.aspx?articleId=155271&amp;publicationSubCategoryId=92</link>
</article>
<article>
<title>Suspek sa bomba dinampot</title>
<author>Joy Cantos at Jhay Mejias</author>
<date>
<month>March</month>
<day>27</day>
<year>2002</year>
</date>
<body>Sinalakay ng pinagsanib na mga elemento ng Intelligence Service of the Armed Forces of the Philippines (ISAFP), PNP-Special Action Force at Central Police District (CPD) ang pinaghihinalaang hideout ng grupo ng mga suspek na umanoy resonsable sa serye ng pagtatanim ng bomba sa ibat ibang panig ng Metro Manila. Sa nasabing raid, nadakip ang isang suspek na kinilalang si Elino Acmad Umpar, umanoy dating miyembro ng Moro National Liberation Front na pinamumunuan ni dating ARMM Gov. Nur Misuari, pero nakatakas ang 11 iba pang kasama nito. Si Umpar ay kasalukuyang sumasailalim ngayon sa tactical interrogation ng mga operatiba ng ISAFP upang alamin kung talagang may partisipasyon ito sa bomb scare na gumulantang sa Metro Manila simula nitong nakalipas na Linggo. Dinakip ito dakong alas-7 ng umaga sa isinagawang operasyon sa kuta ng grupo sa tapat ng Payatas Hospital sa San Miguel st., Brgy. Payatas, Quezon City. Nagawang makatakas ng 11 nitong kasamahan matapos ang maikling pakikipagpalitan ng putok sa mga arresting team. Wala namang naiulat na nasugatan at nasawi sa magkabilang panig. Napag-alaman na nakatanggap ng intelligence report ang mga awtoridad hinggil sa presensiya ng grupo ng mga suspek sa naturang lugar na umanoy sangkot rin sa pagbabagsak ng matataas na kalibre ng armas at droga. Dinakip ang suspek sa bisa ng warrant of arrest na ipinalabas ng QC Regional Trial Court sa kaso nitong kriminal na di tinukoy ng mga awtoridad. Nasamsam sa pag-iingat ng suspek ang isang .38 kalibreng revolver, hindi pa madeterminang dami ng shabu at drug paraphernalias. Patuloy naman ang isinagawang surveillance operations ng mga awtoridad laban sa lima pang grupo ng mga suspek sa serye ng Metro bomb scare na kinabibilangan ng Indigenous Peoples Federal Army, Peoples Patriotic Movement, MILF, MNLF at NPA. Minamatyagan rin ang kilos ng Rebolusyonaryong Alyansang Makabansa o RAM.&amp;nbsp;(Ulat nina Joy Cantos at Jhay Mejias)</body>
<link>http://www.philstar.com/Article.aspx?articleId=155355&amp;publicationSubCategoryId=92</link>
</article>
<article>
<title>US nagbayad ng $ 3M ransom para sa Burnhams</title>
<author>Rose Tamayo at Joy Cantos</author>
<date>
<month>March</month>
<day>27</day>
<year>2002</year>
</date>
<body>Nagbayad na umano ng ransom ang pamahalaang Amerika sa mga bandidong Abu Sayyaf Group (ASG) kapalit ng kalayaan ng mag-asawang misyonaryong Amerikanong bihag na sina Martin at Gracia Burnham. Ayon sa impormasyon, umabot umano sa halagang $3M ang ibinayad ng pamahalaang Amerika sa ASG noon pang nakaraang linggo subalit hanggang sa kasalukuyan ay hindi pa napapalaya ang mga Burnham na ikinaiinip na ng Amerika. Tumanggi namang magbigay ng anumang pahayag sa isyung ito ang mga opisyal ng United States Embassy sa Manila. Sa isang phone interview sinabi ni Col. Alexander Aleo, commander ng 103rd Brigade ng Phil. Army na nakabase sa Basilan na wala silang nalalaman hinggil sa bagay na ito. Sa katunayan anya ay tuloy pa rin ang isinasagawang rescue at manhunt operation ng mga sundalo sa Basilan laban sa ASG na may hawak sa mga Burnham at Pinay nurse na si Deborah Yap. Wala ring ipapatupad na tigil putukan ang AFP sa Basilan sa panahon ng Semana Santa. (Ulat nina Rose Tamayo at Joy Cantos)</body>
<link>http://www.philstar.com/Article.aspx?articleId=155366&amp;publicationSubCategoryId=92</link>
</article>
<article>
<title>Hold departure order vs Ogami, 10 pa ipinalabas</title>
<author>Grace Amargo</author>
<date>
<month>March</month>
<day>27</day>
<year>2002</year>
</date>
<body>Nagpalabas na kahapon ang Department of Justice (DOJ) ng Hold Departure Order laban sa kontrobersiyal na Japanese businessman na si Genta Ogami, tatlo pang kasamahang Hapon at pitong negosyanteng Pinoy. Sa dalawang pahinang kautusan ni Justice Secretary Hernando Perez, sinabi nito na inatasan na niya ang Bureau of Immigration na isama ang pangalan nina Ogami at mga kasamahang sina Winefredo Capilitan; Jose Apolinario Jr.; Daniel Quilatan; Elmer Magpantay; Marcelo Vasquez Jr.; Motohiko Hagisaka; Fujimori Tada; Hiyoshi Haneda; Evelyn Mansit at Lorena Oba. Ang hold order ay upang patuloy na maproteksiyunan ang mga depositors at creditors ng Unitrust Development Bank (UDB) at para mapigilang matakasan ng mga responsableng UDB directors, officers at stockholders ang criminal investigation at prosecution ng mga kasong iniharap laban sa kanila. Magugunita na isinampa ng Bangko Sentral ng Pilipinas sa DOJ ang kasong kriminal laban kina Ogami at sa mga kasamahan nito. Pinagbawalan din ng BSP ang UDB na patuloy na magsagawa ng transaksiyon sa bansa dahil sa kawalan nito ng abilidad na bayaran ang mga depositors at creditors nito dahil na rin sa pagdedeklara ng bank holiday noong Nobyembre 2001. Sa pinakahuling ulat, nabatid na tanging P63.5M lamang ang liquid assets ng UDB habang ang utang naman nito ay nagkakahalaga ng P284.9M. Kinumpirma pa rin ng BSP na hindi papayagan ng UDB ang mga depositors nito na makapasok sa nasabing bangko dahil patuloy pa rin na bumababa ang halaga ng assets nito na siyang lalong nakapagpapabigat sa kaso nito. (Ulat ni Grace Amargo)</body>
<link>http://www.philstar.com/Article.aspx?articleId=155370&amp;publicationSubCategoryId=92</link>
</article>
<article>
<title>Public apology ng Mexican ambassador inisnab ni Guingona</title>
<author>Joy Cantos</author>
<date>
<month>March</month>
<day>27</day>
<year>2002</year>
</date>
<body>Hindi tinanggap ni Vice President at Foreign Affairs Secretary Teofisto Guingona ang ginawang paghingi ng paumanhin ng ambassador ng Mexico matapos itong mabastos sa kanyang pagbisita kasama ang iba pang delegado ng Pilipinas sa nasabing bansa kamakailan. Sinabi ni House Deputy Speaker Raul Gonzales, tama lamang ang ginawang ito ni Guingona at hindi rin masisisi ang Bise Presidente kung sumama man ang loob nito at hindi tanggapin ang paghingi ng tawad ng Mexican ambassador sa Pilipinas na si Enrique Hubbard dahilan sa sobra-sobra itong nabastos. Labis umanong ikinasama ng loob ni Guingona ang ginawang pag-iitsapuwera rito matapos itong hindi papasukin ng mga bantay sa ginanap na pananghalian para sa 150 pinuno ng mga bansa kasama ang kanilang mga delegasyon sa Mexico nitong nakalipas na Marso 21. Hindi pinapasok si Guingona dahil wala umano ito sa guest list sa kabila na ito ang kinatawan ni Pangulong Arroyo para sa pagtitipong iyon. Nais umano ni Guingona na manggaling ang paghingi ng paumanhin sa Foreign Ministry ng Mexico. Kaugnay nito, iginiit ni Gonzales na dapat ay ipagtanggol rin ng administrasyon si Guingona para mapanatili ang dignidad ng bansa at nang hindi na maulit pang muli ang pambabastos sa mga opisyal ng pamahalaan sa mga pagtitipon sa ibang bansa. Masyado umanong minaliit ng Mexico ang Pilipinas sa ginawa kay Guingona kaya marapat lamang ang mga itong turuan ng leksiyon. (Ulat ni Joy Cantos)</body>
<link>http://www.philstar.com/Article.aspx?articleId=155379&amp;publicationSubCategoryId=92</link>
</article>
<article>
<title>Pagpasok ng peace mission sa bansa kinuwestiyon ni Golez</title>
<author>Lilia Tolentino</author>
<date>
<month>March</month>
<day>27</day>
<year>2002</year>
</date>
<body>Kinuwestiyon ni National Security Adviser Roilo Golez ang motibo ng grupo ng mga taong siya pa mismong pasimuno sa pagpasok sa bansa ng International Peace Mission para mag-imbestiga sa paglabag sa karapatang pantao ng mga sundalo sa Basilan at iba pang bahagi ng Mindanao. Ang tinutukoy ni Golez ay sina Partylist Congresswoman Etta Rosales, Prof. Walden Bello at Prof. Roland Simbulan na anyay kilalang mga anti-US. Sinabi ni Golez na kinukuwestiyon ng tatlo ang pakikialam daw ng mga Amerikano sa panloob na problema ng bansa sa pamamagitan ng Balikatan 02-1 pero ang pagpasok anya sa bansa ng mga dayuhan sa ilalim ng tinatawag nilang International Peace Mission na galing sa Scandinavia, Europe at Japan para magsiyasat ay hindi nila tinatawag na &amp;quot;foreign intervention.&amp;quot; Ayon kay Golez, kung ang mga Pilipino ang pupunta sa Japan, Norway o kayay mga bansa sa Scandinavia para mag-imbestiga, sa palagay niya sa paliparan pa lamang ay sisipain na ang grupong ito ng mga Pinoy. Dahil dito iminungkahi ni Golez na repasuhin na ng mga awtoridad ang pagiging &amp;quot;hospitable&amp;quot; ng mga Pilipino. Ang ganito anya ay nakapagbibigay demoralisyon sa mga sundalo dahil sila pa mismo ang pasimuno sa &amp;quot;military bashing.&amp;quot; Ang dapat umanong gawin ng grupong dayuhan ay puntahan ang mga Abu Sayyaf sa Basilan at imbestigahan ang ginagawa nilang terorismo. (Ulat ni Lilia Tolentino)</body>
<link>http://www.philstar.com/Article.aspx?articleId=155381&amp;publicationSubCategoryId=92</link>
</article>
<article>
<title>Gobyerno inutil sa mga produktong may GMO - Oreta</title>
<author>Rudy Andal</author>
<date>
<month>March</month>
<day>27</day>
<year>2002</year>
</date>
<body>Inakusahang inutil ni Senator Tessie Aquino-Oreta ang gobyerno dahil sa kawalang-aksyon umano nito para maharang ang mga imported na produkto na may genetically-modified plant organisms (GMO). Sinabi ni Oreta, panahon na para kumilos ang gobyerno lalo na at 46 food products na may GMO, tulad ng imported na baby food, soybean, mais, patatas, cornstarch, canned at processed meat products at soya bean drinks ay nakapasok na sa Pilipinas at kasalukuyang binebenta na sa mga pamilihan. Hindi aniya alam ng mga mamimili ang nilalaman ng 46 na produkto dahil hindi maayos ang label ng mga ito at wala ring panuntunan ang gobyerno hinggil sa pagpasok ng mga produktong ito sa bansa. Dahil dito, ayon kay Oreta, kailangang magkaroon na ng policy ang gobyerno hinggil sa mga produktong naglalaman ng GMO dahil posibleng may masamang epekto ito sa kalusugan ng tao. Ipinunto pa ng senador na ang kawalan ng probisyon sa kasalukuyang consumer law ng Pilipinas na ukol sa mga genetically-engineered food at food products ay dapat ding magtulak sa gobyerno na kumilos na at magtakda ng panuntunan hinggil sa pagpasok ng mga produktong may GMO. Nabatid na ang GMO ay mga bagong plant varieties na nagmula sa pamamagitan ng eksperimentong pagsasama ng dalawang produkto. Kabilang sa mga genetically-modified na produkto ay ang seedless grapes. &amp;quot;Malaca&amp;ntilde;ang should come up with clear-cut policy on food products containing GMOs because this involves the general health and well-being of millions of Filipinos,&amp;quot; giit pa ni Oreta. (Ulat ni Rudy Andal)</body>
<link>http://www.philstar.com/Article.aspx?articleId=155386&amp;publicationSubCategoryId=92</link>
</article>
<article>
<title>Pagtetestigo ni MJ vs Erap walang silbi - DOJ</title>
<author>Grace Amargo</author>
<date>
<month>March</month>
<day>27</day>
<year>2002</year>
</date>
<body>Hindi na papayagan ng Department of Justice (DOJ) si Manila 6th District Rep. Mark Jimenez na makapasok sa Witness Protection Program (WPP) kahit na anumang tangka nitong tumestigo laban kay dating Pangulong Estrada dahil wala na rin itong silbi para sa prosekusyon. &amp;quot;Binigyan na namin siya (Jimenez) ng pagkakataon pero sinayang niya ito kaya wala na akong magagawa. Wala rin naman siyang maipiprisintang bagong ebidensya at wala siyang sasabihing bago,&amp;quot; pahayag ni Justice Secretary Hernando Perez. Aniya, hawak na ng prosecution ang anumang testimonyang bibitiwan ni Jimenez laban kay Estrada kayat wala na silang nakikitang halaga pa sa anumang pahayag ni Jimenez. Inihalimbawa ni Perez ang mga tseke na hawak ni Jimenez hinggil sa umanoy bilyong pisong transaksyon nila ni Estrada, subalit nang usisain ni Perez ang nasabing mga tseke ay hindi na matandaan ni Jimenez kung para saan lahat ang mga ito. Nababahala rin ang kalihim na gusto lamang linlangin ni Jimenez ang DOJ para mabitin ang extradition request ng Amerika laban sa kanya. Magugunita na ilang ulit na ring nagkausap sina Jimenez at Perez hinggil sa posibleng pagtestigo noon ng Manila congressman subalit lumitaw lamang na pinaiikot nito ang DOJ para mabitin ang kanyang extradition sa pamahalaang Estados Unidos. Matatandaan pa rin na kabilang sa mga nakabimbing kaso ni Jimenez sa Amerika ay tax evasion, insurance fraud at illegal campaign contribution sa Democrat Party ni dating US President Bill Clinton. Ang extradition request ng Amerika sa Pilipinas ay kasalukuyan ngayong nakabimbin sa bansa matapos payagan ng Manila Regional Trial Court (RTC) ang piyansang inihain ni Jimenez sa kanyang kaso. Umapela naman ang DOJ sa Supreme Court (SC) para harangin ang naging desisyon ng mababang hukuman. Gayunman, tiniyak ni Perez na mabibigo si Jimenez na mapigilan ang extradition request ng Amerika sa Pilipinas dahil lubhang napakalakas ng mga ebidensya laban sa kanya. (Ulat ni Grace Amargo)</body>
<link>http://www.philstar.com/Article.aspx?articleId=155387&amp;publicationSubCategoryId=92</link>
</article>
<article>
<title>Burnhams, nurse itatakas ng Abu patungo Malaysia</title>
<author>Roel Pare&amp;ntilde;o</author>
<date>
<month>March</month>
<day>28</day>
<year>2002</year>
</date>
<body>Nabunyag ang plano ng mga bandidong Abu Sayyaf Group (ASG) na itakas palabas ng Basilan ang mga bihag nilang sina Martin at Gracia Burnham at Pinay nurse na si Deborah Yap patungong Malaysia. Sa pahayag ng nasakoteng Sayyaf member na si Latip Habibon, inamin nito sa ginawang tactical interrogation ng military na inutusan siya ng kanyang pinsang si Omair Sali, isang sub-leader ng ASG na magdelihensiya ng pumpboat na gagamitin sa plano nilang pagtakas patungong Tapiantana Island. Ang Tapiantana Island na matatagpuan 1.5 nautical miles timog ng Sumisip town ang jumping point ng Abu Sayyaf sa pagtungo sa Sulu. Si Habibon na kasalukuyang nakakulong sa Basilan provincial jail ay nadakip noong Linggo habang nagtatago sa Cabcaba, bayan ng Sumisip. Ayon sa kanya, hinihintay niyang balikan siya ng kanyang mga kasamahan sa naturang lugar para isali sa gagawin nilang escape plan nang siya ay masukol. Nauna nang sumingaw ang report na mayroong plano ang Abu Sayyaf na umalis patungong Malaysia kasama ang mag-asawang Burnham at nurse na si Yap, pero hindi nakumpirma ang ulat na ito. Ito ay kasunod na rin ng pagpupumilit nina Abu leaders Khadaffy Janjalani at Abu Sabaya sa pamahalaan na payagan si dating Malaysian Senator Sarin Karno at negosyanteng si Yusop Handam na mamagitan sa negosasyon. Pero tinanggihan ng gobyerno ang anumang negotiation sa Abu Sayyaf maging ang pakikisali ng sinumang opisyal. Iniulat din ng military kamakailan na iniwan na ni Janjalani ang kanyang mga followers at umalis na ng Basilan simula nitong October ng nakaraang taon pero hindi sinabi kung saan nagtatago ang bandidong lider. Sinabi ni Habibon na pinuwersa lang siyang sumali sa Abu Sayyaf may apat na buwan pa lang ngayon, ng kanyang pinsan matapos siyang pagbantaan na sasaktan siya at kanyang pamilya kung hindi siya susuporta sa pamamagitan ng pagbibigay ng pagkain. Nahaharap sa kasong murder sa pag-ambush at pagpatay sa mga miyembro ng CAFGU sa Sumisip si Habibon. Naniniwala ang military na ang mag-asawang Burnham ay nasa Basilan pa rin at hindi pa nakakalabas ng naturang lalawigan kasunod na rin ng pagkakarekober ng ilang kagamitan ng mga bihag sa naganap na encounter noong Sabado sa Landungan, Lantawan. (Ulat ni Roel Pare&amp;ntilde;o)</body>
<link>http://www.philstar.com/Article.aspx?articleId=155459&amp;publicationSubCategoryId=92</link>
</article>
<article>
<title>Kulungan ng Al-Qaeda itatayo ng Pinoy OFWs</title>
<author>Mayen Jaymalin</author>
<date>
<month>March</month>
<day>28</day>
<year>2002</year>
</date>
<body>Daang overseas Filipino workers (OFWs) ang inireport na nire-recruit para magtayo ng karagdagang mga kulungan bilang paghahanda sa inaasahang pag-aresto ng mga kasapi ng terrorist network ng Al-Qaida sa mga susunod na buwan. May 250 OFWs ang umalis sa NAIA noong Lunes ng hapon sakay ng isang chartered plane patungong Cuba kung saan ang mga bagong kulungan para sa maaarestong Al-Qaida members ay itatayo. Ayon sa sources, bago ang naturang recruitment, mayroon nang 250 OFWs ang idineploy para sa isang construction job sa Guatanamo Bay, ang site ng isa sa pinakamalaking US Naval Base. Ang Naval Base ang nagsisilbi ngayong detention quarters ng naarestong miyembro ng Al-Qaida ni Osama bin Laden na nahuli sa Afghanistan kamakailan. Ang mga idineploy na mga trabahador ay sinasabing tumatanggap ng average $1,000 monthly pay with free accommodation, food at full benefits sakaling maaksidente. Ang mga OFWs ay magtatrabaho sa naturang job site sa loob ng anim na buwan o katumbas na $1.5 million income sa loob lamang ng six-month period. Sa unang report, binanggit na nirecruit ang mga manggagawang Pinoy para sa pagtatayo ng karagdagang quarters ng mga sundalong Kano sa Naval Base, pero sinabi ng sources na ang hiring ng OFWs ay minadali para sa construction ng additional jails na pagkukulungan ng suspected terrorist members. Kabilang ang mga engineers sa ni-recruit ng Anglo-European Services, Inc. Ang Anglo-European recruitment agency naman ang nag-asikaso ng mga passports, medical certificates at pre-departure orientaton seminar certificates ng mga manggagawa. (Ulat ni Mayen Jaymalin)</body>
<link>http://www.philstar.com/Article.aspx?articleId=155468&amp;publicationSubCategoryId=92</link>
</article>
<article>
<title>Ogami nakatakas na ng RP; HDO nawalan ng silbi</title>
<author>Grace Amargo</author>
<date>
<month>March</month>
<day>28</day>
<year>2002</year>
</date>
<body>Nawalan nang silbi ang ipinalabas na Hold Departure Order kamakalawa ng Department of Justice matapos na makatakas palabas ng bansa ang Japanese businessman na si Genta Ogami, isang araw matapos ang HDO laban sa kanya. Nabatid mula sa isang mapagkakatiwalaang impormante, nakalusot si Ogami palabas ng Pilipinas, itoy dahil na rin umano sa hindi agad nasampahan ng kaukulang kaso sa mababang hukuman ang naturang negosyante. Si Ogami, kasama ang Hapon at pitong negosyanteng Pinoy ay hindi pinayagang makalabas ng bansa bunsod ng kasong kriminal na isinampa ng Bangko Sentral ng Pilipinas laban sa Unitrust Development Bank (UDB) dahil sa pagdedeklara ng bank holiday noong Nobyembre 2001 at kawalan ng abilidad na bayaran ang mga depositors at creditors nito. Napag-alaman na P63.5M lamang ang liquid assets ng UDB habang ang utang ay umaabot nang P284.9M. (Ulat ni Grace Amargo)</body>
<link>http://www.philstar.com/Article.aspx?articleId=155474&amp;publicationSubCategoryId=92</link>
</article>
<article>
<title>Kartong ballot boxes tinutulan ng mga guro</title>
<author>Danilo Garcia</author>
<date>
<month>March</month>
<day>28</day>
<year>2002</year>
</date>
<body>Tinutulan ng isang malaking grupo ng mga guro ang balak ng Commission on Elections (Comelec) na maglagay na lamang ng mga kartong ballot boxes sa halip na mga ginagamit na bakal sa darating na Barangay at Sangguniang Kabataan elections sa Hulyo. Sinabi ni Carol Almeda, tagapangulo ng Alliance of Concerned Teachers (ACT) na lalo lamang malalagay sa panganib ang buhay ng mga guro na mamahala sa eleksyon sa balaking ito. Unang inihayag ni Comelec executive director Mamasapunod Aguam ang ideyang gawing karton na lamang ang karagdagang mga ballot boxes upang makatipid sa pondo. Nabatid na kulang ngayon ang Comelec nang may 89,000 na ballot boxes dahil sa pagdaragdag ng mga presinto sa buong bansa. Iginiit naman ni Almeda na sa kasaysayan ng eleksyon sa bansa, ang barangay elections ang pinakamarahas at pinakadelikado. Mas malaki umano ang posibilidad na mapalitan ang mga ballot boxes dahil sa mas madaling gayahin at maaari ring mawasak dahil sa karupukan nito. Kapag naganap ang mga naturang senaryo, maaaring maipit at malagay sa alanganin ang mga guro na nagpapakasakit sa pagbabantay. Tinuligsa rin ni Almeda ang nagaganap na bangayan sa hanay ng mga opisyal ng Comelec kung saan kaya nagkaroon ng malaking problema sa mga ballot boxes ay ang patuloy na hindi pa rin pagpapatupad ng computerization sa eleksyon. Nagbabala si Almeda na maaaring magtungo sa kalye ang mga miyembro ng ACT at iba pang kapanalig nito kapag iginiit ng Comelec ang kanilang mga balak. (Ulat ni Danilo Garcia)</body>
<link>http://www.philstar.com/Article.aspx?articleId=155480&amp;publicationSubCategoryId=92</link>
</article>
<article>
<title>Foreign students di puwedeng kumuha ng board exams</title>
<author>Grace Amargo</author>
<date>
<month>March</month>
<day>28</day>
<year>2002</year>
</date>
<body>Hindi pinapayagan ng Department of Justice (DOJ) na makakuha ng lisensiya sa bansa ang mga dayuhan, partikular ang mga Koreanong estudyante na kumukuha ng dentistry. Sa apat na pahinang legal opinion na ipinalabas ni Justice Secretary Hernando Perez, sinabi nito na hindi pinapayagan ng batas na makakuha ng board exam sa kahit na anong kurso, partikular na sa hanay ng medisina ang isang dayuhang estudyante. Ang pagpapalabas ng nasabing opinion ay alinsunod sa naging liham ni Professional Regulation Commission (PRC) chairperson Antonieta Fortuna-Ibe, dahil na rin sa dami ng mga dayuhang mag-aaral na nais kumuha ng board exam upang magkaroon ng lisensya na linya sa kanilang propesyon. Nilinaw ni Perez ang Republic Act 4410 section 17 kung saan nakasaad dito na tanging mga Pilipinong estudyante lamang ang maaring makakuha ng board exam upang magkaroon ng lisensiya. Aniya, malinaw ang isinasaad ng batas at walang dahilan upang itoy kuwestiyunin at pagdudahan. Iginiit ng kalihim na hindi maaaring makapagsagawa ng kanilang propesyon ang mga ito saan mang panig ng Pilipinas. (Ulat ni Grace Amargo)</body>
<link>http://www.philstar.com/Article.aspx?articleId=155484&amp;publicationSubCategoryId=92</link>
</article>
<article>
<title>TRO ihihirit sa SC vs petisyon na 116% power rate hike</title>
<author>Joy Cantos</author>
<date>
<month>March</month>
<day>28</day>
<year>2002</year>
</date>
<body>Nanawagan kahapon sa Korte Suprema si Bayan Muna Partylist Rep. Crispin Beltran na magpalabas ng temporary restraining order (TRO) laban sa petisyon ng Manila Electric Co. (Meralco) na magtaas ng 116% sa singil sa kuryente ng bansa. Ayon kay Beltran, hindi umano makatwiran ang sobrang taas na singil sa kuryente na binabalak ng Meralco dahil karagdagan na naman itong pahirap sa mamamayan. Base sa petisyon ng Meralco, binabalak nitong magtaas ng singil sa kuryente mula P15 hanggang P30 sentimos sa bawat kilowatt hour. Inakusahan ni Beltran ang Meralco na ipinapasa sa mamamayan ang pagkakautang nitong umaabot sa P5.5 bilyon sa Asian Development Bank at World Bank. Hinamon rin ni Beltran ang Meralco na iladlad ang assets and liabilities nito gayundin ang iba pang financial record upang mabatid kung nasa lugar ang plano nitong pagtatas ng singil sa kuryente. Nabatid na nakatakdang magsumite si Beltran ng resolusyon sa Kamara upang imbestigahan kung nasa lugar ang komputasyon ng Meralco sa dapat na singiling rates sa mga consumer nito. Pinagdududahan ni Beltran ang pahayag ng Meralco na umanoy ang patuloy na pagkaantala sa pagtataas ng singil sa kuryente ay isang malaking kawalan para sa kanilang kumpanya. (Ulat ni Joy Cantos)</body>
<link>http://www.philstar.com/Article.aspx?articleId=155489&amp;publicationSubCategoryId=92</link>
</article>
<article>
<title>Autopsy ng PNP kay Rico Yan itinatago?</title>
<author>Joy Cantos</author>
<date>
<month>March</month>
<day>31</day>
<year>2002</year>
</date>
<body>Marami na ang nagdududa na posible umanong may pinagtatakpan ang pamilya ni Rico Yan, Ricardo Carlos Castro sa tunay na buhay, kayat ibig ng mga itong itago sa publiko ang tunay na sanhi ng pagkamatay ng aktor. Nabatid na personal na tinungo ng nakatatandang kapatid ni Rico na si Bobby Yan ang tanggapan ni PNP Crime Laboratory Director, P/Chief Supt. Jose Marlowe Pedregoza kung saan ay hiniling nito na sarilinin na lamang ng kanilang pamilya ang sanhi ng pagkamatay ng kapatid at huwag nang isapubliko. Dahil dito, tumanggi si Pedregoza na ipalabas sa media ang resulta ng autopsy report na siyang magpapatunay kung ano ang talagang dahilan ng biglaang pagkamatay ng aktor. &amp;quot;Its the right of Rico Yans family kung ayaw nilang ipalabas ang result ng autopsy ng kanilang yumaong mahal sa buhay kahit sa sinuman,&amp;quot; ani Pedregoza. Sinabi pa ni Pedregoza na mas makabubuti na lamang na selyado ang resulta ng autopsy report upang hindi na lumikha pa ng kung anong alingasngas na higit lang maglalagay ng emosyonal na problema sa naulila ng biktima. Ayon sa pahayag ng ilang insiders sa Camp Crame, bagaman di nila opisyal na nasaksihan ang pagsagawa ng awtopsiya sa bangkay ni Yan ay naniniwala silang hindi basta bangungot lamang ang ikinamatay ng matinee idol kundi may malalim pang dahilan. Lumilitaw sa pangunang pagsusuri na pumutok ang pancreas o lapay ni Yan matapos na umanoy dumanas ito ng bangungot at ma-cardiac arrest na ayon sa ilang sources ay di karaniwan sa isang biktima. Sa panayam naman sa ilang medical experts, marami umanong sanhi ang pagputok ng lapay tulad ng labis na pag-inom ng alak, droga, trauma, virus, gallstones at iba pa. Nabatid na dalawang medical teams, isa mula sa PNP Crime Lab at mga doktor mula sa St. Lukes Medical Center ang nagsagawa ng autopsy kay Yan ilang sandali matapos dalhin ang labi nito mula sa Palawan hospital patungong Maynila noong nakaraang Biyernes ng gabi. Ang dalawang independent autopsy reports sa biktima ay nagtugma na ang aktor ay namatay sa acute hemorraghic pancreatitis na nagresulta sa cardiact arrest. Ayon kay National Capital Region Police Office (NCRPO) Chief Director Edgar Aglipay, ang naturang mga autopsy ay sapat na umano upang pabulaanan ang anumang problema na maaaring sumingaw sa darating na mga araw. &amp;quot;So we can say that he died while sleeping, parang bangungot. Were happy that he (joined) his Creator now,&amp;quot; sabi pa ng police official na tiyuhin ni Yan. Sa reports mula sa ABS-CBN staff, si Yan ay nasa Palawan para mag-shooting nang isa pang commercial ng &amp;quot;Talk and Text&amp;quot; cellular phone promo, kasama ang mga aktor na sina Dominic Ochoa at Marvin Agustin. Sa radio interview kay Ochoa, pinabulaanan nito ang balitang si Yan ay namatay bunga ng ecstasy overdose. Sinabi nitong nagkainuman sila ni Yan at nag-videoke kasama ang aktres na si Janna Victoria noong Huwebes Santo at bumalik ng kani-kanilang cottage bandang alas-2 ng madaling araw ng Good Friday. Dakong alas-6 ng umaga ng marinig ni Ochoa na umuungol si Yan subalit bunga ng matinding pagod ay di niya ito pinansin. Bandang alas-9:20 ng umaga ng gisingin ni Ochoa si Yan para mag-agahan ay hindi ito magising kaya isinugod sa Palawan Adventist Hospital kung saan idineklarang dead on arrival. Si Yan, 27, residente ng Strata 300 Condominium, P. Guevarra st., San Juan, Metro Manila ay unconcious sa Dos Palmas Island resort sa Brgy. Manalo, Puerto Princesa City kamakalawa. Kasalukuyang nasa state of shock ang dating girlfriend nito na si Claudine Barreto dahilan sa matinding pagkabigla.(Ulat ni Joy Cantos)</body>
<link>http://www.philstar.com/Article.aspx?articleId=155575&amp;publicationSubCategoryId=92</link>
</article>
<article>
<title>11 Abu Sayyaf nasakote</title>
<author>Joy Cantos</author>
<date>
<month>March</month>
<day>31</day>
<year>2002</year>
</date>
<body>Labing-isang pinaghihinalaang miyembro ng mga bandidong Abu Sayyaf Group (ASG) ang naaresto ng mga operatiba ng pamahalaan sa isinagawang raid sa safehouse ng mga ito sa Zamboanga City, kahapon ng madaling araw. Sa isang phone interview, sinabi ni Capt. Noel Detoyato, AFP-Southcom Spokesman for Operations na bandang alas-3 ng madaling araw ng masukol ang mga bandido sa Sta. Catalina Riojundo nasabing lungsod. Gayunman, tumanggi si Detoyato na tukuyin ang mga pangalan ng mga bandido dahil baka mabulilyaso ang isinasagawa nilang dragnet operations laban sa iba pang miyembro ng mga bandido. We will reveal the names of the suspects in due time para di ma-jeopardize yung operations natin dun sa iba pang ASG,, ani Detoyato. Ang nasakoteng 11 ASG ay pinaniniwalaang pumuslit sa Basilan matapos na maramdaman ang matinding military pressure laban sa bandidong grupo na patuloy na bumibihag sa nalalabi pang hostages na sina American couple Martin at Gracia Burnham gayundin ang Filipina nurse na si Deborah Yap. Nasamsam mula sa mga suspek ang limang engine speed boat, isang M16 rifle, isang M14 rifle at isang grenade. Napag-alaman na nakatanggap ng impormasyon ang militar hinggil sa presensiya ng mga suspek sa nasabing lugar. Agad na nagsagawa ng operasyon ang magkakasanib na elemento ng Phil. Marines, Navy Special Warfare Group at PNP na nagresulta sa pagkakalambat sa mga suspek. Kasalukuyan pang sumasailalim sa masusing interrogation ang mga naarestong bandido. (Ulat ni Joy Cantos)</body>
<link>http://www.philstar.com/Article.aspx?articleId=155578&amp;publicationSubCategoryId=92</link>
</article>
<article>
<title>4 naagnas na sundalong Kano narekober</title>
<author>Joy Cantos</author>
<date>
<month>March</month>
<day>31</day>
<year>2002</year>
</date>
<body>Matapos ang mahigit isang buwang paghahanap, narekober ng rescue team ng Estados Unidos ang apat sa pitong nawawalang bangkay ng mga Amerikanong sundalo na naging biktima ng bumagsak na US Chinook helicopter, kahapon ng umaga sa ilalim ng karagatan ng Zamboanguita Island, Negros Occidental. Sa sketchy report na nakarating sa AFP headquarters, halos buto na lamang ng mga bangkay ang kanilang nakuha at kaunti na lamang umano ang mga nakakabit na laman dito. Ang nasabing mga labi ay nakatakdang dalhin sa US team mula sa Cebu City patungong US Naval Base sa Okinawa, Japan para personal na ihatid sa naghihintay nilang mga mahal sa buhay sa Amerika. Magugunita na 10 sundalong Amerikano ang lulan ng US Chinook nang aksidente itong bumagsak sa karagatan ng Zamboanguita Island noong Pebrero 22, 2002. Sinasabing bago bumulusok ang Chinook sa tubig ay nagkaroon pa umano ng malakas na pagsabog sa ere na nasaksihan ng mga mangingisda. Tatlong bangkay ang agad na narekober. Patuloy pa ring sinusuyod ng rescue team ng US ang malalim na bahagi ng karagatan ng Zamboanguita sa pagbabakasakaling matagpuan ang tatlo pang nawawalang sundalo. (Ulat ni Joy Cantos)</body>
<link>http://www.philstar.com/Article.aspx?articleId=155589&amp;publicationSubCategoryId=92</link>
</article>
<article>
<title>4 araw pasok ng gov't employees umpisa na bukas</title>
<author>Lilia Tolentino</author>
<date>
<month>March</month>
<day>31</day>
<year>2002</year>
</date>
<body>Simula na bukas, Abril 1, ang pagpapatupad ng apat na araw bawat linggong pasok sa mga ahensiya ng gobyerno para bigyang daan ang tinagurian ni Pangulong Arroyo na &amp;quot;holiday economics.&amp;quot; Bagaman ang mga empleyado ng gobyerno ay kailangang mag-report lang sa upisina apat na araw sa loob ng isang linggo, kailangang kumpletuhin nila ang minimum na 40 oras na trabaho. Hindi rin mawawalan ng tao ang bawat upisina sa loob ng isang linggo dahil hindi lahat ay magkakaroon ng sabay-sabay na bakasyon. Ayon kay Press Undersecretary Roberto &amp;quot;Bobby&amp;quot; Capco, may isang grupo ng empleyado na ang pasok ay mula Lunes hanggang Huwebes at ang ikalawang grupo ay mula Martes hanggang Biyernes. Samantala, idinepensa ng Pangulo ang implementasyon ng &amp;quot;holiday economics&amp;quot; na anyay matagumpay na ipinapatupad sa ibang bansa. &amp;quot;Hindi naman ito kapritso ko lamang. Tinatawag natin itong holiday economics dahil ang batayan nito ay prinsipyong pangkabuhayan. Ang ganitong sistema ay matagumpay na naipatutupad sa China na ngayon ay isang napakayamang bansa sa turismo,&amp;quot; sabi ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=155592&amp;publicationSubCategoryId=92</link>
</article>
<article>
<title>Talamak na bentahan ng SIM Packs pinabubusisi</title>
<author>Joy Cantos</author>
<date>
<month>March</month>
<day>31</day>
<year>2002</year>
</date>
<body>Pinaiimbestigahan ni Iloilo Congressman Narciso Monfort ang talamak na bentahan sa mga bangketa sa Metro Manila ng Subscriber Informaton Module (SIM) packs na pag-aari ng mga kumpanya ng cellular phones na umanoy wala man lamang kaukulang record. Itoy matapos na maalarma si Monfort sa posibilidad na gamitin sa illegal na aktibidades ang nasabing mga SIM packs ng mga masasamang elemento tulad ng kidnap-for-ransom gayundin sa mga death threats, bomb threats, maling impormasyon upang pabagsakin ang gobyerno at vulgar phone sex. Sinabi ni Monfort na sinuman ay maaring maging biktima ng mga kalaswaan at pangha-harass sa mga cellphones dahil di matutukoy kung kanino nanggaling ito bunga na rin ng kawalan ng record ng mga nagbebentang dealers nito. Sa ilalim ng House Bill No. 3887, ipinanukala ni Monfort na iregulate ng National Telecommunications Commission (NTC) ang pagbebenta ng mga SIM packs at pagbayarin rin ang mga ito nang 2% sa bawat buyers upang makasigurong itoy di mapupunta sa maling mga kamay, &amp;quot;At present individuals can have as many cellular phone numbers they want by simply buying several SIM packages,&amp;quot; pahayag ni Monfort. (Ulat ni Joy Cantos)</body>
<link>http://www.philstar.com/Article.aspx?articleId=155601&amp;publicationSubCategoryId=92</link>
</article>
</data>