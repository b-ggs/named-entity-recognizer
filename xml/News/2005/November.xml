<?xml version="1.0" encoding="ISO-8859-1" ?>
<data>
<article>
<title>Loyalty check sa PSG</title>
<author></author>
<date>
<month>November</month>
<day>01</day>
<year>2005</year>
</date>
<body>Isinailalim sa loyalty check ang mga miyembro ng Presidential Security Group (PSG) matapos lumutang ang balitang mayroong nagaganap na recruitment sa hanay nito upang magtraydor kay Pangulong Gloria Macapagal-Arroyo. Mahigpit na pinabulaanan ng Malaca&amp;ntilde;ang ang balitang mayroong nagaganap na recruitment sa hanay ng PSG. Ayon kay Executive Secretary Eduardo Ermita, ang balitang ito ay bahagi lamang ng destabilisasyon at mahigpit ding itinanggi ni PSG chief Brig. Gen. Delfin Bangit ang ulat na ito. Sinabi ni Sec. Ermita, hindi dapat pagdudahan ang propesyonalismo ng mga sundalo at nananatili silang tapat sa tungkulin at sa saligang batas. Nilinaw din ni Ermita na hindi ang Pangulo ang namimili ng kanyang magiging security kundi ang PSG commander pati ang kanyang close-aide at mga close-in security. Isang senior intelligence officer ng AFP ang nagsabing normal lamang na dumaan sa regular check-up ang mga opisyal at tauhan ng PSG dahil ito ang nangangalaga ng seguridad ng Pangulo. &amp;quot;It is part of a normal routine procedure, mahirap pumasok sa PSG, iba ang trabahong kanilang gagampanan, tinitingnan dito kung puwede silang pagkatiwalaan at kung nananatili ang kanilang katapatan,&amp;quot; wika pa ng isang dating opisyal ng PSG. Idinagdag pa ng opisyal na ayaw ipabanggit ang pangalan, hindi nakakapagtaka na pati ang PSG ay targetin ng recruitment dahil determinado ang mga kalaban ni Pangulong Arroyo na ibagsak ito sa kapangyarihan. Sa kabila nito, siniguro naman ng opisyal na walang makukuhang suporta ang mga nagsasagawa ng recruitment sa hanay ng PSG upang bumaligtad ang mga ito. Iginiit naman ni AFP spokesman B/Gen. Jose Angel Honrado na walang nakikitang dahilan ang AFP upang pagdudahan ang katapatan at kakayahan ng PSG. &amp;quot;Ang pamunuan ng AFP ay buo ang pagtitiwala sa PSG, that they will uphold their duty to protect and guard the President and her family,&amp;quot; wika pa ni Gen. Honrado. (Lilia Tolentino at Joy Cantos)</body>
<link>http://www.philstar.com/Article.aspx?articleId=304728&amp;publicationSubCategoryId=92</link>
</article>
<article>
<title>EVAT ilagay sa health at education  Sen. Roxas</title>
<author></author>
<date>
<month>November</month>
<day>01</day>
<year>2005</year>
</date>
<body>Hiniling kahapon ni Sen. Mar Roxas na maglaan ng mas malaking alokasyon mula sa makokolekta sa Expanded Value Added Tax (EVAT) para sa edukasyon at health programs ng gobyerno. Sinabi ni Sen. Roxas, chairman ng senate committee on trade and commerce at economic affairs, nakikita niyang mas kailangang bigyang prayoridad ng gobyerno ang sektor ng edukasyon at kalusugan mula sa makokolekta sa EVAT. Sinabi ni Roxas, simula ngayong All Saints day ay ipapatupad ang EVAT at malaking sakripisyo ang gagawin ng mga Filipino dahil sila ang lubhang magpapasan nito. The problem is, saints are offered the promise of heaven, but what do we get out of EVAT,&amp;quot; wika pa ng mambabatas. Ayon pa kay Roxas, sa isang trilyong proposed budget para sa susunod na taon ay P119.1 bilyon lamang ang para sa edukasyon kung saan ay nakapaloob na dito ang pagpapagawa ng 7,000 classrooms, pagbili ng mga textbooks at iba pang kagamitan ng mga paaralan. Aniya, dapat ding siguruhin ng gobyerno na makakapagbigay ito ng mataas na kalidad ng edukasyon upang magkaroon tayo ng mga competent graduates. Nababahala din si Roxas sa magiging epekto ng EVAT sa power at fuel na lubos na maaapektuhan ng bagong ipapatupad ng pagbubuwis. (Rudy Andal)</body>
<link>http://www.philstar.com/Article.aspx?articleId=304743&amp;publicationSubCategoryId=92</link>
</article>
<article>
<title>US Senate suportado si PGMA</title>
<author></author>
<date>
<month>November</month>
<day>01</day>
<year>2005</year>
</date>
<body>Ikinatuwa ng Palasyo ang pagsuporta sa liderato ni Pangulong Arroyo ni Indiana Sen. Richard Lugar kasabay ang paninigurong hindi nila susuportahan ang anumang hakbang na patalsikin siya sa puwesto. Ayon kay Press Secretary at Presidential Spokesman Ignacio Bunye, nagpapasalamat si Pangulong Arroyo kay Sen. Lugar sa pahayag nitong hindi makakakuha ng suporta sa US government ang anumang kilusang nagnanais patalsikin si PGMA. Sinabi ni Sec. Bunye, ang pahayag na ito ni Lugar ay nagpapatunay lamang na matatag ang relasyong pagkakaibigan ng Pilipinas sa mga bansa sa daigdig kabilang na ang Estados Unidos. Wika pa ni Bunye, sa kabila ng mga destabilisasyon na ginagawa ng mga katunggali ni Mrs. Arroyo ay hindi naman ito nakakaapekto sa masiglang ekonomiya at industriya ng turismo. Patunay ang patuloy na pagdagsa ng turista sa bansa at ang pagpasok ng mga gustong mamuhunan at ang pagtaas ng pumapasok na dolyar na nagpapalakas sa ating ekonomiya, dagdag pa ng kalihim. Samantala, nilinaw din ng Palasyo na hindi ugali ng mga kaalyado ni Pangulong Arroyo ang pagpapalabas ng report na makakasira sa mga kaalyado nito. Ginawa ni Bunye ang pahayag kasunod ang akusasyon ng kampo ni dating Pangulong Ramos na isang opisyal ng Arroyo government ang nagligwak ng US embassy report sa planong kudeta na nag-uugnay kay Ramos. (Lilia Tolentino)</body>
<link>http://www.philstar.com/Article.aspx?articleId=304745&amp;publicationSubCategoryId=92</link>
</article>
<article>
<title>Petron nag-rollback sa presyo ng krudo, LPG</title>
<author></author>
<date>
<month>November</month>
<day>01</day>
<year>2005</year>
</date>
<body>Ibinaba ng Petron ang presyo ng kanilang produktong petrolyo upang hindi masyadong maapektuhan ang halaga nito sa pagpapatupad ng Expanded Value Added Tax (EVAT) sa araw na ito. Dakong alas-12:10 kaninang madaling araw ay sinimulan ng Petron ang 60 sentimos na rollback sa presyo ng kanilang gasolina, diesel at kerosene kada litro at piso naman kada kilo o P11 kada tangke sa kanilang Liquified Petroleum Gas (LPG). Ayon kay Virginia Ruvivar, tagapagsalita ng Petron, hangarin ng nasabing rollback ay mabawasan ang magiging epekto ng EVAT sa kanilang mga customers. &amp;quot;The price cuts aims to steam the average increase of E-VAT laced petroleum products which down to 4.9 percent instead of the projected 10 percent this year,&amp;quot; dagdag pa ni Ruvivar. Aniya, patuloy din ang pagbibigay nila ng pisong diskwento sa mga driver ng pampasaherong bus at jeepney. Samantala, sinabi naman ni Energy Sec. Raphael Lotilla na maliit umano ang magiging epekto ng EVAT sa mga produktong petrolyo taliwas sa inaasahan ng mga motorista. Sinabi ni Sec. Lotilla, bahagya lamang ang magiging pagtaas sa presyo ng produktong petrolyo subalit wala pa silang mailahad na numero habang hindi pa natatapos ang kanilang bagong computation. Aniya, upang hindi naman lubhang maapektuhan ang publiko ay inalis na nila ang ipinapataw na excise tax sa mga oil products upang lumambot ang magiging epekto ng EVAT. (Edwin Balasa)</body>
<link>http://www.philstar.com/Article.aspx?articleId=304755&amp;publicationSubCategoryId=92</link>
</article>
<article>
<title>P1,700 disability pension sa beterano iginiit</title>
<author></author>
<date>
<month>November</month>
<day>01</day>
<year>2005</year>
</date>
<body>Hiniling kahapon kay Pangulong Arroyo na ipatupad ang P1,700 na buwanang disability pension sa mga beterano. Sa inihaing house resolution no. 958 nina Rep. Tomas Dumpit (La Union) at Rep. Hermilando Mandanas (Batangas), dapat siguruhin ng gobyerno na mabibigyan ng sapat na benepisyo ang mga beterano at mga anak nito. Anila, malinaw sa batas na pagsapit sa edad na 70 ay bibigyan ang mga beterano ng P1, 700 buwanang disability pension at P500 naman sa asawa at bawat menor de edad na anak. Wika pa nina Rep. Dumpit at Mandanas, hanggang ngayon ay hindi pa rin naipapatupad ang bahaging ito ng batas. Ibinunyag pa ng dalawang kongresista na umaabot na sa P18,830,973.00 ang utang ng pamahalaan sa mga beterano dahil sa hindi naibibigay na benepisyo ng mga ito. (Malou Rongalerios)</body>
<link>http://www.philstar.com/Article.aspx?articleId=304758&amp;publicationSubCategoryId=92</link>
</article>
<article>
<title>TF Diwalwal mag-iimbestiga sa explosion</title>
<author></author>
<date>
<month>November</month>
<day>01</day>
<year>2005</year>
</date>
<body>Inatasan kahapon ni Pangulong Arroyo ang Task Force Diwalwal na magsagawa ng masusing imbestigasyon sa naganap na pagsabog sa minahan sa Mt. Diwalwal, Monkayo, Compostela Valley. Personal na nagtungo kahapon si Pangulong Arroyo upang masiguro ang isinasagawang rescue operations sa mga minerong natabunan ng lupa kasunod ng pagsabog na naganap noong Oktubre 26 kung saan ay 11 katao na ang kumpirmadong nasawi. Iniutos din ni PGMA kay Presidential Assistant Jesus Dureza na muling buuin ang TF Diwalwal na kinabibilangan ng mga kinatawan mula sa Department of Social Welfare and Development (DSWD), Department of Health (DOH), Department of Environment and Natural Resouces (DENR), Department of Trade and Industry (DTI), Department of National Defense (DND) at Bureau of Internal Revenue (BIR). Batay sa pinakahuling report ng Regional Disaster Coordinating Council XI sa Pangulong Arroyo ay 11 minero ang nakuhang buhay, 11 ang nasawi at 13 pa ang hindi nakukuha mula sa gumuhong Sunshine tunnel na pag-aari ng JB management and mining corporation. (Lilia Tolentino)</body>
<link>http://www.philstar.com/Article.aspx?articleId=304765&amp;publicationSubCategoryId=92</link>
</article>
<article>
<title>GMA, FVR bati na!</title>
<author></author>
<date>
<month>November</month>
<day>02</day>
<year>2005</year>
</date>
<body>Matapos magkaroon nang hindi pagkakaunawaan bunsod ng mga report tungkol sa kudeta ay nagka-ayos na rin sina Pangulong Arroyo at dating Pangulong Ramos. Ayon sa isang impormante, si House Speaker Jose de Venecia ang umayos ng pag-uusap ng dalawang lider na nangyari nitong nakaraang Lunes sa isang lugar sa Makati City. Nagkalamat umano ang relasyon ng dalawa matapos umugong ang report na may ikinakasa umanong kudeta si Ramos laban kay Arroyo. Ang ulat na ito ay mula umano sa sinasabing classified files na nakuha ni dating PNP Sr. Supt. Michael Ray Aquino at ex-FBI analyst Leandro Aragoncillo. Base pa sa report, simula pa lamang nitong Pebrero 2005 ay balak na umano ni Ramos na patalsikin si Arroyo sa puwesto. Hiningi umano ni Ramos ang tulong nina dating Defense Secretary Fortunato Abat at dating National Security Adviser Jose Almonte kung saan binigyan nito si Almonte ng hanggang Hunyo ng taong ito para isakatuparan ang planong kudeta. Dumalo pa raw si Ramos sa mga pagpupulong ng Federation of Retired Commissioned and Enlisted Soldiers na binubuo nina Almonte, Abat at ex-Budget Sec. Salvador Enriquez. Matatandaan na nanawagan si Ramos na paikliin ni Pangulong Arroyo sa anim na taon ang kanyang termino para bigyang daan ang pagbabago sa porma ng gobyerno. Ang pahayag na ito ay senyales umano na nagsisimula nang dumistansiya si Ramos kay Arroyo. Sinabi naman ni de Venecia na bagaman nananatiling mayroon ilang isyung hindi makatugma ang posisyon ng dalawa, hindi anya ito nakakaapekto sa kanilang alyansa. (Lilia Tolentino)</body>
<link>http://www.philstar.com/Article.aspx?articleId=304852&amp;publicationSubCategoryId=92</link>
</article>
<article>
<title>GMA at Susan muntik magpang-abot sa North Cemetery</title>
<author></author>
<date>
<month>November</month>
<day>02</day>
<year>2005</year>
</date>
<body>Muntik magpang-abot kahapon ang magkabilang kampo ng Unang Pamilya ni Pangulong Gloria Macapagal-Arroyo at ang balo ng aktor na si Fernando Poe Jr. na si Susan Roces sa Manila North Cemetery. Naiwasan ang tensiyon sa loob ng naturang sementeryo nang dumating ang mga ito sa magkakahiwalay na oras. Nabatid na alas-7:30 ng umaga nang unang dumating ang Pangulo kasama si First Gentleman Mike Arroyo, mga anak na sina Dato at Rep. Mikey Arroyo, habang wala naman ang bunsong anak na si Luli. Dinalaw ng mga ito ang museleo ng angkan ng Tuason-Arroyo kung saan nakahimlay ang mga yumaong kaanak ng pamilyang Arroyo. Tumagal lamang ng may 10 minuto ang grupo ng Unang Pamilya at agad na umalis upang dalawin naman ang puntod ni Pangulong Diosdado Macapagal sa Libingan ng mga Bayani. Nagawa pang makipag-usap muna ng Pangulo sa mga taong bumati sa kanya bago tuluyang lumisan. Dakong alas-9 naman ng umaga nang dumating si Roces. Hindi tulad ng Unang Pamilya na nagawang maipasok ang kanilang sasakyan, naglakad si Roces papasok sa sementeryo. Habang naglalakad ito ay nagsigawan ang mga tao ng &amp;quot;FPJ, FPJ&amp;quot; ngunit pinapayapa ang mga ito ni Roces at pinakiusapan na maging tahimik at gawing taimtim ang paggunita sa Araw ng mga Patay bilang paggalang na rin sa ibang mga dumadalaw sa kanilang mga kaanak. (Danilo Garcia)</body>
<link>http://www.philstar.com/Article.aspx?articleId=304865&amp;publicationSubCategoryId=92</link>
</article>
<article>
<title>GMA idedepensa ni Defensor sa peoples court</title>
<author></author>
<date>
<month>November</month>
<day>02</day>
<year>2005</year>
</date>
<body>Si Environment and Natural Resources Secretary Mike Defensor ang siyang magdedepensa kay Pangulong Arroyo sa paglilitis ng Peoples Court sa sinasabi nitong mga pagkakasala ng Pangulo. Ayon kay Defensor, bagaman hindi kinikilala ng Malakanyang ang Peoples Court bilang isang legal na lupon para maglitis ng mga kaso, minabuti niyang boluntaryong dumalo sa mga paglilitis nito para magharap ng mga ebidensiyang magpapatunay na walang sala ang Presidente. Ang mga kasong lilitisin ng Peoples Court ay pandaraya sa halalan, graft and corruption at paglabag sa karapatang pang-tao. Itinakda ng Peoples Court sa Nobyembre 8,9,15 at 16 ang mga pagdinig sa kaso at inimbita ang Presidente na magpadala ng kinatawan kung hindi ito dadalo sa hearing. Si dating Bise Presidente Teofisto Guingona ang siyang mamumuno sa pagdinig sa mga kaso. Kinuwestiyon ni Defensor kung bakit si Guingona ang mangangasiwa sa paglilitis gayong dati itong kaalyado ng Pangulo at pagkaraan ng halalan ay tumanggap pa ng posisyon sa Pangulo bilang Embahador ng bansa sa China. Pinuna rin ni Defensor ang pagbibitiw ni Guingona sa puwesto matapos magkaroon ng krisis pampulitika ang administrasyon, gayundin ang pagdalo ng mga miyembro ng Hyatt 10 sa hearing para tumestigo sa Peoples Court. Sinabi ni Defensor na boluntaryo siyang kakatawan sa Pangulo sa pagdinig ng Peoples Court dahil siya ang campaign spokesperson ng Presidente noong halalan ng Mayo 11, 2004. (Lilia Tolentino)</body>
<link>http://www.philstar.com/Article.aspx?articleId=304866&amp;publicationSubCategoryId=92</link>
</article>
<article>
<title>Susunod na impeachment paghandaan  Recto</title>
<author></author>
<date>
<month>November</month>
<day>02</day>
<year>2005</year>
</date>
<body>Iginiit kahapon ni Sen. Ralph Recto sa mga miyembro ng oposisyon na kaysa atupagin ang pag-amyenda sa Konstitusyon para maisulong ang snap elections ay paghandaan na lamang nila ang susunod nilang ihahaing impeachment complaint laban kay Pangulong Arroyo. Sinabi ni Sen. Recto, bukod sa pag-aaksaya ng oras ay pag-aaksaya din ng salapi ang nais isulong ng oposisyon na snap elections. Wika pa ni Recto, mas kailangan ng edukasyon at sektor ng kalusugan ang dagdag na pondo kaysa bigyang prayoridad ang pagkakaroon ng snap polls. Aniya, sa darating na Hunyo o Hulyo ay puwede na muling maghain ng panibagong impeachment laban kay Mrs. Arroyo at ito na lamang sana ang paghandaan ng oposisyon. Samantala, iginiit naman ni Sen. Miriam Defensor-Santiago na ilegal ang pagpapatawag ng snap election dahil wala ito sa ating Saligang-batas. Sinabi ni Sen. Santiago, upang magkaroon ng special elections ay dapat magbitiw muna sina Pangulong Arroyo at Vice-President Noli de Castro. (Rudy Andal)</body>
<link>http://www.philstar.com/Article.aspx?articleId=304877&amp;publicationSubCategoryId=92</link>
</article>
<article>
<title>Oposisyon binuweltahan sa pagbuhay sa patay na isyu</title>
<author></author>
<date>
<month>November</month>
<day>02</day>
<year>2005</year>
</date>
<body>Kinastigo ng mga kongresista ang paggamit ng oposisyon sa Araw ng mga Patay upang muling buhayin ang mga nakabaon nang usapin tulad ng kontrobersiyal na &amp;quot;Hello Garci&amp;quot; tape. Sa pinagsamang pahayag, sinabi nina Davao del Sur Rep. Douglas Cagas at Bacolod Rep. Monico Puentevella na kung nais ng oposisyon na mapabalik sa Pilipinas si dating Comelec Commissioner Virgilio Garcillano ay sampahan nila ito ng kaso sa Ombudsman. Ibinasura rin nina Cagas at Puentevella ang alegasyon ni Cavite Rep. Gilbert Remulla na patay na si Garcillano. Ayon kay Cagas, tanging espekulasyon lamang ang ginagawa ng oposisyon hinggil sa kinaroroonan ni Garcillano sa halip na kunin ang tulong ng hustisya at kasuhan ang dating opisyal. Itinanggi rin ni Cagas ang paratang na nagtatago sa lumang bahay nina Pangulong Arroyo sa Iligan City si Garcillano. Idineklara nang isang historical site ang Macaraeg-Macapagal ancestral house kaya imposible anyang maging kanlungan ito ni Garcillano. Hinikayat naman ni Puentevella ang oposisyon na tigilan na ang paninira at ituon na lamang ang lakas at panahon sa mga makabuluhang bagay. Ang paggamit anya ng oposisyon sa Araw ng mga Patay upang buhayin ang mga nakabaon nang usapin tulad ng Garci tape at fertilizer fund ay patunay lamang na nauubusan na ang mga ito ng isyung isasaboy sa pamahalaan.</body>
<link>http://www.philstar.com/Article.aspx?articleId=304879&amp;publicationSubCategoryId=92</link>
</article>
<article>
<title>Garci hanap sa Argentina at Brazil</title>
<author></author>
<date>
<month>November</month>
<day>02</day>
<year>2005</year>
</date>
<body>Namataan umano sa bansang Argentina at Brazil ang kontrobersiyal na si dating Comelec Commissioner Virgilio Garcillano, dahilan para agad alertuhin ng Department of Foreign Affairs (DFA) ang mga embahada ng Pilipinas at Philippine Consulate sa naturang mga bansa. Ang direktiba ng DFA ay bunsod ng natanggap na ulat ni Cavite Rep. Gilbert Remulla na posibleng nasa Argentina at Brazil ang dating opisyal ng Comelec na isinasangkot sa &amp;quot;Hello Garci&amp;quot; tape. Gayunman, sinabi ng DFA na hindi pa rin nila mapupuwersa si Garcillano na bumalik sa Pilipinas dahil wala pang nakasampang kaso laban dito at hindi rin maaaring kanselahin ang kanyang pasaporte. (Ellen Fernando)</body>
<link>http://www.philstar.com/Article.aspx?articleId=304882&amp;publicationSubCategoryId=92</link>
</article>
<article>
<title>3 kaalyado ni Nieto idinemanda sa CA</title>
<author></author>
<date>
<month>November</month>
<day>02</day>
<year>2005</year>
</date>
<body>Nahaharap sa kasong contempt o paglapastangan sa hukuman ang tatlong miyembro ng grupo ni Manuel Nieto, Jr. dahil sa umanoy paglabag sa kautusan ng Court of Appeals CA) na tumigil sila sa pagpapakilala na sila ay mga board members at opisyales ng Philippine Overseas Telecommunications Corp. (POTC) at Philippine Communications Satellite Corp. (Philcomsat). Ang reklamo ay isinampa ng POTC at ng subsidiary nito, ang Philcomsat, laban kina Enrique Locsin, Manuel Andal at Alma Kristina Alobba. Nauna rito, pinawalang-bisa ng Sandiganbayan ang temporary restraining order (TRO) na pinalabas laban sa POTC at Philcomsat board at management na pinangungunahan nina Victor Africa at Erlinda Bildner, presidente at chairman, ayon sa pagkakasunod, ng dalawang kumpanya dahil kuwestiyunable umano ang mga ebidensiya na ginamit ni Locsin. Sa reklamo ni Locsin, nagsagawa ang grupo ni Nieto ng stockholders meeting para sa POTC at Philcomsat noong Agosto 2004 at inihalal ng grupo ang kanilang mga miyembro sa board ng dalawang kumpanya. Ang nasabing pagpupulong ay kinatigan umano ng Securities and Exchange Commission (SEC). Subalit noong Agosto 31, 2004 ay nagpalabas ng TRO ang CA upang pigilin ang pagpapatupad ng mga kautusan ng SEC na panig sa grupo ni Nieto. Ayon kay Africa, sinasadya ni Locsin ang paglabag sa kautusan ng CA at dapat lamang na maparusahan ito. Tinukoy naman ni Africa na si Alobba ay patuloy na nagpapakilala bilang assistant corporate secretary ng Philcomsat at si Andal ay treasurer.</body>
<link>http://www.philstar.com/Article.aspx?articleId=304883&amp;publicationSubCategoryId=92</link>
</article>
<article>
<title>SEA Games target ng terror attack</title>
<author></author>
<date>
<month>November</month>
<day>03</day>
<year>2005</year>
</date>
<body>Hindi umano ang mga sementeryo ang target ng mga teroristang nasa bansa ngayon kundi ang Southeast Asian Games na idaraos sa darating na Nobyembre 27. Ibinulgar kahapon ng isang intelligence officer mula sa National Anti-Terrorism Task Force na humiling na huwag magpabanggit ng pangalan na naging mapayapa ang selebrasyon ng Undas dahil wala naman silang intelligence report na natanggap na magsasagawa ng pagsalakay sa araw na ito ang mga terorista. Ang pinangangambahan umano nila ngayon ay ang ulat na tunay na target ng terror attack ang SEA Games kung saan dadagsa ang mga dayuhang manlalaro at manonood. Sinabi ng source na layunin ng Jemaah Islamiyah na gumawa ng senaryo na may &amp;quot;international impact&amp;quot; tulad ng nangyaring pambobomba sa Bali, Indonesia. Sa kabila nito, nahihirapan naman ang mga intel operatives na tukuyin kung saang lugar sa bansa isasagawa ang pagsalakay dahil kalat ang venue ng SEAG sa ibat ibang sport events nito. Kabilang sa mga lugar na tinututukan ay ang Maynila kung saan karamihan ng events ay gaganapin sa Rizal Sports Complex, Cebu at Subic. Malaking dagok umano sa kanilang kampanya laban sa terorismo ang pagkakalaya ni Dawud Santos, lider ng grupong Rajah Sulayman Group dahil sa pagpayag ng korte na mapiyansahan ito. Bukod dito, patuloy pa rin ang banta sa Metro Manila ng ulat na ilang miyembro ng JI ang nasa paligid lang. (Danilo Garcia)</body>
<link>http://www.philstar.com/Article.aspx?articleId=305010&amp;publicationSubCategoryId=92</link>
</article>
<article>
<title>Negosyante duda na sinsero si GMA na paikliin ang termino</title>
<author></author>
<date>
<month>November</month>
<day>03</day>
<year>2005</year>
</date>
<body>Hindi naniniwala ang business community na talagang sinsero si Pangulong Arroyo na paikliin ang kanyang termino at magpatawag ng eleksiyon sa 2007. Sa isang pulong balitaan na ginanap sa Sitio Fernandina sa Greenhills, San Juan kahapon sinabi ni Sergio Ortiz-Luis, Jr., chairman ng Philippine Chamber of Commerce and Industry (PCCI) na sa nababasa nilang body movements ni GMA ay malabo na putulin nito ang kanyang termino at mukhang hindi ito papayag na may umagaw o sumosyo sa kanyang kapangyarihan. &amp;quot;President Arroyos attitude is do or die for the presidency. She will not let anybody rule her,&amp;quot; paliwanag ni Luis Jr. Pumayag si Pangulong Arroyo na magkaroon ng parliamentary elections sa 2007 kung mararatipikahan ng taumbayan ang Konstitusyon sa susunod na taon. Mula sa kasalukuyang presidential ay gagawing parliamentary-federal ang porma ng gobyerno. Dahil sa hakbang na ito ay mapuputol ang termino ni Arroyo at hanggang 2007 na lamang imbes na sa 2010. Gayunman, tiniyak ni Speaker Jose de Venecia na kahit na magpalit pa ng sistema ng gobyerno at mahalal ang mga miyembro ng parliament kung saan magkakaroon na rin ng Prime Minister sa 2007 ay si Arroyo pa rin ang magiging pangulo ng bansa hanggang 2010. &amp;quot;The senatorial and local elections will be transformed in a parliamentary elections by 2007. President Arroyo will still be the countrys president until 2010,&amp;quot; pahayag ni de Venecia. Ang plano ay napagkasunduan nina Pangulong Arroyo at dating Pangulong Fidel Ramos sa isang secret meeting nitong Lunes sa Makati City. Nag-usap anya ang dalawa upang siguraduhin na magiging buo at matatag ang Lakas-CMD lalo na sa gagawing parliamentary elections. (Edwin Balasa/Malou Rongalerios)</body>
<link>http://www.philstar.com/Article.aspx?articleId=305016&amp;publicationSubCategoryId=92</link>
</article>
<article>
<title>Mga DH sa Singapore gwardyado ng security cameras</title>
<author></author>
<date>
<month>November</month>
<day>03</day>
<year>2005</year>
</date>
<body>Pinaghahain ng Migrante sectoral group ng diplomatic protest ang Pilipinas laban sa bansang Singapore dahil sa mala-kriminal na pagtrato sa mga overseas Filipino workers kung saan ang isang domestic helper ay binabantayan ng halos 10 security cameras sa isang apartment. Ayon kay Connie Bragas-Regalado, chairperson ng Migrante, malinaw na diskriminasyon at kawalan ng tiwala ang nararanasan ng mga OFWs sa Singapore na binabantayan ng napakaraming security cameras habang nagtatrabaho. Ayon pa kay Regalado, sa ilalim ng Vienna Convention on Consular Relations kung saan signatories ang Pilipinas at Singapore, obligasyon ng Department of Foreign Affairs (DFA) na palagan ang discriminatory na patakaran. Umaabot sa 140,000 kasambahay ang nasa Singapore kung saan nagmula sa Pilipinas, Indonesia at Sri Lanka ang karamihan. (MRongalerios)</body>
<link>http://www.philstar.com/Article.aspx?articleId=305025&amp;publicationSubCategoryId=92</link>
</article>
<article>
<title>Gonzales naglalamiyerda lang</title>
<author></author>
<date>
<month>November</month>
<day>03</day>
<year>2005</year>
</date>
<body>Malamang na balik-kulungan na naman ang naka-on leave na si National Security Adviser Norberto Gonzales kung magpapatuloy ito sa pagliliwaliw at paggala sa kabila ng kanyang iniindang sakit. Ayon sa isang senador na tumangging magpabanggit ng pangalan, kailangan umanong mag-ingat si Gonzales sa kanyang mga ginagawa dahil baka mairita ang mga senador kapag nakita itong naglalamiyerda lamang gayong ang alam ng Senado ay nagpapagamot ito base na rin sa rekomendasyon ng kanyang mga doktor. Binigyang-diin pa ng impormante na kaya pinalaya si Gonzales ay para makapagpagamot at hindi para palalain ang kanyang sakit sa pamamagitan ng pamamasyal sa ibat ibang panig ng Kamaynilaan at probinsiya. (Rudy Andal)</body>
<link>http://www.philstar.com/Article.aspx?articleId=305031&amp;publicationSubCategoryId=92</link>
</article>
<article>
<title>Caloocan jail paluluwagin</title>
<author></author>
<date>
<month>November</month>
<day>03</day>
<year>2005</year>
</date>
<body>Sisimulan na ang programa sa pagpapaluwag ng Caloocan City Jail at inaasahan itong matatapos sa loob ng anim na buwan. Sinabi ni Caloocan City Mayor Enrico &amp;quot;Recom&amp;quot; Echiverri na mahalagang mabigyang-pansin ang pagpapaluwag sa kulungan upang mas maging epektibo ang pagbabago ng mga naaresto. Sa isinagawang pulong ng Peace and Order Council, iniulat ni Atty. Marissa Manalo-Ang ng Integrated Bar of the Philippines ang planong pabilisin ang pagdinig sa kaso at pagpapalaya sa mga batang nagkasala o kaya ay ilipat sila sa hiwalay na lugar na malayo sa mga matatandang nagkasala. Inirekomenda niya ang pagtatayo ng lugar na para lamang sa mga batang nagkasala upang hindi sila maimpluwensiyahan ng mga kriminal na paulit-ulit nang gumagawa ng kasalanan. Sinabi ni Metropolitan Trial Court judge Eleanor Kwong na ang Justice on Wheels ng Supreme Court ay nakapagpalaya ng 76 detenido sa pagtatapos ng Setyembre.</body>
<link>http://www.philstar.com/Article.aspx?articleId=305034&amp;publicationSubCategoryId=92</link>
</article>
<article>
<title>GMA neutral sa labanang JDV vs Pichay</title>
<author></author>
<date>
<month>November</month>
<day>03</day>
<year>2005</year>
</date>
<body>Wala umanong kinakampihan si Pangulong Arroyo sa napipintong laban nina House Speaker Jose de Venecia at Rep. Prospero Pichay sa pagka-Speakership. Sinabi ni Executive Secretary Eduardo Ermita na bilang pinuno ng Lakas ay gumagawa ang Pangulo ng mga hakbang para mapanatili ang pagkakaisa at kasunduan sa loob ng partido. Sina de Venecia at Pichay ay kapwa miyembro ng Lakas at hindi anya dapat na makapaghati sa partido ang labanan ng dalawa. Napapabalitang nag-aambisyong maging Speaker si Pichay, pero kung matutuloy ang engkuwentro nila ay mas malamang umano na matalo si Pichay at puwesto ng minority leader ang mapupunta sa kanya. Base sa House rules, ang sinumang natalo sa laban ng speakership na nakakuha ng ikalawang pinakamataas na boto ang mauupong minority leader. Imposible anyang matalo ni Pichay si de Venecia dahil siguradong ito pa rin ang susuportahan ng mas nakararaming mambabatas. (Lilia Tolentino)</body>
<link>http://www.philstar.com/Article.aspx?articleId=305040&amp;publicationSubCategoryId=92</link>
</article>
<article>
<title>Customs collector pinasu-suspinde sa katiwalian</title>
<author></author>
<date>
<month>November</month>
<day>03</day>
<year>2005</year>
</date>
<body>Pinasasailalim sa suspension sa Office of the Ombudsman ang isang deputy collector ng Bureau of Customs (BOC) upang hindi umano nito maimpluwensiyahan ang kasong katiwalian na isinampa laban dito sa mababang hukuman. Sa ipinadalang liham sa tanggapan ng Ombudsman ni Atty. Zaldy Quimpo, abogado ng mga complainant na sina Henry Limon at Cecil Quimpo, dapat lamang na pansamantalang masuspinde sa kanyang posisyon si Deputy Collector for Assessment Gracia Caringal, habang nakabinbin pa ang kasong paglabag sa RA 3019 o mas kilala bilang Anti-Graft and Corrupt Practices Act laban dito sa Manila Regional Trial Court. Hiningian umano ni Caringal ng regalo at pera sina Limon at Quimpo kapalit ng pag-release ng kanilang mga textile products. Bukod dito, nadiskubre rin ang tatlong palapag na gusali nito sa Rosario, Batangas na nagkakahalaga ng P25-M; resthouse sa Ayala na P5-M at residential house sa Ayala na aabot sa P30-M gayong ang buwanang sahod nito sa gobyerno ay P25,000 lamang. (G.dela Cruz)</body>
<link>http://www.philstar.com/Article.aspx?articleId=305043&amp;publicationSubCategoryId=92</link>
</article>
<article>
<title>Income Tax rates ibababa</title>
<author></author>
<date>
<month>November</month>
<day>03</day>
<year>2005</year>
</date>
<body>Bilang tulong sa sambayanan na maaapektuhan ng EVAT, isinulong ang House bill 4865 nina Akbayan Reps.Theresa Hontiveros-Baraquel, Mario Aguja at Loretta Ann Rosales para amyendahan ang Section 24 ng National Internal Revenue Code of 1997 na magbibigay ng exemptions sa mga manggagawa na kumikita lamang ng P50,000 pababa sa loob ng isang taon. Sa kasalukuyang taxation scheme para sa mga individual, ang isang teacher na kumikita ng P9,939.00/buwan o P119,268.00 kada taon ay magbabayad ng income tax na P18,353.60. Sa ilalim ng panukala, ang isang guro ay magbabayad lamang ng P8,104.84 o difference na P10,248.76. (Malou Rongalerios)</body>
<link>http://www.philstar.com/Article.aspx?articleId=305044&amp;publicationSubCategoryId=92</link>
</article>
<article>
<title>Jihad ikinasa!</title>
<author>Ni Joy Cantos</author>
<date>
<month>November</month>
<day>04</day>
<year>2005</year>
</date>
<body>Nagdeklara na ng &amp;quot;jihad&amp;quot; o giyera laban sa gobyerno ang radikal na grupong Rajah Solaiman Movement (RSM) na may ugnayan sa Al-Qaeda matapos manawagan sa kanilang grupo na maglunsad ng malawakang terror attacks sa Metro Manila ngayong tapos na ang Ramadan. Sinabi ni AFP Deputy Chief of Staff for Intelligence, Chief Rear Admiral Tirso Danga na nakatanggap sila ng intelligence report na inalerto na ng nagpiyansang si terror suspect Tyrone Dawud Santos ang kanilang mga kasamahan upang ipaghiganti ang pagkakadakip sa kanilang lider na si Ahmad Santos, kapatid ni Dawud, at 8 pa nitong tauhan sa isang raid sa Zamboanga City kamakailan. Puntirya ng jihad ang LRT at MRT stations, airports, mga pier, shopping malls, US Embassy, SEA Games venue at mga nightclubs na tinatambayan ng mga dayuhan sa Malate, Maynila. &amp;quot;We cant locate Dawud but according to our reports, he is the one contacting his comrades to conduct bombings in Metro Manila,&amp;quot; ani Danga. Si Dawud Santos ay sangkot sa nasilat na Lenten attack. Nakalaya ito matapos magpiyansa ng P200,000 noong nakalipas na Abril sa kasong illegal possession of firearms &amp;amp; explosives. Sa pagkakasakote kay Ahmad ay determinado ang grupo na maghiganti sa pamamagitan ng pambobomba sa Metro Manila. Nauna nang ibinulgar ni Danga na ang Jemaah Islamiyah (JI)ang nagpopondo sa RSM para mambomba. Ang JI ang Southeast Asian terrorist network na naitatag ng Al-Qaeda. Nabatid pa na sina Dulmatin, ang mastermind sa Bali bombing sa Indonesia noong Oktubre 2002 at kanang kamay nitong si Omar Patek ang humahawak umano ng pondo ng JI. Naging kontrobersiyal ang pagkakalaya ni Dawud matapos mapaulat na si ABS-CBN anchor Julius Babao ang umanoy nagpiyansa rito na itinanggi naman ni Babao.</body>
<link>http://www.philstar.com/Article.aspx?articleId=305184&amp;publicationSubCategoryId=92</link>
</article>
<article>
<title>GMA pinag-iingat ni Miriam ngayong Disyembre</title>
<author></author>
<date>
<month>November</month>
<day>04</day>
<year>2005</year>
</date>
<body>Muling nagbanta si Sen. Miriam Defensor-Santiago sa posibilidad na magkaroon ng kudeta na ilulunsad ng oposisyon laban kay Pangulong Arroyo ngayong Disyembre. Sinabi ni Sen. Santiago na dapat mag-ingat ang Pangulo sa mga taong nasa paligid nito na nagpapahayag ng kanilang suporta dahil ang mga ito raw mismo ang mangunguna para mapatalsik siya sa puwesto. Huwag anyang pakasisiguro ang Pangulo sa mga pakita ng kanyang kaalyado dahil sa panahong ito ay mahirap maaninag ang totoong mukha ng kalaban. Bagamat hindi nito direktang itinuro si dating Pangulong Fidel Ramos na isa sa mga posibleng magpatalsik kay Arroyo, sinabi ni Santiago na walang permanenteng kaibigan sa pulitika at dinagdag nito ang taong may kaalyado sa militar ang siyang magpapaalis kay Pangulong Arroyo. &amp;quot;The fulcrum of power lies in the armed forces. The influence of the radical left is negligible. It is the people with gun who will decide the winner,&amp;quot; wika ng senadora. Nauna ng nagbabala si Santiago na ipapapatay si Pangulong Arroyo sa Oktubre 15 at nagbanta pa ito na magbabaril ng sarili sa loob ng session hall kung hindi ito matutuloy. Tinukoy ni Santiago si dating Pangulong Corazon Aquino, Senate President Franklin Drilon sa mga nagsagawa ng plano ng asasinasyon kay Arroyo. Pinaliwanag pa ng senadora na ang patunay na may December deadline ay ang sunud-sunod na prayer rally malapit sa Malaca&amp;ntilde;ang, ang pagkakaroon ng Peoples Court at piket sa Loyola Memorial Park noong Martes. Hindi na nito binanggit kung sino ang lider ng December coup dahil tiyak na itatatwa lang anya ang kanyang pahayag. (Rudy Andal)</body>
<link>http://www.philstar.com/Article.aspx?articleId=305191&amp;publicationSubCategoryId=92</link>
</article>
<article>
<title>Rebelyon isinampa vs terror suspect</title>
<author></author>
<date>
<month>November</month>
<day>04</day>
<year>2005</year>
</date>
<body>Ipinagharap na ng Department of Justice (DOJ) ng kasong rebelyon ang nakakalayang suspek sa Valentines bombing na si Tyrone del Rosario alyas Dawud Santos, kasama ang 16 iba pa. Sa resolusyon ng DOJ, isinampa ang kasong rebelyon laban kay Dawud at sa mga Abu Sayyaf leaders at miyembro ng Jemaah Islamiyah na sina Khadafy Janjalani; Jainal Sali alyas Abu Solaiman; Fatima Santos; Holarion Santos alyas Ahmed del Rosario; Abu Hamza; Abu Hamid al-Luzoni at 10 pa sa Makati Regional Trial Court. Ayon sa prosecution, nagsabwatan ang mga naturang akusado upang maghasik ng gulo at terorismo sa ibat-ibang panig ng bansa, partikular sa Metro Manila upang pabagsakin ang administrasyong Arroyo at magtatag ng isang Separate and Independent Islamic State. Nagsabwatan din umano ang mga ito upang makapagpuslit ng mga matataas na kalibre ng baril at pampasabog, kung saan ginamit ng mga ito noong February 14, 2005 para pasabugin ang RRCG bus sa Ayala, Makati City. Apat ang nasawi dito. Si Dawud ay unang naaresto noong Marso 22, 2005 sa Cubao, Quezon City at sinampahan ng illegal possession of firearms sa Makati RTC subalit nakapagpiyansa noong April 26, 2005 sa tulong umano ng broadcaster na si Julius Babao. Inaasahan naman ng DOJ na makakapagpalabas ng arrest warrant laban kay Dawud at sa mga kasamahan nito makaraang hindi pagbigyan ng prosecution na makapagpiyansa ang mga ito. (Grace dela Cruz)</body>
<link>http://www.philstar.com/Article.aspx?articleId=305201&amp;publicationSubCategoryId=92</link>
</article>
<article>
<title>Defensor umatras sa peoples court</title>
<author></author>
<date>
<month>November</month>
<day>04</day>
<year>2005</year>
</date>
<body>Umatras na si Envrionment and Natural Resources Secretary Mike Defensor sa pagharap nito sa peoples court para idepensa si Pangulong Arroyo sa mga akusasyon laban sa kanya. Ayon kay Executive Sec. Eduardo Ermita, nakausap niya si Defensor at sinabi nitong hahanap na lang siya ng ibang puwedeng humarap sa citizens court para ipagtanggol ang Pangulo. Ang naturang korte ang lilitis umano sa mga kasalanan sa bayan ng Pangulo na kinabibilangan ng pandaraya sa halalan, katiwalian at paglabag sa karapatang pantao. Wala namang binanggit na dahilan si Defensor kung bakit nito binawi ang kanyang naunang pahayag. Ang hearing na pamumunuan ni dating VP Teofisto Guingona ay itinakda sa Nobyembre 8, 9, 15 at 16 sa UP Diliman at Makati City. (Lilia Tolentino)</body>
<link>http://www.philstar.com/Article.aspx?articleId=305206&amp;publicationSubCategoryId=92</link>
</article>
<article>
<title>P125 umento pinamamadali</title>
<author></author>
<date>
<month>November</month>
<day>04</day>
<year>2005</year>
</date>
<body>Pinamamadali na sa Kongreso ang panukalang P125 wage hike dulot na rin ng epekto ng expanded value added tax (EVAT). Iginiit ng Kilusang Mayo Uno (KMU) sa mga mambabatas na ito ang tamang panahon para magtrabaho at gumawa ng paraan upang maitaas ang sahod ng mga manggagawa sa bansa upang hindi nila maramdaman ang epekto ng EVAT. Hiniling ni KMU Secretary General Joel Maglunsad na aprubahan sa lalong madaling panahon ang P125 across-the-board wage increase na may ilang buwan na ring inaamag sa Mababang Kapulungan. Binigyang-diin ng mga manggagawa na mataas pa ang halaga ng kanilang gastusin kaysa sa kinikita sa paghahanapbuhay. Halos may P600 anila ang gastos ng isang pamilya sa isang araw na higit na mas malaki kumpara sa arawang kita nila na P275. Nakatakdang lumusob ang grupo sa Kongreso sa darating na Lunes upang kalampagin ang mga kongresista na aksiyunan ang matagal na nilang karaingan. Ayon naman kay Bayan Muna Rep. Teddy Casino, matatalakay lamang ang naturang panukala kung sesertipikahang &amp;quot;urgent&amp;quot; ni Pangulong Arroyo ang wage bill. (Angie dela Cruz)</body>
<link>http://www.philstar.com/Article.aspx?articleId=305207&amp;publicationSubCategoryId=92</link>
</article>
<article>
<title>Pinoy engineer patay sa bagyo sa Vietnam</title>
<author></author>
<date>
<month>November</month>
<day>04</day>
<year>2005</year>
</date>
<body>Isang Pinoy engineer ang kumpirmadong nasawi kasama ang 17 pang katao habang 10 pa ang naitalang nawawala matapos ang ikalawang araw ng hagupit ng bagyong Kai Tak sa central coast regions ng bansang Vietnam kahapon. Sa report na nakarating sa Department of Foreign Affairs (DFA), ang Pinoy engineer ay nagtatrabaho sa Bong Micu Gold Mine company sa Phu Ninh District ng Quangnam province. Tinangay ito ng malakas na agos ng magtangkang tawirin ang isang sapa habang kasagsagan ng bagyo. Unang naiulat ang pagkawala ng nasabing Pinoy. Hindi muna inihayag ang pangalan ng biktima habang nakikipag-ugnayan pa ang mga ito sa kanyang pamilya. (Ellen Fernando)</body>
<link>http://www.philstar.com/Article.aspx?articleId=305215&amp;publicationSubCategoryId=92</link>
</article>
<article>
<title>Pichay liligawan ng 12 solons</title>
<author></author>
<date>
<month>November</month>
<day>04</day>
<year>2005</year>
</date>
<body>Labindalawang solons ang ipapadala ng Sunshine Coalition sa Cagayan de Oro upang suyuin ang nag-aalburotong si Surigao del Sur Rep. Prospero Pichay na nais agawin ang liderato ng Mababang Kapulungan ng Kongreso kay Speaker Jose de Venecia. Ang pakikipag-usap kay Pichay ng mga kinakatawan ng Sunshine Coalition ay isasagawa bukas sa isang hindi pinangalanang hotel sa Cagayan de Oro. Aminado si House Majority Leader Prospero Nograles na hindi pa maayos ang usapin kaugnay sa speakership kaya kakausapin ng ilang mambabatas si Pichay upang maging maayos ang muling pagbubukas ng sesyon sa Lunes. Kabilang sa mga inaasahang tatalakayin sa Lunes ang Charter Change, reorganisasyon ng Kamara, Anti-Terrorism Bill at legislated wage increase na ipinag-utos na ni Pangulong Arroyo. Nauna rito, nagbigay na ng suporta kay de Venecia ang Liberal Party (LP), Nationalist Peoples Coalition, Lakas-CMD at Kabalikat ng Malayang Pilipino (Kampi). Kabilang rin sa Sunshine Coalition ang Nacionalista Party (NP) at party-list representatives. Ayon naman sa ilang solon, dapat magkaroon ng &amp;quot;transparency&amp;quot; sa Kamara may krisis man o wala upang maiwasan ang pag-aalburoto ng ilang mambabatas. Kabilang sa inaangal ng ilang solon ang naantalang pagpapalabas ng kanilang pork barrel. (Malou Rongalerios)</body>
<link>http://www.philstar.com/Article.aspx?articleId=305216&amp;publicationSubCategoryId=92</link>
</article>
<article>
<title>Pag-upo ni Malonzo haharangin ni Nubla</title>
<author></author>
<date>
<month>November</month>
<day>04</day>
<year>2005</year>
</date>
<body>Ipinangako kahapon ni Caloocan City Councilor Nora Nubla na patuloy niyang lalabanan ang inhustisya sa kanyang mga nasasakupan kung makauupo si Christopher Malonzo bilang kapalit ng yumaong si Konsehal Popoy Rosca sa Sangguniang Panlunsod. Nakatakdang magsampa ng motion for reconsideration si Nubla sa Court of Appeals hinggil sa resolusyon nitong nagbabasura sa temporary restraining order na ipinalabas ng isang korte sa Caloocan na humaharang kay Malonzo na punuan ang nakabakanteng puwesto nang mamatay si Rosca. Binigyang-diin ng konsehal na si Malonzo, anak ng natalong kandidato sa pagka-kongresista at dating alkalde Rey Malonzo, ay registered voter sa District 1 at hindi rin bumoto roon, batay sa ipinalabas na sertipikasyon ng Comelec. Bumoto si Christopher sa Brgy. 36 sa District 2 noong noong Mayo 2004 elections. Sinabi nito na taliwas sa sinasabi ng nakababatang Malonzo, hindi rin ito residente ng Castle Spring Heights Subdivision sa Caloocan at hindi rin kasama sa listahan ng mga residente sa Barangay 177, Zone 15 na nakasasakop sa nasabing subdibisyon. Kinuwestiyon ni Nubla kung paanong makapagsisilbi ng totoo si Malonzo sa mga residente ng District 1 gayung hindi naman siya nakatira roon.</body>
<link>http://www.philstar.com/Article.aspx?articleId=305218&amp;publicationSubCategoryId=92</link>
</article>
<article>
<title>Mga kongresista sa Bukluran pinaiimbestigahan</title>
<author></author>
<date>
<month>November</month>
<day>04</day>
<year>2005</year>
</date>
<body>Inatasan ng Malaca&amp;ntilde;ang ang Department of Justice (DOJ) na imbestigahan ang mga kongresistang miyembro ng Bukluran Para sa Katotohanan na itinatag ng De La Salle brothers kasama si dating Pangulong Cory Aquino kung may koneksiyon o ugnayan ito sa mga kumikilos para mapabagsak ang administrasyong Arroyo. Sa memorandum na ipinadala ng Palasyo kay DOJ Sec. Raul Gonzalez, inutos nito na siyasatin kung may pakikipag-alyansa ang nabanggit na grupo sa CPP-NPA at kung may kaugnayan ang mga pary-list group sa mga aktibidades ng makakaliwang grupo. Pinasisiyasat din sa DOJ kung maaaring pansamantalang ipapigil sa Department of Budget and Management (DBM) ang pagpapalabas ng pork barrel sa mga party-list representatives. Itinayo ang Bukluran bilang umbrella organization ng mga nagsama-samang partido tulad ng United Opposition, Citizens Congress, Sanlakas, Bayan Muna, Gabriela at Akbayan. Matatandaang napaulat na ang pork barrel ng mga militant representatives ay ginagamit umano sa mga isinasagawang kilos protesta laban sa pamahalaang Arroyo. (Grace dela Cruz)</body>
<link>http://www.philstar.com/Article.aspx?articleId=305219&amp;publicationSubCategoryId=92</link>
</article>
<article>
<title>Karahasan sumiklab sa demolisyon sa Pasig market</title>
<author></author>
<date>
<month>November</month>
<day>04</day>
<year>2005</year>
</date>
<body>Sugatan ang tinatayang sampu katao kabilang ang isang opisyal ng pulis makaraang magkasalpukan ang mahigit 100 kataong demoliton team laban sa daang bilang din ng mga vendor sa Pasig Public Market sa Brgy. Bolante kahapon ng umaga. Kinilala ang nasugatang opisyal na pulis na si Sr. Insp. Rolito Nobleza, nakatalaga sa Pasig police, ito ay nagtamo ng putok sa ulo ng mapalo ng isa sa mga vendor habang karamihan sa mga nasugatan na nagtamo rin ng putok sa ulo sanhi ng pamamato at pagpalo ng dos por dos ay dinala sa Rizal Medical Center habang pito sa mga nanlabang vendors ang inaresto ng pulisya. Sa ulat ng pulisya, naganap ang insidente dakong alas-9:15 ng umaga ng tangkaing gibain ng mga demolition team na dinala ng DHY Inc. dala ang umanoy demolition order upang paalisin ang mga vendor na nakatirik sa lupa na pag-aari ni Domingo Yap, ama ni dating Agriculture Sec. Arthur Yap. Kasama ng mga demolition team ang may 40 pulis Pasig. Subalit lumaban ang mga vendors ng simulang gibain ng mga demoliton team ang mga puwesto kaya nagkaroon ng rambulan dahilan upang masugatan ang ilang katao kabilang si Sr. Insp. Nobleza. Matapos ang may apat na oras na kaguluhan ay nakaaresto ang pulisya ng pito katao na pawang mga vendors na nahuli habang nambabato ng mga pulis. Sa panayam naman sa ilang mga vendors, sinabi nilang walang demolition order na ipinakita ang mga tauhan ng DHY Inc. kaya sila pumalag at nanlaban dahil kabuhayan na ang nakataya dito. &amp;quot;Hindi kami uupo at panonoorin lang ang ginagawa nilang paggiba sa mga puwesto namin, pangkabuhayan na ang ipinaglalaban naming ito&amp;quot;, saad ng mga galit na vendors. Sa panig naman ng DHY Inc., sinabi ni Atty. Mariel Cabrera na nanalo na sa korte ang pinag-aawayang lupa at may 50 vendor ang pinaupa nila dito subalit lumaki ito hanggang sa umabot na sa 250 vendors ang nagtitinda dito kaya kinailangang linisin uli ang lugar. Sa kasalukuyan ay may 40 porsyento na ng mga puwesto ang nademolish sa may 10,000 metro kuadradong pinag-aawayang lupa.</body>
<link>http://www.philstar.com/Article.aspx?articleId=305220&amp;publicationSubCategoryId=92</link>
</article>
<article>
<title>FVR tinitiktikan na!</title>
<author></author>
<date>
<month>November</month>
<day>05</day>
<year>2005</year>
</date>
<body>Isinasailalim na sa masusing pagmamatyag ng mga intelligence operatives ng Armed Forces of the Philippines (AFP) at Philippine National Police (PNP) si dating Pangulong Fidel Ramos kaugnay ng ibinulgar ni Senator Miriam Defensor-Santiago na may nangyayaring recruitment sa hanay ng militar para maglunsad ng kudeta sa buwan ng Disyembre para ibagsak ang gobyerno ni Pangulong Arroyo. Ito ang inamin kahapon ng isang senior intelligence officer ng AFP na tumangging magpabanggit ng pangalan. Ayon sa source, bagaman ipinangangalandakan ng Palasyo na tiwala sila kay Ramos ay taliwas ito sa kautusang imonitor ang mga galaw ng dating lider at maging ng kanyang mga kaalyado sa military. Sinabi ng source na si Ramos, na nagsilbi rin bilang dating Chief of Staff ng AFP, ay nirerespeto at itinuturing na power block sa hanay ng militar kaya naalarma sa simula pa lamang ang Malaca&amp;ntilde;ang matapos na lumutang sa US Embassy ang report na may plano umano itong patalsikin sa puwesto si Pangulong Arroyo. Kamakalawa ay ibinulgar ni Sen. Santiago na may nagaganap na recruitment sa hanay ng AFP para sa planong December coup. Pinag-iingat din ni Santiago ang Pangulo sa mga taong nasa paligid nito na nagpapahayag ng kanilang suporta dahil ang mga ito raw mismo ang mangunguna para mapatalsik siya sa puwesto. Huwag anyang pakasisiguro ang Pangulo sa mga pakita ng kanyang kaalyado dahil sa panahong ito ay mahirap maaninag ang totoong mukha ng kalaban. Bagamat hindi nito direktang itinuro si Ramos na isa sa mga posibleng magpatalsik kay Arroyo, sinabi ng senadora na walang permanenteng kaibigan sa pulitika at ang taong may kaalyado sa militar ang siyang magpapaalis kay Arroyo. Hindi naman binalewala ng Palasyo ang babala ni Santiago. Gayunman, sinabi ni Executive Sec. Eduardo Ermita na hindi na kailangan pang magpalabas ng direktiba ang Malaca&amp;ntilde;ang kung beripikado nga ang impormasyong ito dahil alam na ng intelligence community kung ano ang gagawin sa ganitong mga impormasyon. ((Joy Cantos at may ulat ni Lilia Tolentino)</body>
<link>http://www.philstar.com/Article.aspx?articleId=305342&amp;publicationSubCategoryId=92</link>
</article>
<article>
<title>Lakas at Kampi nagsanib!</title>
<author></author>
<date>
<month>November</month>
<day>05</day>
<year>2005</year>
</date>
<body>Kinumpirma kahapon ni House Speaker Jose de Venecia ang pagsasanib ng Lakas-CMD at Kabalikat ng Malayang Pilipino o Kampi upang palakasin ang majority coalition bilang paghahanda sa panukalang pag-amyenda sa Konstitusyon at pagpapalit ng porma ng gobyerno sa parliamentary system. Sinabi ni de Venecia na ang pagsasanib ng dalawang partido ang magiging daan para sa isang malaking partido sa bansa. Ang &amp;quot;merger agreement&amp;quot; ay nilagdaan nina Reps. Ronaldo Puno, Luis Villafuerte, Victor Sumulong, Anthony Miranda at Amelita Villarosa. Sinabi nito na wala na ngayong natitirang miyembro ang Kampi sa House of Representatives dahil kasapi na silang lahat ng Lakas-CMD. Kabilang sa mga miyembro ng Kampi na pumirma sa kasunduan sina Reps. Rodolfo Albano III, Felix Alfelor, Jr., Antonio Alvarez, Iggy Arroyo, Augusto Baculio, Victor Dominguez, Tomas Dumpit, Consuelo Dy, Gerardo Espina, Jr., Amado Espino, Jr., Eduardo Firmalo, Albert Garcia, Alfredo Maranon, Corazon Malanyaon, Nerissa Soon-Ruiz, Generoso Tulagan at Renato Unico, Jr. (Malou Rongalerios)</body>
<link>http://www.philstar.com/Article.aspx?articleId=305345&amp;publicationSubCategoryId=92</link>
</article>
<article>
<title>P125 umento malabo</title>
<author></author>
<date>
<month>November</month>
<day>05</day>
<year>2005</year>
</date>
<body>Malabong maging batas ang panukalang P125 legislated wage increase kahit ipinag-utos na ng Malaca&amp;ntilde;ang na magpasa ang Kongreso ng batas para sa dagdag sahod ng mga manggagawa. Ayon kay House Majority Leader at Davao del Sur Rep. Prospero Nograles, kahit pa sertipikahang &amp;quot;urgent&amp;quot; ni Pangulong Arroyo ang panukala ay hindi basta-basta maipapasa ito dahil kailangang isaalang-alang kung magkano ang increase na ibibigay sa mga manggagawa at ang kakayanan ng mga employers na itaas ang sahod ng kanilang mga trabahador. Dapat anyang tiyakin kung kakayanin ng mga employer ang increase dahil maaaring ang maging kapalit nito ay retrenchment o tanggalan sa labor force, o di kayay pagsasara ng mga negosyo. Dahil dito ay iminungkahi ni Senate Minority Leader Aquilino Pimentel, Jr., na ibatay sa negosasyon ng management at trabahador ang pagtataas ng sahod dahil kahit magpasa ng batas kung hindi naman susundin ng management ay wala ring mangyayari. Bunsod nito kaya hiningi ni Pangulong Arroyo sa sektor manggagawa at negosyante na mag-usap at humanap ng isang makatarungang formula para sa dagdag sahod sa pamamagitan ng Quadpartite dialogue sa mga miyembro ng Kongreso at Department of Labor. Sinabi ng Pangulo na kailangang mapanatiling matatag ang bansa nang hindi nasasakripisyo ang kapakanan ng mahihirap sa harap ng kasalukuyang dinaranas na krisis. Kailangan anyang ang pagsasakripisyo ay magkakahating balikatin ng lahat alang-alang sa hinahangad na matatag na republika. (Malou Rongalerios/Rudy Andal/Lilia Tolentino)</body>
<link>http://www.philstar.com/Article.aspx?articleId=305352&amp;publicationSubCategoryId=92</link>
</article>
<article>
<title>Presyo ng baboy at manok mananatili hanggang Pasko</title>
<author></author>
<date>
<month>November</month>
<day>05</day>
<year>2005</year>
</date>
<body>Tiniyak kahapon ng Department of Agriculture (DA) na mananatili sa dating mga presyo ang karne ng baboy at manok hanggang Pasko. Ito ang sinabi ni Agriculture Secretary Domingo Panganiban makaraang mangako sa kanya ang Hog Raisers Association of the Philippines at Philippine Association of Broilers Integrators na hindi sila magtataas ng presyo hanggang Disyembre ng taong ito. Ayon kay Panganiban, sakaling gumalaw man ang presyo ng karne dahil sa EVAT, pinakamataas na ang P2.70 kada kilong dagdag sa karne ng baboy habang 78 sentimo hanggang P1 kada kilo sa manok. Nilinaw din nito na walang itataas sa presyo ng hamon dahil naproseso na ito bago pa man naipatupad ang EVAT. Sa presyo naman ng gulay, sinabi ni Panganiban na dapat aabutin lamang ng 15 sentimos hanggang 79 sentimos ang itataas ng halaga nito dahil sa EVAT. (Angie dela Cruz)</body>
<link>http://www.philstar.com/Article.aspx?articleId=305358&amp;publicationSubCategoryId=92</link>
</article>
<article>
<title>P100-M ilalaan para ituro sina Rizal at Bonifacio sa Islamic schools</title>
<author></author>
<date>
<month>November</month>
<day>05</day>
<year>2005</year>
</date>
<body>Maglalaan ng P100 milyon ang Kongreso para lamang ituro sa Islamic schools ang tungkol kina Jose Rizal, Andres Bonifacio, Sultan Kudarat at hindi ang tungkol kay Osama bin Laden at iba pang radikal na pananaw laban sa gobyerno. Ayon kay Camarines Sur Rep. Rolando Andaya, Jr., chairman ng House committee on appropriations, ang pagbaba sa performance ng mga elementary at high school students sa Autonomous Region in Muslim Mindanao ang isa pang dahilan para hilingin ng DepEd ang karagdagang pondo para sa pagpapabuti ng edukasyon sa ARMM. Sa pinakahuling national achievements test para sa English, Math at Science sa Grade 6 at 4th year high school students, ang ARMM ang may pinakamababang grado sa lahat ng kategorya at ito rin ang may pinakamababang functional literacy sa bansa. Ang pondo na nakapaloob sa P119 bilyong panukalang budget ng Department of Education sa susunod na taon ay para sa training ng mga teachers na magtuturo ng English, Arabic at Islam, at sa pag-imprenta at distribusyon ng mga libro at iba pang instructional materials para sa Madrasahs, ang tawag sa traditional Islamic schools. (Malou Rongalerios)</body>
<link>http://www.philstar.com/Article.aspx?articleId=305362&amp;publicationSubCategoryId=92</link>
</article>
<article>
<title>FMD &amp;amp; Bantay Karne Task Force binuo ni Recom</title>
<author></author>
<date>
<month>November</month>
<day>05</day>
<year>2005</year>
</date>
<body>Upang maprotektahan ang kalusugan ng mga mamamayan, partikular sa mga karneng hindi na maaaring kainin, binuo ni Caloocan City Mayor Enrico &amp;quot;Recom&amp;quot; Echiverri ang Foot and Mouth Disease (FMD) and Bantay Karne Task Force ng lungsod. Sinabi ni Echiverri na ang pagtatatag ng task force ay kaugnay sa utos ng National Meat Inspection Service na humihimok sa lahat ng pamahalaang lokal na ipagpatuloy ang pag-aalis at pagpigil sa pagkalat ng foot and mouth disease sa lahat ng lugar. Iniatang sa task force ang pagbabantay sa galaw ng mga hayop sa loob at labas ng lungsod at pagtingin at pagsusuri sa mga dokumento sa paglilipat ng mga karne at hayop tulad ng shipping documents, veterinary health certificate, meat inspection certificate at iba pa upang masiguro na ang mga hayop na kakainin ay tama para sa tao. Gayundin, inatasan sila na hulihin ang mga nag-aalaga, dealer at iba pang tao na mapapatunayang nagbebenta ng mga karneng apektado ng FMD at iba pang karneng may dalang sakit o kontaminado; kumpiskahin at sunugin o ibaon ang mga kontaminadong karne na makukuha. Trabaho rin ng task force na magsagawa ng biglaang inspeksyon sa mga lugar na may hayop tulad ng mga backyard at commercial farms, katayan, lechunan at iba pang pinagtataguan ng mga karne. Kapag napatunayang may kaso ng FMD, babawalan ng task force ang apektadong establisimiyento na ibiyahe ang mga kontaminadong karne. Agad ding ipasasara ang mga lugar na may kaso ng FMD at ika-quarantine ito hanggang sa magdesisyon ang awtoridad na payagan na muli ang operasyon ng establisimiyento.</body>
<link>http://www.philstar.com/Article.aspx?articleId=305366&amp;publicationSubCategoryId=92</link>
</article>
<article>
<title>13 counts ng graft sa TESDA director</title>
<author></author>
<date>
<month>November</month>
<day>05</day>
<year>2005</year>
</date>
<body>Nahaharap sa 13 counts ng kasong katiwalian sa Sandiganbayan si Felicidad Brillo Zurbano, provincial director ng Technical Education and Skills Development Authority (TESDA) sa Cavite dahil sa pagbili ng office supplies sa kumpanyang pag-aari ng kanyang kapatid. Inaprubahan ni Victor Fernandez, deputy Ombudsman for Luzon ang pagsasampa ng kaso dahil sa &amp;quot;indirect financial o pecuniary interest&amp;quot; matapos bumili ang TESDA ng mga office at technical supplies sa CDZ Enterprises na pag-aari ng kapatid ni Zurbano na si Nieves Brillo Cabigan mula Marso-Oktubre 2003. Lumabag umano si Zurbano sa Section 3 ng RA 3019 o Anti-Graft and Corrupt Practices Act na nagbabawal sa mga pampublikong opisyal at kawani na pumasok sa isang transaksiyon kung mayroong personal na interes. Ayon sa Ombudsman, mahinang klase ang suplay na ibinigay ng CDZ Enterprises sa TESDA kahit pa mababa ang halaga ng mga ito. Sa kanyang counter-affidavit, sinabi ni Zurbano na dumaan sa tamang proseso ang pagbili ng suplay. (Malou Rongalerios)</body>
<link>http://www.philstar.com/Article.aspx?articleId=305369&amp;publicationSubCategoryId=92</link>
</article>
<article>
<title>Mag-ina, 2 pa kinasuhan ng kidnapping ng DOJ</title>
<author></author>
<date>
<month>November</month>
<day>05</day>
<year>2005</year>
</date>
<body>Sinampahan ng Department of Justice (DOJ) ng kasong kidnap-for-ransom ang isang mag-ina at dalawa pang kasama makaraang dukutin umano ang apat katao sa San Pablo, Laguna. Sa siyam na pahinang resolution na ipinalabas ni Senior State Prosecutor Philip Kimpo, sinabi nito na mayroong mabigat na ebidensiya laban sa mga akusadong sina Cesar Villanueva, Geraldo Andrade at mag-inang Anita Alvenda Katigbak at Juanito Almeda y Katigbak. Ang kasong kidnap-for-ransom ay isinampa sa San Pablo City Regional Trial Court dahil sa reklamo ng mga biktimang sina Virgilio Monzones, girlfriend nito na si Mirazon Maranan, anak nitong si Nikki Rose at katulong na si Mylene Reyes. Sa rekord ng prosecution, lumalabas na nagalit umano ang mag-inang Katigbak kay Monzones dahil sa hindi nito pagsasauli ng halagang P400,000 na ibinigay ng una upang ibayad ng huli sa lupang kinatitirikan ng bahay ng mga ito. Una ritoy nanalo si Anita Katigbak sa lotto na nagkakahalaga ng P13 milyon kung kayat ibinayad na umano nito kay Monzones ang nabanggit na halaga. Lumipas ang ilang buwan ay palagi umanong nagtatanong si Anita kay Monzones kung naibayad na ang naturang halaga hanggang sa naisipan na ng una na dukutin na lamang ito at ang ilang kasambahay upang mapilitang isauli ang P400,000. Kung kayat noong April 16, 2004, dakong alas-7:30 ng gabi ay bigla na lamang inabangan ng mga nabanggit na akusado ang mga biktima sa tapat ng mga bahay ng mga ito at dinala sa farm ni Monzones at humingi ng ransom na nagkakahalaga ng P5 milyon. Ngunit walang maibigay ang mga biktima hanggang sa pumayag na ang mga ito sa P350,000 ransom. Nang makalaya ay nakita pa umano ni Maranan si Andrade sa bahay ni Anita kung kayat nakumpirma ng mga ito na kasabwat ang mag-inang Katigbak. Pinagbatayan ng prosecution ang naging pag-amin ni Andrade na ang utak sa pagdukot sa mga biktima ay ang mag-inang Katigbak at ang mga akusado ay positibong nakilala ng mga biktima. (Grace dela Cruz)</body>
<link>http://www.philstar.com/Article.aspx?articleId=305370&amp;publicationSubCategoryId=92</link>
</article>
<article>
<title>Subic rape inaareglo</title>
<author>Nina Ellen Fernando at Malou Rongalerios</author>
<date>
<month>November</month>
<day>06</day>
<year>2005</year>
</date>
<body>Kumikilos na umano ang isang grupo upang tapalan ng malaking halaga ang 22-anyos na dalaga na biktima ng gang rape ng anim na miyembro ng US Marines sa Subic Bay, dating US Naval Base sa Olongapo City nitong Nobyemre 1. Base sa report, inaalok na ng malaking halaga ang pamilya ng biktima upang iurong ang demanda laban sa mga sundalong Kano na sina Daniel Smith, Keith Silkwood, Albert Lara, Dominci Duplaints, Corey Barris at Chad Carpenter na ngayon ay nasa kustodya ng US Embassy sa Maynila. Pinangangambahan na ang pagsusulong ng nasabing kaso ay makakaapekto sa umiiral na kasunduan sa pagitan ng Pilipinas at Estados Unidos dahil na rin sa pressure na gagawin ng mga militanteng grupo upang kondenahin ang pang-aabuso sa mga Pilipina ng mga sundalong Amerikano. Base sa rekord, may 52 kaso ng panggagahasa at pang-aabuso sa mga Pinay at kabataang kababaihan ang naitala noong 1990s mula sa mga sundalong Kano nang sila ay bumabahay pa sa Subic Bay na ginawa nilang base military subalit ni isa man sa mga suspek ay walang naparusahan. Nagbanta ang militanteng grupo sa pangunguna ng Gabriela, Courage, Migrante International na hanggat walang ipinapalabas na warrant of arrest laban sa anim na Kano ay a-araw-arawin nila ang paglusob sa harapan ng US Embassy upang kalampagin ang pamahalaang Amerika na isurender ang mga suspek para maparusahan ang mga ito sa ilalim ng batas ng Pilipinas. Anila, kapag walang nangyari sa kaso ng Pinay na huling biktima ng panghahalay ay hihilingin nila sa Kongreso na buwagin na ang umiiral na Visiting Forces Agreement (VFA) na siyang nagbibigay kalayaan sa mga sundalong Kano na makalibre sa anumang kaso. Kahapon ay mahigit 50 miyembro ng Gabriela at Courage ang nagmartsa sa embahada subalit hindi sila nakarating sa US Embassy matapos pigilan ng mga anti-riot police na makalapit. Bukas ng umaga ay isang assembly naman ang idaraos na pangungunahan pa rin ng Gabriela kasama ang Ecumenical Womens Forum at Gabriel Womens Party. Ayon sa Gabriela hindi dapat palampasin ng gobyerno ang mga insidente at ibat ibang uri ng pang-aabuso at violence sa mga babae at batang biktima na kinakasangkutan ng mga dayuhan. Ayon sa ulat ang naturang mga sundalong Kano ay nasa Subic para sa rest and recreation matapos ang military exercises na tinawag na Talon Vision and Amphibious Landing Exercise (PHIBLEX) 06 ng nabanggit na araw. Tiniyak naman ng Malaca&amp;ntilde;ang na mabibigyan ng hustisya ang kaso ng biktima na tubong Zamboanga at hindi makakaapketo sa diplomatic relations ng RP at US.</body>
<link>http://www.philstar.com/Article.aspx?articleId=305505&amp;publicationSubCategoryId=92</link>
</article>
<article>
<title>Task Force SEA Games kasado na</title>
<author></author>
<date>
<month>November</month>
<day>06</day>
<year>2005</year>
</date>
<body>Upang masiguro ang kaligtasan ng mga manlalaro at delegado, bumuo ang Philippine National Police (PNP) ng isang task force para sa isasagawang ika-23rd South East Asian Games sa bansa ngayong buwan. Ayon kay PNP Director General Arturo Lomibao, ang task force na pangungunahan ni P/Deputy Director Gen. Avelino Razon, Jr. ay mula sa limang task groups ng NCRPO, Police Regional Ofice 3, 4, 6 at 7. Pangungunahan ng task groups ang paglalagay ng security coverage, Civil Disturbance Management (CDM) operations, traffic management at contingency measures sa 41 ibat ibang lugar sa Metro Manila at Regions 3, 4, 6 at 7 na pagdarausan ng 53 events. Makikipag-ugnayan din ang task force sa ibat ibang ahensiya ng bansa upang makabuo ng isang Tactical Operation Center. Inaasahang aabot sa 7,000 delegado at manlalaro ang dadagsa sa bansa para sa palaro na magsisimula sa Nobyembre 27. Kaugnay nito, inatasan na rin ni Lomibao ng lahat ng PNP units na mahigpit na ipatupad ang police operational procedures sa lahat ng oras at maging vigilante ang mga ito laban sa anumang banta ng terorismo. (Angie dela Cruz)</body>
<link>http://www.philstar.com/Article.aspx?articleId=305511&amp;publicationSubCategoryId=92</link>
</article>
<article>
<title>Sakripisyo panawagan sa P125 umento</title>
<author></author>
<date>
<month>November</month>
<day>06</day>
<year>2005</year>
</date>
<body>Nanawagan si Pangulong Arroyo sa lahat ng sektor ng lipunan na matutong magsakripisyo sa harap ng gipit na kalagayang pangkabuhayan at sa hinihinging dagdag sahod ng mga manggagawa. Sa isang pahayag sa misa para sa mga atletng Pinoy na kalahok sa Southeast Asian Games, sinabi ng Pangulo na inatasan na niya si Labor Secretary Patricia Sto. Tomas na magpatawag ng quadpartite meeting para mapag-usapan na ang makatarungang umento sa manggagawa na humihingi ng P125 kada araw bilang dagdag sa kasalukuyang minimum na P325. Ayon sa mga obrero, bawat araw ay tinatamaan ang maliliit na manggagawa ng matataas na presyo ng bilihin at serbisyo lalo na ng EVAT kaya ang dagdag na katwirang nagtutulak sa ginigiit nilang P125 dagdag na sahod ay napapanahon. Pero pumalag ang mga employers sa dahilang sila man ay dumaranas ng mahinang negosyo at kung pipilitin ay maaari silang magbawas ng empleyado kundi man magsara ng operasyon. Sinabi ng Pangulo na ang quadpartite meeting ng manggagawa, negosyante, Kongreso at DOLE ang magpapasya kung magkano ang umentong makatutugon sa lahat na panig ng sektor ng paggawa. &amp;quot;We need to maintain our economic gains while engaging full social cohesion and political stability. All are necessary to maintain economic confidence, investments and jobs so that the less fortunate can weather tough times in the knowledge that the spirit of sacrifice is shared by all sectors across the nation,&amp;quot; anang Pangulo. Pagsasakripisyo rin ang hingi ng Pangulo sa mga atleta para makapagtala ng panalo sa SEA Games. Kailangan anya ng mga itong maghirap sa pagsasanay, pagdidiyeta at disiplina sa katawan para magtagumpay. (Lilia Tolentino)</body>
<link>http://www.philstar.com/Article.aspx?articleId=305523&amp;publicationSubCategoryId=92</link>
</article>
<article>
<title>Illegal use of alias pinababasura</title>
<author></author>
<date>
<month>November</month>
<day>06</day>
<year>2005</year>
</date>
<body>Hinimok ni dating Pangulong Estrada ang Korte Suprema na tuluyan nang tuldukan ang kasong illegal use of alias na isinampa sa kanya ng tanggapan ng Ombudsman sa Sandiganbayan. Batay sa manifestation na isinumite ni Estrada sa pamamagitan ng kanyang abogado na si Atty. Rene Saguisag, hiniling nito na ibasura ang muling pagbuhay sa kasong nabanggit sa pamamagitan ng petition for review ng Ombudsman. Ipinaliwanag ni Estrada na siya ay naabsuwelto na ng Sandiganbayan sa nasabing kaso at naibasura ang motion for reconsideration na inihain ni Special Prosecutor Dennis Villaignacio. Iginiit pa ng dating lider na kung ang kaso ay hinatulan na ng pinal ng korte, hindi na dapat pang buhayin dahil sa sandaling muling buksan ito ay paglabag na sa karapatan ng akusado sa double jeopardy. Si Estrada ay nakasuhan dahil sa paggamit ng alyas na Jose Velarde sa mga account sa bangko at inakusahang ang milyun-milyong salapi ay galing umano sa pangungurakot. (Grace dela Cruz)</body>
<link>http://www.philstar.com/Article.aspx?articleId=305524&amp;publicationSubCategoryId=92</link>
</article>
<article>
<title>Nagkaka-kanser sa matris pabata ng pabata</title>
<author></author>
<date>
<month>November</month>
<day>06</day>
<year>2005</year>
</date>
<body>Mula sa edad na 50-anyos noon na mga kababaihan na tinatamaan ng sakit na kanser sa matris, ngayon kahit 40-anyos ay may peligrong dapuan nito. Sa pag-aaral na isinagawa kamakailan ng mga health professionals, sinabi ni Dr. Maria Julieta Corazon Victoriano-German, clinical associate professor ng UP College of Medicine, di tulad ng mga nakalipas na taon, kailangang nasa edad na 50 pataas ang babae bago pa man malaman na nagtataglay sila ng nakamamatay na sakit. &amp;quot;For unkown causes, pabata nang pabata ang nagkakaroon ng cancer, that is why it is important to detect it as early possible,&amp;quot; ayon kay German. Kaugnay nito, sinabi naman ng Philippine Cancer Society na ang ovarian cancer ay pang-lima sa nakamamatay na sakit sa bansa, habang ang urine cancer naman ay pang-siyam. Ayon kay Dr. Rey delos Reyes, chairman ng Department of Obstetrics and Gynecology ng Jose Reyes Memorial Medical Center, ang ovarian cancer ay itinuturing na quite tumors dahil nade-detect na lamang ito kung malubha na ang karamdaman. Kalimitan sa uri ng sakit na cancer, stage 1 o stage 2 pa lamang ng sakit ay nalalaman na, ngunit ang cancer sa matris ay nalalaman kapag nasa stage 3 na o ang pinakamalalang yugto ng sakit. Karamihan din sa mga nagkakaroon nito ay ang mga matatandang dalaga o iyong mga ginang na may mababa sa dalawang anak. (A.dela Cruz)</body>
<link>http://www.philstar.com/Article.aspx?articleId=305534&amp;publicationSubCategoryId=92</link>
</article>
<article>
<title>Lacuna, Fil-Am doctors kapit bisig para sa Manile&amp;ntilde;o</title>
<author></author>
<date>
<month>November</month>
<day>06</day>
<year>2005</year>
</date>
<body>Nakipagsanib puwersa si Manila Vice Mayor Danny Lacuna sa grupo ng mga dalubhasang duktor na Fil-Am upang ihatid ang isa sa pinakamalaking medical mission ng bise para sa taong ito. Magsasagawa ng libreng operasyon sa ibat ibang mahihirap na komunidad sa siyudad ang mga Fil-Am doctors na pinangungunahan ni Dr. John Monteverde na mula sa Norweigan-American Hospital ng Chicago. Kasama sa mga ooperahan ang mga may meningocele, hydrocephalus, cyst, cataract, cleft palate, etc. Magbibigay din ng libreng operasyon sa puso ang mga Fil-Am na duktor para sa mga mahihirap ng lungsod na nangangailangan nito. Ikinagalak ng bise ang pagbigay ng libre sa mga serbisyong ito na kung kukunin sa isang pribadong hospital at mula sa mga ekspertong tulad ng mga nasabing duktor ay mahal at hindi kakayanin ng mga mahihirap. Ang medical mission ay nagsimula kahapon at magtatagal ng 2 linggo.</body>
<link>http://www.philstar.com/Article.aspx?articleId=305537&amp;publicationSubCategoryId=92</link>
</article>
<article>
<title>2 terorista timbog!</title>
<author>Ni Danilo Garcia</author>
<date>
<month>November</month>
<day>07</day>
<year>2005</year>
</date>
<body>Napigilan ang tangkang pagpapasabog sa isang barko ng Superferry 12 matapos maaresto ang dalawang hinihinalang terorista ng mga tauhan ng Philippine Coast Guard (PCG) kahapon ng umaga sa Dumaguete City. Kinilala ni PCG Commandant Rear Admiral Arthur Gosingan ang dalawang suspek na sina Daniel Roxas Bobila ng St. Mary Village Camarin, Caloocan City at kapatid na si Edito Bobila ng Anonas Ext., Sikatuna Village, Quezon City na kapwa tubong Kabancalan, Zamboanga del Sur. Nakuha sa bagahe ng magkapatid ang ibat ibang sangkap sa pampasabog tulad ng ammnonium nitrate, apat na lata ng detia gas, apat na lata ng Phospine gas na sinasabing mataas na uri ng flammable poisonous gas na kayang magpasabog ng isang barko at isang can ng lighter. Ayon sa report, habang nagsasagawa ng roving patrol sa loob ng barko ang mga tauhan ng Task Force Sea Marshal sa level 2 at passenger accomodation ng barko ay napansin nila ang kahina-hinalang kilos ng dalawa kaya sila sinita at siniyasat ang kanilang kagamitan at doon nakita ang mga pampasabog. Nang tanungin ng mga awtoridad ay hindi naman maipaliwanag ng dalawa kung papaano nila naisakay ng barko ang nasabing pampasabog. Ayon sa mga awtoridad, posibleng iwan sa loob ng barko ang nabanggit na pampasabog at habang naglalayag ito sa karagatan ay doon ito pasasabugin. Pansamantalang pinigil ng Coast Guard Dumaguete station ang naturang barko at nag-request na ng K-9 unit ang pamunuan ng WG&amp;amp;A upang suyurin at magkaroon ng general checkup sa kabuuan ng barko para matiyak ang kaligtasan ng libong pasahero. Kasong illegal possession of explosive devices ang isasampa laban sa dalawa.</body>
<link>http://www.philstar.com/Article.aspx?articleId=305688&amp;publicationSubCategoryId=92</link>
</article>
<article>
<title>Drug test sa HS ibabalik ng DepEd</title>
<author></author>
<date>
<month>November</month>
<day>07</day>
<year>2005</year>
</date>
<body>Matapos ang dalawang taon ay muling ibabalik ng Department of Education (DepEd) sa Pebrero ang random drug test sa lahat ng mga high school students sa buong bansa, itoy upang mabatid ang estado ng suliranin sa addiction ng mga kabataan sa panahon ngayon. Gayunman, nilinaw ng DepEd na walang layuning kondenahin o ipahiya ang mga kabataang masusumpungang gumamit ng ipinagbabawal na gamot sa halip ay layunin nitong bigyan ng pagkakataong makapagbagong buhay. Matatandaang dalawang taon na ang nakalipas mula ng isagawa ang ganitong programa sa buong Pilipinas. Ipapaliwanag ng nabanggit na programa sa mga mag-aaral ang masamang epekto ng droga at kung paano maiwasan ang pagka-trauma dito. Pananatilihing confidential ang identity o pagkakakilanlan ng mga mag-aaral na magiging positibo. Kukuha ang DepEd ng 350 estudyante mula sa pipiliing 13 paaralan mula sa ibat ibang rehiyon sa bansa at isasailalim sa nabanggit na random drug test. (Edwin Balasa)</body>
<link>http://www.philstar.com/Article.aspx?articleId=305694&amp;publicationSubCategoryId=92</link>
</article>
<article>
<title>Nagpakalat na tinitiktikan si FVR parusahan  GMA</title>
<author></author>
<date>
<month>November</month>
<day>07</day>
<year>2005</year>
</date>
<body>Walang katotohanan at may malisya umano ang report na under surveillance si dating Pangulong Ramos dahil sa umanoy kudeta na binabalak nito. Dahil dito, inatasan ni Pangulong Arroyo ang AFP at PNP na alamin kung saan nagmula ang ulat at patawan ng disciplinary action ang mga personalidad na nagpapakalat ng balita. Ang kautusan ay kasunod ng pagdating sa bansa ni Ramos na nanggaling sa Taipei para dumalo sa pagpupulong ukol sa investment at turismo. Ang pagmonitor umano sa mga galaw ni Ramos ay matapos ibunyag ni Sen. Miriam Defensor-Santiago na may recruitment na nagaganap sa militar at isang kudeta ang niluluto ngayong Disyembre kung saan si Ramos ang isa umano sa mga nasa likod nito. (Ellen Fernando)</body>
<link>http://www.philstar.com/Article.aspx?articleId=305703&amp;publicationSubCategoryId=92</link>
</article>
<article>
<title>Puno, Panganiban contender sa Chief Justice</title>
<author></author>
<date>
<month>November</month>
<day>07</day>
<year>2005</year>
</date>
<body>Naglalaban ngayon sa puwestong Chief Justice ng Korte Suprema sina Senior Associate Justice Reynato Puno at Associate Justice Artemio Panganiban na kapwa malaki ang naitulong kay Pangulong Arroyo. Malalaman kung sino sa dalawa ang hihirangin ng Pangulo sa opisyal na pagreretiro ni Chief Justice Hilario Davide ngayong darating na Disyembre 20 sa pagtuntong nito sa edad na 70. Nabatid na si Panganiban ang kasama ni Davide na umapruba sa pagluklok kay Pangulong Arroyo bilang bagong pinuno ng bansa noong Enero 20, 2001 sa gitna ng tagumpay ng Edsa Dos. Si Puno naman ang umakda ng 13-0 desisyon ng Korte Suprema na nagpapatibay sa legalidad ng pagkapangulo nito nang kuwestiyunin ito ni dating Pangulong Joseph Estrada. Bukod sa dalawa, tatlo pang mahistrado ang nominado kabilang sina Associate Leonardo Quisumbing, Consuelo Ynares-Santiago at Angelina Sandoval-Guttierez. Kasalukuyang tumatanggap na ang Judicial and Bar Council ng nominasyon para sa susunod na Chief Justice na inaasahang matatanggap bago sumapit ang Nob. 10. Base sa Konstitusyon, kinakailangang magsumite ang konseho ng 3 nominado sa Pangulo kung saan pipili ito sa loob ng 90 araw para sa bagong Punong Mahistrado. (Danilo Garcia)</body>
<link>http://www.philstar.com/Article.aspx?articleId=305709&amp;publicationSubCategoryId=92</link>
</article>
<article>
<title>Northrail tuloy na</title>
<author></author>
<date>
<month>November</month>
<day>07</day>
<year>2005</year>
</date>
<body>Siniguro kahapon ni Northrail president Jose Cortes Jr. na wala ng sagabal sa konstruksyon ng Northrail na magmumula sa Caloocan City hanggang Malolos, Bulacan makaraang ibasura ng Supreme Court ang hinihinging Temporary Restraining Order (TRO) ni Atty. Harry Roque ng UP Law Center at isang urban poor group. Sa naging resolusyon ng SC, dapat ay sa mababang hukuman kinuwestyon ng grupo ni Atty. Roque ang kontrata ng Northrail sa China National Machinery and Equipment Group (CNMEG) at hindi sa high tribunal. Ipinaliwanag pa ni Cortes na ang proyekto ay naglalayong mabigyan ng moderno at abot-kayang transportasyon ang mga residente ng Central Luzon gayundin ang mapabilis ang pagluluwas ng mga produkto sa Kamaynilaan. Prayoridad nilang kunin bilang mga manggagawa sa proyekto ang mga residenteng maapektuhan kung saan ay inaasahan nilang aabot sa 2,000 trabahador ang kanilang kakailanganin at kapag natapos ang konstruksyon ay mangangailangan sila ng 500 personnel para sa kanilang 6 train stations. Naniniwala si Cortes na magiging bukas ang mga mata sa katotohanan ng mga apektadong residente at mga mambabatas sa buting idudulot ng Northrail project. (Rudy Andal)</body>
<link>http://www.philstar.com/Article.aspx?articleId=305713&amp;publicationSubCategoryId=92</link>
</article>
<article>
<title>Logging permit na ibinigay kay Sen. Enrile pinababawi</title>
<author></author>
<date>
<month>November</month>
<day>07</day>
<year>2005</year>
</date>
<body>Hiniling kahapon ni Senate Minority Leader Aquilino Pimentel Jr. kay Pangulong Arroyo na patunayan sa publiko ang pagmamahal niya sa kalikasan sa pamamagitan ng pagpapatupad ng total log ban at pagpapahinto sa pagbibigay ng logging permits bago tuluyang makalbo ang ating kabundukan. Naalarma si Sen. Pimentel matapos matuklasan na binigyan ng 16 taong Timber Licensing Agreement (TLA) ni Environment Sec. Mike Defensor ang San Jose Timber Corporation na pag-aari ni Sen. Juan Ponce Enrile para makapag-logging sa 95,770 ektaryang lupain sa Eastern Samar sa kabila na nasasakop nito ang protected water shed area and nature park sa lugar. Nababahala si Pimentel na tuluyang maubos ang mga puno sa kabundukan at maulit ang pangyayari tulad ng landslide at malawakang pagbaha sa Aurora at Quezon province kung saan ay mahigit sa 1,000 katao ang nasawi dahil sa illegal logging activities. Hinamon pa ng Senate minority leader si PGMA na suportahan nito ang 25-year total log ban na isinusulong sa Kongreso upang protektahan ang ating mga kabundukan at maiwasan ang anumang ecological disaster. Wika pa ni Pimentel, ang logging concession sa Eastern Samar ay nakuha ng kumpanya ni Sen. Enrile noong panahon ng martial law at natigil ito noong 1989 sa panahon ni dating Pangulong Aquino makarang magkaroon ng landslide at pagbaha sanhi ng mga logging activities. Nanawagan ang mga pari at environmentalists na kanselahin ni Pangulong Arroyo ang ibinigay na logging permit sa kumpanya ni Sen. Enrile at isulong ang total log ban. (Rudy Andal)</body>
<link>http://www.philstar.com/Article.aspx?articleId=305716&amp;publicationSubCategoryId=92</link>
</article>
<article>
<title>Peoples Court paninira lang ng oposisyon kay GMA  solons</title>
<author></author>
<date>
<month>November</month>
<day>07</day>
<year>2005</year>
</date>
<body>Naniniwala ang mga kongresista na walang kahihinatnan ang gagawing peoples court ng oposisyon, kundi ang siraan lamang si Pangulong Arroyo. Sa pinagsamang pahayag, sinabi nina Ilocos Sur Rep. Salacnib Baterina at Bacolod city Rep. Monico Puentevella na ituturing lamang ng taumbayan na isang pang-iingay ng oposisyon ang nasabing paglilitis hinggil umano sa mga kasalanan ni Ginang Arroyo dahil hindi naman magiging patas ang gagawing proseso at walang hustisyang makukuha ang sambayanan sa peoples court ng Citizens Congress for Truth and Accountability. Hinikayat pa ng mga kongresista ang taumbayan at maging ang media na huwag nang magsayang ng oras at panahon sa panonood sa gagawing paglilitis. Ang mga positibong kaganapan sa larangan ng ekonomiya ang dapat pinag-uusapan ng taumbayan dahil nagpapakita ito sa katatagan ng liderato ng gobyerno sa harap ng kaliwat kanang batikos na inabot nito sa kamay ng oposisyon. Anila, pawang mga kritiko ni Pangulong Arroyo ang bubuo sa tinaguriang peoples court at walang saysay ang kalalabasan nito dahil tinuldukan na ng Kongreso ang mga inihaing reklamo laban kay Ginang Arroyo. Ipinagdiinan din ni Puentevella na wala namang mahihita ang taumbayan sa isasagawang paglilitis umano, kundi gagamitin lamang ito ng oposisyon upang muling yurakan ang pagkatao at integridad ng Pangulo sa pamamagitan ng paglalabas ng mga may kinikilingang testigo at dokumento. Umapela rin ito sa taumbayan na huwag bigyan-pansin ang gagawing paglilitis ng oposisyon dahil nais lamang ng mga ito na manatili ang kawalan ng katatagan sa larangan ng pulitika. (Malou Rongalerios)</body>
<link>http://www.philstar.com/Article.aspx?articleId=305717&amp;publicationSubCategoryId=92</link>
</article>
<article>
<title>Customs collector kinasuhan ng katiwalian sa Ombudsman</title>
<author></author>
<date>
<month>November</month>
<day>07</day>
<year>2005</year>
</date>
<body>Naghain ng kasong administratibo sa Office of the Ombudsman ang isang negosyante laban sa isang deputy collector ng Bureau of Customs (BOC) dahil sa umanoy hindi pagsosoli ng hiniram na Louis Vuitton bags at iba pang branded na gamit. Sa inihaing complaint-affidavit ni Henry Limon, inireklamo nito si Customs Deputy Collector for Assessment Gracia Caringal ng paglabag sa Republic Act 6713 o Code of Conduct and Ethical Standards. Una nang kinasuhan ng katiwalian at grave misconduct sa Manila Regional Trial Court si Caringal hinggil sa reklamo ni Limon at isa pang negosyante dahil sa pangongotong umano ng una sa pagre-release ng mga telang inangkat ni Limon at kasamahang negosyante mula sa BOC. Dahil sa kakilala ng opisyal ng BOC, pinagkatiwalaan si Caringal na pahiramin umano ng Louis Vuitton suitcase, duffle bag na nagkakahalaga ng $3,000 at Gianfranco winter coat na nagkakahalaga ng $2,500 noong Setyembre 2002 sa pagbiyahe nito sa Europa, kasama ang regular companion na si Hector Gardula. &amp;quot;Being then the Deputy Collector of Customs, I agreed to lend her these items and I just told her that I will ask Mrs. Cecil Quimpo, another common friend, to bring said items to her at the Office of the Bureau of Customs, in Port Area, Manila&amp;quot;, ani Limon sa reklamo. Galit at pasigaw pa umano si Caringal kay Limon sa tuwing uungkatin ang mga gamit na hindi pa nito isinosoli. Tinatakot pa umano ang negosyante at ipinangangalandakan ang posisyon sa BOC. Nabatid na kinasuhan ni Limon ng estafa si Caringal sa Malabon Prosecutors Office subalit pilit na iginigiit nito na hindi pa niya maisoli dahil sa alitan nila ng negosyante. (Grace dela Cruz)</body>
<link>http://www.philstar.com/Article.aspx?articleId=305718&amp;publicationSubCategoryId=92</link>
</article>
<article>
<title>Napagkamalang Abu leader reresbak</title>
<author></author>
<date>
<month>November</month>
<day>08</day>
<year>2005</year>
</date>
<body>Dahil sa inabot na kahihiyan, kakasuhan ng negosyanteng look-a-like ni Abu Sayyaf leader Radulan Sahiron ang raiding team ng pulisya na umaresto sa kanya sa Titay, Zamboanga Sibugay noong Sabado. Sinabi ni Antonio Gara sa panayam dito sa DZMM, sasampahan niya ng kaso ang composite team ng PNP dahil sa maling pag-aresto sa kanya makaraang mapagkamalang siya ang wanted na ASG leader na si Kumander Putol na may P5 milyong reward. Ayon kay Gara, hindi biro ang inabot niyang kahihiyan sanhi ng kapalpakan ng PNP bukod sa trauma na inabot ng kanyang pamilya dahil sa pangyayari. Humingi naman ng paumanhin ang liderato ng PNP dahil sa pagkakamaling ito matapos mapagkamalang si Gara ay ang pinaghahanap na ASG leader. Pinag-iingat naman ng Malaca&amp;ntilde;ang ang mga kagawad ng PNP sa pagsusumite ng impormasyon sa Palasyo para hindi na maulit ang kuryenteng balita sa pagkakadakip kay Sahiron. Iginiit naman ni Senate Minority Leader Aquilino Pimentel Jr. na hindi sapat ang paghingi ng paumanhin ni Pangulong Arroyo dahil sa pagkakamaling ito kundi dapat ay magbitiw na siya sa puwesto. Ayon naman kay Sen. Ramon Revilla Jr., magdurusa ang bansa sa palpak na intelligence community ng AFP at PNP sa gitna na rin ng kampanya laban sa terorismo. Sinabi ni Sen. Revilla, ang paulit-ulit na pagkakamali ng ating mga alagad ng batas ay nag-iiwan tuloy ng malaking katanungan sa sambayanan hinggil sa kakayahan ng ating mga awtoridad. Hiniling naman ni Anakpawis Rep. Crispin Beltran ang pagbibitiw ni PNP chief Arturo Lomibao dahil sa palpak na pag-aresto kay Gara na napagkamalang si Sahiron. (Joy Cantos at Lilia Tolentino, may dagdag na ulat nina Malou Rongalerios at Rudy Andal)</body>
<link>http://www.philstar.com/Article.aspx?articleId=305852&amp;publicationSubCategoryId=92</link>
</article>
<article>
<title>Pimentel may bagong witness sa jueteng</title>
<author></author>
<date>
<month>November</month>
<day>08</day>
<year>2005</year>
</date>
<body>Iginiit kahapon ni Senate Minority Leader Aquilino Pimentel Jr. na mayroon siyang bagong testigo na magpapatotoo sa mga testimonya ng naunang mga saksi sa isinagawang imbestigasyon ng Senado ukol sa jueteng payola scam. Sinabi ni Sen. Pimentel, noon pa dapat humarap ito sa imbestigasyon ng Senado subalit umatras ito ngunit nitong nakaraang linggo ay nakipag-usap na ito sa kanya at nagpahayag ng kahandaang tumestigo. &amp;quot;I am sure he is 100 percent to testify, theres no turning back. His testimony is high up to the stars,&amp;quot; wika pa ni Pimentel tungkol sa kanyang bagong testigo. Hinihintay na lamang ng senate minority leader kung kailan itatakda ni Sen. Manuel Villar Jr., chairman ng senate committee on public order and illegal drugs, ang pagpapatuloy ng imbestigasyon sa jueteng. Idinagdag pa ni Pimentel, nakahanda ding magbigay ng comprehensive na testimonya ang kanyang bagong testigo na ihaharap niya sa sandaling ituloy ni Sen. Villar ang imbestigasyon sa jueteng. Sa naunang testimonya ni Sandra Cam ay iniugnay nito ang mag-amang sina First Gentleman Mike Arroyo at Pampanga Rep. Mikey Arroyo sa jueteng payola. (Rudy Andal)</body>
<link>http://www.philstar.com/Article.aspx?articleId=305859&amp;publicationSubCategoryId=92</link>
</article>
<article>
<title>VFA balak rebisahin ng Senado</title>
<author></author>
<date>
<month>November</month>
<day>08</day>
<year>2005</year>
</date>
<body>Nagpahayag kahapon si Sen. Manuel Villar Jr. ng kahandaan na rebyuhin ang Visiting Forces Agreeement (VFA) sa gitna na rin ng kontrobersyang kinasangkutan ng 6 na US Marines sa panggagahasa sa isang Pinay sa Subic, Zambales. Nanawagan si Sen. Villar, vice-chairman ng senate committee on foreign relations, na rebyuhin o tanggalin ng Senado ang VFA matapos ang pagkakasangkot ng 6 na US Marines sa pang-aabuso sa isang 22-anyos na dalaga sa Subic kamakailan. Wika pa ni Villar, dapat ay magkaroon ng posisyon ang ating gobyerno hinggil sa rape case na kinasasangkutan ng 6 na US Marines. Sinabi naman ni Sen. Miriam Defensor-Santiago, chair ng senate committee on foreign relations, dapat manatili sa teritoryo ng Pilipinas ang anim na suspect habang hindi pa napapagpasyahan ang kaso ng mga ito gaya ng nakasaad sa VFA. Iginiit naman ng National Democratic Front (NDF) na isang malaking insulto sa bansa ang ginawang panggagahasa ng 6 na Marines. Sinabi ni Luis Jalandoni, chairman ng NDF, dapat papanagutin ang 6 na US Marines na halinhinang gumahasa sa 22-anyos na dalaga sa loob ng isang van sa Subic. Nilinaw naman ng pamunuan ng Subic Bay Metropolitan Authority (SBMA) na hindi isang sex worker ang biktima ng gang rape ng mga Kano kundi tapos ito ng pag-aaral sa Ateneo de Davao. Pinag-aaralan naman ng US embassy ang pagkuha sa serbisyo ng abogadong Pinoy para ipagtanggol ang anim na US Marines. (Rudy Andal/Joy Cantos/Lilia Tolentino)</body>
<link>http://www.philstar.com/Article.aspx?articleId=305865&amp;publicationSubCategoryId=92</link>
</article>
<article>
<title>Rep. Mikey Arroyo balik Kongreso</title>
<author></author>
<date>
<month>November</month>
<day>08</day>
<year>2005</year>
</date>
<body>Tinapos na kahapon ni Pampanga Rep. Mikey Arroyo ang kanyang leave of absence matapos humupa ang isyu sa jueteng at iba pang kontrobersya na kinasangkutan ng kanilang pamilya. Sinabi ni Rep. Arroyo, tinapos na niya ang kanyang bakasyon at nagbabalik na sa kanyang trabaho sa Kamara upang makisali sa deliberasyon ng proposed 2006 budget. Nagsimulang magbakasyon si Rep. Mikey noong Hunyo 14 matapos magsagawa ng imbestigasyon ang oposisyon sa pagkakasangkot niya sa jueteng scandal. Dahil naka-leave ay hindi rin sumali ang batang Arroyo sa deliberasyon ng impeachment complaint laban sa kanyang ina na si Pangulong Arroyo. Kahit nasa bakasyon ay tuloy pa rin naman ang paglilingkod ni Mikey sa kanyang constituents sa Pampanga kung saan ay inaasikaso ito ng kanyang staff. Magugunita na ibinunyag ng self-confessed jueteng bagwoman na si Sandra Cam na personal umano itong nagdala ng pera kay Mikey at tiyuhin nitong si Rep. Iggy Arroyo sa Kamara na mariing itinanggi naman ng mambabatas. (Malou Rongalerios)</body>
<link>http://www.philstar.com/Article.aspx?articleId=305870&amp;publicationSubCategoryId=92</link>
</article>
<article>
<title>PGMA tiwala pa rin kay FVR</title>
<author></author>
<date>
<month>November</month>
<day>08</day>
<year>2005</year>
</date>
<body>Lubos pa rin ang pagtitiwala ng Palasyo na mananatiling kaalyado ni Pangulong Arroyo si dating Pangulong Ramos sa gitna ng espekulasyong balak kumalas ng pagsuporta nito sa Arroyo government. Sinabi ni Press Secretary at Presidential Spokesman Ignacio Bunye, hindi maaapektuhan ng anumang black propaganda ang pagtitiwala ni Pangulong Arroyo kay Ramos. &amp;quot;FVR has been in the loop on several strategic decisions of the government and he has actively reinforced President Arroyos initiative here and abroad,&amp;quot; wika pa ni Sec. Bunye. Aniya, walang alinlangan si PGMA kay FVR at mananatili ang alyansa ng dalawang lider upang itaguyod ang kapakanan ng bansa. Magugunita na hiniling ni FVR ang pagpapaliwanag ng Palasyo para malinis ang kanyang pangalan sa bintang na sangkot siya sa planong kudeta. Inatasan naman ng Pangulo ang PNP at AFP na magsagawa ng imbestigasyon kung saan nanggaling ang balitang sangkot si FVR sa planong kudeta. (Lilia Tolentino)</body>
<link>http://www.philstar.com/Article.aspx?articleId=305874&amp;publicationSubCategoryId=92</link>
</article>
<article>
<title>GMA di umaatras sa wage hike</title>
<author></author>
<date>
<month>November</month>
<day>09</day>
<year>2005</year>
</date>
<body>Kumambiyo ang Malaca&amp;ntilde;ang sa legislated wage hike pero nilinaw na hindi inuurungan ni Pangulong Arroyo ang planong umento sa sahod ng mga manggagawa. Ayon kay Press Secretary Ignacio Bunye, nakipagdayalogo ang Pangulo sa mga negosyante at nakiusap ang mga ito na idaan na lang sa regional wage board ang hinihinging umento sa halip na legislated wage hike dahil ang planong P125 across-the-board ay magbubunsod anila sa malawakang lay-off at pagsasara ng mga pabrika na hindi makakaya ang umento. Dahil dito, tinawag na traydor at sinungaling ni Bayan Muna Rep. Teddy Casi&amp;ntilde;o si Pangulong Arroyo matapos bawiin ang pangakong isusulong ang legislated wage hike. Ayon kay Casi&amp;ntilde;o, maaari nang i-nominate si Arroyo sa Guinness Book of World Records bilang nag-iisang head of state na pinakamabilis bumawi sa isang policy statement. Ang kaya lamang anyang takutin ni Arroyo ay ang mga nagpo-protesta sa kalsada at hindi niya kayang banggain ang malalaking negosyante na tumututol sa wage increase. Sinabi ng kongresista na ang isang pamilya na may anim na miyembro sa Metro Manila ay kailangang kumita ng P681/araw gayong ang minimum wage na ipinatutupad sa NCR ay nasa pagitan ng P288-P325 lamang. Mas mahirap anya ang sitwasyon ng mga manggagawa sa ARMM at sa iba pang lugar sa Mindanao dahil base sa statistics ng gobyerno, ang Daily Living Wage ng isang pamilya na may anim na miyembro sa nasabing lugar ay P858, pero umaabot lamang sa P180 ang kita araw-araw ng isang minimum wage earner. Dahil dito, sinabi ni Casi&amp;ntilde;o na wala nang pag-asang makahingi ng umento ngayong taon ang mga manggagawa dahil base sa patakaran ng board ay hindi puwedeng gumawa ng desisyon sa pagtataas ng sahod ng dalawang ulit sa isang taon. Noong nakaraang Mayo nagbigay ng taas sa sahod ang board. Gayunman, igigiit pa rin nila ang P125 dagdag sahod kahit nais na lamang ipaubaya ni Arroyo sa regional wage board ang taas sa sahod. (Lilia Tolentino at Malou Rongalerios)</body>
<link>http://www.philstar.com/Article.aspx?articleId=306013&amp;publicationSubCategoryId=92</link>
</article>
<article>
<title>Trial ng peoples court nilusob ng pro-GMA</title>
<author></author>
<date>
<month>November</month>
<day>09</day>
<year>2005</year>
</date>
<body>Nilusob ng mga taga-suporta ni Pangulong Arroyo ang isinagawang unang public hearing kahapon ng Peoples Court na ginawa sa UP Theater sa Quezon City. Armado ng mga placards, nagsisigaw ang party-list group na Alliance for Nationalism and Democracy (ANAD) at tinawag na &amp;quot;kangaroo court&amp;quot; ang nasabing paglilitis laban sa Pangulo. Mahigit 10 katao na kasapi sa ANAD ang nasugatan ng magpang-abot ang pro at anti-GMA sa gallery ng teatro. Pormal na sinimulan kahapon ng Citizens Congress for Truth and Accountability (CCTA) ang peoples court at umaktong chairman ng sesyon si dating VP Teofisto Guingona at si Bayan Muna Rep. Teddy Casi&amp;ntilde;o ang majority leader. Ipinaliwanag ni Guingona na itinatag ang public session dahil wala man lamang ginagawang aksiyon ang Kongreso upang masentensiyahan ang Pangulo at maging ang mga taga-oposisyon ay hindi man lamang binibigyan ng pagkakataon na makapagharap ng mga ebidensiya laban sa umanoy dayaan sa nagdaang halalan. Hindi rin anya binigyan ng tsansa ang Pangulo na makapagpaliwanag sa mga alegasyon dito matapos ibasura ng Mababang Kapulungan ang impeachment proceedings laban sa Pangulo. Samantala, hinamon nina opposition Reps. Francis Escudero at Allan Peter Cayetano si Arroyo na magsumite ng anumang ebidensiya na maglilinis sa kanyang pangalan kaugnay ng mga akusasyon ng electoral fraud, graft at human rights violation. Kung hindi anya nito kayang dumalo sa public session ay magpadala na lamang ang Pangulo ng representative. Sinabi ni Escudero na magsusumite ang kanyang grupo ng mga ebidensiya na magdidiin sa Pangulo. Sa Nob. 15 at 16 ang susunod na sesyon kung saan ipiprisinta ng Citizens Congress ang lima nitong witnesses. Sisiyasatin naman ng Department of Justice (DOJ) ang mga kasong posibleng isampa sa mga nagtatag ng Peoples Court. Sinabi ni Justice Sec. Raul Gonzalez na kailangang alamin ng DOJ kung ano ang mga naganap, naging pahayag at sino ang mga nagsalita sa pagsisimula ng proceedings. Ipinaliwanag ni Gonzalez na walang matibay na batayan ang mga nagtatag ng peoples court at maituturing itong illegal. (Angie dela Cruz/Grace dela Cruz)</body>
<link>http://www.philstar.com/Article.aspx?articleId=306020&amp;publicationSubCategoryId=92</link>
</article>
<article>
<title>Sen. Villar uupong Senate Pres. sa 2006</title>
<author></author>
<date>
<month>November</month>
<day>09</day>
<year>2005</year>
</date>
<body>Umaasa si Sen. Manuel Villar Jr. na igagalang ni Senate Franklin Drilon ang kanilang gentlemans agreement para sa term-sharing sa liderato ng Senado kung saan ay dapat siyang uupo bilang lider ng Senado sa July 2006. Sinabi ni Sen. Villar, chairman ng finance committee, wala siyang nakikitang problema sa kanilang kasunduan ni Sen. Drilon at hindi daw ito ang kanyang prayoridad sa kasalukuyan kundi ang maipasa ang 2006 proposed budget na nagkakahalaga ng P1.053 bilyon upang hindi na magkaroon muli ng re-enacted budget. Samantala, nagpahayag naman ng pagdududa ang ilang senador na mapapalitan si Drilon bilang lider ng Senado dahil ang kasunduang ito ay sa pagitan lamang ng 2 mambabatas. Ayon sa ilang senador, ang Senate presidency ay hindi lamang nakabatay sa 2 tao kundi dapat ay pinagbobotohan ng buong Senado. At sakaling papalitan si Drilon ay dapat makakuha ng 13 boto ang papalit sa kanya. (Rudy Andal)</body>
<link>http://www.philstar.com/Article.aspx?articleId=306025&amp;publicationSubCategoryId=92</link>
</article>
<article>
<title>Yaman ng Marcoses kinupit, ginamit sa dayaan sa halalan</title>
<author></author>
<date>
<month>November</month>
<day>09</day>
<year>2005</year>
</date>
<body>Ibinunyag ni Senate Minority Leader Aquilino Pimentel na ginamit din umano ng gobyerno ang multi-milyong pera sa escrow account ng pamilya ni dating Pangulong Marcos para sa pandaraya sa nakaraang halalan. Ayon kay Sen. Pimentel, nakadeposito sa PNB ang P570-M perang pinaniniwalaang nakaw na yaman ng dating Pangulo at ibinigay sa pondo ng Department of Agrarian Reform (DAR) at inilipat naman sa Department of Agriculture (DA) bilang dagdag na budget sa Ginintuang Masagang Ani (GMA) program. Ang GMA program ng DA na naglalayong bumili ng karagdagang fertilizer at insecticide para sa mga magsasaka sa bansa ay binigyan ng Department of Budget ng alokasyon na P728 milyon. Ani Pimentel, hindi ginamit ng DA ang nasabing P728 milyon para sa mga magsasaka kundi ay ipinandagdag sa campaign kitty ng kampo ni Pangulong Arroyo. Isang source umano ang nagsabi sa kanya na nailipat ang P570 milyon sa DA sa pamamagitan ng pagpirma ng mga memorandum of agreement sa pagitan ng dalawang ahensiya. Ipapatawag ng Senado si dating DA Sec. Cito Lorenzo at dating kalihim ng DAR na si Rene Villa upang magpaliwanag ukol sa naturang rebelasyon ng kanyang source. (Rudy Andal)</body>
<link>http://www.philstar.com/Article.aspx?articleId=306032&amp;publicationSubCategoryId=92</link>
</article>
<article>
<title>Protesta ni Loren vs Noli nabokya</title>
<author></author>
<date>
<month>November</month>
<day>09</day>
<year>2005</year>
</date>
<body>Lumalabas na wala talagang basehan ang election protest na inihain ni dating Sen. Loren Legarda-Leviste laban kay Vice Pres. Noli de Castro matapos bawiin ni Legarda-Leviste ang bahagi ng kanyang protesta sa Presidential Electoral Tribunal (PET). Kamakailan ay hiniling ni Legarda-Leviste sa Korte Suprema na payagan siyang huwag nang isama ang kanyang protesta sa 21 munisipalidad sa Lanao del Norte at Surigao del Sur samantalang na-iskedyul na ng PET para sa isang recount ang mga balota mula sa nasabing mga lalawigan. &amp;quot;Pinatutunayan lamang nito na ang protesta niya ay talagang walang lamang katotohanan sa simula at ang inisyal na resulta mula sa muling pagbibilang ng mga boto mula sa Mindanao ay pinatutunayan ito kung kayat iniaatras niya ang kanyang protesta,&amp;quot; ani de Castro. Ayon naman kay Atty. Armando Marcelo, abogado ng bise presidente, tila napagtanto na ni Legarda-Leviste na si de Castro talaga ang nanalo at wala siyang pinanghahawakang record na nagpapatunay sa kanyang mga alegasyon. Inamin naman ni Legarda-Leviste na kaya niya iniaatras ang kaniyang protesta sa Mindanao ay dahil sa kakulangan ng ebidensiya at dahil mangangailangan pa siya ng budget para ipagpatuloy ito.</body>
<link>http://www.philstar.com/Article.aspx?articleId=306039&amp;publicationSubCategoryId=92</link>
</article>
<article>
<title>Ginastos sa ospital ng Sahiron look-alike ipapa-ako sa PNP</title>
<author></author>
<date>
<month>November</month>
<day>09</day>
<year>2005</year>
</date>
<body>Posibleng ipabayad ng napagkamalang Abu Sayyaf leader sa Philippine National Police (PNP) ang ginastos niya sa pagpapagamot sa tinamo niyang pinsala sa katawan sa ginawang pag-aresto sa kanya sa Zamboanga Sibugay kamakailan. Ipinaliwanag ni Justice Sec. Raul Gonzalez na may pananagutan ang PNP at may karapatan si Antonio Gara na sila ay singilin bilang danyos sa perwisyong idinulot sa biktima at pamilya nito.Partikular anya na dapat bayaran ng PNP kay Gara ang mga nagastos nito sa pagbili ng gamot at pagpapa-ospital. Magugunita na nakuryente si Pangulong Arroyo sa paghahayag na nadakip na ang lider ng Abu Sayyaf na si Sahiron, subalit nang beripikahin ito ni PNP Chief Arturo Lomibao ay kamukha lamang pala ni Sahiron ang nahuli.Dahil ditoy agad na pinabalik sa kanyang pamilya si Gara. (Grace dela Cruz)</body>
<link>http://www.philstar.com/Article.aspx?articleId=306040&amp;publicationSubCategoryId=92</link>
</article>
<article>
<title>Bitay sa 21 preso iniliban uli ni PGMA</title>
<author></author>
<date>
<month>November</month>
<day>10</day>
<year>2005</year>
</date>
<body>Ipinagpaliban muli ni Pangulong Gloria Macapagal-Arroyo ang pagsasagawa ng bitay sa pamamagitan ng lethal injection sa 21 death convict na napatunayang nagkasala ng heinous crime. Pinagkalooban ng 90-araw na reprieve ni Pangulong Arroyo ang mga convict na nakatakdang bitayin sa buwang ito. Batay sa ipinadalang impormasyon sa Department of Justice (DOJ), kabilang sa binigyan ng 90-day days reprieve ay sina Jeffrey Garcia, Juan Manalo, Alfredo Olicia, Melchor Estomaca, Alejo Miasco at Romeo Santos. Itinakda ang pagbitay sa anim na convicts dapat noong November 7 ngunit ipinagpaliban na lamang ito ng Pangulo sa Pebrero 6, 2006. Ang mga convicts na nakatakdang bitayin dapat sa November 14 ay sina Carmilo Soriano, Gerrico Vallejo, Rolando Pagdayawo, Arthur Pangilinan, Arnold Lopez, Reynaldo Yambot, Jaime Carpo, Oscar Ibao, Warlito Ibao at Roche Ibao. Ipinagpaliban ang pagbitay dito sa Pebrero 13. Ipinagpaliban din ng Pangulo ang nakatakdang pagbitay kina Eddie Sernadilla, Rodolfo Junas, Romeo Reyes, Celso Morfi at Danilo Alfaro. Magugunita na mula noong 2004 ay nagpatupad ng reprieve o moratorium si Pangulong Arroyo sa pagpapatupad ng parusang kamatayan. (Grace Dela Cruz)</body>
<link>http://www.philstar.com/Article.aspx?articleId=306168&amp;publicationSubCategoryId=92</link>
</article>
<article>
<title>Peoples Court minamatyagan</title>
<author></author>
<date>
<month>November</month>
<day>10</day>
<year>2005</year>
</date>
<body>Minamatyagan ng mga awtoridad ang proseso ng imbestigasyong ginagawa ng Peoples Court na umanoy nagsasagawa ng paglilitis sa pagkakasala ni Pangulong Arroyo. Ayon kay Executive Secretary Eduardo Ermita, kahit mayroong kalayaan ang oposisyon na gawin ang kanilang paglilitis ay dapat isaalang-alang din ang kalagayang pangseguridad ng bansa kaugnay sa aktibidad ng grupo. Sinabi ni Sec. Ermita, puwedeng sampahan ng kasong sedisyon ang mga nangunguna sa Peoples Court kung mapapatunayang ang layon ng kanilang aktibidad ay para lumikha ng destabilisasyon. Sinang-ayunan ni Sen. Miriam Defensor-Santiago ang pananaw ni Ermita na puwedeng sampahan ng kasong inciting to sedition ang mga promotor ng Peoples Court. Wika pa ni Ermita, nakapaloob sa Revised Penal Code na puwedeng sampahan ng inciting to sedition ang nang-uudyok sa sinuman sa pamamagitan ng talumpati, proklamasyon, panulat at iba pang sagisag na humihikayat na ibagsak ang gobyerno. Ayon din kay Sen. Santiago, puwede ding sampahan ng contempt of court ang mga namumuno sa ginagawang aktibidad sa Peoples Court. Nauna rito, sinabi ni Press Secretary at Presidential Spokesman Ignacio Bunye na hindi kinikilala ng Palasyo ang legalidad ng Peoples Court. Samantala, muling nagsagupa kahapon ang mga pro-GMA at anti-GMA sa loob ng UP campus matapos magsagawa ng protesta ang Alliance for Nationalism and Democracy (ANAD) dahil sa ginawang pananakit ng anti-GMA sa kanilang kasamahan. (Lilia Tolentino/Rudy Andal/Angie dela Cruz)</body>
<link>http://www.philstar.com/Article.aspx?articleId=306178&amp;publicationSubCategoryId=92</link>
</article>
<article>
<title>Mafia sa Napocor humaharang sa privatization</title>
<author></author>
<date>
<month>November</month>
<day>10</day>
<year>2005</year>
</date>
<body>Ibinunyag kahapon ni Sen. Serge Osme&amp;ntilde;a III na mayroong mafia sa loob ng National Power Corporation (Napocor) na humaharang para sa privatization nito. Sinabi ni Sen. Osme&amp;ntilde;a, tutol ang sindikatong ito na maisapribado ang Napocor gaya ng nakasaad sa Electric Power Industry Reform Act (EPIRA) dahil kumikita ang mga ito sa pamamagitan ng komisyon dahil sa binibili nilang panggatong sa mga power plant tulad ng coal, bunker oil at diesel. &amp;quot;Wina-water down ang privatization. The impact (kung hindi maisasapribado) is that we might run short of power by 2010. And the whole world will laugh at us because we just run short of powere in 1990 and in 20 years, we still have not corrected it. We never learn,&amp;quot; wika pa ni Osme&amp;ntilde;a. Aniya, kahit naisabatas ang EPIRA noong 2001 ay wala pa sa 10 percent ang naisasapribadong pag-aari ng Napocor. Sabi pa ng mambabatas, ang pagbebenta ng Napocor ang solusyon sa kakapusan ng enerhiya at rekomendado ito ng World Bank at mga dayuhang tagapayo ng bansa tulad ng Credit Swisse First Boston na tumulong sa pagbuo ng EPIRA. Ipinaliwanag pa ni Osme&amp;ntilde;a, baka muling makaranas ang bansa ng black out sa taong 2010 dahil sa kakapusan natin ng enerhiya. (Rudy Andal)</body>
<link>http://www.philstar.com/Article.aspx?articleId=306181&amp;publicationSubCategoryId=92</link>
</article>
<article>
<title>Gordon tutulong sa rape victim</title>
<author></author>
<date>
<month>November</month>
<day>10</day>
<year>2005</year>
</date>
<body>Siniguro kahapon ni Sen. Richard Gordon na bibigyan ng legal assistance ng Philippine National Red Cross (PNRC) ang biktima ng gang rape sa Subic sa kamay ng 6 na US Marines. Ayon kay Sen. Gordon, chairman ng PNRC, humingi ng tulong ang ina ng biktima sa kanyang tanggapan partikular ang legal assistance hinggil sa gagawin nilang pakikipaglaban sa korte laban sa 6 na US Marines na halinhinang gumahasa sa kanyang anak noong Oktubre 31 sa Subic. &amp;quot;We are already coordinating with 3 lawyers who have all agreed to help the victim in this case. The PNRC being a humanitarian organization is committed to assisting victims of all kinds of injustice. The victim and her family can be assured that they will be given top brass and brilliant lawyers to make sure that truth and justice will prevail,&amp;quot; wika pa ni Gordon. Tiniyak naman ni Justice Sec. Raul Gonzales na hindi hihina ang kaso laban sa US Marines na inakusahan ng rape kahit umurong ang testigong driver ng van na si Timoteo Soriano. (Rudy Andal/Lilia Tolentino)</body>
<link>http://www.philstar.com/Article.aspx?articleId=306186&amp;publicationSubCategoryId=92</link>
</article>
<article>
<title>Rollback sa krudo, LPG tumaas</title>
<author></author>
<date>
<month>November</month>
<day>10</day>
<year>2005</year>
</date>
<body>Nagpatupad ng rollback sa presyo ng gasolina, diesel at kerosene ang mga oil companies subalit tumaas naman ang presyo ng Liquified Petroleum Gas (LPG). Sinimulan kahapon ng alas-6 ng umaga ang rollback na pinangunahan ng Shell, Petron, Caltex at mga independent oil players. Ayon kay Energy Sec. Raphael Lotilla, ibinaba ng mga oil companies ng 75 sentimos ang presyo ng kanilang gasolina, diesel at kerosene kada litro pero tumaas naman ng P12.10 kada tangke ang LPG. Wika pa ni Sec. Lotilla, ang rollback ay resulta ng pagbaba ng presyo ng produktong petrolyo sa pandaigdigang pamilihan bukod sa paglakas ng ating piso na umabot ng P54.45 kahapon. Umaasa ang kalihim na mananatili ang ganitong halaga ng produktong petrolyo kahit papasok na taglamig kung saan ay tinatayang tataas ang presyo nito sa world market. Ipinaliwanag ni Lotilla na kaya tumaas ang presyo ng LPG ay dahil hindi pa umano nakakabawi ang mga ito sa kanilang pagkalugi ng tumaas ang contract price nito noong Oktubre. (Edwin Balasa)</body>
<link>http://www.philstar.com/Article.aspx?articleId=306195&amp;publicationSubCategoryId=92</link>
</article>
<article>
<title>Pagbabalik ng ex-QC Jail warden malabo</title>
<author></author>
<date>
<month>November</month>
<day>10</day>
<year>2005</year>
</date>
<body>Pinaiimbestigahan ni DILG Secretary Angelo Reyes ang background ni Supt. Emilio Culang alunsunod sa pagnanais daw nitong makabalik bilang warden ng Quezon City Jail. Inatasan ni Sec. Reyes ang Office of the Internal Security upang alamin ang background ni Culang sa paghawak muli ng isa sa mga piitan sa Metro Manila. Lumilitaw na marami ang hindi pabor sa pamumuno ni Culang dahil madalas magkaroon ng noise barrage dahil sa nagiging problema sa kulungan. Sa pamamahala din ni Culang naaresto ang isang inmate na mayroong P50 bills na nagkakahalaga ng P40,000 bukod sa hindi umano makatarungang pagsibak nito sa isang jail officer.</body>
<link>http://www.philstar.com/Article.aspx?articleId=306199&amp;publicationSubCategoryId=92</link>
</article>
<article>
<title>GMA narindi sa media tinawag na bad boy</title>
<author></author>
<date>
<month>November</month>
<day>11</day>
<year>2005</year>
</date>
<body>Narindi na si Pangulong Arroyo sa mga negatibong balitang inihahayag ng media kaya tinagurian niya itong &amp;quot;bad boy&amp;quot; dahil sa hindi umano makatotohanang pagbabalita sa nangyayari sa bansa. Sa isang talumpati sa ika-31 Top Level Management ng Kapisanan ng mga Brodkaster sa Pilipinas (KBP) sa Baguio City, umapela ang Pangulo sa matataas na opisyal ng broadcast media na maging makabuluhang katuwang ng pamahalaan sa paghahayag ng magagandang balita na makatutulong sa hinahangad niyang matatag na republika at maunlad na ekonomiya. Sinabi ng Pangulo na mas pinagtutuunan anyang pansin ng media ang mga negatibong balita na ang ginagamit na lisensiya ay ang kalayaan sa pamamahayag at hindi nabibigyan ng malawak na publisidad ang magagandang pangyayari sa bansa tulad ng pagtatag ng halaga ng piso at stock market, at pagkabawas ng malaki sa budget deficit. Nakakalungkot anya na ang media ay nagiging bahagi ng problema at nakakasagabal sa pag-unlad sa halip na makatulong na malutas ang problema ng bayan. Sinabi pa ng Pangulo na ang media ay hindi dapat nagpapagamit sa ilang sektor ng lipunan na walang ibang hangad kung hindi wasakin ang magagandang natamo ng kanyang gobyerno para makalikha ng destabilisasyon. Hindi man niya nilalahat, sinabi ng Pangulo na ilang sektor ng media ang humahanap ng paraan para mabigyang diin ang negatibong aspeto ng mga balita sa halip na mga positibong pangyayari sa bansa. Panahon na anya para mawala ang &amp;quot;bad boy image&amp;quot; ng media at panumbalikin ang imahe nito bilang responsableng katuwang ng demokratikong bansa. Ilan sa media coverage na binanggit ng Pangulo ang Peoples Court, mga kilos-protesta laban sa gobyerno at ang pagkakabunyag niya sa intelligence report na isang broadcast journalist ang naging instrumento para makapagpiyansa ang isang hinihinalang terorista. (Lilia Tolentino)</body>
<link>http://www.philstar.com/Article.aspx?articleId=306314&amp;publicationSubCategoryId=92</link>
</article>
<article>
<title>Pasimuno ng Peoples Court makakalaboso</title>
<author></author>
<date>
<month>November</month>
<day>11</day>
<year>2005</year>
</date>
<body>Iginiit kahapon ni Sen. Miriam Defensor-Santiago na maaaring makulong ang mga organizer ng Citizens Congress on Truth and Accountability (CCTA) kung ipagpapatuloy nila ang paglilitis ng umanoy mga kasalanan sa bayan ni Pangulong Arroyo. Sinabi ni Sen. Santiago, maaaring patawan ng contempt ng Supreme Court ang mga organizer ng Peoples Court dahil nakabinbin na sa Korte ang petisyon na kumukuwestiyon sa pagkakabasura ng impeachment case ng Pangulo sa Kamara. Bukod sa contempt, sinabi din ni Santiago na maaaring kasuhan ng inciting to sedition ang mga organizer ng mock trial dahil pinapainit nito ang damdamin ng taumbayan para mag-alsa laban sa gobyerno. Binigyang-diin pa nito na maaaring guilty din sa corruption ang convenor nito kaya hindi rin mapagkakatiwalaan ang isinasagawa nilang paglilitis. Naniniwala ang senadora na media publicity o gimik lamang ang Peoples Court dahil alam nilang hindi tatayo ang kanilang findings sa umiiral na batas sa bansa. (Rudy Andal)</body>
<link>http://www.philstar.com/Article.aspx?articleId=306324&amp;publicationSubCategoryId=92</link>
</article>
<article>
<title>Rollback sa petrolyo kulang pa</title>
<author></author>
<date>
<month>November</month>
<day>11</day>
<year>2005</year>
</date>
<body>Kulang pa ang ibinigay na rollback sa presyo ng petrolyo ng mga malalaking kumpanya ng langis dahil sa nararanasang hirap ng mga driver, ayon sa Federation of Jeepney Operators and Drivers Association of the Philippines (FEJODAP). Sinabi ni FEJODAP president Zeny Maranan, hindi sapat ang naganap na rollback dahil mataas pa ring maituturing ang presyo nito. Sa kasalukuyan ay P150 pa rin ang naiuuwing kita ng bawat driver sa maghapong pamamasada na mababa sa standard cost of living na P720 sa isang pamilya na may anim na miyembro. Kamakalawa ng gabi, ibinaba ng Caltex, Shell at Petron ng 75 sentimos ang kanilang presyo sa gasolina at 50 sentimos sa diesel at kerosene kada litro. Pero tumaas naman ng P12.10 kada tangke ang LPG. Ikinatuwa naman ng mga operator at driver ang rollback at umaasa sila na hindi ito ang huli at magkakaroon pa ng panibagong pagbaba sa produkto ng petrolyo upang hindi na nila igiit ang P1.50 taas sa pasahe. Samantala, hiniling ng Laguna-Manila Bus Operators Asso. at Intercity Bus Operators Asso. na ipamahala na lamang sa Land Transportation Office (LTO) ang pag-iisyu ng &amp;quot;temporary operating permits&amp;quot; sa mga driver na may paglabag sa batas trapiko. Ito ay dahil sa pagkalitong nararanasan nila sa pag-aaway ng MMDA at local government units sa kalakhang Maynila na nag-aagawan sa pag-iisyu ng traffic violation receipts at paniningil ng multa. Ang LTO daw ang dapat may control sa pag-iisyu ng TVR at limitahan ang mga MMDA at city enforcer sa pagbibigay ng temporary permits upang maiwasan ang pag-abuso ng mga ito sa kapangyarihan. (Danilo Garcia)</body>
<link>http://www.philstar.com/Article.aspx?articleId=306332&amp;publicationSubCategoryId=92</link>
</article>
<article>
<title>Diskriminasyon sa mga katutubong guro, nabulgar</title>
<author></author>
<date>
<month>November</month>
<day>11</day>
<year>2005</year>
</date>
<body>Ibinulgar ng isang mataas na opisyal ng Department of Education (DepEd) ang nagaganap na diskriminasyon sa pagtanggap ng mga bagong guro sa mga katutubo dahil sa sistema na pagkunsidera sa pinagtapusang paaralan ng mga ito. Sinabi ni Education officer-in-charge Dr. Fe Hidalgo na &amp;quot;discriminatory&amp;quot; ang ipinapatupad na panuntunan ng ahensya sa pagtanggap ng mga bagong guro kung saan hindi natatanggap ang mga aplikanteng buhat sa mga katutubong grupo. Kabilang sa guidelines ang grado nito sa kolehiyo, antas ng nakuha sa Licensure Examination for Teachers (LET) at uri ng paaralang pinagtapusan ng aplikante. Base dito, karamihan sa mga aplikanteng bigo maging guro ay mga katutubo dahil sa mga pinasukang hindi kilalang kolehiyo dahil sa pagiging liblib ng kanilang lugar. Nagiging &amp;quot;underdog&amp;quot; umano ang mga katutubong nais maging guro dahil sa kanilang paaralan. Ipinanukala ni Hidalgo na hatiin sa tatlong kategorya ang mga aplikante-Muslim, katutubo at mayorya. Sa ganitong paraan umano, hindi maikukumpara ang mga katutubo sa ibang aplikante buhat sa mga lungsod sa pagkakaroon ng sarili nilang kategorya. Ipinagmalaki naman ni Hidalgo na naibaba na ng DepEd ang kanilang kakulangan sa silid-aralan sa 8,684 buhat sa dating 17,873 nitong 2004; 2.4 milyon na upuan na lang ang kulang buhat sa dating 3.9 milyon; at 26.85 milyong libro na lamang ang kulang buhat sa 34.7 milyon. Umaasa naman si Hidalgo na maibababa nila sa 20,874 ang kakulangan ng ahensya sa guro ngayong taon sa pagtanggap ng 10,000 bagong guro base sa inilaang P1.2 bilyong pondo. (Danilo Garcia)</body>
<link>http://www.philstar.com/Article.aspx?articleId=306338&amp;publicationSubCategoryId=92</link>
</article>
<article>
<title>Kasambahay sa Pinas umabot na sa 2.5-M</title>
<author></author>
<date>
<month>November</month>
<day>11</day>
<year>2005</year>
</date>
<body>Umaabot na sa 2.5 milyon ang bilang ng mga kasambahay sa bansa kaya umapela kahapon sa Kongreso ang mga kumakatawan dito na magpasa ng batas na magbibigay ng proteksiyon sa kanila. Sa isinasagawang National Domestic Workers Summit na dinaluhan ng mga kasambahay, lumabas na biktima pa rin ng diskriminasyon at ibat ibang uri ng pang-aabuso ang mga kasambahay. Sinabi ni Cecilia Qebanda, presidente ng Visayan Forum Foundation Inc., na tumutulong sa mga kasambahay, ang nasabing sektor (kasambahay) ay dapat na ituring na mahalagang bahagi ng lipunan kaya dapat protektahan. Hiniling nito na muling ihain sa dalawang kapulungan ng Kongreso ang Kasambahay Act na hindi naaprubahan sa Senado noong 12th Congress dahil sa kakulangan ng panahon. Nagbabala si Oebanda na babaho at dudumi ang bahay ng kanilang employers kapag nagwalk-out at nagprotesta ang mga ito. Idinagdag ni Qebanda na malaki rin ang naitutulong sa ekonomiya ng bansa ng mga kasambahay na nasa labas ng Pilipinas. Ayon sa DFA, sa kabuuang 140,000 mga migrante sa Hong Kong, mahigit sa 120,000 sa mga ito ay pawang mga kasambahay. (Malou Rongalerios)</body>
<link>http://www.philstar.com/Article.aspx?articleId=306342&amp;publicationSubCategoryId=92</link>
</article>
<article>
<title>3 hotel sa Jordan tinarget ng Al Qaeda: 67 patay</title>
<author></author>
<date>
<month>November</month>
<day>11</day>
<year>2005</year>
</date>
<body>Umaabot sa 67 katao ang iniulat na nasawi habang mahigit 300 ang nasugatan sa panibagong pag-atake ng mga suicide bombers ng Al-Qaeda sa tatlong US-based hotels sa Amman, Jordan kamakalawa ng gabi. Sa report na nakarating sa Department of Foreign Affairs (DFA), mula kahapon ng hapon wala pa silang natatanggap na ulat na may Pinoy ang kabilang sa naging biktima ng pag-atake sa tatlong malalaking hotels na Grand Hyatt, Radisson SAS at Days Inn. Habang sinusulat ang ulat na ito, sinabi ng DFA na inatasan na nila si Charge d Affaires Arvic Arevalo sa Embahada ng Pilipinas sa Jordan na imonitor ang naturang insidente. Inaalam na rin kung may mga Pinoy na nagtatrabaho sa tatlong hotel. Nakikipag-ugnayan na rin si Arevalo sa Filipino community sa nasabing lugar upang tiyakin ang kanilang kaligtasan. Base sa report, bandang alas-9 ng gabi nang sumalakay ang mga suicide bombers at halos magkakasabay na pinasabog ang tatlong nabanggit na hotels na kalimitang binabahayan ng mga American at British nationals. Isa sa mga matinding pagsabog ay naganap sa loob ng wedding hall ng Radisson Hotel kung saan nakihalo ang isang lalaki na may nakakabit na bomba sa katawan sa may 300 guests. Malaki naman ang paniwala ng deputy prime minister ng Jordan na si Marwan Muasher na walang dapat na paghinalaan sa pag-atake kundi ang grupo ni Abu Musab al-Zarqawi, isang Jordanian-born leader ng Al-Qaeda mula sa Iraq na nahatulan na rin dahil sa pagsasagawa ng pambobomba sa nasabing bansa. (Ellen Fernando)</body>
<link>http://www.philstar.com/Article.aspx?articleId=306348&amp;publicationSubCategoryId=92</link>
</article>
<article>
<title>Exams sa gobyerno gagawing Ingles</title>
<author></author>
<date>
<month>November</month>
<day>11</day>
<year>2005</year>
</date>
<body>Upang hindi naman maagrabyado ang mga estudyante at examinees mula sa mga non-Tagalog speaking provinces na kumukuha ng civil service, professional regulation at teacher exams ay gagawing Ingles ang lahat ng mga tanong sa pagsusulit. Ipinaliwanag ni Las Pi&amp;ntilde;as City Rep. Cynthia Villar, awtor ng panukala na ang English ay tanggap na bilang lengguwahe o medium of communications sa buong mundo. Ngunit sa mga taga-Visayas at Mindanao, mas naiintindihan nila ang English sa Tagalog. Sinabi naman ni Dr. Martha Mogol ng National Organization for Professional Teachers (NOPT) na ang paggamit ng Tagalog sa mga eksaminasyon ay hindi makatarungan ng mga examinees na iba ang dialect. Maging si Leonor Rosero, kinatawan ng Professional Regulation Commission (PRC) ay pabor sa pagpasa ng panukala. (Malou Rongalerios)</body>
<link>http://www.philstar.com/Article.aspx?articleId=306352&amp;publicationSubCategoryId=92</link>
</article>
<article>
<title>Media pumalag vs GMA</title>
<author></author>
<date>
<month>November</month>
<day>12</day>
<year>2005</year>
</date>
<body>Sumiklab na ang giyera sa pagitan ng media at ni Pangulong Arroyo matapos bansagan ng huli ang mga mamamahayag na &amp;quot;bad boy&amp;quot; dahil sa puro negatibo ang ibinabalita. Sa pahayag ni Jose Torres, chairperson ng National Union of Journalists in the Philippines (NUJP), walang karapatan ang Pangulo na diktahan o lektyuran ang media kung ano ang irereport nito. Ipinaalala rin ni Torres sa Pangulo ang malaking pakinabang ng media sa pagkakaluklok niya sa puwesto. &amp;quot;We know our responsibilities. Without a mature media that reported the excesses of the previous administration, there could have been no EDSA Dos that put you, Madam President, in power,&amp;quot; pagpapagunita ni Torres sa Pangulo. Kamakalawa ay binira ni Arroyo ang media dahil sa umanoy hindi makatotohanang pagbabalita ng dumalo ito sa pagtitipon ng mga Kapisanan ng mga Brodkaster sa Pilipinas (KBP) sa Baguio City. Anang Pangulo, mas pinagtutuunan ng pansin ng media ang mga negatibong ulat at ginagamit na lisensiya ang kalayaan sa pamamahayag. Ayon kay Torres, ginagawa ng media ang trabaho nito na maghatid ng mga kaganapan sa bansa. Hindi anya kasalanan ng media kung puro negatibo ang kanilang inilalathala dahil ito ang totoong nangyayari sa Pilipinas. &amp;quot;Madam President, the Philippine media is doing its best to be true to our job to report what is going on in this country. If ever these reports hurt you or your administration, take a second look before firing your guns,&amp;quot; may pagka-inis na pahayag ni Torres. Inakusahan din ni Senate Majority Leader Aquilino Pimentel Jr., si Pangulong Arroyo ng pagmanipula sa media para matakpan ang kapalpakan ng kanyang gobyerno. Ani Pimentel, ang tinuran ni Arroyo ay patunay lang sa pagiging isip-bata nito sa pagharap sa mga isyu. &amp;quot;A spoiled brat, Gloria likes media when it favors her. She hates media when it hits her for cheating, lying and misusing public funds,&amp;quot; dagdag ni Pimentel. Ayon naman kay Bayan Muna Rep. Teddy Casi&amp;ntilde;o, walang ibang dapat sisihin ang Pangulo sa masamang publisidad na naisusulat sa kanya kundi ang kanyang sarili. &amp;quot;Shes a bad girl. And bad girl attracts bad boys,&amp;quot; ani Casi&amp;ntilde;o. Hindi umano nakikita ni Arroyo ang kanyang sarili sa mga maling ginagawa at ang media ngayon ang kanyang pinagbubuntunan ng sisi. Ginagawa anya ng media ang kanilang trabaho at ito ay bahagi ng demokrasya na siyang umiiral sa ating bansa. Sinabi rin ni Taguig-Pateros Rep. Alan Peter Cayetano na hindi dapat pinapakialaman ni Arroyo ang trabaho ng media na tumatayong fourth estate. Isa anyang tahasang pambabastos at pagyurak sa karapatan sa pamamahayag ang tangkang pagbusal nito sa media. (Artemio Dumlao, Rudy Andal at Malou Rongalerios)</body>
<link>http://www.philstar.com/Article.aspx?articleId=306490&amp;publicationSubCategoryId=92</link>
</article>
<article>
<title>VFA 13 beses nilabag ng Kano  Villar</title>
<author></author>
<date>
<month>November</month>
<day>12</day>
<year>2005</year>
</date>
<body>Ibinulgar kahapon ni Sen. Manuel Villar, Jr. na mayroong 13 insidente ng paglabag sa Visiting Forces Agreement (VFA) ang mga sundalong Amerikano bago pa man nasangkot sa panggagahasa sa isang 22-anyos na dalaga sa Subic, Zambales. Ang mga ito ay kinabibilangan umano ng vehicular accidents, oil spillage, accidental shooting at mauling mula taong 2000 hanggang 2005. Nitong taon, nakabangga umano ang isang sundalo sa Zamboanga lulan ng inarkilang sasakyan at nagtamo ng sugat ang dalawang biktima na nakasakay naman sa scooter. Inako ng sundalo ang gastos at binayaran din ang suweldo ng dalawa. Sa talaan naman ng Presidential Commission on VFA, ilan pa sa mga insidenteng may kaugnayan sa VFA ay mga aksidente sa kalsada na nangyari sa Zamboanga, Davao del Sur at Puerto Princesa; accidental shooting sa Zamboanga; pagtatapon ng basura o oil spill sa Subic Bay at pambubugbog ng taxi driver sa Cebu City. Binanggit din ang pagkasira ng mga pananim sa Zambales ng mag-emergency landing ang isang helicopter ng mga sundalong Kano at pakikisali ng mga ito sa pakikipagbarilan sa mga Abu Sayyaf. Batay pa sa dokumento, isang sundalong Kano umano ang nag-ala-Rambo ng ipakita nito ang kanyang armas habang nagwi-withdraw ng pera ang kanyang kasamahan sa Zamboanga City. Mayroon din umanong insidente na namatay ang dalawang bata makaraang makapulot ng isang bomba sa isang firing range sa Toledo, Cebu. &amp;quot;Halos lahat ng mga kasong ito ay naresolba. Kadalasan ay nag-multa lang at nagbayad ng danyos ang Amerika sa mga biktima kapalit ng pagbasura sa kaso. Dapat talaga nating pag-aralan kung nakakatulong o nakakaperwisyo na sa ating bansa ang VFA,&amp;quot; ani Villar. (Rudy Andal)</body>
<link>http://www.philstar.com/Article.aspx?articleId=306493&amp;publicationSubCategoryId=92</link>
</article>
<article>
<title>RP magiging bansa ng komunismo</title>
<author></author>
<date>
<month>November</month>
<day>12</day>
<year>2005</year>
</date>
<body>Nagbabala kahapon si National Security Adviser Sec. Norberto Gonzales na hindi malayong maging isang bansang komunismo ang Pilipinas kung hindi mapipigilan ang anti-GMA mass actions o ang mga kilos-protesta sa mga lansangan partikular na sa Metro Manila. Sinabi ni Gonzales na sa mga nakaraang rali sa Metro Manila ay namonitor ang mayorya ng mga personalidad ng New Peoples Army (NPA). &amp;quot;They are intentionally showing themselves on the streets and what does this mean? It means tht the armed component of the communists are already in the cities and are here preparing for destabilization,&amp;quot; pahayag ni Gonzales na dumalo sa command conference kahapon sa Camp Crame. Binigyang-diin pa nito na malinaw na sinasamantala ng mga komunista ang krisis sa pulitika sa bansa. Sinabi pa ni Gonzales na base sa monitoring ng mga intelligence operatives ng AFP at PNP, umaabot sa 77% ng mga demonstrasyon sa mga lansangan ay inspirado ng komunismo na nagsusulong ng pagbabago sa gobyerno. Pinasaringan din ni Gonzales ang mga militanteng kongresista na ginagamit umano ang kanilang posisyon sa Kongreso upang isulong ang idelohiya ng komunismo. (Joy Cantos)</body>
<link>http://www.philstar.com/Article.aspx?articleId=306504&amp;publicationSubCategoryId=92</link>
</article>
<article>
<title>Britons interesado sa negosyo, turismo sa Pinas</title>
<author></author>
<date>
<month>November</month>
<day>12</day>
<year>2005</year>
</date>
<body>Sa kabila ng ilang travel advisory ng United Kingdom, tiwala pa rin ang mga negosyanteng Briton sa pagpasok ng kanilang mga negosyo at pag-iinvest sa turismo sa Pilipinas kahit na nakakaranas ang bansa ng krisis sa politika. Sinabi ni British Ambassador to the Philippines Peter Beckingham na kinukunsidera na ngayon ng maraming mga negosyanteng Briton ang paglagak ng negosyo sa Pilipinas dahil sa kaakit-akit na sistema ng pagnenegosyo sa bansa para sa mga dayuhan kumpara sa ibang bansa. Tinukoy nito ang oportunidad sa pag-eexport ng mga electronic products, footwear, coconut products at garments sa United Kingdom. Sinabi rin nito na nakikita niya ang pagdagsa ng higit sa 50,000 mga dayuhang Briton sa Pilipinas kada taon dahil sa pagka-akit ng mga ito sa mga diving spots at golf courses ng bansa. Ikinatuwa naman ni Philippine Tourism Authority (PTA) general manager Robert Dean Barbers ang pahayag ni Beckingham dahil sa pagnanais ng ahensya na mapalakas pa ang turismo sa bansa kung saan iniaalok nito sa mga dayuhang negosyante para patakbuhin ang ilang mga tourist spots upang makaakit pa lalo ng mga turista. Kabilang dito ang ilang mga beaches, golf courses at mga hotels. Bukod sa mga dayuhang turista, hinikayat rin ni Barbers ang mga Pilipinong turista na nasa mataas na level sa lipunan na unahin munang dayuhin ang mga tourist spots sa bansa bago magtungo sa ibang bansa. (Danilo Garcia)</body>
<link>http://www.philstar.com/Article.aspx?articleId=306505&amp;publicationSubCategoryId=92</link>
</article>
<article>
<title>Serbisyo Muna Caravan maagang pamasko ni GMA</title>
<author></author>
<date>
<month>November</month>
<day>12</day>
<year>2005</year>
</date>
<body>Maagang pinamaskuhan ni Pangulong Arroyo ang libo-libong residente ng lungsod ng Caloocan sa pamamagitan ng Serbisyo Muna Caravan nito. Kahapon ay namahagi ang Pangulo ng libro sa mga mag-aaral ng Kasarinlan Elementary School habang namigay rin sa unang batch ng 27,000 Philhealth cards para sa mga mahihirap na residente. Katuwang dito ng Pangulo si Caloocan Mayor Enrico &amp;quot;Recom&amp;quot; Echiverri, Nagkaroon rin ng serbisyong medical at dental, supplemental feeding, mini-job fair, libreng gupit, reflexology, foot spa, table setting at bartending demonstration. Mayroon ring libreng payong legal; Operation Birthright o libreng pagpapatala sa mga bagong panganak; mga livelihood seminars sa meat processing, card making, candle making, Christmas decor making, pagsasaayos ng mga kagamitan at electronic power processing, reflexology at basic haircutting. Sinimulan na rin ang pagpapakalat ng 50 NFA rolling stores at pamamahagi ng grafted mangoes para sa urban gardening. Nauna nang naglaan ng pondo ang pamahalaang lungsod para sa pagbili ng 16,000 libro at instructional materials na ipamamahagi sa mga elementarya at sekondaryang paaralan sa lungsod. Kasalukuyan na ring ipinagpapatuloy ang pagsasaayos at pagsasagawa ng mga karagdagang gusali at silid sa mga paaralan. Ipinahayag ni Arroyo na ang mga libreng serbisyo at programa ay maagang pamasko ng pamahalaang lungsod at pa-birthday kay Echiverri, na magdiriwang ng kaarawan sa Nobyembre 18. (Lilia Tolentino)</body>
<link>http://www.philstar.com/Article.aspx?articleId=306511&amp;publicationSubCategoryId=92</link>
</article>
<article>
<title>Boncodin pipigain ng Senado sa anomalya sa fertilizer fund</title>
<author></author>
<date>
<month>November</month>
<day>12</day>
<year>2005</year>
</date>
<body>Ipagpapatuloy ni Sen. Ramon Magsaysay, Jr. ang imbestigasyon sa P728-milyong fertilizer fund scam sa susunod na linggo kung saan si dating Budget Secretary Emilia Boncodin ang inimbitahan nito para isiwalat ang kanyang nalalaman dito. Sinabi ni Sen. Magsaysay, chairman ng committee on agriculture and food, nabigong makadalo sa naunang mga pagdinig si Boncodin dahil nakaratay ito sa National Kidney Institute. Ayon kay Magsaysay, bagamat nagbigay na ng deposition si Boncodin hinggil sa nalalaman nito sa Special Allotment Release Order (SARO) noong Pebrero 3, 2004 ay kinakailangan ang pagdalo nito sa pagdinig sa darating na Huwebes ng umaga sa Senado. Ipinaliwanag ng senador na si Boncodin ang higit na nakakaalam nito dahil siya ang head ng DBM noong ipalabas ang nasabing pondo para sa Ginintuang Masagang Ani (GMA) fund. Nais ding malaman ng Senado mula kay Boncodin kung ginawa din ang mga bagay na ito sa pagpapalabas ng pondo sa mga nakalipas na taon dahil sa pagkakaroon ng 3 beses na reenacted budget. (Rudy Andal)</body>
<link>http://www.philstar.com/Article.aspx?articleId=306516&amp;publicationSubCategoryId=92</link>
</article>
<article>
<title>Budget hearing baka raw gamitin para banatan ang pamahalaan</title>
<author></author>
<date>
<month>November</month>
<day>12</day>
<year>2005</year>
</date>
<body>Nanawagan ang mga kongresista sa Senado na gamitin ang pagdinig hinggil sa panukalang 2006 national budget sa tamang paraan at hindi upang banatan ang pamahalaan. Ayon kina House Deputy Speaker for Mindanao Gerry Salapuddin at Lanao del Sur Rep. Benasing Macarambon, dapat merito at kahalagahan ng pambansang pondo sa pamumuhay ng taumbayan ang maging pangunahing konsiderasyon ng mga senador sa plano nitong gawin ang Senado bilang committee on the whole upang mapabilis ang pagpapatibay sa panukala. Naniniwala ang mga kongresista na dapat nakatutok lamang sa pagtalakay sa pambansang pondo ang sisimulang pagdinig sa Lunes ng Senado at hindi gagamitin ang okasyon para ipagpatuloy ang kanilang paninira at pagbatikos sa gobyerno. Hinikayat nina Salapuddin at Macarambon na alamin ng Senado kung makatutugon ba ang pambansang pondo sa mga inilatag nitong programa at proyekto para sa mamamayan sa susunod na taon. (Malou Rongalerios)</body>
<link>http://www.philstar.com/Article.aspx?articleId=306517&amp;publicationSubCategoryId=92</link>
</article>
<article>
<title>Fil-Am pinatay ang sarili</title>
<author>Ni Jonie Capalaran</author>
<date>
<month>November</month>
<day>13</day>
<year>2005</year>
</date>
<body>BALANGA CITY, Bataan - &amp;quot;Pinatay&amp;quot; umano ng isang 62-anyos na Filipino-American ang kanyang sarili para makakubra ng P100 milyong halaga ng insurance sa Estados Unidos. Sa isang press conference na ipinatawag ni Dr. John Florentino Teruel, sinabi nito na kanyang sinulatan si US Embassy Charge d Affaires Paul Jones para arestuhin at kasuhan ang kanyang panganay na kapatid na lalaki na si Jose Benjamin Teruel, 62, may-asawa, isang naturalized American citizen, dahil sa umanoy pamemeke nito ng kanyang death certificate para makakolekta ng P100 milyon mula sa United States insurance companies. Si Benjamin ay nagtatago umano ngayon sa isang lugar sa California. Sa salaysay ni Dr. Teruel, founding bishop ng Apostolic Catholic Church (ACC) na nakabase sa Banal na Lupa ng Sacrifice Valley, ibinunyag nito na pineke umano ng kanyang kapatid na si Benjamin ang death certificate nito sa pamamagitan ng pamemeke sa pirma ng isa pa nilang kapatid na si Theodore. Batay sa nasabing death certificate, si Theodore ang nagsilbing informant na nagsabing natagpuan ang bangkay ni Benjamin na lumulutang sa Pasig River na sakop ng Baseco compound sa Tondo, Manila noong May 21, 1989 kung saan ang nasabing bangkay ay agad ding sinunog sa San Lazaro Crematory. Dahil sa naturang evil death scheme nagawa umano ni Benjamin na makakuha ng multi-milyong pisong insurance at sa ibang bangko sa Amerika bilang isang American citizen doon kung saan itoy nagtrabaho bilang inhinyero sa Pacific Gas Electric sa California, USA. Hindi naman malaman kung ano ang motibo ni Dr. Teruel sa ginawa nitong pagbubunyag at kung bakit inabot ng 16 taon bago niya isiniwalat ang naturang &amp;quot;pagsisinungaling&amp;quot; ng kanyang sariling kapatid. Samantala mariing pinabulaanan naman ni Cora Teruel, asawa ni Benjamin, ang ibinulgar ng kanyang bayaw. Matagal na umano itong issue at si Dr. Teruel pa nga umano ang nagsabi noon na madaling kumuha ng death certificate dahil nagkalat lang umano ito sa Recto.</body>
<link>http://www.philstar.com/Article.aspx?articleId=306667&amp;publicationSubCategoryId=92</link>
</article>
<article>
<title>LPG pumalo na sa P500/tangke</title>
<author></author>
<date>
<month>November</month>
<day>13</day>
<year>2005</year>
</date>
<body>Umakyat na sa pinakamataas na presyong P500 kada tangke ang liquified petroleum gas (LPG) matapos muli na namang magtaas ang mga kompanya ng langis ng P1 kada kilo o P11 kada tangke sa kanilang produkto. Sinimulan kahapon ng Shell, Caltex at Total ang nasabing pagtaas bilang huling bahagi ng P4.27 installment hike nang biglang tumaas ang presyo ng LPG sa world market nitong nakaraang buwan, mula $440.2 kada metriko tonelada noong Setyembre ay naging $519 ng pumasok ang Oktubre. Dahi dito kinailangang bawiin ng mga kumpanya ang luging P4.72 subalit pinakiusapan ng Deparment of Energy na kung maaari ay huwag biglain at gawing lingguhan ang gagawing increase na sinang-ayunan naman ng mga oil companies. Inaasahan namang susunod ang iba pang kompanya ng petrolyo sa nasabing price hike ng kaparehas na presyo. Dahil dito naglalaro na sa P500 hanggang P510 ang presyo ng LPG sa lokal na pamilihan. (Edwin Balasa)</body>
<link>http://www.philstar.com/Article.aspx?articleId=306676&amp;publicationSubCategoryId=92</link>
</article>
<article>
<title>Spokesman sa Subic rape, italaga!</title>
<author></author>
<date>
<month>November</month>
<day>13</day>
<year>2005</year>
</date>
<body>Nanawagan ang mga kongresista sa Malaca&amp;ntilde;ang na humirang ng isang tagapagsalita ng Pilipinas hinggil sa kasong panghahalay ng anim na sundalong Amerikano upang maiwasan ang magkakaibang posisyon hinggil sa kaso. Naniniwala sina Davao Oriental Rep. Jose Mayo Almario at Eastern Samar Rep. Marcelino Libanan na ang kaso ay isang legal at diplomatikong usapin kaya kailangan ang spokesman na manggagaling sa Department of Justice (DOJ) o kaya mula sa Department of Foreign Affairs (DFA). Ginawa nina Almario at Libanan ang mungkahi matapos ang hindi magkakatugmang pahayag na ginawa ng mga opisyal ng pamahalaan. Matatandaan na sinabi ni SBMA deputy administrator Jose Calimlim na kinokonsidera ng US Embassy na dalhin sa Okinawa, Japan ang mga akusado para doon ilagak, samantalang sinabi naman ni Justice Sec. Raul Gonzalez na wala naman ginawang kahilingan ang US na mailipat sa Okinawa ang mga sundalo. Nagbabala rin sina Almario at Libanan na ang magkakasalungat na pahayag ng mga opisyal ng pamahalaan ay posibleng maging daan para masira ang relasyon ng Pilipinas at Estados Unidos at makaapekto sa kaso laban sa mga sundalo. Iminungkahi naman ni Almario na italaga bilang tagapagsalita si Davao City Mayor Rodrigo Duterte dahil alam nito ang kaso at maganda ang relasyon nito sa media. Mahalaga anya na alam ng ia-appoint na spokesman ang kabuuang istorya ng kaso at siyang magko-coordinate sa mga ahensiya ng gobyerno upang maiwasan na magkaroon ng magkakaibang statements mula sa ibat ibang government officials. Naniniwala naman si Libanan na ang paghirang ng tagapagsalita ang magtitiyak sa maayos at malinaw na pagpapahayag ng posisyon ng pamahalaan sa isyu. (Malou Rongalerios)</body>
<link>http://www.philstar.com/Article.aspx?articleId=306680&amp;publicationSubCategoryId=92</link>
</article>
<article>
<title>Reward sa magtuturo ng tax evaders gagawing P5-M</title>
<author></author>
<date>
<month>November</month>
<day>13</day>
<year>2005</year>
</date>
<body>Upang mas ganahan ang mga impormante na tumulong sa Bureau of Internal Revenue (BIR) at Bureau of Customs (BOC) na habulin ang mga tax evaders, isinulong ng Department of Finance ang pagbibigay ng P5 milyong cash reward sa mga ito. Sa pinakahuling pagdinig ng House committee on ways and means kaugnay sa panukalang amyendahan ang Tax Reform Act of 1997, sinabi ng mga kinatawan ng DOF na mas pabor silang itaas sa maximum na P5 milyon ang reward sa mga impormante upang maging uniform ang reward system. Batay sa umiiral na batas, P1 milyon ang ibinibigay na pabuya sa mga nagtuturo ng tax evaders o 10% ng mababawing buwis (depende kung alin ang mas mababa sa dalawa). Pero nais ni Para&amp;ntilde;aque Rep. Eduardo Zialcita sa kanyang House bill 3731 na gawing 15% ang reward. (Malou Rongalerios)</body>
<link>http://www.philstar.com/Article.aspx?articleId=306685&amp;publicationSubCategoryId=92</link>
</article>
<article>
<title>6 Kano lilitisin sa Olongapo</title>
<author></author>
<date>
<month>November</month>
<day>13</day>
<year>2005</year>
</date>
<body>Sa Olongapo City at hindi sa Okinawa idaraos ang paglilitis sa anim na US Marines na akusado sa panggagahasa sa isang Pinay. Ito ang paglilinaw ng Malaca&amp;ntilde;ang sa naglabasang mga ulat na binigyan ng pahintulot ni Pangulong Arroyo ang request ng Amerika na ilipat ang anim na sundalong Kano sa Okinawa, Japan. &amp;quot;The transfer of trial is out of the question,&amp;quot; ani Press Secretary Ignacio Bunye. Ayon kay Bunye, hindi nagbabago ang paninindigan ng pamahalaan na isusulong ang paghahanap ng hustisya sa biktima sa sarili nating teritoryo. Bilang reaksiyon, sinabi naman ni administration Sen. Joker Arroyo na dapat lamang panatilihin sa Pilipinas ang anim na sundalo dahil lalabas na hindi kayang protektahan ng pamahalaan ang ating kababaihan mula sa mga sexual terrorists. Ani Sen. Arroyo, sa oras na makalabas ng bansa ang mga akusado, malamang hindi na umusad ang kaso laban sa mga ito. Kung itatakas naman ng US govt ang kanilang mga kababayan ay tiyak na iinit ang usapin sa pagbasura ng Visiting Forces Agreement (VFA), wika ni Arroyo. (Lilia Tolentino/Rudy Andal)</body>
<link>http://www.philstar.com/Article.aspx?articleId=306693&amp;publicationSubCategoryId=92</link>
</article>
<article>
<title>12-M Pinoy nagugutom</title>
<author></author>
<date>
<month>November</month>
<day>13</day>
<year>2005</year>
</date>
<body>Inamin ng Department of Social Welfare and Development (DSWD) na 12 milyong Pinoy na sa kasalukuyan ang nagugutom. Ang nakakaalarmang rate ng malnutrisyon sa bansa ay base sa pag-aaral na isinagawa ng National Nutrition Council. Ipinaliwanag ni Lualhati Pablo, officer-in-charge ng DSWD, sa pagdinig ng House committee on appropriations na ang napakalaking bilang ng mga Filipino na nagugutom ang ginagawang batayan ng DSWD sa kanilang supplemental feeding program na nagkakahalaga ng P200 milyon. Ayon pa kay Pablo, ang P200-M program ay ipatutupad sa pakikipagtulungan ng Department of Education kung saan kabilang sa mga binibigyan ng pagkain ay ang mga bata sa mga pampublikong paaralan. Nakapaloob sa programa ang pagpapakain sa mga malnourished na bata sa 2,170 barangay sa ibat ibang rehiyon sa bansa na isinasagawa limang araw sa loob ng isang linggo. Samantala, plano ng DSWD na ipagbili ang 101-ektaryang lupa ng ahensiya sa Mandaluyong City na inaasahang mabebenta ng P13 bilyon. Ang 29 ektarya ng lupa ay gagamitin sa socialized housing ng nasa 18,000 pamilya at ang natitirang 72 ektarya ay idi-develop bilang commercial area. (MRongalerios)</body>
<link>http://www.philstar.com/Article.aspx?articleId=306698&amp;publicationSubCategoryId=92</link>
</article>
<article>
<title>Paring bakla bawal!</title>
<author>Ni Mer Layson</author>
<date>
<month>November</month>
<day>14</day>
<year>2005</year>
</date>
<body>Simula sa darating na Nobyembre 29 ng taong kasalukuyan ay hindi na umano papayagan ng Vatican na makapasok pa sa pagpapari ang isang homosexual o bakla. Ito ang impormasyong nabatid kahapon mula sa isang paring Katoliko na humiling na huwag ihayag ang kanyang pangalan. Base umano sa dokumento na ipinalabas ng Santo Papa na si Pope Benedict XVI, sinasabing walang karapatan na maging pari pa ang isang bakla, silahis at mga lalaking nagpapakita ng kabaklaan. Gayunman, sinasabing handa naman ang Vatican na bigyan ng tatlong taon na makapagbago muna ang isang binabaeng lalaki bago ito pahintulutan na makapasok sa pagpapari. Aniya, iginigiit ng Vatican na bagamat iginagalang ng Simbahang Katoliko ang mga taong tinaguriang &amp;quot;homosexual person&amp;quot; ay tutol naman sila na makapasok sa pagpapari ang mga nasabing personalidad na nagsusulong ng &amp;quot;gay culture&amp;quot;. Nabatid na mula noong mahirang bilang bagong Santo Papa si Pope Benedict XVI ay nilagdaan niya kaagad ang nasabing dokumento at ipinalabas ang nasabing kautusan.</body>
<link>http://www.philstar.com/Article.aspx?articleId=306826&amp;publicationSubCategoryId=92</link>
</article>
<article>
<title>Hungary tutulong sa RP sa bird flu</title>
<author></author>
<date>
<month>November</month>
<day>14</day>
<year>2005</year>
</date>
<body>Tutulong ang bansang Hungary sa Pilipinas sa pag-develop ng bakuna laban sa bird flu na kumitil na ng maraming buhay sa Asya. Sa ulat ni RP Ambassador to Budapest Alejandro del Rosario sa Department of Health (DOH), nakipagpulong siya nitong nakaraang linggo sa mga opisyales ng Hungary Ministry of Health kung saan nagpahayag ang mga ito ng interes na magtayo ng isang planta na mananaliksik sa pagtuklas at produksiyon ng bakuna sa &amp;quot;H5N1 virus&amp;quot; bilang paghahanda upang mapigilan ang pagpasok sa bansa ng nakamamatay na sakit. Nakatakdang magpulong ngayon sina Hungarian Health Ministry chief medical officer Dr. Lazlo Bujdodo at virologist Dr. Istvan Jankovics sa Department of Foreign Affairs (DFA) upang magkaroon ng bilateral cooperation para pag-usapan ang paghahanap ng tamang lugar at pasilidad para sa konstruksiyon ng planta. Nitong Oktubre, inanunsiyo ng pamahalaan ng Hungary na mula sa kanilang ginawang inisyal na tests sa tao ay napatunayan na ang H5N1 virus vaccine ay 100% epektibo. Gayunman, nilinaw ng medical experts ng Hungary na ang kanilang nagawang bakuna ay para lamang sa karaniwang &amp;quot;strain ng bird flu virus. (Ellen Fernando/Danilo Garcia)</body>
<link>http://www.philstar.com/Article.aspx?articleId=306828&amp;publicationSubCategoryId=92</link>
</article>
<article>
<title>Driver ng 6 Kano di raw sinuhulan</title>
<author></author>
<date>
<month>November</month>
<day>14</day>
<year>2005</year>
</date>
<body>Lumutang kahapon ang driver ng anim na US Marines na inakusahang nanggahasa sa isang 22-anyos na Pinay sa Subic, Zambales para igiit na hindi siya sinuhulan upang baguhin ang una niyang testimonya sanhi upang humina ang kaso laban sa mga dayuhan. Sinabi ni Timoteo Santiago, Jr. na sinuntok siya ng isang pulis na imbestigador at tinakot na isasama sa kaso kung hindi pipirmahan ang affidavit na nagdidiin sa anim na sundalong akusado. Masyado na umano siyang nalilito at natatakot na pati kanyang asawa, hindi na rin nakakapasok sa paaralan ang kanyang mga anak at masyadoang maraming media na naghahanap sa kanya kaya minabuti nilang lumipat ng tirahan. Iginiit nito na tinatanggal niya ang mga salitang &amp;quot;rape&amp;quot; at &amp;quot;gang rape&amp;quot; dahil hindi anya niya mapapatunayan na ginahasa nga ang biktima. Ayon sa driver, nakita niyang lima lamang ang sundalong Kano sa loob ng Starex van at pang-anim ang biktima na hinala niya ay lango sa alak. Narinig niya na nagtatalo ang biktima at ang sundalong si Daniel Smith dahil sa pagtawag nito na &amp;quot;prostitute&amp;quot; sa biktima. Lumabas naman umano ang apat na sundalo habang natira sa loob ang biktima at si Chad Carpienter. Binuksan rin naman ng mga ito ang pinto kung saan nakita niya ang biktima na walang damit pang-ibaba ngunit nakasuot ng damit pang-itaas. Idinagdag nito na hindi naman umano galit ang biktima at hindi rin umiiyak, taliwas sa kanyang naunang testimonya na sinabi nitong &amp;quot;umiiyak, sumisigaw at nanlalaban ang babae kay Sgt. Smith&amp;quot;. Sa kabila ng pag-iwas na madamay sa kaso, maaaring ito ang kahinatnan ni Santiago matapos na magbabala si Justice Secretary Raul Gonzalez na kakasuhan ng perjury kung tuluyang babaguhin ang testimonya nito. Itinakda na ng Olongapo City Prosecutors Office ang preliminary investigation sa kaso sa Nob. 23 at 29, 2005 laban sa anim na akusado. (Danilo Garcia)</body>
<link>http://www.philstar.com/Article.aspx?articleId=306839&amp;publicationSubCategoryId=92</link>
</article>
<article>
<title>NCR tinalo ng mga paaralan sa probinsiya sa Achievement Test</title>
<author></author>
<date>
<month>November</month>
<day>14</day>
<year>2005</year>
</date>
<body>Pinataob ng mga paaralan sa probinsiya ang mga eskwelahan sa National Capital Region (NCR) sa katatapos na National Achievement Test (NAT). Base sa inilabas na resulta ng National Education Testing and Research Center (NETRC), topnotcher ang Eastern Visayas na nakakuha ng 69.15% sa Grade Six at 58.55% sa High School level, habang ang NCR ay nakapuwesto sa ikawalo sa Grade Six level at pang-11 naman sa Fourth Year level. Sinabi ni DepEd spokesman at Assistant Secretary Camilo &amp;quot;Bong&amp;quot; Montesa sa 2005 Educators Congress na nakababahala ang naging resulta ng exam gayung ang NCR ang nakakakuha ng malaking pondo. Napikon naman si DepEd NCR Director Teresita Domalanta sa pasaring na kulelat ang NCR at sinabing marami lamang diumanong obstruction sa pag-aaral ng mga bata kabilang na ang mga telebisyon, video machines at naglalakihang mga malls. Dagdag pa rito ang hindi pakikipagtulungan ng magulang para mapigilan ang pagbubulakbol ng mga estudyante. Gayunman, sinabi nito na pipilitin nilang makopo ang unang puwesto sa susunod na taon. (Edwin Balasa)</body>
<link>http://www.philstar.com/Article.aspx?articleId=306840&amp;publicationSubCategoryId=92</link>
</article>
<article>
<title>Suspension vs Lanao governor hinarang ng CA</title>
<author></author>
<date>
<month>November</month>
<day>14</day>
<year>2005</year>
</date>
<body>Hinarang ng Court of Appeals (CA) ang kautusan ng Office of the Ombudsman na suspendihin sa tungkulin si Lanao del Sur Governor Bashier Manalao. Sa 2-pahinang resolusyon ng appelate court, nagpalabas ito ng temporary restraining order (TRO) upang pigilan ang Ombudsman sa pagpapatupad ng 6 months suspension order. Epektibo ito sa loob ng 60-araw, o maaari pang palawigin kung sakaling mag-isyu ng injunction order. Sinabi ni CA 15th Division Associate Justice Noel Tijam na kaya ipinalabas ang status quo order ay upang pangalagaan ang karapatan ng bawat partido at tiyakin na walang grave at irreparable injury sa panig ng gobernador. Itinakda na rin ng CA ang pagdinig sa preliminary injunction na hiniling ni Manalao sa Nob. 15, 2005, na gaganapin sa Paras Hall. Nag-ugat ang kaso sa graft at administrative charges na inihain ni Vice Gov. Monera Macabangon sa Ombudsman laban kay Manalao kaugnay sa alegasyong nalabag ng huli ang nepotism at hindi idinaan sa public bidding ang pagbili ng ambulance at police patrol cars. Itinanggi ni Manalao ang akusasyon sa depensang ang ipinasok niyang kaanak sa kanyang tanggapan ay isang confidential staff na pinapayagan naman ng batas at ang biniling mga sasakyan ay alam ng board. Si Manalao ay sinuspinde ni Deputy Ombudsman for Luzon Victor Fernandez sa loob ng 6-buwan. Kaagad naman kinuwestiyon ni Manalao ang petisyon sa CA dahil wala umanong hurisdiksiyon si Fernandez na mag-utos ng suspensiyon laban sa sinumang gobernador at alkalde o matataas na opisyal ng gobyerno. (Grace dela Cruz)</body>
<link>http://www.philstar.com/Article.aspx?articleId=306851&amp;publicationSubCategoryId=92</link>
</article>
<article>
<title>Protesta ni Loren pinababasura dahil ampaw</title>
<author></author>
<date>
<month>November</month>
<day>14</day>
<year>2005</year>
</date>
<body>Dapat nang ibasura ang election protest ng natalong vice presidential candidate na si Loren Legarda dahil ampaw at nakakaabala. Reaksiyon ito ng kampo ni Vice Pres. Noli Kabayan de Castro sa umanoy pinakahuling kapalpakan ni Legarda kaugnay ng kanyang electoral protest laban sa pangalawang pangulo. Ayon kay Atty. Armando Marcelo ng Andres Marcelo Padernal Guerrero and Paras (AMPGP) Law Offices at legal counsel ni de Castro, dahil sa isinampang mosyon ni Legarda sa Presidential Electoral Tribunal (PET) na bawiin ang bahagi ng kanyang protesta, naudlot ang pagsisimula ng bilangan ng election returns, Akala ko ba siya tong nagmamadali na umusad ang kaso pero siya pa ang nagiging dahilan upang bumagal ang proseso ng batas at mabigyan ng linaw ang protesta na isinampa niya laban sa pangalawang pangulo, ani Marcelo. Sinabi ni Marcelo na ang naturang mosyon ay patunay lamang na walang basehan ang mga inireklamo ni Legarda at iniiwasan lamang nito na lumabas ang katotohanan na si de Castro ang tunay na nanalo sa nakaraang halalan sa pagkabise-presidente. Kung sabagay, bakit niya naman kasi pabubuksan ang mga election returns kung saan lilitaw na natalo siya? Di ba nakakahiya lang yun? Ang masama, siya pa ang nagreklamo, anang abogado. Nauna dito, sinuspinde ng Supreme Court na tumatayong PET ang pagsisimula ng muling bilangan ng election returns dahil na rin sa mosyon ni Legarda na ilaglag na lamang sa kanyang protesta ang may dalawamput isang bayan na karamihan ay nasa Lanao del Norte at Surigao Del Sur. Hindi pa malinaw sa PET ang pagtatakda ng bagong petsa para sa bilangan ng election returns. Samantala, isinabahala na lamang ni de Castro ang electoral protest ni Legarda sa PET at sa kanyang mga abogado. Ayon kay de Castro mas makikinabang ang sambayanang Pilipino kung igugugol na lamang niya ang kanyang oras sa pagtupad ng kanyang tungkulin na kasalukuyang nakatuon sa pambansang programa sa pabahay.</body>
<link>http://www.philstar.com/Article.aspx?articleId=306852&amp;publicationSubCategoryId=92</link>
</article>
<article>
<title>Huwes pinagmulta sa kapalpakan</title>
<author></author>
<date>
<month>November</month>
<day>14</day>
<year>2005</year>
</date>
<body>Dobleng kamalasan ang inabot ng isang dating huwes makaraang sibakin siya ng Korte Suprema at pinagmulta muli dahil sa kamangmangan sa batas noong nasa serbisyo pa ito noong taong 2003. Sa en banc desision na inilabas ng Korte Suprema sa pamumuno ni Chief Justice Hilario Davide, sinabi nito na guilty si Cebu Regional Trial Court Ildefonso Suerte sa gross ignorance of the law nang ipag-utos nito ang pagkakulong kay Sila Canada dahil sa indirect contempt of court kung saan lumagpas sa nakatakdang bilang ng araw ang pagkakakulong kay Canada. Sa ilalim ng Rules of Court, ang isang tao na masasampahan ng indirect contempt ng isang regional trial court ay mapaparusahan ng multang P2,000 o pagkakulong ng hindi lalagpas sa 10 araw. Ngunit sa kaso ni Canada, nakulong ito ng 14 araw dahil sa hindi nakalagay sa warrant of arrest nito kung gaano ito katagal dapat ikulong. Nakawala lamang sa kulungan si Canada nang magpalabas ng habeas corpus ang Court of Appeals. Nabatid na umapela ang abogado ni Canada sa CA upang pagbawalan siya na dumalo sa hearing ng kasong isinampa sa kanya sa sala ni Suerte. Hindi naman pinagbigyan ni Suerte ang kampo ni Canada na irekonsidera ang pagsasampa ng contempt. Papayag lamang umano ito kung babawiin ni Canada ang affidavit na ipinasa nito bilang petisyon sa CA. Sinabi ng Korte na kung isang simpleng paglabag lamang sa batas tulad ng Rule 17 ng Rules of Court, gross Ignorance umanong matatawag ito dahil sa pag-akto na mistulang hindi niya alam ang isinasaad nito. Pinatawan ng Korte si Suerte ng multang P40,000 dahil sa naturang insidente. (Danilo Garcia)</body>
<link>http://www.philstar.com/Article.aspx?articleId=306857&amp;publicationSubCategoryId=92</link>
</article>
<article>
<title>Pekeng Coup ikakasa</title>
<author></author>
<date>
<month>November</month>
<day>15</day>
<year>2005</year>
</date>
<body>Inakusahan kahapon ni dating Defense Secretary Fortunato Abat si Pangulong Arroyo na may planong maglunsad ng pekeng kudeta upang makapagdeklara siya ng martial law at mapanatili ang posisyon sa pagiging one-woman-rule. Sinabi ni Abat sa isang pulong-balitaan, may nakuha siyang impormasyon na ang pekeng kudeta ay ilulunsad pagkatapos ng Pasko. &amp;quot;Today, I raise an alarm about a dire national threat that looms in the horizon. The threat, the very real possibility of the imposition of martial rule within an time-line of as short as a month,&amp;quot; wika pa ni Abat sa press conference nito sa Manila Hotel. Wika pa ng dating DND chief, mismong si National Security Adviser Norberto Gonzales ang nagsabi na mayroong magaganap na rebolusyon. Sa opisyal na pahayag ni Abat ay nakasaad dito ang sinabi ni Sec. Gonzales na &amp;quot; A revolution from within may be expected. The government itself would lead the revolution to bring out national harmony in the midst of political crisis. The revolution would take place probably a month or two after Christmas holidays&amp;quot;. Ipinaliwanag ni Abat na ang interprestasyon nila dito ay malinaw na magsasagawa ng sariling kudeta ang administrasyong Arroyo tulad ng ginawa noong 1972 ni yumaong Pangulong Marcos. Nagbabala si Abat na posibleng sumiklab ang civil war laban sa administrasyon sa sandaling magdeklara ng martial law si PGMA. Aniya, magsusulong naman ang kanilang grupo ng sariling Peoples Congress na babalangkas sa mga dispalinghadong batas na ipinatutupad sa bansa gaya ng Expanded Value Added Tax. Aniya, ang sarili nilang bersyon ng Peoples Congress ay kahalintulad ng Malolos Congress noong 1896 ni Hen. Emilio Aguinaldo. Tumanggi naman si Abat na magbigay ng pahayag kung susuportahan nila ang ilulunsad na kudeta dahil na rin may nakabinbin pa itong kasong sedisyon sa Department of Justice. (Danilo Garcia at Gemma Amargo-Garcia)</body>
<link>http://www.philstar.com/Article.aspx?articleId=307002&amp;publicationSubCategoryId=92</link>
</article>
<article>
<title>Gabinete ni PGMA sumipot sa Senado</title>
<author></author>
<date>
<month>November</month>
<day>15</day>
<year>2005</year>
</date>
<body>Sumipot na ang mga miyembro ng gabinete ni Pangulong Arroyo sa pagsisimula ng pagdinig ng proposed P1.053 trilyong budget sa committee of the whole ng Senado matapos payagan ang mga ito sa pamamagitan ng Memorandum Order 192. Sa pamamagitan ng nasabing Memo Order 192 ay pinayagan ang mga cabinet members na dumalo sa pagdinig ng Commission on Appointments at budget hearing ng Senado at Kamara. Kabilang sa mga dumalo kahapon sa committee of the whole ng Senado sina Budget Sec. Romulo Neri, Finance Sec. Margarito Teves, Bangko Sentral Gov. Amando Tetangco, NEDA director-general Augusto Santos at BIR Commissioner Mario Bunag. Inamin ni Sec. Teves na kaya lamang sila nakadalo sa hearing ng Senado ay dahil pinayagan sila ng Palasyo sa pamamagitan ng MO 192. Samantala, kinuwestiyon ni Sen. Manuel Villar Jr., chairman ng senate committee on finance, ang P8 bilyong pork barrel ni Pangulong Arroyo na gagamitin para sa Kilos-Asenso program. Nanawagan naman si Zamboanga del Sur Rep. Antonio Cerilles sa Senado na huwag silang agawan ng trabaho kaugnay sa pagtalakay sa pambansang budget. Sinabi ni Rep. Cerilles, dapat hintayin ng Senado ang aaprubahan ng Kamara na proposed budget bago nila talakayin ito sa mataas na kapulungan. (Rudy Andal/Malou Rongalerios)</body>
<link>http://www.philstar.com/Article.aspx?articleId=307007&amp;publicationSubCategoryId=92</link>
</article>
<article>
<title>Kahit may sakit, tuloy ang kayod</title>
<author></author>
<date>
<month>November</month>
<day>15</day>
<year>2005</year>
</date>
<body>Pinuri ng mga guro at education officials si Alliance of Volunteer Educators (AVE) Partylist Rep. Eulogio &amp;quot;Amang&amp;quot; Magsaysay dahil sa patuloy nitong ipinaglalaban ang panukalang reporma sa edukasyon kahit dumanas ito ng transient seismic attack noong Miyerkules dulot ng pagtaas ng blood pressure. Ang mild stroke ay dinanas ni Rep. Magsaysay habang idinedepensa nito sa house committee on education ang mabilis na pagsasabatas ng HB 1190 para bigyan ng non-wage benefits ang mga guro. Napansin ng mga mambabatas ang pagiging utal ni Magsaysay kaya dinala ito sa pagamutan. Tiniyak naman ni Dr. Lena Certeza na isang mild stroke ang dinanas ng solon at magbabalik agad ang dati nitong kalusugan. Pinayuhan naman ni Dr. Frederick So. Pada, executive director ng Philippine Association of State Universities and Colleges (PASUC) si Magsaysay na maghinay-hinay sa trabaho habang nasa therapy ito. Si Magsaysay ang nagbunyag ng fake teachers racket na inimbestigahan ng Kamara pati ng Department of Education at Professional Regulatory Commission. Kagagaling pa lamang ni Rep. Magsaysay sa Filipino-American Educators convention noong nakaraang buwan sa Anaheim, California.</body>
<link>http://www.philstar.com/Article.aspx?articleId=307013&amp;publicationSubCategoryId=92</link>
</article>
<article>
<title>Pagdalo ni Erap sa class reunion hinarang ng Sandiganbayan</title>
<author></author>
<date>
<month>November</month>
<day>15</day>
<year>2005</year>
</date>
<body>Hindi pinayagan ng Sandiganbayan si dating Pangulong Erap Estrada na makadalo sa Ateneo High School Class 55 golden jubilee celebration. Sa 3-pahinang resolusyon na ipinalabas ng anti-graft court, wala umanong makitang mabigat na dahilan ang korte upang payagan si Erap para dumalo sa class reunion. Sa desisyon nina Presiding Justice Teresita Castro, Associate Justice Francisco Villaruz Jr. at Associate Justice Diosdado Peralta, kung papayagan nila si Erap na dumalo sa fund raising concert ng kanilang klase sa Meralco theater ay gagastos lamang ang gobyerno bukod sa magiging delikado pa sa seguridad nito. Magugunita na hiniling ni Erap sa korte na payagan siyang makadalo sa fund raising concert ngayong gabi sa Meralco theater na itinaguyod ng kanilang high school class. (Malou Rongalerios)</body>
<link>http://www.philstar.com/Article.aspx?articleId=307016&amp;publicationSubCategoryId=92</link>
</article>
<article>
<title>Asian Spirit plane sumadsad sa Samar</title>
<author></author>
<date>
<month>November</month>
<day>15</day>
<year>2005</year>
</date>
<body>Inabot ng nerbiyos ang 37 pasahero ng Asian Spirit matapos sumadsad sa labas ng runway ang kanilang sinasakyang eroplano kahapon ng umaga sa Catarman airport sa Samar. Ligtas naman ang lahat ng pasahero at crew ng British Aerospace (BAE-146) ng Asian Spirit flight 6K 587 na umalis ng Manila Domestic airport bandang alas-5:50 ng madaling araw patungong Samar. Hindi umano nakontrol ng pilotong si Capt. Gomer Monreal ang mabilis ng takbo ng eroplano dahil sa tubig baha sa runway 06 kung kaya sumadsad at nasira ang landing gear sa unahan ng aircraft. Nagawang imaniobra ni Monreal ang eroplano sa isang ligtas na lugar at naiwasan ang mas malubhang insidente. Isang source naman sa Air Transportation Office (ATO) ang nagsabi na posibleng hindi muna paliparin ang katulad na modelo ng eroplano dahil na rin sa kalumaan nito hanggat hindi natitiyak ang airworthiness ng mga ito. Nagpadala naman agad ng 3 miyembro ng Aircraft Accident Investigation Board si ATO head executive assistant Col. Manuel Villegas sa Catarman airport upang mag-imbestiga sa nasabing insidente. (Butch Quejada)</body>
<link>http://www.philstar.com/Article.aspx?articleId=307024&amp;publicationSubCategoryId=92</link>
</article>
<article>
<title>Cha-cha umusad na</title>
<author>Ni Malou Rongalerios</author>
<date>
<month>November</month>
<day>17</day>
<year>2005</year>
</date>
<body>Matapos ang ilang buwang paghihintay, sinimulan na rin kahapon sa plenaryo ng Mababang Kapulungan ng Kongreso ang debatehan tungkol sa planong amyendahan ang Saligang Batas na naglalayong palitan ang kasalukuyang presidential system sa federal parliamentary. Sinimulan ni Cagayan de Oro Rep. Constantino Jaraula ang pagtatanggol sa House Committee Report 1065 na naglalaman ng House Concurrent Resolution No. 26 na nananawagan sa Kamara at Senado na magsanib para sa Chacha. Sinabi ni Jaraula, chairman ng House committee on constitutional amendments na panahon na para baguhin ang porma ng gobyerno dahil ang kasalukuyang 1987 Constitution ay ibinase sa framework ng American Constitution. Mababawasan din anya ang matinding pamumulitika sa bansa at maging ang political paralysis na nararanasan kung mababago ang Konstitusyon at pati ang porma ng gobyerno.</body>
<link>http://www.philstar.com/Article.aspx?articleId=307148&amp;publicationSubCategoryId=92</link>
</article>
<article>
<title>6% EVAT sa kuryente ipapataw na</title>
<author></author>
<date>
<month>November</month>
<day>17</day>
<year>2005</year>
</date>
<body>Panibagong sakit sa bulsa ang kakaharapin ng mga maybahay matapos na maaprubahan ang ipapataw na 6% Expanded Value Added Tax (EVAT) na mararamdaman sa susunod na electric bill. Sinabi ni Energy Regulatory Board Commission (ERC) chief Rodolfo Albano na siniguro nila ang maayos na komputasyon ng ipapataw na EVAT sa electricity sector. Mapapatawan ng 6.06% ang lahat ng mga residential na aabot sa 50 Kwh o kabuuang P11.48 habang tataas naman sa 6.73% ang lahat ng mga gumagamit ng 100 Kwh, 200Kwh (5.97%), 300-400 Kwh (6.96%), 500-600Kwh (6.95%) at ang gumagamit ng 700Kwh ay mapapatawan ng 5.94% o kabuuang P437.38. Ang nabanggit na kompyutasyon ay tinanggalan na ng 2% national franchise tax. Sa ngayon ay mula 6%-6.97% lamang ang EVAT sa electricity sector kung saan inaasahang tataas ito sa 8-9% sa susunod na taon para sa mga residential consumers sakaling maipatupad na ang 12% EVAT. Habang aabot naman sa 7.5% ang maipapataw sa mga Industrial Users. Nilinaw ng ERC na ikinunsidera naman ng kanilang ahensiya ang mga VAT-zero rated transaction kaya hindi naging masyadong mataas ang karagdagang VAT. (Edwin Balasa)</body>
<link>http://www.philstar.com/Article.aspx?articleId=307161&amp;publicationSubCategoryId=92</link>
</article>
<article>
<title>16 lolang preso pinalaya ni GMA</title>
<author></author>
<date>
<month>November</month>
<day>17</day>
<year>2005</year>
</date>
<body>Pinagkalooban ng Malaca&amp;ntilde;ang ng executive clemency o conditional pardon ng 16 lolang preso na may edad 70 pataas na matagal na panahon na ring nakakulong sa Bureau of Corrections. Kinilala ni Executive Secretary Eduardo Ermita ang 16 na sina Maxima Cristobal, Asuncion Dimarucut, Agpanga Libnao, Rufina Lovina, Pacita Mendez, Jamilan Nul, Lourdes Torres, Reynita Aragon, Asuncion Balgos, Lourdes Eleccion, Susana Napat-A, Melecia Pa&amp;ntilde;a, Norma Pulido, Ading Salamat, Babalayan Samporna at Rosario Tortilla. Ang 16 ay ika-14 batch na pinalaya ni Pangulong Arroyo at nabigyan ng panibagong buhay sa ikalawang pagkakataon. Tiniyak naman ni Ermita na may susunod pang matatandang preso ang lalabas ng kulungan at makakasama ang kanilang pamilya sa darating na Pasko at Bagong Taon. (Lilia Tolentino)</body>
<link>http://www.philstar.com/Article.aspx?articleId=307163&amp;publicationSubCategoryId=92</link>
</article>
<article>
<title>Soliman sumalang sa peoples court</title>
<author></author>
<date>
<month>November</month>
<day>17</day>
<year>2005</year>
</date>
<body>Nag-sorry kahapon si dating Social Welfare Secretary Dinky Soliman dahil sa umanoy &amp;quot;pagtraydor&amp;quot; sa taongbayan nang payagan niya ang kanyang sarili na magamit para sa reelection bid ni Pangulong Arroyo noong nakaraang eleksiyon. &amp;quot;I decided to speak... today and to publicly apologize for the betrayal of trust that I have undertaken when I was the secretary of DSWD,&amp;quot; pahayag ni Soliman sa mga nakiisa sa Citizens Congress for Truth and Accountability (CCTA) na ginanap sa Makati. Si Soliman na dating Gabinete ni Pangulong Arroyo ay nagbitiw sa puwesto noong kasagsagan ng kontrobersiyal na Hello Garci tapes. Sinabi ni Soliman na noong DSWD secretary pa siya ay namahagi ang gobyerno ng PhilHealth cards sa Pangasinan noong 2004 upang mapalakas umano ang kandidatura dito ni Arroyo. Ang lugar ay balwarte umano ng namayapang presidential candidate na si Fernando Poe, Jr. Ayon kay Soliman, napagpasyahan niyang magsalita sa mga miyembro ng CCTA dahil dito lahat naipapahayag ng sinuman ang kanilang saloobin laban kay Pangulong Arroyo. Ayon naman kay dating vice president Teofisto Guingona, head ng 15-member presidium ng CCTA, ang mga ebidensiya laban sa Pangulo ay pagsasamasamahin upang maipamahagi sa mga colleges, universities, NGOs at sa mga international groups tulad ng Amnesty International at United Nations. (Angie dela Cruz)</body>
<link>http://www.philstar.com/Article.aspx?articleId=307172&amp;publicationSubCategoryId=92</link>
</article>
<article>
<title>Pork ng Mca&amp;ntilde;ang ibibigay sa DepEd</title>
<author></author>
<date>
<month>November</month>
<day>17</day>
<year>2005</year>
</date>
<body>Iginiit kahapon ni Sen. Jinggoy Estrada na ilipat na lang sa Department of Education (DepEd) ang P16.7 pork barrel ng Palasyo para naman mapakinabangan ng mga dukhang mag-aaral sa bansa. Ayon kay Sen. Estrada, mas maganda kung sa DepEd na lang ito ibigay dahil marami pa ang makikinabang sa halip na sa Palasyo na wala pang linaw ang kanilang programa kung saan ito mapupunta. Nauna rito, nabigong makumbinsi ng mga kinatawan ng gobyerno ang Senado na ibigay ang pork barrel sa Palasyo partikular na ang P3-B para sa Kalayaan Barangay Program Fund at ang P13.7-B Healing Fund, kabilang na ang P5-B na nakalaan sa Kilos Asenso Support Fund. Sa paliwanag ni Budget Sec. Romulo Neri, ang P13.7 Healing Fund ay para mapalapit ang gobyerno sa mga kumontra sa kanila noong EDSA 1 at 2, habang ang Kalayaan barangay program naman ay nakalaan sa 500 barangay para ayusin ang kanilang mga imprastraktura. Nais naman ni Sen. Ralph Recto na ilaan na lamang ito sa pagpapagawa ng 10,549 classrooms, 12,131 teachers, 67-M aklat at 1.2-M mga upuan. Sa patuloy na pagdinig ng comittee of the whole kung saan isinalang ang mga opisyal ng DepEd, nag-sorry kay Estrada at sa Senado si Catanduanes Superintendent Thelma Bueson na inakusahan ni Estrada na yumurak sa dangal ng mga artista at basketbolista matapos magpalabas ng memo si Bueson na huwag iboto sa eleksiyon ang mga kakandidatong artista at basketbolista. Nabigo naman si Estrada na ipasuspinde si Bueson. (Rudy Andal)</body>
<link>http://www.philstar.com/Article.aspx?articleId=307176&amp;publicationSubCategoryId=92</link>
</article>
<article>
<title>Fertilizer fund idinepensa</title>
<author></author>
<date>
<month>November</month>
<day>17</day>
<year>2005</year>
</date>
<body>Walang nilabag na Omnibus election code ang pamahalaan sa pagbibigay ng fertilizer fund sa ilalim ng programang Ginintuang Masaganang Ani ng Department of Agriculture (DA) noong 2004. Ito ang nilalaman ng ipinadalang legal opinion ni COA director Tobias Lozada sa Senate committee on agriculture and food na pinamumunuan ni Sen. Ramon Magsaysay Jr., kaugnay sa pagre-release ng P728 milyong fertilizer fund. Sinabi ni COA director Lozada, hindi ipinagbabawal sa ilalim ng Omnibus election code ang pamamahagi ng fertilizer fund. &amp;quot;The prohibition against the release, disbursement or expenditure of public funds specifically pertains only to (1) public works, (2) DSWD and other similar government agencies, and (3) agencies performing the functions of the defunct Ministry of human settlements,&amp;quot; wika pa ni Lozada. Nagsasagawa ng pagdinig ang komite matapos akusahan ng talunang senatorial candidate na si Atty. Frank Chavez na ginamit daw ng pamahalaang Arroyo ang pondo para manalo sa nakaraang eleksiyon. &amp;quot;The 728 million GMA funds of the Department of Agriculture for the purchase of fertilizer and other farm inputs appear to me as not included in the prohibition as they are by no means included in the term public works, social services and development nor human settlements. The election law is a special law and it is strictly construed,&amp;quot; dagdag pa ni Lozada. Samantala, apat na pagdinig ang isasagawa ngayon ng Senado upang ipagpatuloy ang imbestigasyon sa Hello Garci, fertilizer fund, pagrebisa sa EPIRA law at pagbusisi sa Visiting Forces Agreement (VFA) kaugnay ng panggagahasa ng 6 US Marines sa isang Pinay sa Subic. (Rudy Andal)</body>
<link>http://www.philstar.com/Article.aspx?articleId=307180&amp;publicationSubCategoryId=92</link>
</article>
<article>
<title>Suspension order vs Lanao gov. binawi</title>
<author></author>
<date>
<month>November</month>
<day>17</day>
<year>2005</year>
</date>
<body>Nagpalabas na kahapon ng resolusyon ang Office of the Ombudsman na nagkakansela sa una nitong kautusang suspendihin ng 6 buwan si Lanao del Norte Gov. Bashier Manalao. Batay sa 5-pahinang resolusyon ni Deputy Ombudsman for Luzon Victor Fernandez, binawi nito ang ipinataw na suspension order laban sa gobernador bilang pagtugon sa pagpapakansela ng Court of Appeals (CA) habang nakabinbin pa ang injunction hearing sa petisyon. Nag-ugat ang kaso ng magsampa ng kasong katiwalian at administratibo si Lanao Vice Gov. Monera Macabangon laban kay Manalao dahil sa alegasyong nagpasok ito ng isang kaanak na labag sa nepotism at ang hindi pagdadaan sa public bidding ng mga patrol cars. Nilinaw naman sa depensa ni Manalao na ang kanyang kaanak na ginawa niyang confidential staff ay pinapayagan ng batas at ang pagbili ng mga sasakyan ay may basbas ng board. (Grace dela Cruz)</body>
<link>http://www.philstar.com/Article.aspx?articleId=307182&amp;publicationSubCategoryId=92</link>
</article>
<article>
<title>Namfrel official kumanta sa Senado: May dayaan</title>
<author></author>
<date>
<month>November</month>
<day>18</day>
<year>2005</year>
</date>
<body>Ibinunyag kahapon ng isang Namfrel official na nagkaroon ng malawakang dayaan sa lalawigan ng Lanao del Sur noong nakaraang May 2004 elections upang masiguro umano ang panalo ni Pangulong Arroyo kontra kay yumaong presidential candidate Fernando Poe, Jr. Sinabi ni Hadji Abdullah Dalidig, Namfrel chairman sa Lanao del Sur sa pagharap nito sa Senate committee on national defense and security, mayroon siyang nadiskubreng malaking &amp;quot;discrepancies&amp;quot; sa election returns at certificate of canvass (COCs) kung saan inihalimbawa niya ang isang lugar sa Lanao ay nakakuha si Arroyo ng botong 4,700 samantalang 0 lahat ang kanyang mga kalaban. Isinumbong umano niya ito kay Namfrel chairman Jose Concepcion, Jr. pero hindi siya pinansin at sinabing naging maayos, malinis at walang dayaang naganap sa nakaraang eleksiyon sa Mindanao. Ayon naman kay Concepcion, hiningi nila kay Dalidig ang ika-6 na kopya ng COCs at election returns upang maberipika ang alegasyon nito subalit hindi naman nito isinumite. Iginiit naman ni Lanao del Sur Comelec director Ray Somalipao na nakahanda siyang magpakamatay kung mapapatunayang nandaya siya upang masiguro ang panalo ni Mrs. Arroyo sa nasabing lalawigan. Sinabi ni Atty. Somalipao, mayroong mga abogado ang kandidato mula sa oposisyon at administrasyon noong nakaraang halalan upang agad na kuwestiyunin ang canvassing mula sa municipal hanggang sa provincial level. Aniya, kung inilabas kaagad ang mga sinasabing dayaan noong nagsasagawa pa lamang ng canvassing ay dapat naitama na agad ito, pero walang nagkuwestiyon sa kabila na naroroon ang mga abogado ng naglalabang presidential bets. Naniniwala ang Senado na ang resulta ng pagdinig ay patunay na hindi pa saradong libro ang &amp;quot;Hello Garci&amp;quot; scandal. (Rudy Andal)</body>
<link>http://www.philstar.com/Article.aspx?articleId=307300&amp;publicationSubCategoryId=92</link>
</article>
<article>
<title>Rep. Casi&amp;ntilde;o konektado sa NPA  Army</title>
<author></author>
<date>
<month>November</month>
<day>18</day>
<year>2005</year>
</date>
<body>Idinawit kahapon ng Philippine Army si Bayan Muna Party-list Rep. Teddy Casi&amp;ntilde;o na may ugnayan umano sa mga rebeldeng New Peoples Army (NPA) base sa mga ebidensiyang nasamsam ng militar sa isang kampo ng NPA sa Isabela. Sa ginanap na press briefing sa Phil. Army headquarters sa Makati City, iprinisinta nina Army Chief, Lt. Gen. Hermogenes Esperon Jr. at Armys 7th Infantry Division (ID) Commander Major Gen. Jovito Palparan ang mga dokumento at video compact discs na magpapatunay ng ugnayan ni Casi&amp;ntilde;o sa armed wing ng National Democratic Front (NDF). Sa naturang video ay nananawagan umano si Casi&amp;ntilde;o sa mga kasapi at opisyal ng NPA na palakasin pa ang opensiba laban sa tropa ng militar at pamahalaan. Bukod dito, ipinakita rin ni Esperon ang isang sulat na may logo ng CPP-NPA mula kay Ka Vlad para kay Ka Sozi na pinaniniwalaang isa sa mga matataas na lider ng mga rebeldeng komunista sa lalawigan ng Aurora. Si Ka Vlad ay tinukoy na si Joseph Vargas, chairman ng Bayan Muna sa Aurora. Sa nasabing liham ay nakasaad ang pangalan ng isang alyas Ka Satur na diumanoy nagpondo ng P5 milyon para gamitin sa pambobomba sa mga rally sa Metro Manila bilang bahagi ng destabilisasyon laban sa gobyerno. Hindi naman direktang tinukoy bagaman ipinahiwatig ng mga opisyal na ang sinasabing Ka Satur ay si partylist Bayan Muna Rep. Satur Ocampo. Ang nasabing video footage ay nakunan ng mga intelligence operatives ng militar nitong nakalipas na Marso 9, 2005 sa Catarman, Samar at nakumpiska lamang sa nakaraang operasyon. Kaugnay ito, sinabi ni Esperon na ang nasabing mga ebidensiya ay isusumite nila sa tanggapan ng Department of Justice (DOJ) para masampahan ng kaukulang kasong kriminal sina Casi&amp;ntilde;o. Samantala, nakahanda naman si Casi&amp;ntilde;o na magbitiw sa puwesto kapag napatunayan ni Palparan na konektado siya sa NPA at siya ang nagsasalita sa harap ng nasabing makakaliwang grupo sa isang video footage. Hinamon din ni Casi&amp;ntilde;o si Palparan na magtungo sa Mababang Kapulungan ng Kongreso sa Lunes at ipakita ang footage. Sinabi naman ni Ocampo na bahagi ng black propaganda ng militar ang akusasyon na nagbibigay siya ng suporta sa NPA. Malaking katangahan anya sa kanyang parte bilang dating kasapi ng underground group na ipahamak ang kanyang sarili sa pamamagitan nang paglalagay sa isang liham ng kanyang totoong pangalan. (Joy Cantos/Malou Rongalerios)</body>
<link>http://www.philstar.com/Article.aspx?articleId=307313&amp;publicationSubCategoryId=92</link>
</article>
<article>
<title>Kamara mag-iiba ng image</title>
<author></author>
<date>
<month>November</month>
<day>18</day>
<year>2005</year>
</date>
<body>Kasado na ang pagbabago sa imahe ng Mababang Kapulungan makaraang magkasundo ang ilang kongresista hinggil dito. Sinabi ni Surigao Rep. Prospero Pichay sa isang media forum sa Quezon City na pumayag na si House Majority Leader Prospero Nograles sa mga nilalaman ng package na ginawa nito na magpapabago sa kabuuan ng pagpapatakbo ng Kamara. Laman ng package na makabuo ng mga maayos at may kalidad na batas sa mabilis na panahon at tuluyan nang iwanan ang matagal nang gawain dito na pagkabalam dahil na rin sa pagkawala ng quorum. Isa sa sinasabing dahilan ng kabagalan na makagawa ng Kongreso ng batas ay bunga ng madalas na pagkawala sa quorum ni Speaker Jose de Venecia na madalas umanong bumiyahe sa labas ng bansa. Bagaman hindi tuluyang inamin ni Pichay na bahagi ng pagbabagong nais nito at ng marami pang kongresista ay ang agawin ang pamunuan kay JDV kung hindi siguruhin lamang na ang magiging lider ay laging nakikita. Binanggit pa ni Pichay na pag-uukulan na rin ng pansin ang pagiging pala-absent ng karamihan sa mga kongresista kung saan agad na idudulog ang awtomatikong pagsibak ng sinuman na mapapatunayan sa hinahawakan nitong komite. (Angie dela Cruz)</body>
<link>http://www.philstar.com/Article.aspx?articleId=307314&amp;publicationSubCategoryId=92</link>
</article>
<article>
<title>Gonzalez, Legarda nagkainitan sa Subic rape</title>
<author></author>
<date>
<month>November</month>
<day>18</day>
<year>2005</year>
</date>
<body>Hinamon ni Justice Secretary Raul Gonzalez si Atty. Katrina Legarda na magbibitiw ito sa kanyang posisyon kung mapapatunayan ng huli ang alegasyon na pinoprotektahan niya ang anim na sundalong Amerikano na suspek sa panggagahasa sa isang Pinay sa Subic. Tahasang sinabi ni Gonzales na kung makakapagpalabas ng ebidensiya si Atty. Legarda, abogado ng 22-anyos biktima, at mapapatunayan ang mga bintang nito ay handa siyang bitawan ang pagiging kalihim ng Department of Justice (DOJ). At kung mabigo naman si Legarda na patunayan ang bintang nito, hinamon ni Gonzalez ang una na isuko ang lisensiya nito sa pagka-abogado. Binigyang diin ng kalihim na hindi kailanman siya nakipag-usap sa anim na suspek o sa sinumang kinatawan ng mga akusado. Ipinaliwanag ni Gonzalez na kaya hindi naisailalim sa kustodya ng Pilipinas ang anim na Kano ay dahil hindi agad na-inquest ang mga ito, bunsod naman ng huling pagdating ng piskal sa Subic ng araw na maghain ng reklamo ang biktima. Magugunita na sinabi ni Legarda na si Gonzalez mismo ang may gustong manatili sa kustodya ng US Embassy ang mga suspek. Ibinunyag ni Legarda na tumanggap ng tawag ang kalihim mula sa US Embassy noong Nob. 2 at matapos umano ito ay agad ipinag-utos ni Gonzalez na dalhin sa embahada ang mga sundalo na naging dahilan para hindi ma-inquest ang mga ito. (Grace dela Cruz)</body>
<link>http://www.philstar.com/Article.aspx?articleId=307324&amp;publicationSubCategoryId=92</link>
</article>
<article>
<title>6 Kano tutuluyan sa rape</title>
<author></author>
<date>
<month>November</month>
<day>19</day>
<year>2005</year>
</date>
<body>Supalpal ang inabot ng anim na sundalong Amerikano matapos ibasura ng Department of Justice (DOJ) ang mosyon ng mga ito na humihiling na palawigin pa ng 10 araw ang pagsusumite nila ng counter-affidavit dahil kulang umano ang ibinigay sa kanilang panahon para mapag-aralan ang reklamong isinampa ng biktima. Bunga nito, matutuloy ang itinakdang unang pagdinig ng Olongapo Prosecutors Office sa Nob. 23, 2005 kaugnay sa reklamong panggagahasa ng isang 22-anyos na dalaga laban sa anim na sundalo. Ipinaliwanag ni Olongapo City Prosecutor Prudencio Jalandoni na walang dahilan upang patagalin ang panahon sa paghahain ng mga akusado ng kanilang kontra salaysay. Mabibinbin anya ang pagsasagawa ng imbestigasyon kung pagbibigyan pa ang naturang kahilingan lalo pa at nabigyan naman ng sapat na panahon ang mga respondents para sagutin ang reklamo. Inaasahan na haharap sa unang pagdinig ang biktima at walong testigo nito, subalit binigyang-diin ni Jalandoni na maaaring hindi na humarap sa preliminary investigation ang 6 sundalong Kano at isumite na lamang ng kanilang abgado ang mga counter affidavit. Samantala, pabor ang Malaca&amp;ntilde;ang na repasuhin ang Visiting Forces Agreement (VFA) para higit na maliwanagan ang termino sa pangangalaga ng mga nagkasalang US servicemen. Inihayag ito ni Executive Secretary Eduardo Ermita matapos magkaroon ng magkakaibang interpretasyon sa kasunduan kaugnay ng &amp;quot;rape case&amp;quot; na kinasasangkutan ng anim na US Marines. Bunsod ito ng reklamo ni Atty. Katrina Legarda, abogada ng biktima, na pinabayaan ng Justice Department na makuha ang custody sa US Embassy ng anim na akusado gayong puwede namang hilingin ng pamahalaan na ipailalim ang mga ito sa custody ng mga awtoridad ng RP. Bunga ng reklamo ni Legarda, nagharap ng kahilingan ang Department of Foreign Affairs na malipat sa mga lokal na awtoridad ang kustodya sa anim na Kano. Ayon kay Ermita, ang DFA ay gumawa lang ng pormal na kahilingan base sa tadhanain ng VFA at puwede namang gawin ito kung hinihingi ng pagkakataon. (Grace Amargo Dela Cruz at Lilia Tolentino)</body>
<link>http://www.philstar.com/Article.aspx?articleId=307440&amp;publicationSubCategoryId=92</link>
</article>
<article>
<title>Krudo nagrolbak, LPG tumaas</title>
<author></author>
<date>
<month>November</month>
<day>19</day>
<year>2005</year>
</date>
<body>Muli na namang ibinaba ng mga kompanya ng langis ng .50 sentimos kada litro ang kanilang produktong petrolyo subalit itinaas naman ng .50 sentimos kada kilo ang kanilang liquefied petroleum gas (LPG). Kagabi sinimulan ng Shell, Petron, Caltex, Flying V, at SeaOil ang pagpapalit sa presyo ng kanilang produktong diesel, gasolina at kerosene ngunit umaabot naman sa P5.50 kada 11 kilo ang itinaas ng LPG. Ayon kay Shell spokesperson Robert Kanapi, ito na ang ikaapat na pagbaba ng presyo ng kanilang produktong petrolyo mula nang maipatupad ang expanded value added tax (EVAT) noong Nobyembre 1. Ayon naman kay Department of Energy (DoE) Undersecretary Peter Anthony Abaya na inaasahan pa ang sunud-sunod na rolbak hanggang buwan ng Enero sa susunod na taon at aabot pa sa P3 kada litro ang ibababa nito. Sa kasalukuyan ay umaabot na lang sa P31.70 ang presyo ng diesel na karamihang ginagamit ng mga pampasaherong jeep at bus habang tuloy pa rin ang P1 diskuwento ng mga ito sa mga gasoline stations. (Edwin Balasa)</body>
<link>http://www.philstar.com/Article.aspx?articleId=307446&amp;publicationSubCategoryId=92</link>
</article>
<article>
<title>Carjacking pakikialaman na ng Kongreso</title>
<author></author>
<date>
<month>November</month>
<day>19</day>
<year>2005</year>
</date>
<body>Makikialam na ang Mababang Kapulungan ng Kongreso sa tumataas na bilang ng carjacking sa Metro Manila bunsod sa nakakaalarmang report na umaabot sa tatlong sasakyan kada araw ang natatangay mula Enero hanggang Oktubre ng taon. Sa House Resolution No. 1019 na inihain ni Mandaluyong Rep. Benjamin Abalos, 919 sasakyan ang naitalang nakarnap sa nakalipas na 10 buwan, 759 ang nanakaw habang nakaparada habang 160 ang puwersahang kinuha o na-carjack. Sinabi pa ni Rep. Abalos na sa National Capital Region, umaabot sa 574 sasakyan o 60% total car theft cases sa buong bansa ang naitala. Samantala sa ulat ng Traffic Management Group (TMG), umaabot sa 2-3 sasakyan ang ninanakaw araw-araw sa Metro Manila, 90% nito ay nangyari sa Quezon City. Panahon na anya upang silipin ng House committees on public order at transportation ang sunud-sunod na carjacking incidents. Sinabi pa ni Abalos na dapat tingnan ng Kongreso ang regulasyon sa bentahan ng mga surplus spare parts dahil karamihan umano sa mga ninanakaw na sasakyan ay dinadala sa mga surplus shops na siyang nagkakalas bago ibenta bilang surplus service parts. (Malou Rongalerios)</body>
<link>http://www.philstar.com/Article.aspx?articleId=307454&amp;publicationSubCategoryId=92</link>
</article>
<article>
<title>Family planning ng DOH palpak</title>
<author></author>
<date>
<month>November</month>
<day>19</day>
<year>2005</year>
</date>
<body>Sinabon kahapon ni Senate President Pro-Tempore Juan Flavier si Health Secretary Francisco Duque dahil sa palpak na family planning program ng ahensiya matapos matuklasan na puro conference lamang ang ginawa ng Couples for Christ (CFC) sa pondo nito. Sinabi ni Sen. Flavier, higit na mapapakinabangan ang nakalaang pondo sa family planning kung ginamit ito ng DOH sa pagbili ng mga contraceptives kaysa ipinagkatiwala sa CFC na wala namang nagawa kundi ang magpa-seminars at conference. Ibinunyag ni Flavier na batay sa kanyang impormasyon, hanggang sa kasalukuyan ay ang CFC pa rin ang nakikinabang sa natitirang P26 milyon mula sa kabuuang P50 milyong pondo para sa family planning program. Inilihis naman ni Duque ang usapin at ipinagmalaki na handa ang DOH sa pinangangambahang pagpasok ng bird flu sa bansa kung saan ay mayroong P160 milyong pondo dito ang ahensiya upang ipambili ng gamot mula sa India dahil sa kawalan ng available na gamot nito sa bansa. (Rudy Andal)</body>
<link>http://www.philstar.com/Article.aspx?articleId=307457&amp;publicationSubCategoryId=92</link>
</article>
<article>
<title>Fertilizer scam ipasa sa Ombudsman  Solon</title>
<author></author>
<date>
<month>November</month>
<day>19</day>
<year>2005</year>
</date>
<body>Nanawagan kahapon si Majority Leader Prospero Nograles na ipaubaya sa Office of the Ombudsman ang pag-iimbestiga sa kontrobersiyal na fertilizer fund upang mawala ang pangamba na magkaroon ng whitewash. Ayon kay Rep. Nograles, dapat munang imbestigahan at linawin ang naturang isyu sa halip na isailalim sa trial by publicity ang mga kongresista na isinasangkot sa anomalya. Niliwanag ni Nograles na hindi agad maaksyunan ng Kamara ang nasangkot na kasamahang kongresista hanggang walang reklamo o complaints na naisasampa laban dito. Hindi naman anya patas na agad mahahatulan ang isang kongresista habang walang isinagawang malalimang imbestigasyon ang Ombudsman. Samantala, kinastigo ni Atty. Norman Tangsingco, chief of staff ni Eastern Samar Rep. Marcelino Libanan, ang pamumulitikang ginagawa sa lalawigan matapos na idawit ang huli sa umanoy maanomalyang paggamit ng pondo ng Department of Agriculture. Ayon sa abogado, tumanggap sila ng pasabi mula sa DA na kabilang ang kanilang probinsiya sa tatanggap ng tulong ng kagawaran kaugnay sa programang Ginintuang Masaganang Ani (GMA) ng pamahalaan. Matapos ito ay inatasan ni Rep. Libanan ang tanggapan ng pamahalaang panlalawigan na gamitin ang halagang P5 milyon para sa pagbili ng solid activator and microbial inoculants. Ayon pa kay Tansingco, ipinamahagi ang nasabing makinarya at 3,000 sako ng pestidyo sa bayan ng Dolores, Eastern Samar noong Agosto 8, 2004 at ito ay ipinamahagi sa ibat ibang barangay at bayan. (Malou Rongalerios)</body>
<link>http://www.philstar.com/Article.aspx?articleId=307467&amp;publicationSubCategoryId=92</link>
</article>
<article>
<title>Amyenda sa LWUA Charter isinusulong</title>
<author></author>
<date>
<month>November</month>
<day>19</day>
<year>2005</year>
</date>
<body>Isinusulong kamakailan ng Local Water Utilities Administration (LWUA) ang agarang pag-amyenda ng Presidential Decree 198, ang 32-taong gulang na corporate charter nito, upang higit na matugunan ang pangangailangan ng mga mamamayan ng mahigit na 800 bayan sa ibat ibang bahagi ng bansa na hanggang sa kasalukuyan ay walang sapat na malinis at ligtas na inuming tubig. Sa isang press conference na isinagawa kamakailan, binigyang-diin ni LWUA Administrator Lorenzo H. Jamora ang kahalagahan ng pagbabago sa PD 198 upang mabigyan ng kasiguruhan ang pagkakaroon ng palagiang sapat na pondo para sa mga water supply projects at ma-professionalize ang water supply management sa mga kanayunan. Sa ngayon, ang LWUA ay nagsasagawa ng mga nasabing amyenda na naglalaman ng 10 mahahalagang pagbabago. Kalakip sa nasabing bill na ito ni Senador Enrile ay ang paghingi ng dagdag-pondo sa naubos nang authorized capitalization ng LWUA at pataasin ang local at foreign borrowing capacities nito.</body>
<link>http://www.philstar.com/Article.aspx?articleId=307470&amp;publicationSubCategoryId=92</link>
</article>
<article>
<title>Anti-Terror Bill ipasa na!</title>
<author>Ni Lilia Tolentino</author>
<date>
<month>November</month>
<day>20</day>
<year>2005</year>
</date>
<body>Muling umapela ang Palasyo sa mga Senador at Kongresista na apurahin na ang pagpapatibay ng kontrobersiyal na Anti-Terrorism Bill kasunod ng ginanap na pulong ng Asia-Pacific Economic Conference sa Busan, South Korea na dinaluhan ni Pangulong Arroyo. Ayon kay Press Secretary Ignacio Bunye, ang Pilipinas ay tumanggap ng mga papuri dahil sa isinusulong nitong kampanya laban sa terorismo na itinuturing ng mga bansang miyembro ng APEC na isang malaking sagabal sa pagsulong ng ekonomiya sa rehiyon. Sa kasalukuyan, ang Pilipinas ang siyang chairman ng APEC Counter-Terrorism Task Force sa pamamagitan ni retired AFP Chief of Staff Benjamin Defensor. Sa ginanap na APEC Summit, nagreport si Defensor na sa mga miyembrong bansa ng ASEAN, ang Pilipinas lang marahil ang may hindi magastos na kampanya kontra terorismo. Ang Pangulong Arroyo sa kabilang dako ay nag-ulat sa pakikipagpulong ng 7 mga lider ng ASEAN kay US President George W. Bush hinggil sa patuloy na pag-atakeng militar laban sa Abu Sayyaf sa Mindanao. &amp;quot;The accolade we received from world leaders for our most cost-effective anti-terror campaign puts the Philippines at the forefront of regional and global security,&amp;quot; ani Bunye. Ayon pa kay Bunye, nalantad sa natapos na APEC Summit ang kakayahan ng bansa sa pagsugpo sa banta ng terorismo sa kabila ng kawalan ng batas kontra sa terorista. Kung mapagtibay anya ng Kongreso ang anti-terror bill, mas ibayo pang tagumpay ang aanihin ng bansa sa pagpuksa sa terorismo. &amp;quot;Hence, we reiterate our appeal to our legislators to enact an anti-terrorism law soonest,&amp;quot; ani Bunye. Ang natapos na pulong ng APEC ay tumalakay din sa kampanya kontra avian flu at kalakalan.</body>
<link>http://www.philstar.com/Article.aspx?articleId=307622&amp;publicationSubCategoryId=92</link>
</article>
<article>
<title>Undersea tunnel itatayo sa Cebu</title>
<author></author>
<date>
<month>November</month>
<day>20</day>
<year>2005</year>
</date>
<body>Isinulong kahapon ng Kongreso ang pagtatayo ng kauna-unahang undersea tunnel sa Pilipinas na mag-uugnay sa Cebu City at Lapu-Lapu City. Sa House bill 4857 na inihain ni Deputy Speaker Raul del Mar, sinabi nito na makatutulong ng malaki ang pagtatayo ng tunnel sa ilalim ng dagat sa ekonomiya ng bansa dahil ang Cebu ay dinarayo ng mga turista. &amp;quot;This project may appear ambitious but this is what is called for by the traffic situation projected over the long term, given Cebus already economic growth,&amp;quot; ani del Mar. Aabot ng 500 metro ang itatayong undersea tunnel na magkokonekta sa Cebu City at Lapu-Lapu City. Mayroon na rin nito sa Hong Kong at sa ibang mauunlad na bansa. Bagaman at may mga tulay na nag-uugnay na sa dalawang siyudad, ipinaliwanag ni del Mar na inaasahang magiging masikip ang trapiko sa dalawang lugar kaya mas makatutulong ang pagtatayo ng tunnel sa ilalim ng dagat. Hindi na anya maituturing na option ang paglalagay ng pangatlong tulay sa pagitan ng dalawang probinsiya dahil maaapektuhan naman nito ang pagpasok ng mga barkong galing sa ibang bansa. (Malou Rongalerios)</body>
<link>http://www.philstar.com/Article.aspx?articleId=307632&amp;publicationSubCategoryId=92</link>
</article>
<article>
<title>Budget sa Cha-cha apurahin</title>
<author></author>
<date>
<month>November</month>
<day>20</day>
<year>2005</year>
</date>
<body>Dapat magsumite na ang Malaca&amp;ntilde;ang ng panukalang budget nito sa Kongreso para sa Charter change upang masigurong maumpisahan ito sa susunod na taon. Sinabi ni Bulacan Rep. Wilhelmino Sy-Alvarado, vice chair ng House commitee on appropriations, ito ang tamang panahon para kay Pangulong Arroyo na humingi ng budget para sa Cha-cha habang kasalukuyang dinidinig ng Kongreso ang P1.05 trilyong budget para sa 2006. Ayon sa mambabatas, hindi makaka-abante ang pagsusulong sa Cha-cha kung wala naman itong pondo. Inihayag naman ni Antique Rep. Exequiel Javier, vice chair ng committee on constitutional amendments na dahil inaasahan na itutuloy ang pag-amyenda sa Konstitusyon sa susunod na taon ay may handa ng budget proposal para dito. Sinabi ni Javier na ang Cha-cha sa pamamagitan ng constituent assembly ay nangangailangan ng P2 bilyon habang ang constitutional convention ay P8-P9 bilyong pondo. Tiyak anyang hihingi ng pondo ang Malaca&amp;ntilde;ang para sa Cha-cha at kung nagkulang ng alokasyon ay maaari pa itong humingi ng dagdag sa Kongreso. Sakaling hindi natuloy ang Cha-cha sa susunod na taon, ang pondong inilaan dito ay babalik sa National Treasury ng buo. (Malou Rongalerios)</body>
<link>http://www.philstar.com/Article.aspx?articleId=307634&amp;publicationSubCategoryId=92</link>
</article>
<article>
<title>Marcos wealth napunta sa CARP  DAR</title>
<author></author>
<date>
<month>November</month>
<day>20</day>
<year>2005</year>
</date>
<body>Inihayag ng Department of Agrarian Reform (DAR) na 66 porsiyento o P17.9 bilyon ng P27 bilyong bahagi nito mula sa nakuhang $718 milyong Marcos assets ang nagamit upang matustusan ang pagpapatupad ng Comprehensive Agrarian Reform Program (CARP). Pinalabas ni DAR Undersecretary Jeffrey Galan ang paglilinaw na ito sa harap ng patuloy na paratang na ang P27 bilyong pondo mula kay Marcos ay ginamit sa election campaign ni Pangulong Arroyo noong nakaraang taon. Ipinaliwanag ni Galan na ang pinakamalaking bahagi ng perang napalabas o P12,533 bilyon ay ginamit ng DAR sa programa sa pagbili at pamamahagi ng mga lupain na karamihan ay pribadong pag-aari, samantalang ang ibang bahagi ay napunta sa program beneficiaries development nito sa anyo ng basic rural infrastructure projects of livelihood seminars. &amp;quot;Maraming nakakaalam na ang CARP ay umaasa sa makukuhang ari-arian ni Marcos. Lahat ng mga ito ay nakuwenta na. Hindi kami makapagbibigay ng kahit kapirasong lupa sa mga former-benificiaries, makapagpagawa ng isang kilometrong farm-to-market road o makapagsagawa ng livelihood seminars kung walang tulong galing sa mga nakamkam na ari-arian, ani Galan. Ipinaliwanag niya na P6.664 bilyon ang iniutos na ibigay sa Land Bank of the Philippines para bayaran ang mga may-ari ng lupain, samantalang P3,216 bilyon ang napunta sa DAR para sa halaga ng pagsukat ng mga lupa at paggawa at pamamahagi ng mga titulo ng lupa para sa mga farmer-beneficiaries, at sa iba pa. (Angie dela Cruz)</body>
<link>http://www.philstar.com/Article.aspx?articleId=307642&amp;publicationSubCategoryId=92</link>
</article>
<article>
<title>Pinoy na mananalo sa intl competitions bibigyan ng insentibo</title>
<author></author>
<date>
<month>November</month>
<day>20</day>
<year>2005</year>
</date>
<body>Isinulong kahapon ng isang mambabatas ang pagbuo ng special fund para pagkunan ng financial incentives na ibibigay sa mga Pilipinong mananalo sa international competitions. Sa House bill 4884 o International Competition Incentive Fund, sinabi ni Western Samar Rep. Catalino Figueroa na maglalaan ang pamahalaan ng P100 milyon para ibigay bilang insentibo sa mga Filipino. Ito ay kukunin aniya sa gross earnings ng Philippine Amusement and Gaming Corporation (Pagcor). Sinabi ni Figueroa na ang international competition incentive fund ay eksklusibong ibibigay bilang financial incentives na hindi bababa sa P2 milyon sa isang Filipino na nanalo ng top award sa international field. Hindi lamang ito ibibigay sa mga Pinoy na nanalo sa mga international sports competitions kundi maging sa larangan ng arts and culture, academics, industry, beauty pageants at kabutihan na patimpalak. Inihayag ni Figueroa na ang Pilipinas ay nakikilala sa ibang bansa at ibat ibang larangan ng palaro, sining at kultura, pagandahan, kabutihang asal, kasipagan, at pagmamahal sa trabaho. Kadalasan aniya, ang mga Pilipinong nagbigay ng karangalan sa ating bansa ay sinasalubong sa Pilipinas ng mainit na pagtanggap at papuri para sa isang bayani. Gayunman, hindi minsan nakakasapat ang pagkilala sa ibinigay na karangalan sa ating bansa ng mga kababayan nating Pilipino. Naniniwala pa ito na ang ibibigay na insentibo sa mga Pilipino na nagdadala ng karangalan sa bansa ay makakapang-engganyo sa iba na pumasok na rin sa larangan ng sports, sining at kultura at sumali sa international competitions. (Malou Rongalerios)</body>
<link>http://www.philstar.com/Article.aspx?articleId=307645&amp;publicationSubCategoryId=92</link>
</article>
<article>
<title>Tapyas sa tax, solusyon sa kahirapan  Recto</title>
<author></author>
<date>
<month>November</month>
<day>20</day>
<year>2005</year>
</date>
<body>Iginiit ni Sen. Ralph Recto na bawasan ang buwis ng mga minimum wage earners bilang solusyon para mabawasan ang paghihirap ng taumbayan dahil na rin sa paglobo ng mga presyo ng bilihin sa bansa. Aniya, ang Family Living Wage sa Metro Manila ay P684 bawat araw habang ang umiiral na sahod dito ay P325 lamang. Sa kanyang Senate Bill 1917, sinabi ni Sen. Recto na ang sumasahod ng P10,000 pababa ay 3.5%, ang lampas P10,000-P30,000 ay 7%; mula naman sa P30,000 pero di aabot sa P70,000 ay 10.5%; ang hindi lalampas ng P140,000 ay 14%; ang hindi aabot sa P250,000 ay 17.5%; ang aabot sa P500,000 ay 25% at ang lampas sa P500T ay 34%. Layunin din ni Recto na tuluyan ng tanggalin ang buwis sa mga sahod na hindi aabot sa P10,000 kada buwan. (Rudy Andal)</body>
<link>http://www.philstar.com/Article.aspx?articleId=307651&amp;publicationSubCategoryId=92</link>
</article>
<article>
<title>CHR sa TMG: Patunayan ang anggulo ng self defense</title>
<author>Ni Doris Franche</author>
<date>
<month>November</month>
<day>20</day>
<year>2005</year>
</date>
<body>Tila nalalagay na naman sa panibagong problema ang Traffic Management Group (TMG) matapos na obligahin ito ng Commission on Human Rights (CHR) na ipaliwanag na self-defense ang kanilang ginawang muling pamamaril sa isang umanoy carjacker na si Francis Xavier Manzano. Ayon kay Commissioner Wilhelm Soriano, dapat na patunayan ng TMG na banta si Manzano kung kayat napilitan ang mga pulis na muli itong ratratin sa naganap na shootout sa Ortigas. Aniya, sapat na ang kanilang hawak na ebidensiya na magsasabing rubout ang naganap at hindi shootout tulad ng iginigiit ni Chief Supt. Augusto Angcanan ng TMG. Gayunman, binibigyan pa nila ng pagkakataon ang TMG na isumite ang kanilang ebidensiya upang makumbinse sila na shootout ang nangyari. Matatandaan na iginiit ni Soriano na batay sa PNP-Special Operations Procedure, dapat na dalhin sa ospital ang biktima at suspect na nasugatan upang mabigyan ng medical assistance. Subalit ang regulasyong ito ay agad na kinontra ni Angcanan sa pagsasabing mas binigyan ng halaga ng kanyang pulis na muling paputukan si Manzano nang makita niya itong gumalaw. Si Manzano ay nagtamo na ng dalawang tama ng bala ng baril sa ulo bago pa man muling paputukan ng pulis. Nagtataka rin si Soriano kung bakit naging banta si Manzano sa mga TMG police samantalang sa video ng UNTV at sa unang report ng pulisya, lumilitaw na walang baril sa Manzano na nakaupo sa likuran ng Nissan Exalta kasama sina Brian Dulay at Anton Cu-Unjieng.</body>
<link>http://www.philstar.com/Article.aspx?articleId=307652&amp;publicationSubCategoryId=92</link>
</article>
<article>
<title>Sunog sa Makati libo nawalan ng tahanan</title>
<author></author>
<date>
<month>November</month>
<day>20</day>
<year>2005</year>
</date>
<body>Nagmistulang mala-impiyerno ang isang barangay sa lungsod ng Makati makaraang tupukin ng naglalagablab na apoy ang daan-daang kabahayan, habang libong pamilya ang naapektuhan, kahapon ng hapon. Habang sinusulat ang balitang ito, kasalukuyan pa ring inaapula ng mga kagawad ng Makati City Fire Department ang sunog na umabot na ika-limang alarma sa Susan Roces Foundation Compound na nasa pagitan ng Sunrise at Davila Sts., Brgy. Singkamas, Makati City. Sa inisyal na ulat, nagsimula ang sunog dakong alas-3:45 ng hapon at mabilis na kumalat sa mga kabahayan sa lugar. Hindi pa mabatid kung ano ang posibleng pinagmulan nito. Inaalam pa rin ng mga awtoridad kung magkanong halaga ng ari-arian ang natupok ng apoy. (Lordeth Bonilla)</body>
<link>http://www.philstar.com/Article.aspx?articleId=307654&amp;publicationSubCategoryId=92</link>
</article>
<article>
<title>British national na may bomba, timbog sa airport</title>
<author></author>
<date>
<month>November</month>
<day>20</day>
<year>2005</year>
</date>
<body>Kalaboso ang isang British national na nairita sa pagrikisa sa kanya ng isang non-uniform personnel (NUP) ng Philippine National Police Aviation Security Group dahil sa pabirong pagsasabi na may bomba siyang bitbit sa kanyang handbag habang nasa final security check sa departure area ng Ninoy Aquino International Airport (NAIA) kahapon. Kinilala ni P/Supt. Francisco Pablo Balagtas, hepe ng 1st Police Center for Aviation Security (PCAS) ng PNP-ASG, ang pasahero na si Yuen Yuen Cheng, 47, ng Brgy. Sta. Maria, Zamboanga City, papunta siyang Hong Kong nang mainis ito sa isang frisker na kumakapkap at nagrerekisa sa kanyang dalang bagahe. Si Cheng na may passport no. 751273190 kasama ang kanyang mga magulang ay inaresto ng mga awtoridad dakong alas-12:55 sa mismong security final check, ilang oras bago sumakay sa PR flight 306 patungong Hong Kong. Sinabi ni Balagtas na habang kinakapkapan ni NUP Victoria Bernardo si Cheng ay bigla itong nagsalitang may dala siyang bomba sa bagahe dahilan upang suriing maigi ng mga awtoridad ang umanoy pabirong sinabi nito. Sa panayam kay Cheng, sinabi niyang nagbibiro lamang siya dahil sa pagiging arogante umano ni Bernardo. Gayunpaman, si Cheng ay sinampahan pa rin ng kasong paglabag sa violationn of PD 1727 o unlawful acts dahil sa malisyosong impormasyon na galing mula sa kanyang bibig. (Butch Quejada)</body>
<link>http://www.philstar.com/Article.aspx?articleId=307655&amp;publicationSubCategoryId=92</link>
</article>
<article>
<title>9 sundalo patay</title>
<author>Ni Joy Cantos</author>
<date>
<month>November</month>
<day>21</day>
<year>2005</year>
</date>
<body>Muling nagpakita ng bangis ang New Peoples Army (NPA) matapos pasabugan ng landmine at ratratin ng 30-40 rebelde ang tropa ng pamahalaan kung saan siyam na sundalo ang agad napatay sa naganap na madugong pananambang sa Calinog, Iloilo kamakalawa ng gabi. Sa isang phone interview, sinabi ni Major Lyndon Sollesta, spokesman ng Armys 3rd Infantry Division (ID), sakay ng dalawang truck ang mga elemento ng 47th Infantry Battalion (IB) at Task Force Panay at pabalik na sa headquarters ng 47th IB nang biglang sumambulat ang patibong na landmine na itinanim sa highway ng Sitio Simambad, Brgy. Mamberawan. Galing sa security patrol operations ang mga sundalo bilang tulong sa puwersa ng pulisya kaugnay ng gaganaping SEA Games sa Bacolod City at Cebu. Matapos sumabog ay niratrat pa ng mga rebelde na nakaposisyon sa highway ang mga sundalong nasabugan. Dead-on-the-spot ang siyam na sundalo habang 20 pa ang nasa kritikal na kondisyon. Nagawang makipagpalitan ng putok ng mga nasugatang sundalo na lulan ng ikalawang convoy kaya napilitan ang mga rebelde na magsiatras. Pansamantalang hindi tinukoy ni Sollesta ang pangalan ng mga nasawi dahil kailangan pang impormahan ang pamilya ng mga ito. Ang Task Force Panay ay pinamumunuan ni Col. Gregorio Fajardo at ang 47th IB ay sa ilalim ni Lt. Col. Mariano Antonio Flores. Nabatid na ang grupo ng mga umatakeng rebelde ay mula sa Central Front Committee. Isang hot pursuit operations na ang inilunsad ng tropa ng militar laban sa grupo.</body>
<link>http://www.philstar.com/Article.aspx?articleId=307795&amp;publicationSubCategoryId=92</link>
</article>
<article>
<title>Pinoy bibitayin sa Brunei!</title>
<author></author>
<date>
<month>November</month>
<day>21</day>
<year>2005</year>
</date>
<body>Isang overseas Filipino worker (OFW) sa Brunei ang nakatakdang bitayin habang pito pang Pinoy na may mga death sentence ang binabaan ng hatol na habambuhay na pagkabilanggo. Ito ang nakalap ng Embahada ng Pilipinas sa nabanggit na bansa matapos ang isinagawang pagbisita sa mga bilanggong Pinoy doon ng mga opisyal ng pamahalaan sa taunang pagdaraos ng Hari Raya Aidilfitri, ang araw at oras kung saan maaari lamang dalawin at bigyan ng makakain ang mga presong dayuhan na nakakulong sa Brunei. Base sa ulat ni Ambassador Virginia Benavidez sa Department of Foreign Affairs (DFA), aabot sa 23 Pinoy sa Brunei ang kasalukuyang nakapiit, kabilang na ang 20 na nasa kulungang sakop ng Jerudong, habang tatlo naman sa Maraburong. May apat na Pinoy naman ang nagsisilbi ng kanilang 20-taong pagkabilanggo at ang isa naman ay nasa kustodya ng bilangguan habang dinidinig ang kaso sa korte ng nabanggit na bansa. Pansamantalang hindi naman ipinalabas ng DFA ang mga pangalan ng Pinoy na nakapiit maging ang mga kasong kriminal na kinasasangkutan nila. Tiniyak naman ng DFA na ang mga detinidong OFWs ay nasa mabuting kalagayan dahil sumasailalim sa medical at dental check-up at maging ang mga pagkain ay nasa normal na kalagayan. (Ellen Fernando)</body>
<link>http://www.philstar.com/Article.aspx?articleId=307806&amp;publicationSubCategoryId=92</link>
</article>
<article>
<title>Neri gigisahin ngayon sa Senado sa Marcos money</title>
<author></author>
<date>
<month>November</month>
<day>21</day>
<year>2005</year>
</date>
<body>Nakatakdang humarap ngayon sa Senado si Budget Secretary Romulo Neri upang ipaliwanag kung paano ginamit ng pamahalaan ang P27 bilyon mula sa kabuuang P35 bilyong Swiss bank deposits ng pamilya ni dating Pangulong Marcos. Inaasahan ni Senate President Franklin Drilon na dadalhin ni Neri ang listahan at mga dokumento kung paano ginastos ang pera. Ngayon ang itinakdang deadline ni Drilon kay Neri. Ginawa ni Drilon ang utos matapos aminin ni Neri na ginamit ng gobyerno ang ill-gotten wealth ng mga Marcos at P8 bilyon na lamang ang natira para ipambayad sa mga biktima ng human rights. Umaabot sa P17.32 bilyon ang kinuha ng DAR noong 2004 at P9.7-B ngayon taon mula sa Marcos funds. Subalit nagduda ang ilang mambabatas matapos humugot pa umano ang Malaca&amp;ntilde;ang ng halagang P4.9 bilyon noong Abril 16, 2004, dalawang linggo bago ang May 10 presidential elections. (Rudy Andal)</body>
<link>http://www.philstar.com/Article.aspx?articleId=307807&amp;publicationSubCategoryId=92</link>
</article>
<article>
<title>Cross-ownership sa EPIRA aalisin</title>
<author></author>
<date>
<month>November</month>
<day>21</day>
<year>2005</year>
</date>
<body>Hindi na papayagan sa isinusulong na amyenda sa Electric Power Industry Reform Act (EPIRA) ang cross-ownership sa generation at distribution sa mga bagong players sa power sector. Ayon kay Sen. Juan Ponce Enrile, chairman ng sub-committee on energy, lalakarin din niya sa Senado na maging exempted ang kasalukuyang tie-up ng generation at distribution companies mula sa ban na ito. Sinabi ni Sen. Enrile na hindi na papayagan ang cross-ownership ng common investor sa electric generation at distribution upang mabigyang proteksiyon ang mga consumers. Inamin din ng mambabatas na hindi total ban ang isinusulong nila sa cross-ownership kundi ang paglalagay lamang ng cap sa shareholdings. Sinabi naman ni Atty. Rufino Ocampo, kinatawan ng Philippine Power Plant Owners Association, hindi na kinakailangan ang pag-amyendang ito sa batas dahil nakasaad sa EPIRA ang pagbabawal sa sweetheart deals sa pagitan ng power generation at distribution firms. Ani Ocampo, ang cross-ownership ban ay baka magpahina sa kompetisyon sa power industry at matakot din ang mga investors na nagpaplanong sumali para sa privatization ng Napocor. Aniya, kung magiging monopolyo ng iilan ang power industry ay baka lalong tumaas ang singil sa kuryente. (Rudy Andal)</body>
<link>http://www.philstar.com/Article.aspx?articleId=307818&amp;publicationSubCategoryId=92</link>
</article>
<article>
<title>Tigil-putakan sa pulitika hiling</title>
<author></author>
<date>
<month>November</month>
<day>21</day>
<year>2005</year>
</date>
<body>Nanawagan ang mga kongresisita sa lahat ng pulitiko at mga lider sa bansa na ipatupad ang pagkakaroon ng tigil-balitaktakan sa pulitika hanggang sa buwan ng Hunyo sa susunod na taon para naman mabigyan ng pagkakataong mailatag ang mga benepisyo sa ekonomiya sa taumbayan. Hiniling din nina Para&amp;ntilde;aque Rep. Eduardo Zialcita at Davao Oriental Rep. Joel Mayo Almario sa mga kasamahang mambabatas na pagtibayin ang pagkakaroon ng pinag-isang national development agenda at itakwil ang mga panggugulong ginagawa hanggang sa susunod na taon. Ayon pa sa mga kongresista, pratikal na magkaroon ng political ceasefire sa loob ng pitong buwan at ituon ang panahon at lakas sa pagpapatibay sa P1.05 trilyon national budget. &amp;quot;If the executive and legislative are united, then the common goal to improve the lives of all Filipinos regardless of their political leaning, religion or locality becomes achievable. After all, this is what people expect and demand from their elected and appointive leaders,&amp;quot; pahayag pa ng mga solon. (Malou Rongalerios)</body>
<link>http://www.philstar.com/Article.aspx?articleId=307819&amp;publicationSubCategoryId=92</link>
</article>
<article>
<title>AFP bumawi, 10 NPA patay din!</title>
<author></author>
<date>
<month>November</month>
<day>22</day>
<year>2005</year>
</date>
<body>Matapos mapatay ang siyam na sundalo sa pananambang ng mga rebeldeng New Peoples Army (NPA) sa Iloilo kamakalawa, 10 NPA naman ang napaslang ng militar sa isang engkwentro sa Palo, Leyte kahapon. Kinumpirma ni Col. Lope Dagoy, commander ng 19th Infantry Batallion ng Philippine Army, sampung hinihinalang NPA ang napatay sa naganap na 40-minutong engkwentro sa pagitan ng mga rebelde at sundalo sa Barangay San Agustin, Palo, Leyte. Ayon kay Inspector Rito Pacanan, Palo police chief, ang apat sa 10 napaslang ay nakilalang sina Eufemio Barbosa, Berbabe Borra Jr., Eric Selada at Jimmy Almerino. Ang pitong sugatan na isinugod sa Eastern Visayas Regional Medical Center ay nakilalang sina Richard Canuesta, Roel Orcida, Berlito Barbosa, Ferdinand Montangos, Mark Sonsa, Bernabe Borra Sr. at Romy Cumpiao. Ang mga naaresto naman ay sina Arnel Dizon, Marriel Borja, Marivic Macalili, Joselito Tele, Artemio Armante, Bernardo Lantajo, Eulogio Pilapil at Baltazar Mado. Ayon kay Col. Dagoy, bandang alas-5:45 ng madaling araw ng makasagupa ng militar ang grupo ng mga rebelde sa isang bukirin sa Barangay San Agustin. Nakatanggap umano ng impormasyon ang kanyang mga tauhan hinggil sa pagpupulong ng mga armadong grupo sa isang bahay-kubo sa Brgy. San Agustin kaya agad na nagtungo ang militar dito. Nang maramdaman ng mga NPA ang paparating na militar ay bigla umanong nagpaputok ang mga ito hanggang sa magkaroon ng engkwentro na tumagal ng 40 minuto. Nakumpiska ng militar mula sa mga rebelde ang 2 shotgun, 1 carbine, apat na kalibre 38 at 2 handheld radio. Mariing kinondena naman ni Alex Lagunsad, secretary-general ng Katungod, na walang naganap na engkwentro kundi minasaker ng militar ang mga kawawang magsasaka na miyembro ng Bayan-Muna. Ayon kay Teresita Selada, pinsan ng napaslang na si Eric Selada, magsasaka ang kanyang kaanak at hindi rebelde tulad ng akusasyon ng militar. Samantala, iniutos naman ni Pangulong Arroyo sa AFP na puspusan ang gawing pagtugis sa mga NPA matapos patraydor na umatake ito sa militar kung saan ay nagtanim ng landmine ang mga ito na ikinasawi ng 9 na sundalo. Sinabi ni Pangulong Arroyo, isang tahasang paglabag sa Geneva Convention ang ginawang patraydor na pag-atake ng NPA sa mga sundalo sa Iloilo. Kinondena naman ni Senate Majority Leader Francis Pangilinan ang ginawang pagpaslang sa mga miyembro ng Bayan Muna sa Palo, Leyte. Hiniling ni Sen. Pangilinan ang totohanang imbestigasyon sa pangyayari dahil inaakusahan ng militar na ang mga magsasaka ang unang nagpaputok sa mga sundalo habang iginiit naman ng Bayan Muna na lehitimong magsasaka ang mga ito na nagsasagawa lamang ng protesta laban sa isang panginoong may lupa na ayaw ipamahagi ang bukirin nito. (Joy Cantos, Lilia Tolentino at Rudy Andal, may dagdag na ulat ni Miriam Desacada)</body>
<link>http://www.philstar.com/Article.aspx?articleId=307957&amp;publicationSubCategoryId=92</link>
</article>
<article>
<title>Pinoy patay sa Iraq</title>
<author></author>
<date>
<month>November</month>
<day>22</day>
<year>2005</year>
</date>
<body>Isang Overseas Filipino Worker (OFW) sa Iraq ang nasawi matapos bumaligtad ang minamaneho nitong trak malapit sa boarder ng Kuwait. Ayon sa report na tinanggap ng Middle East Preparedness Committee chief Roy Cimatu mula sa embahada natin sa Baghdad, ang biktima ay nakilalang si Alexander Mesa Ilocto, 36 anyos ng Valenzuela City. Sinabi ni Amb. Cimatu, bumaligtad ang minamanehong truck ni Ilocto, isang documented OFW, habang binabagtas nito ang kahabaan ng boarder ng Kuwait at Iraq noong November 18. Nakikipag-ugnayan naman ang Department of Foreign Affairs (DFA) sa employer ni Ilocto para maiuwi ang bangkay nito sa bansa. Samantala, nakatakdang dumating ngayon sa NAIA ang labi ng 2 OFW na nasawi sa Amman, Jordan matapos sumabog ang tinanim na landmine sa boundary ng Jordan at Iraq. Lulan ng Qatar Airways flight 646 ang labi nina Ponciano Loque at Benjie Carreon na lalapag bandang ala-1:13 ngayong hapon sa NAIA. (Ellen Fernando)</body>
<link>http://www.philstar.com/Article.aspx?articleId=307969&amp;publicationSubCategoryId=92</link>
</article>
<article>
<title>Mark Jimenez balik Pinas ngayon</title>
<author></author>
<date>
<month>November</month>
<day>22</day>
<year>2005</year>
</date>
<body>Matapos ang halos 3 taong pagkakabilanggo sa Estados Unidos sa kasong tax evasion, babalik ngayong umaga sa Pilipinas si dating Manila Rep. Mark Jimenez. Sasalubungin ngayon sa NAIA si Rep. Jimenez ni Surigao del Sur Rep. Prospero Pichay na siyang personal na naghatid sa dating kongresista noong Disyembre 26, 2003 dahil sa extradition case nito. Nabilanggo si Jimenez, Mario Crespo sa tunay na buhay, dahil sa kasong tax evasion at illegal campaign fund contribution kay dating US President Bill Clinton ng Democratic Party. Ayon sa source, sa pagbabalik ng dating mambabatas ay baka buhayin ang isyung pangingikil umano ni dating Justice Secretary Hernando Perez na $2 milyon sa kanya para sa IMPSA deal. Samantala, iginiit naman ng dating DOJ chief, hindi siya natatakot sa pagbabalik ni Jimenez sa bansa bagkus ay nakahanda niyang harapin ito. Nilinaw ni Perez na walang katotohanan ang akusasyon ni Jimenez kaya handa niyang harapin ito. Ang isinampang extortion ni Jimenez laban kay Perez ay nasa Office of the Ombudsman. (Malou Rongalerios/Grace dela Cruz)</body>
<link>http://www.philstar.com/Article.aspx?articleId=307972&amp;publicationSubCategoryId=92</link>
</article>
<article>
<title>Logging ni Enrile ipinatitigil</title>
<author></author>
<date>
<month>November</month>
<day>22</day>
<year>2005</year>
</date>
<body>Hiniling kahapon ni An Waray Partylist Rep. Florencio Noel na ipatigil ng Department of Environment and Natural Resources (DENR) ang logging operations sa Eastern Samar ng kumpanyang pag-aari ni Sen. Juan Ponce Enrile. Ayon kay Rep. Noel, dapat magkaroon muna ng konsultasyon sa mga apektadong residente bukod sa dapat linawin din ang balitang hindi rehistrado sa Security and Exchange Commission (SEC) ang San Jose Timber Corporation na pag-aari ni Sen. Enrile. Wika pa ng kongresista, dapat daw bawiin ni Sec. Defensor ang ibinigay na timber licensing agreement sa SJTC kung saan ay pinapayagan ng DENR ito na mamutol ng kahoy sa 95,770 ektaryang lupa sa Eastern Samar. Nangangamba si Noel na magkaroon ng panibagong trahedya sa nasabing lalawigan dulot ng gagawing pamumutol ng kahoy tulad ng landslide at baha. (Malou Rongalerios)</body>
<link>http://www.philstar.com/Article.aspx?articleId=307982&amp;publicationSubCategoryId=92</link>
</article>
<article>
<title>RP di na maghahabol ng custody sa 5 US Marines</title>
<author></author>
<date>
<month>November</month>
<day>22</day>
<year>2005</year>
</date>
<body>Inamin kahapon ni Justice Secretary Raul Gonzales na hindi na maghahabol ng custody ang gobyerno para sa 5 US Marines na nanggahasa sa 22-anyos na Pinay sa Subic. Sinabi ni Sec. Gonzales ng dumalo ito sa budget hearing ng Department of Justice sa Committee of the Whole ng Senado, hindi naman daw papayag ang US government na isailalim sa custody ng Pilipinas ang inaakusahang mga sundalong Kano kaya ipinauubaya na lamang ito sa US embassy. Bukod dito, wika pa ni Gonzales, mangangahulugan ng panibagong gastos sa panig ng gobyerno ito kung ipagpipilitan ang custody sa nasabing US servicemen dahil hindi naman daw papayag na makipagsiksikan ang mga ito sa kulungan. Aniya, nasa custody ng US embassy ang 5 sundalong Kano matapos i-surender ito ng SBMA police na kinuwestiyon naman ni Sen. Juan Ponce Enrile. Ipinaliwanag pa ni Gonzales sa mga mambabatas, dapat rebisahin ang Visiting Forces Agreement (VFA) partikular ang probisyon sa custody at jurisdiction upang maging malinaw ang depenisyon nito. Magugunita na sinabi naman ng DFA officials na nag-request na sila sa US embassy para sa custody ng nasabing mga sundalong Kano na inakusahan ng rape. (Rudy Andal)</body>
<link>http://www.philstar.com/Article.aspx?articleId=307984&amp;publicationSubCategoryId=92</link>
</article>
<article>
<title>Pagkakamali sa pangalan ni GMA sa P100-bill isinisi sa tadhana</title>
<author></author>
<date>
<month>November</month>
<day>22</day>
<year>2005</year>
</date>
<body>Isinisi sa tadhana ni Laguna Rep. Benjamin Agarao ang pagkakamali sa spelling ng pangalan ni Pangulong Arroyo sa isang daang piso na ipinalimbag sa isang foreign firm. Ayon kay Rep. Agarao, nakakapagtakang katunog ng dorobo na ibig sabihin sa Japan ay magnanakaw ang lumabas na pangalan ng Pangulo sa P100-bill na naging &amp;quot;Arrovo&amp;quot;. Wika pa ni Rep. Agarao, hindi dapat isisi sa Bangko Sentral ng Pilipinas ang naging pagkakamali dahil isa lamang itong masamang biro ng tadhana. Samantala, hindi naman sinabon ng Pangulo si BSP Governor Amando Tetangco sa pagkakamali ng pangalan ni PGMA na nailimbag sa isang daang piso. Bagkus ay pinuri ni PGMA sa ginanap na round table discussion si Gov. Tetangco dahil sa ginawang pagpapahalaga dito ng Wall Street. Ipinaliwanag naman ni Executive Secretary Eduardo Ermita na aksidente lamang ang naging pagkakamali sa apelyido ng Pangulo sa nailimbag na pera. (Malou Rongalerios/Lilia Tolentino)</body>
<link>http://www.philstar.com/Article.aspx?articleId=307990&amp;publicationSubCategoryId=92</link>
</article>
<article>
<title>Garci lalantad na!</title>
<author></author>
<date>
<month>November</month>
<day>23</day>
<year>2005</year>
</date>
<body>Handa umanong lumantad sa publiko si dating Comelec Commissioner Virgilio Garcillano upang isiwalat ang kanyang nalalaman sa kontrobersiyal na &amp;quot;Hello Garci&amp;quot; dahil natatakot na ito sa kanyang seguridad. Ito ang kinumpirma kahapon ng maybahay niyang si Mrs. Grace Garcillano na umaming nasa bansa na ang kanyang asawa noong nakaraang linggo pa at kasalukuyang nasa Mindanao. Sinabi ni Mrs. Garcillano sa panayam ng ABS-CBN News Channel (ANC), kasalukuyang kinukupkop ang kanyang mister ng mga kaibigan nito taliwas sa mga napaulat na itinatago ito ng mga kaalyado ng administrasyon upang hindi ito makapagsalita ukol sa umanoy dayaan noong nakaraang eleksiyon. Tumanggi naman itong sabihin kung saang bansa nanggaling ang kanyang asawa. Inamin din ni Mrs. Garcillano sa ANC na maraming pulitiko ang kausap ng kanyang mister sa kasagsagan ng eleksiyon noong May 2004 kabilang na ang ilang personalidad sa hanay ng oposisyon. Aniya, natatakot ang kanyang mister na lumantad at dumalo sa imbestigasyon ng Kamara ukol sa wiretapping controversy dahil sa pangambang sapitin din nito ang nangyari kay National Security Adviser Norberto Gonzales na naospital matapos gisahin sa Senado sa isyu ng Venable contract. Nagpalabas ng warrant of arrest ang Kamara laban kay Garcillano dahil ilang beses nitong binalewala ang patawag ng House committee on public information na pinamumunuan ni Cavite Rep. Gilbert Remulla. Nagpalabas pa ng P1 milyon reward ang Kamara para sa sinumang makakapagturo sa pinagtataguan ni Garcillano. Tumanggap din ng impormasyon si Sen. Panfilo Lacson kamakalawa na nasa bansa na si Garcillano kung saan ay hinimok pa nito ang taumbayan na arestuhin&amp;quot; ang dating opisyal ng Comelec upang makuha ang P1 milyong reward dito. (Rudy Andal)</body>
<link>http://www.philstar.com/Article.aspx?articleId=308124&amp;publicationSubCategoryId=92</link>
</article>
<article>
<title>Pagdating ni Jimenez naudlot</title>
<author></author>
<date>
<month>November</month>
<day>23</day>
<year>2005</year>
</date>
<body>Namuti lamang ang mga mata at namintig ang mga binti ng mediamen sa NAIA sa paghihintay matapos maunsyami ang inaasahang pagdating sa bansa kahapon ni dating Manila Rep. Mark Jimenez. Sinabi ni Atty. Angelito Magno, executive officer ng National Bureau of Investigation sa NAIA, na-reset sa Disyembre 13, 2005 ang paglabas sa kulungan ni Jimenez matapos umano itong lumabag sa prison rules. Dahil dito sa Disyembre 14 pa ito mapapauwi. Nakatakda sanang dumating sa Pilipinas si Jimenez sakay ng Korean Air Flight KE 621 mula sa New York via Incheon, Korea batay na rin sa Notice of Deportation na ipinadala ng Amerika. Napabalitang ang pagbabalik ng dating kongresista ay may kaugnayan sa nakatakda nitong pagsusulong sa kaso na inihain niya laban kay dating Justice Secretary Hernando Perez, na siyang tinutukoy na Million Dollar Man dahil tumanggap daw ito ng $2.0 million &amp;quot;kickback&amp;quot; sa Epira power deal. Inaasahan naman ng political opposition party na sasanib sa kanilang puwersa si Jimenez laban sa mga katiwalian ng kasalukuyang administrasyon. Napagsilbihan na ni Jimenez ang halos tatlong taong hatol sa kasong tax evasion at illegal campaign contribution sa kandidatura ni dating US President Bill Clinton kaya wala nang sagabal sa pag-uwi nito sa bansa. (Butch Quejada)</body>
<link>http://www.philstar.com/Article.aspx?articleId=308132&amp;publicationSubCategoryId=92</link>
</article>
<article>
<title>Giyera vs NPA ikinasa</title>
<author></author>
<date>
<month>November</month>
<day>23</day>
<year>2005</year>
</date>
<body>Inilatag na ng tropa ng Armed Forces of the Philippines (AFP) ang walang humpay na opensiba nito para tuluyang malipol ang grupo ng mga rebeldeng New Peoples Army (NPA) sa bansa. Ito ang inihayag kahapon ni AFP-Public Information Office Chief Col. Tristan Kison kasunod ng inutos na all-out offensive ni Pangulong Arroyo bilang tugon sa serye ng NPA attacks sa ibat ibang panig ng kapuluan. Binigyang diin ni Kison na dapat lamang tapatan ng puwersa sa puwersa ang mga rebelde na pinatunayan ang kanilang pagiging terorista matapos gumamit ng landmine sa pananambang sa tropa ng militar sa Calinog, Iloilo noong Sabado na ikinasawi ng siyam na sundalo habang 20 ang sugatan. Isang pulis naman at tatlong sibilyan ang namatay nang harangin sila ng mga NPA sa Tiaong, Quezon noong Linggo. Idineklara na ng CPP-NPA at National Democratic Front na wala na itong intensiyong makipag-negosasyon sa pamahalaan dahil sa patuloy na pagtanggi nitong kumbinsihin ang US na alisin sila sa listahan ng mga terrorist organization sa buong mundo. Ayon naman kay Justice Sec. Raul Gonzalez, wala ng halaga para isulong pa ng pamahalaan ang usaping pangkapayapaan sa pagitan ng makakaliwang grupo at pamahalaan. Sa halip na makipag-usap ay dapat ituloy na lang ang pag-aresto sa mga kasapi ng CPP-NPA. (Joy Cantos/Grace dela Cruz)</body>
<link>http://www.philstar.com/Article.aspx?articleId=308134&amp;publicationSubCategoryId=92</link>
</article>
<article>
<title>Libre pasahe sa mga Pinoy sa Iraq</title>
<author></author>
<date>
<month>November</month>
<day>23</day>
<year>2005</year>
</date>
<body>Dahil sa sunud-sunod na pagkakapaslang sa mga manggagawang Pinoy sa Iraq kung saan dalawa sa huling naitala ang nabiktima ng car bombing, muling nag-alok kahapon ang DFA sa mga OFWs, legal man o hindi na pumasok sa nasabing bansa, ng libreng serbisyong pinansiyal upang agad na makabalik sa Pilipinas. Ayon kay Foreign Affairs Sec. Alberto Romulo, bukas pa rin ang pamahalaan sa unang alok na &amp;quot;free repatriation&amp;quot; sa mga Pinoy na nagtatrabaho sa Iraq at nagnanais na umuwi sa bansa. Inaasahan na lalo pang sisiklab ang kaguluhan sa Iraq sa nakatakdang pagdaraos ng halalan sa Disyembre 15. Sinabi ni Romulo na mananatili pa rin ang &amp;quot;ban&amp;quot; sa pagpapadala ng mga OFW doon. Kahapon ay dumating na sa bansa ang mga labi ng dalawang Pinoy worker na biktima ng car bombing noong Nob. 14. Tiniyak ng DFA na maibibigay ang mga benepisyo sa kanilang naiwang pamilya. (Ellen Fernando)</body>
<link>http://www.philstar.com/Article.aspx?articleId=308142&amp;publicationSubCategoryId=92</link>
</article>
<article>
<title>Metro Manila sasabog!</title>
<author></author>
<date>
<month>November</month>
<day>23</day>
<year>2005</year>
</date>
<body>Nabunyag kahapon ang plano ng militanteng Jemaah Islamiyah na magsagawa ng suicide bombings sa Metro Manila at magpasabog ng 1,000 kilo o katumbas ng isang toneladang &amp;quot;super bomba&amp;quot;. Sa isinagawang budget deliberations ng NICA at National Security Council sa Mababang Kapulungan ng Kongreso, inilahad nina Deputy National Security Adviser Victor Mayo at Cesar Garcia, director-general ng National Intelligence Coordinating Council Agency (NICA) na target ng mga terorista na pasabugin ang US Embassy sa Maynila at iba pang pasilidad na kumakatawan sa interes ng Amerika. Isasagawa umano ang pag-atake ng mga Indonesian suicide bombers na nakapuslit sa bansa at tinutugis ngayon ng pulisya at militar. &amp;quot;We had received reports of Indonesians coming into the country to carry out suicide bombings. They are planning to create a 1,000-kilogram super bomb, which they intend to use to attack Manila,&amp;quot; ani Mayo sa House committee on appropriations na pinamumunuan ni Camarines Sur Rep. Rolando Andaya. Ito rin anya ang dahilan kung bakit naka-red alert pa rin ang Philippine National Police at AFP. Pero tumanggi si Mayo na magbigay pa ng ibang detalye sa sinasabing gagawing pambobomba sa kamaynilaan. Sinabi ni Mayo na ang international terrorism ang pangunahin pa ring banta sa national security kasunod lamang ang problema sa insureksiyon. (Malou Rongalerios)</body>
<link>http://www.philstar.com/Article.aspx?articleId=308146&amp;publicationSubCategoryId=92</link>
</article>
<article>
<title>Christmas ceasefire isinulong</title>
<author></author>
<date>
<month>November</month>
<day>23</day>
<year>2005</year>
</date>
<body>Upang matigil na ang nangyayaring patayan sa pagitan ng New Peoples Army at Armed Forces of the Philippines, isinulong kahapon ni Ilocos Norte Rep. Imee Marcos ang maagang pagpapatupad ng Christmas ceasefire. Isang malungkot na Pasko anya ang naghihintay sa pamilya ng mga sundalo at NPA na mapapatay sa engkuwentro kaya mas makabubuting magkaroon na ng tigil-putukan. Ang ceasefire ay maaaring simulan sa Disyembre 1 hanggang Peb. 28, 2006 upang mahinto ang mga pag-atake sa magkabilang panig at magkaroon ng puwang na mabuksan muli ang pag-uusap sa pagitan ng GRP at NDF panel. Kung hindi anya magkakasundo ang AFP at NPA na sabay na magpatupad ng tigil-putukan ay maaaring isa sa kanila ang magdeklara ang hiwalay na ceasefire alang-alang sa mga inosenteng sibilyan na madadamay sa away. Sigurado anya na nais din ng AFP na maipagdiwang ang darating na kapaskuhan kasama ang kanilang mga mahal sa buhay. (Malou Rongalerios)</body>
<link>http://www.philstar.com/Article.aspx?articleId=308152&amp;publicationSubCategoryId=92</link>
</article>
<article>
<title>Nob. 28 holiday</title>
<author></author>
<date>
<month>November</month>
<day>23</day>
<year>2005</year>
</date>
<body>Idineklara ang Nobyembre 28, Lunes na isang non-working holiday kapalit ng regular holiday na Nobyembre 30 (Bonifacio Day) na ginawang may pasok sa buong bansa. Pero nilinaw ni Labor Secretary Patricia Sto. Tomas na lahat ng aktibidad at selebrasyon sa paggunita ng ika-142-araw ng bayaning si Gat. Andres Bonifacio ay ipinagdiriwang pa rin sa Nobyembre 30. Base sa ipinalabas na advisory ni Sto. Tomas sa lahat ng employers sa private sector, ang mga empleyado na mayroong pasok ng Nobyembre 28 ay kailangang bayaran ng 200% at kapag natapat naman ito na walang pasok ay 100% lamang ang ibabayad ng employer sa empleyado. (Gemma Amargo-Garcia)</body>
<link>http://www.philstar.com/Article.aspx?articleId=308153&amp;publicationSubCategoryId=92</link>
</article>
<article>
<title>Water events sa SEA Games todo bantay</title>
<author></author>
<date>
<month>November</month>
<day>23</day>
<year>2005</year>
</date>
<body>Upang matiyak ang seguridad sa mga water events sa darating na South East Asian Games (SEAG), inihanda na ng Philippine Coast Guard (PCG) ang pagpapakalat ng mga tauhan sa mga bahagi ng karagatan laban sa patuloy na banta ng terorismo. Sinabi ni PCG Vice Admiral Arthur Gosingan na magtatalaga sila ng mga diver at rescue team sa Manila Bay at iba pang lugar na pagdarausan ng water sports. Nabatid na gagawin ang rowing events sa Manila Bay habang isasagawa naman ang iba pang uri ng boat race sa Lamesa Dam mula Nob. 28-Dis.4, 2005. Dalawang patrol boats din umano ang mag-iikot sa Manila Bay sa opening ceremony ng SEA Games sa Luneta Grandstand sa Nob. 27 bukod pa sa ambulansiya at medical experts buhat sa PCG. Bukod dito, mas mahigpit ang gagawing pagbabantay ng PCG sa Pasig River sa bisinidad ng Malaca&amp;ntilde;ang at sa Pandacan oil depot na pangunahing mga establisimiyento na malaki ang impact kung sasalakayin ng mga terorista. Matatandaan na matagal nang nakakatanggap ang PCG ng intelligence report ng planong pagsalakay ng mga terorista sa pier ng Maynila sa pamamagitan ng paggamit ng mga bomb divers. Kahapon ay personal na ininspeksiyon ni Pangulong Arroyo ang Quirino Grandstand na pagdarausan ng opening ceremony ng palaro upang tiyakin ang kaligtasan ng mga atletang kalahok. (Danilo Garcia/Lilia Tolentino)</body>
<link>http://www.philstar.com/Article.aspx?articleId=308156&amp;publicationSubCategoryId=92</link>
</article>
<article>
<title>Dual citizenship alok sa mga Pinoy sa Lebanon</title>
<author></author>
<date>
<month>November</month>
<day>23</day>
<year>2005</year>
</date>
<body>Masayang ibinalita ng Embahada ng Pilipinas sa Beirut sa mga Pinoy sa Lebanon na humahawak ng Lebanese passport na maaari na silang makakuha ng &amp;quot;dual citizenship&amp;quot;. Sa ginanap na pagtitipon ng may 250 Filipino-Lebanese sa Le Meredien Commodore Hotel sa Hamra, Beirut na inorganisa ng Embahada, inaanunsiyo ni Charge d Affaires Nestor Padalhin sa mga dating Filipino citizen na naging Lebanese na maaari na silang makapag-apply ng kanilang dual citizenship alinsunod sa isinasaad ng Dual Citizenship Law ng Pilipinas na naipasa ng Kongreso at naisabatas noong 2003. Sinabi ni Padalhin na tumaas na ang bilang ng mga Pinoy na nagpapakasal sa mga Lebanese nationals at base sa rekord ng Embahada ay umaabot na sa 150 pamilya ng Pinoy na tinatayang may ganito ring bilang o higit pa ng kanilang mga anak ang nakatira sa Lebanon. Bukod dito, niliwanag ni Padalhin sa mga Fil-Lebanese na makakakuha ng dual citizenship na maaari na rin silang magparehistro bilang botante para sa &amp;quot;absentee voter&amp;quot; sa ilalim ng umiiral na Overseas Absentee Voting Law ng Pilipinas na nai-apply na rin ng nagdaang 2004 national elections. Ang mga kuwalipikadong absentee voters ay kabilang na sa boboto sa 2007 elections sa Pilipinas mula sa mga ilalagay na election centers sa Lebanon. (Ellen Fernando)</body>
<link>http://www.philstar.com/Article.aspx?articleId=308157&amp;publicationSubCategoryId=92</link>
</article>
<article>
<title>Garci ilulusot si Gloria</title>
<author></author>
<date>
<month>November</month>
<day>24</day>
<year>2005</year>
</date>
<body>Inihahanda na umano ni dating Comelec Commissioner Virgilio Garcillano ang kanyang affidavit na naglilinis ng kanilang pangalan ni Pangulong Arroyo mula sa umanoy dayaan sa nakaraang halalan. Ayon sa source, handa na si Garcillano na isiwalat ang kanyang nalalaman sa kontrobersiyal na &amp;quot;Hello Garci&amp;quot; wiretap tapes sa kondisyong iparinig muna ang CD bago ito tuluyang lumutang. May dalawang linggo nang nakabalik sa bansa si Garcillano at nagtatago sa Mindanao, ayon sa misis nitong si Grace. Nagdesisyon itong bumalik sa Pilipinas upang linisin ang kanyang pangalan at tapusin na ang isyu ng dayaan. Kasama umano sa ilalantad ni Garcillano ang mga kandidatong nakausap niya noong 2004 elections mula sa administrasyon at oposisyon. Hindi naman nababahala si Pangulong Arroyo sa balitang nasa bansa na si Garcillano. Sinabi ni Presidential Political Adviser Gabby Claudio, ang pagsipot ni Garcillano ang magbibigay wakas sa isyu ng umanoy dayaan sa halalan. Pinabulaanan din ni Claudio na hinasa na ng Malaca&amp;ntilde;ang si Garcillano sa mga sasabihin nito sa pagdinig sa Kongreso. Wala anyang kinalaman ang Palasyo sa pagsulpot nito. Samantala, pinagbibitiw sa puwesto ni Sen. Panfilo Lacson si Bureau of Immigration (BI) Commissioner Alipio Fernandez at iba pang commissioners matapos malusutan ni Garcillano. Sinabi ni Sen. Lacson dapat ay magkaroon ng &amp;quot;delicadeza&amp;quot; si Fernandez dahil sa kabila ng kanilang pagtanggi ay nalantad na nakaalis talaga ng bansa ang kontrobersiyal na dating opisyal ng Comelec at hanggang sa makabalik ito ay wala pa ring rekord ang BI. Ayon kay Lacson, posibleng mayroong mataas pang opisyal ng gobyerno ang sangkot upang mapatakas si Garcillano. Aniya, hindi naman papayagan ng mga immigration authorities sa Singapore na makapasok dito si Garcillano na walang departure stamp sa pinagmulan nitong bansa kaya siguradong mayroong tatak ang passport nito ng immigration authorities natin. Ayon naman kay Albay Rep. Edcel Lagman, madaling matutukoy kung nasaan si Garcillano kung isasailalim sa surveillance ang asawa nito. Handa naman ang Kamara sa muling pagbubukas ng imbestigasyon sa &amp;quot;Hello Garci&amp;quot;. Pahaharapin din si Garcillano sa Senado upang marinig ang kanyang panig sa iskandalo. (Rudy Andal, Malou Rongalerios at Lilia Tolentino)</body>
<link>http://www.philstar.com/Article.aspx?articleId=308300&amp;publicationSubCategoryId=92</link>
</article>
<article>
<title>Testigo sa Subic rape sablay; 6 Kano, biktima di sumipot</title>
<author></author>
<date>
<month>November</month>
<day>24</day>
<year>2005</year>
</date>
<body>OLONGAPO CITY  Tila humina ang kasong panggagahasa laban sa anim na sundalong Kano matapos aminin ng isang tumayong testigo na sa text message lamang niya nakuha ang mga pangalan ng mga akusado. Sa ginanap na unang preliminary investigation, hindi sumipot kahapon ang mga akusado kaya hindi nangyari ang inaasahang paghaharap-harap nila ng biktima at mga testigo. Hindi rin dumating ang biktima at abogado nitong si Atty. Katrina Legarda, subalit nagpadala ng limang abogada samantala sa panig naman ng mga akusado ay 10 batikang abogado mula sa apat na kilalang law firms ang dumating kung saan si Atty. Francisco Rodrigo Jr., ang siyang tumatayong head counsel. Unang ginisa ng prosekusyon si Paquito Torres, chief ng Intelligence and Investigation Office (IIO) Division ng SBMA, na kinuwestiyon ang ginawang procedure sa pagsasampa ng kaso laban kina Keith Silkwood; Danielle Smith; Albert Lara; Chad Carpenter at Corey Boris. Inamin ni Torres na mula lamang sa isang text message niya nakuha ang pangalan ng mga Kano dahilan para tanungin siya ni Olongapo City Chief Prosecutor Prudencio Jalandoni kung Standard Operating Procedure (SOP) ba ng nasabing ahensya ang pagsasampa kaagad ng kaso sa kabila ng walang sapat na ebidensya laban sa mga akusado. Bunga nito, tila nakapuntos agad ang mga abogado ng mga sundalo dahil maituturing anila na &amp;quot;hear say&amp;quot; o sabi-sabi lamang ang ipiniprisintang ebidensiya ni Torres. Nagkainitan din ang magkabilang panig nang kuwestiyunin ng counsel ng mga akusado ang iprinisintang &amp;quot;supplemental affidavit&amp;quot; ng biktima dahil sa umanoy walang sapat at kulang ang mga pinanghahawakang ebidensya ng mga ito. Sinabi ni Atty. Rodrigo na hindi sila magsasampa ng kanilang counter-affidavit kung hindi magsusumite ng karagdagang ebidensya ang kampo ng biktima. Dumating din ang ilang representante ng Department of Foreign Affairs (DFA), US Embassy at Department of Justice (DoJ) sa pamumuno naman ni Chief State Prosecutor Jovencito Zu&amp;ntilde;o na nagsilbi lamang bilang tagamasid sa isinasagawang pagdinig. Itinakda naman ng prosecution ang ikalawang pagdinig sa Nobyembre 29, 2005. (Grace dela Cruz/Jeff Tombado)</body>
<link>http://www.philstar.com/Article.aspx?articleId=308305&amp;publicationSubCategoryId=92</link>
</article>
<article>
<title>Walang ceasefire!  AFP</title>
<author></author>
<date>
<month>November</month>
<day>24</day>
<year>2005</year>
</date>
<body>Hindi magdedeklara ng ceasefire ang liderato ng Armed Forces of the Philippines (AFP) alinsunod sa ikinasang all-out-offensive laban sa komunistang New Peoples Amry (NPA) sa bansa. Ito ang inihayag kahapon ni AFP of Staff Gen. Generoso Senga kasabay ng pagbasura sa kahilingan ng mga mambabatas na pahabain pa ang ceasefire sa NPA upang bigyang daan ang posibleng paghaharap muli sa negotiating table. Sinabi ni Senga na nagrerekomenda lamang sila sa Malaca&amp;ntilde;ang kung ipatutupad ang Suspension of Military Operations (SOMO) na karaniwan ng isinasagawa tuwing panahon ng kapaskuhan. Inihalimbawa ni Senga na karaniwan na nagsasamantala ang mga rebelde kapag nagdedeklara ng ceasefire ang pamahalaan sa pamamagitan ng kaliwat-kanang mga pag-atake sa ibat ibang bahagi ng bansa. &amp;quot;The NPA terrorists take advantage of the situation when our soldiers are not operating. They not only attack our positions but also intensity their terrorist activities like extortion,&amp;quot; ayon kay Senga. Sa panig naman ni NPA spokesman Gregorio &amp;quot;Ka Roger&amp;quot; Rosal, sinabi nito na handa silang magdeklara ng ceasefire sa panahon ng kapaskuhan kung ihihinto na ng militar ang opensiba laban sa kanilang grupo sa lalawigan ng Quezon. Ayon kay Rosal, dapat na dumirekta ang mga mambabatas na nanawagan ng ceasefire sa pamahalaan para sumunod ang AFP na nagdeklara ng giyera sa kanilang grupo. Nabatid na bunga ng bakbakan sa pagitan ng mga rebelde at tropa ng mga sundalo nitong nakalipas na mga araw ay kapwa nanawagan sila Ilocos Norte Rep. Imee Marcos at Palawan Rep. Abraham Mitra na ipatupad na ang ceasefire sa pagitan ng magkabilang panig ngayong buwan. Sa kasalukuyan ay patuloy pa rin ang labanan sa pagitan ng tropa ng militar sa mga bayan ng Tiaong, Dolores at Candelaria, Quezon kung saan libong residente dito ang inilikas upang hindi maipit sa sagupaan. (Joy Cantos)</body>
<link>http://www.philstar.com/Article.aspx?articleId=308313&amp;publicationSubCategoryId=92</link>
</article>
<article>
<title>Piloto patay sa plane crash</title>
<author></author>
<date>
<month>November</month>
<day>24</day>
<year>2005</year>
</date>
<body>Isang piloto ang nasawi habang malubha naman nasugatan ang student pilot na kanyang tinuturuan matapos mag-crash ang eroplanong kanilang sinasakyan sa Alabat, Quezon. Sa ulat ng Air Transportation Office (ATO), nakilala ang namatay na piloto na si Capt. Michael Lim, samantala ang student pilot ay si Fidel Gabriel. Nabatid na ang Cessna plane 150 na may tail number RP-C747 at pag-aari ng Master Flying School ay umalis sa Daet, Camarines Sur kahapon ng hapon patungong Plaridel, Bulacan. Nagsasagawa umano ang mga ito ng routine flying lesson nang biglang bumulusok ang eroplano at bumagsak sa Alabat Island. Rumesponde ang mga nakatira malapit sa pinangyarihan ng aksidente at agad na nakuha sina Lim at Gabriel, subalit hindi na umabot ng buhay si Lim. Nagpadala na ng imbestigdaor ang ATO sa crash site upang malaman ang dahilan ng pagbagsak ng eroplano. (Butch Quejada)</body>
<link>http://www.philstar.com/Article.aspx?articleId=308320&amp;publicationSubCategoryId=92</link>
</article>
<article>
<title>Magsaysay binabantaan sa fertilizer fund probe</title>
<author></author>
<date>
<month>November</month>
<day>24</day>
<year>2005</year>
</date>
<body>Kahit nakakatanggap ng death threats, hindi titigil si Sen. Ramon Magsaysay Jr. sa pagsasagawa ng imbestigasyon sa P178 milyong anomalya sa fertilizer fund. Nitong Martes ng gabi ay isang text message ang natanggap ni Sen. Magsaysay, chairman ng Senate committee on food and agriculture, na may nakasaad na &amp;quot;Sen. Magsaysay, itigil niyo ng chief of staff mo ang imbestigasyon niyo kung ayaw niyong dalawa mabura sa mundo&amp;quot;. Nasundan pa ito ng isang text message na &amp;quot;isang bala ka lang.&amp;quot; Ayon kay Magsaysay, tuloy ang pagdinig bukas sa kuwestiyunableng P728-M fertilizer fund. Ang pondo ay ginamit umano para matiyak ang pagkapanalo ni Pangulong Arroyo nitong nakaraang halalan. Wala namang balak magdagdag ng security ang senador dahil &amp;quot;sa aming mga Magsaysay hindi kami sanay na maglakad ng maraming bodyguards&amp;quot;, wika nito. (Rudy Andal)</body>
<link>http://www.philstar.com/Article.aspx?articleId=308323&amp;publicationSubCategoryId=92</link>
</article>
<article>
<title>Garci itutumba!</title>
<author>Ni Malou Rongalerios</author>
<date>
<month>November</month>
<day>25</day>
<year>2005</year>
</date>
<body>May posibilidad umanong &amp;quot;patahimikin&amp;quot; si dating Comelec Commissioner Virgilio Garcillano bago pa ito makapagsalita tungkol sa kanyang nalalaman sa kontrobersiyal na &amp;quot;Hello Garci&amp;quot; tape. Ayon kay Anakpawis Rep. Crispin Beltran, nakasalalay sa mga ibubunyag ni Garcillano ang kanyang buhay kaya dapat maging maingat ito sa mga isisiwalat niya at bantayan ang bawat niyang galaw . Huwag din anya itong pakasisiguro na kakampi niya nga ang Malaca&amp;ntilde;ang lalo pat hindi lamang taga-oposisyon ang kanyang kausap noong nakaraang eleksiyon kundi maging mga taga-administrasyon. Dahil dito kaya hiniling ni Beltran na isailalim sa kustodiya ng Simbahan o religious groups ang dating komisyuner at hindi dapat payagan na maibigay sa pangangalaga ng Malaca&amp;ntilde;ang si Garcillano sa sandaling lumutang ito sa publiko. Kahapon ay humingi na ng saklolo sa Korte Suprema si Garcillano upang ipawalng-bisa ang arrest warrant na ipinalabas ng Kongreso laban sa kanya. Ayon sa abogado nitong si Atty. Eddie Tamondong, walang bisa ang arrest warrant dahil hindi naman natatanggap ng kanilang kampo ang subpoena. Hinamon din ni Garcillano ang Kongreso na bawiin ang warrant of arrest na ipinalabas laban sa kanya kapalit ang tuluyan niyang paglantad sa publiko. Ayon kay Tamondong, natatakot nang magpakita pa sa publiko ang dating komisyuner dahil sa warrant at sa P1 milyong reward na inilagay sa kanyang ulo.</body>
<link>http://www.philstar.com/Article.aspx?articleId=308486&amp;publicationSubCategoryId=92</link>
</article>
<article>
<title>Teenagers gumagamit na rin ng Viagra</title>
<author></author>
<date>
<month>November</month>
<day>25</day>
<year>2005</year>
</date>
<body>Marami na ring teenagers ang gumagamit ng impotent pill na Viagra kahit na wala pa silang nararanasang &amp;quot;erectile dysfunction&amp;quot;. Ito ang sinabi ni Iloilo Rep. Perjenel Biron, isang doktor na naging kongresista kaugnay sa paggamit ng mga kabataan ng Viagra para gumaling ang kanilang &amp;quot;sexual performance&amp;quot;. Ayon kay Biron, ang erectile dysfunction ay kalimitang nararanasan ng mga lalaking mahigit sa 60 ang edad kaya ginawa ang Viagra para sa kanila pero uso na rin ito sa mga teenagers. &amp;quot;Many young once are using this to enhance their erection. Some of those who bought Viagra even did so for curiositys sake. Viagras effects lasts from eight to 12 hours,&amp;quot; ani Biron. Nang tanungin kung ano ang side effect, sinabi nito na kalimitang namumula at nagkakaroon ng pakiramdam ng pamamaga at sumasakit ang ulo ng gumagamit ng Viagra dahil sa paglaki ng mga blood vessels hindi lamang sa sexual organ kundi sa buong katawan. Idinagdag nito na nais lamang ng mga lalaki na maging magaling sa kanilang &amp;quot;sexual performance&amp;quot; kaya gumagamit ng Viagra. &amp;quot;Well, its an open secret that men, not only Filipinos, are polygamous by nature. For sure, they only want to make women very happy,&amp;quot; ani Biron. Umaabot anya sa P600 ang bawat tableta ng Viagra. (Malou Rongalerios)</body>
<link>http://www.philstar.com/Article.aspx?articleId=308496&amp;publicationSubCategoryId=92</link>
</article>
<article>
<title>Driver ng Starex suspek na sa Subic rape</title>
<author></author>
<date>
<month>November</month>
<day>25</day>
<year>2005</year>
</date>
<body>Olongapo City - Isinama na rin bilang isa sa mga suspek ang driver ng Starex van na si Timoteo Soriano Jr., mula sa pagiging pangunahing saksi sa umanoy panggagahasa ng 6 sundalong Kano sa 22-anyos na Pinay. Kahapon ay nagpalabas ng &amp;quot;subpoena&amp;quot; ang prosecutors office laban kay Soriano at binigyan ito ng 10 araw ni Olongapo City Chief Prosecutor Prudencio Jalandoni para magsampa ng kanyang counter-affidavit dahil sa ginawang pagbaligtad nito sa kanyang unang sinumpaang pahayag. Inutusan din ng prosekusyon si Soriano na dumalo sa susunod na preliminary investigation sa darating na Nobyembre 29. Sinabi din ni Jalandoni, kailangan lamang linawin ni Soriano ang kanyang naging aksyon bago, habang, at matapos na maisagawa ang naganap na panggagahasa sa biktima sa loob ng Starex van na minamaneho nito noong gabi ng Nobyembre 1. Ayon pa sa kanya, kung tutuusin ay aabot lamang ng 15 minuto para silay sumapit sa Alava Pier mula sa Neptune KTV bar kung saan nanggaling ang mga biktima at suspek subalit pinaikot-ikot pa umano nito ang van sa loob ng Subic kaya inabot ng halos isang oras bago pa sila nakarating sa Alava Pier na likod lamang ng naturang KTV bar. (Jeff Tombado)</body>
<link>http://www.philstar.com/Article.aspx?articleId=308501&amp;publicationSubCategoryId=92</link>
</article>
<article>
<title>Gunigundo inindorso ng mga negosyante sa BOC</title>
<author></author>
<date>
<month>November</month>
<day>25</day>
<year>2005</year>
</date>
<body>Naniniwala ang grupo ng mga negosyante na angkop sa posisyon bilang Commissioner ng Bureau of Customs (BoC) si dating Valenzuela City Rep. Magtanggol Magi Gunigundo. Tinawag na &amp;quot;very knowledgeable&amp;quot; pagdating sa mga usapin sa BoC si Gunigundo ni Federation of Philippine Industries (FPI) president Jess Arranza base sa masusing pag-aaral na isinagawa nang makarating sa kanilang kaalaman ang listahan ng mga contender para mamuno sa kagawaran. Ayon kay Arranza, personal niyang nasaksihan ang kahusayan ni Gunigundo, partikular sa usapin sa anti-smuggling nang dumalo sa committee hearing ng Trade and Industry na pinamumunuan ni Sen. Mar Roxas ang mga grupo ng negosyante. Si Gunigundo, aniya, ang tumatayong committee counsel ng committee. Idinagdag din ni Arranza na mas mabuting isang taong mula sa labas ng BoC ang maitalaga sa posisyon upang mabura na ang nakagawiang padrino system na aniyay nagpabagsak sa kagawaran. Binigyang-diin pa ng opisyal na hindi ang laki ng koleksyon ang dapat na gawing panuntunan sa pagpili ng mamumuno sa BoC kundi ang pagiging disiplinado at istrikto. Kailangan anyang masiguro ng bagong itatalagang commissioner na may kalidad ang mga pumapasok na kargamento at pumasa sa pamantayan na ipinapatupad at ang lahat ng katangiang ito ay nakikita niya na kayang ipatupad ni Gunigundo. Magkagayunman, ang huling desisyon ay nakasalalay pa rin kay Pangulong Arroyo at handa umano silang irespeto ito. (Gemma Amargo)</body>
<link>http://www.philstar.com/Article.aspx?articleId=308508&amp;publicationSubCategoryId=92</link>
</article>
<article>
<title>Pang-5 rollback</title>
<author></author>
<date>
<month>November</month>
<day>25</day>
<year>2005</year>
</date>
<body>Muli na namang ibinaba ng mga kompanya ng langis ng 50 sentimos ang presyo ng kanilang diesel, gasolina at kerosene matapos na bumaba ang halaga nito sa pandaigdigang pamilihan. Pinangunahan ng Shell ang pagpapalit ng kanilang presyo na agad sinundan ng Caltex. Mula nang ipatupad ang EVAT sa mga produktong petrolyo ay limang sunod na itong nag-rollback na umaabot sa P2.80 sentimos. Patuloy pa rin makakakuha ng P1 diskuwento sa diesel ang mga pampublikong sasakyan gaya ng dyip at bus. Hindi naman nagbago ang presyo ng LPG na naglalaro sa P500-P453 kada 11 kilogram cylinder. (Edwin Balasa)</body>
<link>http://www.philstar.com/Article.aspx?articleId=308512&amp;publicationSubCategoryId=92</link>
</article>
<article>
<title>Beta Sigma Frat Natl Assembly</title>
<author></author>
<date>
<month>November</month>
<day>25</day>
<year>2005</year>
</date>
<body>Magdaraos ng 4th quarter convention ang Beta Sigma Fraternity Alumni Association-National Assembly bukas hanggang Nov. 26 sa Danarra Hotel sa Mother Ignacia, Quezon City. Isang Musikahan at fellowship para sa mga dadalo na fraternity brothers ang naghihintay mamayang gabi sa Amoranto Multi-Purpose Hall sa Roces Ave., QC. Highlights ng convention ang eleksyon ng Fraternity National officers. Mag-email kay Dr. Eric &amp;quot;EZ&amp;quot; Valera sa ercivaaleramd@yahoo.com Pakilagay ang inyong pangalan, batch, school chapter, regional assembly/chapter o tumawag sa kanya sa cell #09173820028.</body>
<link>http://www.philstar.com/Article.aspx?articleId=308515&amp;publicationSubCategoryId=92</link>
</article>
<article>
<title>SITI legal at rehistrado sa SEC, BIR</title>
<author></author>
<date>
<month>November</month>
<day>25</day>
<year>2005</year>
</date>
<body>Legal at rehistrado ang Samahang Ilaw ng Tahanan Inc. (SITI) sa Securities and Exchange Commission (SEC) at iba pang ahensiya ng gobyerno na kumontrol sa operasyon at regulasyon ng pagnenegosyo sa bansa. Sa nakalap na impormasyon, lumilitaw na rehistrado sa SEC ang SITI taliwas sa ipinalabas na pahayag ng ilang tiwaling indibidwal na may pansariling interes sa industriya ng pabahay. Nakarehistro ang SITI sa ilalim ng SEC Certificate Registration No.200410892 na pawang isang korporasyon na legal na umiiral sa bansa partikular ang personalidad nitong magnegosyo. Nakalap pa sa Bureau of Internal Revenue (BIR) na may permiso ang naturang korporasyon na gumamit at magpalabas ng resibo sa ilalim ng TIN 236-659-626 at may permiso din mula sa Makati City na magnegosyo sa pamamagitan ng inisyung business clearance permit.</body>
<link>http://www.philstar.com/Article.aspx?articleId=308516&amp;publicationSubCategoryId=92</link>
</article>
<article>
<title>E. Samar tumanggap ng P5-M fertilizer fund</title>
<author></author>
<date>
<month>November</month>
<day>25</day>
<year>2005</year>
</date>
<body>Iginiit kahapon ng isang town mayor sa Eastern Samar na nakatanggap ang kanyang munisipalidad ng P5 milyong halaga ng fertilizer na inendorso ni Rep. Marcelino Libanan para sa mga magsasaka ng lalawigan. Sinabi ni Dolores, Eastern Samar Mayor Antonio Rivera sa pagpapatuloy ng P728 milyong fertilizer fund scam investigation sa Senado na walang katotohanan ang akusasyon ni assistant treasurer Antonio Salas na walang nai-deliver na fertilizer sa mga magsasaka mula sa Ginintuang Masaganang Ani (GMA) program para sa magsasaka ng lalawigan. Wika pa ni Mayor Rivera, pangulo ng League of Municipalities sa Easter Samar, nagsagawa ng physical inspection ang mga kinatawan ng Commisison on Audit kasama ang ilang media practitioners sa Region 8 sa mga naideliver na fertilizer. (Rudy Andal)</body>
<link>http://www.philstar.com/Article.aspx?articleId=308517&amp;publicationSubCategoryId=92</link>
</article>
<article>
<title>Rape victim ng GI Joes aatras</title>
<author></author>
<date>
<month>November</month>
<day>26</day>
<year>2005</year>
</date>
<body>May balak na umanong iatras ng 22-anyos na Pinay ang rape case laban sa anim na US Marines na nanggahasa umano sa kanya sa Subic noong Nobyembre 1. Ibinunyag ni Sen. Miriam Defensor Santiago sa press conference nito matapos ang closed-door meeting ng Legislative Oversight Committee on the Visiting Forces Agreement (LOVFA) na nakatakda umanong maghain ng supplemental affidavit ang biktima sa mga susunod na araw na magpapahina umano sa kaso laban sa mga akusado. &amp;quot;This inclination was transmitted by a lawyer who represents himself as a counsel for the private complainant,&amp;quot; wika pa ni Sen. Santiago. Nagbabala naman ang mambabatas na kapag bumaligtad ang rape victim ay maaari naman itong makasuhan ng perjury dahil sa kanyang pagsisinungaling. Aniya, tinatapos na umano ng National Bureau of Investigation (NBI) ang DNA test sa mga ebidensiyang nakuha sa crime scene at kung lalabas na talagang ginahasa ang Pinay ay isasampa ng NBI ang kaso laban sa babaligtad na biktima. &amp;quot;If the NBI result shows that the woman was a victim of rape, then he will file a perjury case against her on the basis of her original affidavit,&amp;quot; dagdag pa ni Santiago. Kahit na magbago ng tono ang biktima, hindi pa rin umano maibabasura ang rape case laban sa anim na Kano kundi lalabnaw lamang ito, paliwanag pa ng dating trial court judge. Aniya, maaari pa ring isulong ng gobyerno ang kasong ito sa pamamagitan ng pagkumbinsi sa ibang testigo kung sakaling bumaligtad ang biktima at hindi na magkainteres na isulong ang kaso laban sa anim na sundalo. (Rudy Andal)</body>
<link>http://www.philstar.com/Article.aspx?articleId=308838&amp;publicationSubCategoryId=92</link>
</article>
<article>
<title>Retirement age gagawing 60; optional, 55</title>
<author></author>
<date>
<month>November</month>
<day>26</day>
<year>2005</year>
</date>
<body>Upang mas maging kapaki-pakinabang sa mga empleyado sa pribadong sektor ang kanilang pagreretiro, isinulong kahapon ni Negros Occidental Rep. Jose Carlos Lacson ang pag-amyenda sa Presidential Decree No. 442 o mas kilala sa tawag na Labor Code of the Philippines na naglalayong ibaba sa 60 ang kasalukuyang 65 yrs. old na compulsory retirement age at 55 anyos sa optional retirement. Sa kasalukuyan ay 60 ang umiiral na edad sa optional. Nakasaad sa Article 287 ng PD 442 na ang sinumang empleyado ay maaari nang tumigil sa pagtatrabaho pagdating ng kanilang retirement age o base sa kanilang collective bargaining agreement. Kung walang CBA sa isang kompanya, ang isang empleyado ay maaaring magretiro pagdating ng 60 anyos pero hindi dapat lumampas sa 65 anyos na itinuturing na compulsory retirement age. Kailangan ding magtrabaho ang isang kawani ng hindi bababa sa 5 taon sa isang kompanya bago magretiro. Ipinaliwanag ni Rep. Lacson na maraming retiradong empleyado ang hindi na nag-eenjoy sa kanilang nakukuhang retirement pay dahil sa katandaan. &amp;quot;These retirees are in a sense, too old to take a new leap in life. Thus, they spend the later years of their lives in hospitals or nursing homes due to failing health,&amp;quot; ani Lacson. Kung bababaan aniya ang retirement age ay mas magiging kapaki-pakinabang sa mga empleyado ang kanilang pagreretiro. (Malou Rongalerios)</body>
<link>http://www.philstar.com/Article.aspx?articleId=308843&amp;publicationSubCategoryId=92</link>
</article>
<article>
<title>TRO vs Peoples Court hingi</title>
<author></author>
<date>
<month>November</month>
<day>26</day>
<year>2005</year>
</date>
<body>Hiniling ng isang miyembro ng Integrated Bar of the Philippines (IBP) na magpalabas ang Korte Suprema ng temporary restraining order (TRO) laban sa Peoples Court dahil wala anyang karapatan ang mga taong nasa likod ng Citizens Congress for Truth and Accountability (CCTA) na litisin si Pangulong Arroyo. Sa isinampang petition ni Atty. Jose Perito, maituturing umano na &amp;quot;usurpation of authority&amp;quot; ang ginagawang pagdinig ng grupo ni dating Vice Pres. Teofisto Guingona dahil wala namang kapangyarihan ang mga ito na maglitis ng kahit na sino. Idinagdag pa ni Perito na isang &amp;quot;mockery&amp;quot; o pangungutya sa hudikatura ang ginagawa ng Peoples Court dahil wala namang kapangyarihan ang mga ito na magsagawa ng paglilitis. Aniya, wala rin sa Saligang Batas ang nasabing paglilitis kaya illegal ang lahat ng aktibidad na ginagawa ng mga ito. Samantala, inatasan naman ng SC ang mga taong nasa likod ng Peoples Court na maghain ng kanilang komento sa loob ng 10 araw hinggil sa petition ni Rep. Simeon Datumanong na humihiling na pahintuin ng Korte ang nasabing grupo sa ginagawang paglilitis kay Pangulong Arroyo. Una nang naghain ng petition si Datumanong sa SC kung saan hiniling nito na magpalabas din ng TRO ang korte para sa pagpapahinto sa Peoples Court. (Grace Amargo-dela Cruz)</body>
<link>http://www.philstar.com/Article.aspx?articleId=308847&amp;publicationSubCategoryId=92</link>
</article>
<article>
<title>P1-M reward kay Garci binawi</title>
<author></author>
<date>
<month>November</month>
<day>26</day>
<year>2005</year>
</date>
<body>Binawi na kahapon ng United Opposition ang alok na P1 milyong pabuya sa sinumang makapagbibigay ng impormasyon kung nasaan si dating Comelec Commissioner Viriglio Garcillano. Sinabi ni House Senior Deputy Minority Leader Alan Peter Cayetano na hiniling sa kanila ni Mrs. Grace Garcillano na iurong na ang naturang reward dahil maaaring malagay sa panganib ang buhay ng kanyang asawa. Ang pabuya ay inalok ng oposisyon sa kasagsagan nang pagdinig ng &amp;quot;Hello Garci&amp;quot; tapes matapos hindi dumalo ang opisyal sa kabila ng ilang ulit na patawag ng Kongreso. Gayunman, inamin ni Cayetano na hindi nila naabot ang target na P1 milyong piso dahil kakaunti lamang ang kanilang nakolekta. Kaugnay nito, humirit sa Korte Suprema ang kampo ni Garcillano para ipatigil sa Kongreso ang pagpaparinig sa &amp;quot;Hello Garci&amp;quot; tapes sa isinasagawang joint committee hearings. Nilalapastangan umano nito ang mga personalidad na sangkot sa pag-uusap gayong hindi pa naman tiyak kung boses nga ng Pangulo ang kausap ni Garcillano at kung authenticated ang tape. Una nang hiniling ni Garcillano sa SC na ipawalambisa ang arrest warrant na ipinalabas ng Kongreso. Hinamon din nito ang Kamara na bawiin ang nasabing warrant kapalit ng kanyang paglantad. Sa kasalukuyan ay minomonitor pa rin ng militar kung saan nagtatago si Garcillano at pinabulaanan ang paratang ni Sen. Panfilo Lacson na itinatago ito ng ISAFP. (Malou Rongalerios/Grace dela Cruz/Rudy Andal/Joy Cantos)</body>
<link>http://www.philstar.com/Article.aspx?articleId=308856&amp;publicationSubCategoryId=92</link>
</article>
<article>
<title>Senate probe sa fertilizer fund pambala vs kaalyado ni Gloria</title>
<author></author>
<date>
<month>November</month>
<day>26</day>
<year>2005</year>
</date>
<body>Binira kahapon ng mga kongresista ang mga opposition senators na gumagamit sa isyu ng fertilizer fund para siraan at atakihin ang mga kaalyadong kongresista ni Pangulong Arroyo. Sa isang press conference, hinamon din nina Reps. Reynila Nicolas (Bulacan), Monico Puentevella (Bacolod City), Edgar Espinosa (Guimaras) at Janette Garin (Iloilo) ang mga sendor na ilantad din sa taumbayan kung saan napunta ang kanilang sariling alokasyon sa Priority Development Assistance Fund (PDAF) o mas kilala sa tawag na &amp;quot;pork barrel&amp;quot;. Umaabot sa P220 milyon kada senador ang tinatanggap na pork barrel. Hiniling din ni Nicolas sa Commission on Audit at sa Ombudsman na makipagtulungan sa Department of Agriculture (DA) para sa isang malawak at walang kinikilingang imbestigasyon. Ayon naman kay Puentevella, malinaw na ginagamit na ang mga kongresista para gawing pambala laban sa administrasyon upang biguin ang isinusulong na charter-change ng Kamara. Itinanggi rin nito ang paratang na kilala nila si Jose Barredo, ang lumutang na testigo sa Senado. Aniya, maghahain siya ng isang resolusyon sa Kamara para sa isang imbestigasyon at upang makaharap si Barredo sa kauna-unahang pagkakataon. Maging sina Espinosa at Garin ay itinanggi rin ang alegasyon na tumanggap sila ng suhol para sa proyekto ng DA. Anila, maging si COA Chairman Guillermo Carague, sa pakikipag-usap nito kay House Speaker Jose de Venecia noong isang linggo ay nagsabing walang anomalya sa panig ng mga kongresista kaugnay sa ipinalabas na pondo. Sinabi naman ni Espinosa na kinausap na niya ang kanyang abogado para ihanda ang kasong libelo at kriminal na isasampa niya laban kay Barredo. (Malou Rongalerios)</body>
<link>http://www.philstar.com/Article.aspx?articleId=308862&amp;publicationSubCategoryId=92</link>
</article>
<article>
<title>Nominasyon ni Miriam sa SC ihahabol</title>
<author></author>
<date>
<month>November</month>
<day>26</day>
<year>2005</year>
</date>
<body>Magdaraos ng special en banc meeting ang Judicial and Bar Council (JBC) para pag-usapan kung papayagan pa ang ginawang nominasyon ng Young Lawyers Association para kay Sen. Miriam Defensor-Santiago bilang susunod na SC Chief Justice sa kabila na tapos na ang deadline nito. Hindi nakaabot ang pangalan ni Santiago dahil lampas na sa itinakdang panahon ng pagsusumite ng endorsement sa JBC ang kanyang nominasyon. Tatlong senior justices na lamang ang maglalaban para sa puwestong iiwan ni Chief Justice Hilario Davide na magreretiro ngayong Disyembre 20. Sasailalim sa interview sina Associate Justices Reynato Puno, Artemio Panganiban at Leonardo Quisumbing sa Disyembre 1 at 2 kung saan isasapubliko ang nasabing interbyu. Umatras sa labanan sina Asso. Justices Consuela Ynares-Santiago at Angelita Sandoval-Gutierrez. Nasa kamay ng JBC kung pagbibigyan na magkaroon ng extension para sa nominasyon ni Santiago. (Rudy Andal/Grace dela Cruz)</body>
<link>http://www.philstar.com/Article.aspx?articleId=308863&amp;publicationSubCategoryId=92</link>
</article>
<article>
<title>16 Pinoy hinarang sa Palau</title>
<author></author>
<date>
<month>November</month>
<day>26</day>
<year>2005</year>
</date>
<body>May 16 manggagawang Pinoy ang hinarang ng immigration officers sa paliparan ng Palau matapos pumasok sa nasabing bansa upang magtrabaho gamit ang tourist visas. Ayon sa report ni Ambassador Leoncio Parungao ng embahada ng Pilipinas sa Koror, Palau sa Department of Foreign Affairs (DFA), nakikipag-ugnayan na sila sa mga opisyales ng Palau immigration para sa agarang pagpapauwi sa mga Pinoy workers na ngayon ay nasa kanilang kustodya. Sinabi ni Parungao na ang 16 Pinoy ay nagtangkang pumasok sa Palau bilang mga turista subalit nang sumailalim sa pagtatanong ng immigration officers pagkalapag nila noong Nob. 16, nadiskubre na layunin nilang magtrabaho doon. Dahil dito, agad na kinumpiska ng immigration officials ang mga pasaporte at plane tickets ng mga OFWs. Sinabi ni Parungao na inabot ng gabi sa arrival area ng airport ang 16 OFWs at nag-antay na sunduin ng kanilang mga kontak subalit walang dumating na employer. Ilang concerned citizen ang naawa at nagbigay sa kanila ng makakain at tirahan ng gabing iyon. Sinamahan ng embahada ang stranded workers sa Immigration Bureau at inutos ang deportasyon sa mga ito. Kinilala ang mga OFW na sina Almin Alcantara, Edgar Almazan, Reynaldo Alonzo, Realyn Arayata, Violeta Ardina, Rolando Bargo, Shiera Lee Bautista, Marynol Caraballido, Cesar de Guzman, Cherry Lyn Idjao, Mary Anna Lim, Gina Molina, Diro Pujol, Reygie Rupisan, Henry Sagabain at Juden Suson. (Ellen Fernando)</body>
<link>http://www.philstar.com/Article.aspx?articleId=308866&amp;publicationSubCategoryId=92</link>
</article>
<article>
<title>Budget ipasa na!  Mca&amp;ntilde;ang</title>
<author>Nina Lilia Tolentino At Malou Rongalerios</author>
<date>
<month>November</month>
<day>27</day>
<year>2005</year>
</date>
<body>Umapela na ang Malaca&amp;ntilde;ang sa Kongreso na pagtibayin ang 2006 national budget dahil ang mga pondong nakapaloob dito ay kailangan para sa mga programang pangkabuhayan at pag-aangat ng kabuhayan ng mahihirap. Ang panawagan ay ginawa ni Press Secretary Ignacio Bunye kasunod ng pahayag ni Senate President Franklin Drilon na wala nang panahon ang mga senador na maipasa pa ang 2006 national budget bago matapos ang 2005 dahil bigo ang House of Representatives na maisumite sa Senado ang version ng 2006 budget. Dahil dito kaya magkakaroon na lang ng budget reenactment kung saan gagamitin ng pamahalaan ang kahalintulad na alokasyon na nakasaad sa 2005 budget sa unang buwan ng 2006. Sa ilalim ng Constitution, awtomatikong gagamitin ng gobyerno ang dating budget sa papasok na bagong taon kapag nabigo ang Kongreso na maipasa ito. Gayunman, tiniyak ni Camarines Sur Rep. Rolando Andaya Jr., chairman ng House committee on appropriations, na walang magaganap na government shutdown kahit hindi maipasa ang budget bago ang Disyembre 31. Ayon kay Andaya, kapag hindi naipasa ng Kamara ang budget hanggang sa kalagitnaan ng Disyembre ay magiging imposible para sa mga senador na matapos ito ngayong taon. Ipinaliwanag ni Andaya na ang pagtalakay sa P1.056 trillion budget sa susunod na taon ay dapat sanang nagsimula noong Agosto subalit naisantabi ng halos tatlong buwan nang dinggin ng Kongreso ang tatlong impeachment complaint laban kay Pangulong Arroyo.</body>
<link>http://www.philstar.com/Article.aspx?articleId=308999&amp;publicationSubCategoryId=92</link>
</article>
<article>
<title>Oposisyon susuporta sa Chacha kung magre-resign si Gloria</title>
<author></author>
<date>
<month>November</month>
<day>27</day>
<year>2005</year>
</date>
<body>Nakahanda ang oposisyon na suportahan ang Charter change sa pamamagitan ng Constituent Assembly (ConAss) sa kondisyon na magbibitiw muna sa puwesto si Pangulong Arroyo. Ayon kay Senate Minority Leader Aquilino Pimentel Jr., hindi makakalusot sa Senado ang panukalang pagretoke sa 1987 Constitution kung magkakaroon ng pangamba ang mga senador na baka gamitin lamang ito sa political survival ng Pangulo. Bagamat marami sa mga senador ang pabor sa Chacha kung dadaanin ito sa Constitutional Convention o Concon, sinabi ni Pimentel na maaari ring sumuporta ang mga senador sa ConAss kung masusunod ang kanilang kondisyon. Binigyang-diin ng senador na ang proseso sa Concon ang pinaka-mainam na paraan sa pag-amyenda sa Konstitusyon subalit dahil kapos sa pondo ang gobyerno, ang pagbuo ng ConAss ang nakikitang pinakamabilis na paraan upang maisakatuparan ang Chacha. Isinusulong na ng Kamara ang pagpapatibay ng resolusyon para sa Chacha sa pamamagitan ng ConAss kung saan nagbabala si Cagayan de Oro City Rep. Constantino Jaraula, chairman ng House committee on constitutional amendments na nahaharap sa &amp;quot;political isolation ang Senado kapag hindi inaksiyunan ang kanilang resolusyon. Nilinaw naman ni Pimentel na hindi masisira ang Senado sa mata ng taumbayan kung buburuhin ang Chacha dahil ang kapulungan ang siyang huling tagapagtanggol ng demokrasya at katotohanan sa bansa. (Rudy Andal)</body>
<link>http://www.philstar.com/Article.aspx?articleId=309006&amp;publicationSubCategoryId=92</link>
</article>
<article>
<title>15-anyos Pinay sa Malaysia pinatay sa saksak</title>
<author></author>
<date>
<month>November</month>
<day>27</day>
<year>2005</year>
</date>
<body>Isang 15-anyos na Pinay ang pinahirapan muna bago pinatay sa saksak sa Sabah, Malaysia. Sa paunang ulat na nakarating kahapon sa tanggapan ng Migrante International, kinilala ang biktima na si Judimal Ibnu. Natagpuan ang bangkay nito na nakabulagta sa Tiong Island sa bahagi ng Bahagia Batu Sapi sa Sandakan noong Lunes. May saksak ito sa likod na bahagi ng katawan at batok bukod pa sa mga galos at pasa sa katawan. Sa kasalukuyan ay blangko pa ang Sandakan police sa motibo ng pagpatay at mga taong responsable sa krimen, subalit tiniyak ni district police chief Mhd Zain Yacob na gagawin nila ang lahat para malutas ang krimen. Ang insidente ay hindi pa batid ng Department of Foreign Affairs dahil wala pa umanong ulat na isinumite sa kanila ang mga opisyal ng ating embahada sa nasabing bansa. (Mer Layson)</body>
<link>http://www.philstar.com/Article.aspx?articleId=309009&amp;publicationSubCategoryId=92</link>
</article>
<article>
<title>Libreng sakay ngayon sa LRT at MRT</title>
<author></author>
<date>
<month>November</month>
<day>27</day>
<year>2005</year>
</date>
<body>Bilang pagbibigay-pugay sa mga atletang Pinoy at pakikiisa sa pagbubukas ng 23rd Southeast Asian Games sa bansa, magbibigay ng libreng sakay ang pamunuan ng Light Rail Transit (LRT) at Metro Rail Transit (MRT) simula ngayong tanghali hanggang sa pagsasara nito. Ayon kay MRT General Manager Roberto Lastimoso, ang kanilang gagawing mga libreng sakay ay upang maipahatid sa mga atletang Pinoy ang kanilang suporta sa pamamagitan ng pagbibigay ng mga libreng sakay sa mga mamamayan na nais na magtungo sa mga venue na pagdarausan ng opening ng SEAG. Ang MRT at LRT ang siyang pinakamabilis na pamamaraan ng pagbibiyahe sa EDSA at Taft Avenue. Sinabi ni Lastimoso na sisimulan ang libreng sakay sa lahat ng commuters dakong alas-12 ng tanghali at tatagal hanggang sa kanilang pagsasara upang mabilis na makapunta at maihatid nila ang lahat ng mga Pinoy na nais na manood sa opening o sa mga laro para masuportahan na rin ang mga Pinoy athletes. (Edwin Balasa)</body>
<link>http://www.philstar.com/Article.aspx?articleId=309016&amp;publicationSubCategoryId=92</link>
</article>
<article>
<title>Pichay pumalag kay Tatad</title>
<author></author>
<date>
<month>November</month>
<day>27</day>
<year>2005</year>
</date>
<body>Ikinagulat ni Surigao del Sur Rep. Prospero Pichay ang ginawang pahayag ni dating senador Francisco Tatad na dapat siyang paimbestigahan sa House committee on ethics hinggil umano sa pagtatago ng impormasyon sa kinaroroonan ni dating Comelec Commissioner Virgilio Garcillano. Sa isang pahayag, sinabi ni Rep. Pichay na hindi niya inaasahan sa isang dating senador ang magpapogi sa media batay lamang sa mababaw na kaalaman sa batas at sa parliamentaryong proseso. Naniniwala si Pichay na si Tatad ang dapat kasuhan ng pagsisinungaling dahil sa hindi kapani-paniwalang testimonya nito sa harap ng limang komite sa Kamara na nagsiyasat sa kontrobersiyal na &amp;quot;Hello Garci&amp;quot; tapes. Matatandaan na nabuko sa ginawang pagdinig na nanggaling kay Tatad ang kopya ng wiretapped conversation na ibinigay ni Atty. Alan Paguia sa komite. Ipinagdiinan ni Pichay na ang tanging alam lamang niya tungkol kay Garcillano ay ang katotohanang nasa Pilipinas na ang dating komisyuner at hinihinalang naglalagi sa Mindanao. Ayon pa sa kongresista, si Garcillano ang tumawag sa kanya at hinikayat nito na lumitaw at ibigay ang kanyang panig sa usapin. Idinagdag pa ni Pichay na ang layunin ng ilang kongresista na ibasura na ang warrant of arrest at ang pagbawi sa pabuyang P1 milyon para sa ikadarakip ni Garcillano ay mga tamang hakbang sa pagtitiyak na magiging maayos ang pagharap nito sa imbestigasyon. (Malou Rongalerios)</body>
<link>http://www.philstar.com/Article.aspx?articleId=309023&amp;publicationSubCategoryId=92</link>
</article>
<article>
<title>GMA, ex-presidents di pwedeng prime minister</title>
<author></author>
<date>
<month>November</month>
<day>27</day>
<year>2005</year>
</date>
<body>Kung magtatagumpay ang isusulong na pagpapalit ng sistema ng pamahalaan sa unicameral parliamentary-federal system, ipinanukala kahapon ni Caloocan City Mayor Enrico &amp;quot;Recom&amp;quot; Echiverrri ang pagbabawal sa mga kasalukuyan at dating presidente, kasalukuyang pangulo ng Senado at House speaker na tumakbo sa pagka-prime minister. Ipinaliwanag ni Echiverri na isinusulong niya ang pagbabago ng sistema ng pamamahala subalit nararapat na masiguradong ang kapakanan ng mga mamamayan at hindi interes ng mga pulitikong nagsusulong ng sariling ambisyon ang mabigyang prayoridad. Sinabi ng alkalde sa isinagawang konsultasyon sa pagbabago ng Saligang Batas na isinagawa sa lungsod na nakikita niya na ang Federal Republic State of Camanava ay mangunguna sa pag-angat ng ekonomiya kapag natuloy ang plano ng pamahalaan. Pabor din siya sa 100% pag-aari ng mga dayuhan sa negosyo subalit ito ay hanggang sa unang limang taon lamang ng pagbabago ng Konstitusyon at makalipas ang 5 taon ay nararapat na ibigay na ng dayuhang may-ari ang 40% pag-aari ng negosyo sa mga Filipino na siya nang magpapatakbo rito. Binigyang diin pa nito na ang unicameral system ay mas episyente at epektibo dahil ang Executive at Legislative na binubuo ng House at Senate ay magiging isang institusyon na gagawa at magpapatupad ng batas. Mas magiging mabilis at magiging matibay ang pagpapatupad nito dahil bawas na ang pamumulitika.</body>
<link>http://www.philstar.com/Article.aspx?articleId=309027&amp;publicationSubCategoryId=92</link>
</article>
<article>
<title>Walang El Ni&amp;ntilde;o, La Ni&amp;ntilde;a sa 2006</title>
<author></author>
<date>
<month>November</month>
<day>27</day>
<year>2005</year>
</date>
<body>Hindi makakaranas ang bansa ng El Ni&amp;ntilde;o at La Ni&amp;ntilde;a phenomenon sa taong 2006, ito ang magandang balita na inihayag ni Nathaniel Cruz, climatologist ng PAGASA. Gayunman, sinabi ni Cruz na kailangan pa ring mag-ingat ang publiko kahit normal ang panahon sa susunod na taon dahil sa may 19-20 naman ang bagyong papasok sa Pilipinas sa nasabing taon. Iniulat naman ni Dr. Rodolfo de Guzman, director ng Strategic Planning Office ng PAGASA na bagamat 16 bagyo na ang tumama sa bansa ngayong 2005, hindi naman ito kinakitaan ng malaking pinsala kung ikukumpara noong 2004. Hiniling naman ni de Guzman ang tulong ng media hinggil sa pagbibigay ng impormasyon sa publiko. Malaking tulong anya ang media sa pagpapalakas ng kampanya ng ahensiya patungkol sa kalagayan ng panahon sa bansa. (Angie dela Cruz)</body>
<link>http://www.philstar.com/Article.aspx?articleId=309032&amp;publicationSubCategoryId=92</link>
</article>
<article>
<title>Boxing team ng Thailand binira sa pang iinsulto</title>
<author></author>
<date>
<month>November</month>
<day>27</day>
<year>2005</year>
</date>
<body>Kinondena kahapon ni Pampanga Rep. Francis Nepomuceno ang akusasyon ng women boxing team ng Thailand na ang magiging panalo ng Pilipinas sa gaganaping Southeast Asian Games sa Bacolod City ay dahil dito ginawa sa bansa ang palaro. Ayon kay Rep. Nepomuceno, ang naging statement ni Thai boxing coach Raima Boonthom ay isang halimbawa ng unsportsmanlike behaviour ng mga dayuhang manlalaro laban sa host country. Sinabi ni Nepomuceno na ka-ingratuhan para sa isang visiting team na insultuhin ang host country ukol sa unfair scoring. Ang mga ganitong alegasyon ay isang taboo sa larangan ng palakasan. Pinangunahan ng Thailand ang boxing sa nakalipas na mga SEA Games at iba pang international tournaments. Ayon pa sa mambabatas, upang makakuha ng magandang relasyon sa Pilipinas at iba pang kasaling bansa, dapat makisama o maging diplomatiko ang naturang coach. Nauna ang siniguro ni Manny Lopez, presidente ng Amateur Boxing Associatin of the Philippines ang patas at malinis na pagdedesisyon sa boxing contest. (Malou Rongalerios)</body>
<link>http://www.philstar.com/Article.aspx?articleId=309033&amp;publicationSubCategoryId=92</link>
</article>
<article>
<title>Tubig maaantala sa Cavite, Caloocan at QC</title>
<author></author>
<date>
<month>November</month>
<day>27</day>
<year>2005</year>
</date>
<body>Ilang bahagi ng Cavite ang makakaranas ng pagkaantala ng suplay ng tubig sa loob ng 16 oras, mula 11:00 ng gabi sa Martes, Nobyembre 29, 2005, hanggang 3:00 ng hapon kinabukasan, Miyerkules, Nobyembre 30, 2005. Ang water service interruption ay magbibigay-daan sa pagdurugtong-dugtong ng bagong gawang crossover pipe sa existing 600mm S.P. mainline sa Zapote bridge na tumatawid sa Zapote Road, Las Pi&amp;ntilde;as-Bacoor boundary. Ang maaapektuhan ng 16-oras na pagkaantala ng tubig ay ang mga sumusunod: Sa Bacoor: Bgy. Longos; Bgy. Zapote I, II, III at IV; Bgy. Aniban; Bgy. Aniban II (Tabing-Ilog); Bgy. Talaba I, II, III, IV, V, VI at VII; Bgy. Panapaan I, II, III, IV at V; Bgy. Niog; Bgy. Maliksi I, II at III; Bgy. Kaingin; Bgy. Digmaan; Bgy. Daang Bukid; Bgy. Campo Santo; Bgy. Banalo; Bgy. Alima; Bgy. Tabing Dagat; Bgy. Sineguelasan; Bgy. Dulong Bayan; Bgy. Habay I; Bgy. Mabolo I, II at III; Bgy. Real; Bgy. Salinas I at II. Sa Imus: Bgy. Palico I, II at III; at Bgy. Medicion. Makararanas naman ang Bgy. Binakayan sa Kawit ng mahinang daloy o di kaya ay kawalan ng tubig. Samantala, magkakaroon din sa Martes, Nobyembre 29, mula 10-11 ng umaga, ng mahinang pagdaloy o di kaya ay kawalan ng tubig sa Upper Maligaya, Caloocan, at sa Filinvest II, Bgy. Silangan at matataas na bahagi ng Sacred Heart, Quezon City, dulot ng pagkakabit ng Power Factor Capacitor Bank sa La Mea Booster Pumping Station. Pinapayuhan ang mga apektadong consumer na mag-imbak ng tubig na tatagal nang 16-oras. Maaari ring tumawag sa Maynilad Water Hotline 1626 o mag-text sa SMART 7001-626 para sa water-rationing schedule.</body>
<link>http://www.philstar.com/Article.aspx?articleId=309035&amp;publicationSubCategoryId=92</link>
</article>
<article>
<title>Garci lumantad na!</title>
<author>Ni Ellen Fernando</author>
<date>
<month>November</month>
<day>28</day>
<year>2005</year>
</date>
<body>Matapos ang ilang buwang pagtatago sa publiko, lumutang na kahapon ang kontrobersiyal na si dating Comelec Commissioner Virgilio Garcillano para itang- ging minanipula niya ang resulta ng nakaraang halalan upang tiyakin ang pagkapanalo ni Pangulong Arroyo noong nakarang eleksiyon. Sa kanyang paglantad sa ABS-CBN network, sinabi ni Garcillano na handa siyang humarap at magpa-imbestiga sa Kongreso para patunayan na siyay inosente. Isa sa kondisyon ni Garcillano sa kanyang paglantad ay kung babawiin ng Kongreso ang ipinalabas na warrant of arrest laban sa kanya. Itinanggi rin ng dating komisyuner na nagkita sila ni Mrs. Arroyo bago siya nagtago sa Mindanao at hindi rin anya sila nagkita o nagkausap ni First Gentleman Mike Arroyo nitong nakaraang Nobyembre 25 sa Zamboanga del Sur. Nilinaw ni Garcillano na ang pakikipag-usap nito sa Pangulo kaugnay sa 1 milyong boto ay narekord matapos ang bilangan ng boto. Sa kanilang pag-uusap ng Pangulo sa telepono, tinatanong siya ng Presidente kung bakit ang lamang niya kay Fernando Poe, Jr. ay bumaba sa 892,000. Ang conversation anya ay naganap noong May 24, 2004, ilang linggo matapos ang halalan. &amp;quot;Nag-uusap kami tungkol sa boto na nabilang na, kaya paano namin imamanipula ang eleksiyon,&amp;quot; pagbibigay diin ni Garcillano. Niliwanag pa ng dating komisyuner na kaya siya nagtago ay dahil sa matinding takot para sa kanyang kaligtasan at seguridad dahil matapos pumutok ang &amp;quot;Hello Garci&amp;quot; wiretap tapes ay nagsimula na siyang makatanggap ng pagbabanta sa kanyang buhay sa pamamagitan ng mga tawag sa telepono at mga text messages. Nakatanggap din siya ng balita na pinaplano siyang ilikida ng ilang grupo na maaaring magmula mismo sa administrasyon o sa oposisyon. Handa naman umano si dating senador Francisco &amp;quot;Kit&amp;quot; Tatad na patunayan na totoo ang secret meet nina FG at Garcillano sa Molave Hotel sa Zamboanga del Sur. Mula anya sa kampo ni Garcillano ang kanyang source.</body>
<link>http://www.philstar.com/Article.aspx?articleId=309216&amp;publicationSubCategoryId=92</link>
</article>
<article>
<title>Secret meet nina FG at Garci itinanggi</title>
<author></author>
<date>
<month>November</month>
<day>28</day>
<year>2005</year>
</date>
<body>Mariing itinanggi ng mga lider sa lalawigan ng Zamboanga del Sur ang ipinahayag ni dating Senador Francisco Tatad na nagkita umano sina First Gentleman Mike Arroyo at dating Comelec Commissioner Virgilio Garcillano. Ayon kay Zamboanga del Sur Rep. Antonio Cerilles at Molave Mayor Clavio Saniel, nagsagawa sila ng sari-sariling imbestigasyon sa pahayag ni Tatad na nagkaroon ng pagpupulong sina Garcillano at First Gentleman sa Molave Hotel at tumira sa isang hotel sa Pagadian City ang dating komisyuner. Pinatingnan ni Cerilles sa kanyang mga security kung tumuloy sa Guiller-mo Hotel sa Pagadian City si Garcil- lano noon Miyerkules, batay na rin sa pahayag ni Tatad, subalit walang Garcillano ang tumira sa anumang hotel sa Pagadian City o sa bayan ng Molave. Ayon naman kay Mayor Saniel, walang nakatayong Molave Hotel sa kanilang bayan. Ipinagdiinan pa ni Cerilles na madali umanong malaman kung nagpunta sa kanilang probinsiya si Garcillano at maging ang Unang Ginoo. Ito ay sa dahilang ang kanyang manugang na si Junaflor ang may-ari ng nag-iisang restaurant sa Pagadian airport, samantalang ang anak naman na si Ace William ay nagtatrabaho sa Asian Spirit Airlines, ang nag-iisang eroplanong bumibiyahe sa lungsod. Aniya, matutunugan din ng mga residente ng lalawigan kung gumamit ng pribadong eroplano ang Unang Ginoo. Inihayag din ng kongresista na tanging sa mga araw lamang ng Linggo, Martes at Huwebes bumibiyahe ang Asian Spirit sa kanilang lalawigan, kaya imposible ang pahayag ni Tatad na dumating sa Pagadian si Garcillano noong Miyerkules, samantalang Biyernes naman umano lumapag si Ginoong Arroyo. Hindi rin tinanggap ni Cerilles ang posibilidad na sa Cagayan de Oro lumapag si FG at lumakbay ng limang oras patungo sa Zamboanga del Sur.</body>
<link>http://www.philstar.com/Article.aspx?articleId=309217&amp;publicationSubCategoryId=92</link>
</article>
<article>
<title>2 ret. generals target ang puwesto ni Wycoco</title>
<author></author>
<date>
<month>November</month>
<day>28</day>
<year>2005</year>
</date>
<body>Hindi pa man nakakalagpas sa trahedya si National Bureau of Investigation (NBI) Director Reynaldo Wycoco, dalawang retired general ng Philippine National Police (PNP) ang nag-aagawan na sa puwesto nito. Nabatid sa isang mapagkakatiwalaang source na kapwa nagretiro ang dalawang heneral nitong 2004 at kapwa nabigyan ng extension sa panunungkulan sa kabila na umabot na ng mandatory retiring age na 56. Napag-alaman na narating ng unang heneral ang isa sa pinakamataas na posisyon sa PNP sa kabila na paparetiro na ito. Matapos ang panunungkulan sa PNP ay agad na nagpahayag ang naturang opisyal ng kahandaan na magserbisyo sa ibang ahensiya ng pamahalaan ngunit kasalukuyang hindi pa nabibigyan ng puwesto ni Pangulong Arroyo. Sinabi ng source na ilang oras matapos atakihin ng hemorrhagic stroke nitong nakaraang Miyerkules si Wycoco, agad itong nagtungo sa Palasyo ng Malaca&amp;ntilde;ang at kinausap si Executive Secretary Eduardo Ermita. Muling inihayag nito ang kahandaan na okupahin ang pagiging director ng NBI na tiyak na mababakante ni Wycoco kahit na makaligtas ito sa atake sa stroke. Isa ang naturang heneral na bumisita kay Wycoco sa Manila Doctors Hospital at nagpahayag ng pag-asa na malalagpasan nito ang dinaranas na coma ng director. Samantala ang ikalawang heneral na nag-aambisyon sa puwesto ni Wycoco ay kasalukuyang assistant secretary ng isang ahensiya. Naging malakas ang ugong na posibleng ito ang iupo dahil kalaban pa rin ni Sen. Panfilo Lacson ang ilalagay dito at balitang malakas ito kay First Gentleman Mike Arroyo. Si Wycoco ang ikalawang heneral ng PNP na naging director ng NBI matapos na unang manungkulan si dating General Alfredo Lim na ngayon ay isa nang sena- dor. (Danilo Garcia)</body>
<link>http://www.philstar.com/Article.aspx?articleId=309228&amp;publicationSubCategoryId=92</link>
</article>
<article>
<title>Piso mas lalakas sa SEAG</title>
<author></author>
<date>
<month>November</month>
<day>28</day>
<year>2005</year>
</date>
<body>Naniniwala ang Department of Labor and Employment (DOLE) at Department of Tourism (DOT) na tuluy-tuloy na ang pagtatag ng piso kontra dolyar dahil sa pagdagsa ng mga dayuhang delegasyon sa ginaganap na Southeast Asian Games at pagbabalik ng libu-libong mga overseas Filipino workers ngayong papalapit na ang kapaskuhan. Sinabi ni Labor Sec. Patricia Sto. Tomas na makakatulong din sa paglakas ng palitan ng piso sa dolyar ang mga remittances ng mga OFW na hindi naman uuwi ng Pilipinas. Kasalukuyang nasa P54.15 ang palitan kontra US$1 at inaasahan ng Bangko Sentral ng Pilipinas na bababa pa ito sa P53 dahil sa pagpasok ng mga dolyares sa bansa ng mga OFW. Nanawagan naman si Philippine Tourism Authority (PTA) general manager Robert Dean Barbers sa mga nagpapatakbo ng mga money changer shops sa mga lugar na pagdarausan ng mga events ng SEAG na huwag nang lokohin ang mga dayuhan na magpapalit ng kanilang mga dolyar upang hindi masira ang kredibilidad ng bansa para mahikayat na muling bumalik ang mga ito sa Pilipinas bilang mga turista. Nabatid na nasa top 2 ang mga Koreanong turista na dumagsa ngayong taon sa bansa. Base sa datos mula Enero-Setyembre 2005, nangunguna ang US sa pagpasok ng may 392,706 tourist arrivals; South Korea na may 349,706 at ikatlo ang Japan, na may 313, 101 tourist arrivals. (Danilo Garcia)</body>
<link>http://www.philstar.com/Article.aspx?articleId=309230&amp;publicationSubCategoryId=92</link>
</article>
<article>
<title>Pagbasura sa bgy. elections ayaw ng taumbayan</title>
<author></author>
<date>
<month>November</month>
<day>28</day>
<year>2005</year>
</date>
<body>Mariing tinutulan ni Senate Minority Leader Aquilino Pimentel, Jr. ang mungkahi ng Citizens Consultative Commission na ibasura ang barangay elections. Sinabi ni Sen. Pimentel na nasisiguro niyang hindi papayag ang taumbayan sa panukalang ito ng komisyon na huwag ng magkaroon ng eleksiyon sa barangay bagkus ay magtalaga na lamang ng magiging barangay officials ang mga alkalde. Hiniling din ni Pimentel na gamitin na lamang ang barangay bilang economic units ng gobyerno sa pagpapatupad ng economic development, livelihood enterprises at pagbibigay tulong pinansiyal, credit assistance at training skills sa mga maliliit na nagnenegosyo. Ito ay upang tuluyang maputol ang paggamit ng ilang pulitiko sa mga barangay sa partisan politics. (Rudy Andal)</body>
<link>http://www.philstar.com/Article.aspx?articleId=309235&amp;publicationSubCategoryId=92</link>
</article>
<article>
<title>Pagkalat ng AIDS/HIV dapat tutukan</title>
<author></author>
<date>
<month>November</month>
<day>28</day>
<year>2005</year>
</date>
<body>Naniniwala si Pampanga Rep. Francis Nepomuceno na ang abstinence at pagiging faithful sa asawa ang pinakamabisang paraan para labanan at iwasan ang pagkalat ng HIV/AIDS. Ang reaksiyon ay ginawa ng mambabatas batay na rin sa pahayag ng Philippine National AIDS Council o HIV catastrophe na 2,354 HIV incidents at 702 AIDS na naitala sa Pilipinas ay maliit lamang sa tunay na bilang ng mga indibidwal na mayroon nito. Ibinunyag pa ng council na 273 patients sa 702 na may full-blown AIDS ang namatay na; 591 mga lalaki mula edad 30-39 at 25% ay mga homosexuals na may karelasyon sa kapwa lalaki. Isinisi ng council ang sexual adventurism ng mga kabataan na isa sa dahilan ng HIV explosion. Dahil dito, nanawagan si Nepomuceno sa pagkakaisa sa lahat ng sektor para sa pagkakaroon ng unified effort para sa isang massive information awareness sa HIV upang makontrol ang pagkalat nito. Sinabi pa ni Nepomuceno, chairman ng House committee on civil service and professionl regulation na ang Department of Health (DOH) ang ahensiyang dapat manguna sa pagpapakalat ng impormasyon at susuportahan naman ng Philippine Information Agency, local government units hanggang barangays, media, schools, NGOs, civic clubs at simbahan. (Malou Rongalerios)</body>
<link>http://www.philstar.com/Article.aspx?articleId=309240&amp;publicationSubCategoryId=92</link>
</article>
<article>
<title>Pamatong sinupalpal ng SC</title>
<author></author>
<date>
<month>November</month>
<day>28</day>
<year>2005</year>
</date>
<body>Ibinasura ng Supreme Court (SC) ang petisyon ng nuisance candidate na si Atty. Elly Pamatong na humihiling na ipabakante ang posisyon sa pagkapangulo at bise presidente ng bansa. Sa ipinalabas na resolution ng SC, sinabi nito na walang basehan at merito upang pagbigyan ang kahilingan ni Pamatong na ideklara ng korte na bakante ang posisyon ng Pangulo at Bise Presidente. Iginiit ni Pamatong na nagkaroon ng talamak na dayaan noong nakaraang presidential election at hindi sina Pangulong Arroyo at VP Noli de Castro ang tunay na nanalo. (Grace dela Cruz)</body>
<link>http://www.philstar.com/Article.aspx?articleId=309243&amp;publicationSubCategoryId=92</link>
</article>
<article>
<title>Caloocan employees pinagtitipid, mga laro sa computer pinatanggal</title>
<author></author>
<date>
<month>November</month>
<day>28</day>
<year>2005</year>
</date>
<body>Kaugnay sa Administrative Order 126 at 103 na inisyu ni Pangulong Arroyo na nananawagan sa mahigpit na implementasyon ng austerity measures upang magkaroon ng 10 porsyentong kabawasan sa konsumo ng kuryente, ipinag-utos ni Caloocan City Mayor Enrico &amp;quot;Recom&amp;quot; Echiverri ang pagtatanggal ng mga laro sa mga computer sa bawat opisina bilang mahigpit na pagsunod sa ipinatutupad na energy conservation program ng lungsod. Sa isang memorandum, inatasan ni Echiverri sina Vice-Mayor Luis &amp;quot;Tito&amp;quot; Varela, lahat ng konsehal at department heads at officers-in-charge na ipagbawal sa kanilang opisina ang paglalaro ng anumang computer games. Ang mga mabibigong sundin ang memorandum ay mapapatawan ng parusa batay sa mga nakasaad sa batas, at iba pang kautusan. Nauna nang ipinalabas ni Echiverri ang Executive Order No. 024-05 na humihikayat sa mga pampubliko at pampribadong opisina sa lungsod na makiisa sa isinasagawang energy conservation program ng pamahalaan. Pinaalalahanan din ng alkalde ang mga opisina na huwag nang gumamit ng air conditioning units kung may sapat na daloy ng hangin. Kung kinakailangang gumamit ng air conditioning units ay nararapat na buksan ito nang hindi aaga sa 9:00 ng umaga at patayin ng hindi lalagpas sa 4:00 ng hapon. Tuwing tanghalian ay kinakailangang ilagay sa &amp;quot;fan mode&amp;quot; ang aircon. Gayundin, ipinag-utos ni Echiverri ang pagbabawal sa paggamit ng hindi kinakailangang electric appliances sa City Hall upang mabawasan ang konsumo ng kuryente. Hinilingan rin ang ibat ibang grupo ng mga negosyante na makiisa sa pagtitipid at magsagawa ng kanilang sariling energy conservation programs.</body>
<link>http://www.philstar.com/Article.aspx?articleId=309245&amp;publicationSubCategoryId=92</link>
</article>
<article>
<title>Garci gawing state witness</title>
<author></author>
<date>
<month>November</month>
<day>29</day>
<year>2005</year>
</date>
<body>Malaki ang posibilidad na maging state witness si dating Comelec Commissioner Virgilio Garcillano depende sa kanyang isusumiteng sinumpaang salaysay sa isasagawang pagdinig ng Senado ukol sa Hello Garci tape. Ayon kay Senate President Franklin Drilon, pag-aaralan ng Senado ang isusumiteng affidavit ni Comm. Garcillano at kapag napatunayang least guilty ito ay puwede siyang gawing testigo ng gobyerno. Wika pa ni Sen. Drilon, nakahanda ang Senado na kumuha ng legal experts sa pagtatanong para mailabas ni Garcillano ang katotohanan sakaling dumalo ito sa ipinatawag na pagdinig ng senate committee on national defense and security ni Sen. Rodolfo Biazon sa Disyembre 8. Ayon naman kay Sen. Biazon, magpapadala ang kanyang komite ng imbitasyon kina Garcillano, Atty. Samuel Ong, T/Sgt. Vidal Doble at Pastor Boy Saycon para dumalo sa Disyembre 8. Idinagdag pa ni Biazon, hinihiling niya sa NBI na suspindihin ang pagpapatupad ng warrant of arrest laban kay Atty. Ong upang makadalo ito sa pagdinig ng Senado. Aniya, sakaling humingi ng protective custody sina Ong at Doble ay handa ang Senado para pagkalooban ang mga ito. Sinabi naman ni Sen. Panfilo Lacson, kapag hindi sumipot si Garcillano sa Senado at iniurong ng Kamara ang arrest warrant dito ay puwede namang magpalabas ng panibagong warrant of arrest si Sen. Drilon. Itinanggi din ni Sen. Lacson na ipinapapapatay niya si Garcillano dahil gusto niyang magsalita ito upang malaman ng taumbayan ang katotohanan kaugnay sa resulta ng nakaraang May 2004 presidential elections. Nakahanda ang Palasyo na bigyan naman ng seguridad at legal assistance si Garcillano sakaling hilingin ito ng dating Comelec official. Ayon kay Presidential Political Adviser Gabriel Claudio, sakaling kailanganin ni Garcillano ang seguridad at legal assistance ay handa ang Palasyo na bigyan ito. Iginiit pa ni Sec. Claudio, nagsabi lamang ng katotohanan si Garcillano sa exclusive interview dito ng ABS-CBN kung saan ay sinabing walang dayaang naganap noong nakaraang May 2004 elections. Wika pa ni Claudio, mayroon silang ebidensiyang magpapatunay na nagwagi si Pangulong Arroyo sa isang malinis at patas na halalan noong May 2004. Hinimok naman ni Justice Sec. Raul Gonzales si Garcillano na pangalanan na nito ang mga kandidato ng oposisyon na tumawag sa kanya noong canvassing period at humiling na protektahan ang kanilang boto. (Lilia Tolentino at Rudy Andal, may ulat ni Grace dela Cruz)</body>
<link>http://www.philstar.com/Article.aspx?articleId=309391&amp;publicationSubCategoryId=92</link>
</article>
<article>
<title>Garci sinungaling  Rep. Remulla</title>
<author></author>
<date>
<month>November</month>
<day>29</day>
<year>2005</year>
</date>
<body>Tinawag na sinungaling ni Cavite Rep. Gilbert Remulla si dating Comelec Commissioner Virgilio Garcillano dahil sa pagtangging lumabas ito ng bansa. Sinabi ni Rep. Remulla, dating chairman ng house committee on public information, malinawag ang sinasabi ng mga dokumento na nagtungo si Garcillano sa Singapore noong Hulyo 14 habang pinaghahanap siya ng Kamara dahil sa &amp;quot;Hello Garci&amp;quot; wiretapped tape investigation. &amp;quot;The documents from the DFA and Singapore do not lie. Unless they will claim that Garcillano who went to Singapore is different from the Comelec Commissioner,&amp;quot; dagdag pa ni Remulla. Pinakakasuhan naman ni House Minority Leader Francis Escudero ang mga sinasabing handlers ni Garcillano dahil sa ginawang pagkanlong dito. Sinabi ni Rep. Escudero, dapat kasuhan ng kriminal at administratibo ang sinumang nagtatago kay Garcillano. Samantala, umapela si Davao City Rep. Prospero Nograles sa oposisyon sa Kamara na hayaan munang humarap si Garcillano sa pagdinig bago ito husgahan. Magugunita na itinanggi ni Garcillano na lumabas siya ng bansa sa kabila ng ginawang pagkumpirma dito ng DFA at Singapore authorities. Sinabi ni Garcillano, naririto lamang siya sa bansa at nagtatago matapos magpalabas ng warrant of arrest at P1 milyong reward ang Kamara laban sa kanya. Aniya, mas ligtas pa rin siya sa Pilipinas kaysa lumabas ng bansa. Ayon kay DFA Spokesman Gilbert Asuque, ibinase lamang nila ang kanilang ulat sa ipinadalang report ng ating embahada sa Singapore na nagmula naman sa Ministry of Foreign Affairs ng Singapore. Hindi naman interesado ang liderato ng AFP na makuha ang testimonya ni Garcillano kaugnay ng isinasagawang imbestigasyon ng Fact Finding Board sa paratang na may heneral na sangkot sa dayaan noong May 2004 elections. (Malou Rongalerios/Ellen Fernando/Joy Cantos)</body>
<link>http://www.philstar.com/Article.aspx?articleId=309392&amp;publicationSubCategoryId=92</link>
</article>
<article>
<title>Tatad hinamon ng Palasyo</title>
<author></author>
<date>
<month>November</month>
<day>29</day>
<year>2005</year>
</date>
<body>Hinamon kahapon ng Palasyo si dating Sen. Francisco Tatad na maglabas ito ng tamang ebidensiya na magpapatunay sa akusasyon nitong nagkita umano sina First Gentleman Mike Arroyo at dating Comelec Commissioner Virgilio Garcillano sa Ipil, Zamboanga Sibugay kamakailan. Sinabi ni Presidential Political Adviser Gabriel Claudio, isang malaking kasinungalingan at kalokohan ang paratang ni Tatad na nakipagkita umano si FG Arroyo kay Garcillano noong Sabado ng gabi hanggang Linggo sa Ipil, Zamboanga dahil matagal nang hindi nakakapunta ng Mindanao ang Unang Ginoo. &amp;quot;Im warning him and challenging him na ayusin ang kanyang facts. Huwag siyang magsisinungaling. This is another attempt to link ang Palace kay Garci to make it appear na scripted ang paglantad niya at kami na naman ang may kinalaman,&amp;quot; pahayag pa ni Sec. Claudio. Aniya, walang ginagawang pakikipag-ugnayan ang Palasyo kay Garcillano matapos magtago ito ng magpalabas ng arrest warrant at P1 milyong reward ang Kamara laban sa kanya. Naniniwala din si Claudio na matutuldukan na ang isyu sa &amp;quot;Hello Garci&amp;quot; ngayong nakahanda ng lumantad ang kontrobersyal na Comelec official upang sabihin ang totoo na walang naganap na dayaan sa nakaraang eleksyon. &amp;quot;Sa tingin namin, we are nearing the closure of Hello Garci tape because Garcillano has spoken. I am confident that the people would believe him kasi sawa na ang tao sa gulo,&amp;quot; dagdag pa nito. (Lilia Tolentino)</body>
<link>http://www.philstar.com/Article.aspx?articleId=309400&amp;publicationSubCategoryId=92</link>
</article>
<article>
<title>Bicycle lane palpak  Anjo</title>
<author></author>
<date>
<month>November</month>
<day>29</day>
<year>2005</year>
</date>
<body>Ipinatitigil ni Para&amp;ntilde;aque City Vice Mayor Anjo Yllana kahapon kay Metro Manila Development Authority Chairman Bayani Fernando ang bicycle lane project sa Kamaynilaan dahil ito ay walang silbi at aksaya lang sa pera. Ayon kay Yllana, ang unang bicycle lane na ginawa sa Quezon City, na ginastusan ng P50 milyon ay naging paradahan lamang ng mga sasakyan ng mga negosyante sa lugar at hindi rin magamit ng mga siklista. Ang 3.5 kilometer bike route, na mula sa Katipunan Avenue hanggang Kamias-Edsa sa Q.C. ay proyekto ni Presidente Arroyo mula sa &amp;quot;Metro Padyakan&amp;quot;, na ginagawa ng MMDA. Ang total na gagastusin dito ng gobyerno ay P362 milyon. &amp;quot;Walang kuwentang proyekto ang bicycle lane dahil hindi maipatupad ng tama ng MMDA ito at ang masama pa ay ang rota ay di din madaanan ng mga siklista. Sayang lang&amp;quot;, paliwanag ng bise alkalde. Sinabi ni Yllana na ang mga naka-pintura na rota at one-way na daan para sa mga siklista ay sinasalungat din ng mga motorista at karamihan dito ay madidilim sa gabi. Dahil sa kapabayaan at hindi wastong pag-implementa ng MMDA sa proyekto, maraming siklista ang mamamatay kung ipagpapatuloy pa nila ang ambisyosong proyekto sa buong Kamaynilaan sa isang taon, dagdag pa ni Yllana. (Lordeth Bonilla)</body>
<link>http://www.philstar.com/Article.aspx?articleId=309406&amp;publicationSubCategoryId=92</link>
</article>
<article>
<title>Rape victim sa Subic pinalalantad ng Prosecutor</title>
<author></author>
<date>
<month>November</month>
<day>29</day>
<year>2005</year>
</date>
<body>Hiniling kahapon ni Olongapo City Prosecutor Prudencio Jalandoni sa biktima ng rape sa Subic na lumutang ito sa ikalawang preliminary investigation ngayon upang ipakitang interesado pa itong isulong ang kaso laban sa 6 na US Marines. Sinabi ni Prosecutor Jalandoni, mas makakabuting lumantad ang 22-anyos na Pinay sa preliminary investigation ng kaso ngayon upang makitang interesado pa itong isulong ang rape charges laban sa 6 US servicemen. Ayon kay Jalandoni, pinagbabawalan ng mga abugado ang biktima na humarap sa preliminary investigation ng kaso dahil sa right to privacy nito. Ngayon ang itinakdang huling araw ng Prosecutors Office upang maghain ng kanilang counter-affidivadit ang 6 na sundalong Kano. Reresolbahin din ngayon ang inihaing motion for confrontation ng akusadong si Albert Lara. Magugunita na inakusahan ng 22-anyos na biktima na ginahasa siya ng 6 na sundalong Kano noong Nov. 1 sa loob ng isang van sa Subic. (Grace dela Cruz)</body>
<link>http://www.philstar.com/Article.aspx?articleId=309413&amp;publicationSubCategoryId=92</link>
</article>
<article>
<title>Rollback sa pasahe inisnab ng transport groups</title>
<author></author>
<date>
<month>November</month>
<day>29</day>
<year>2005</year>
</date>
<body>Hindi pinansin ng transport groups ang panawagan na magbaba sila ng pamasahe sa mga pampublikong sasakyan matapos magkaroon ng rollback sa presyo ng gasolina sa bansa. Sinabi ni Zenaida Maranan, pangulo ng Federation of Jeepney Operators and Drivers Association of the Philippines (Fejodap), dapat munang ibalik sa P18 ang halaga ng krudo kada litro ng mga oil companies bago sila magbaba ng pasahe sa jeep. Ayon kay Maranan, kahit iutos ng LTFRB sa kanila na mag-rollback ng pamasahe ay hindi nila ito basta susundin bagkus ay hinamon si LTFRB chair Elena Bautista na asikasuhin nito ang paghuli sa mga colorum na jeep. Sinabi naman ni Boy Vargas, pangulo ng Alliance of Operators and Drivers Association of the Philippines, hindi sapat ang naging rollback sa presyo ng krudo upang ibaba nila ang pamasahe sa mga pampasaherong sasakyan. Magugunita na 5 beses nagkaroon ng rollback ang mga oil companies sa presyo ng kanilang produkto. Samantala, tatanggalan ng plaka ng Land Transportation Franchising and Regulatory Board (LTFRB) ang mga taxi na hindi magbibigay ng resibo sa kanilang mga pasahero sa susunod na taon. Sinabi ni Bautista, ipapatupad nila ang paghuli sa mga taxi na hindi magbibigay ng resibo sa kanilang pasahero sa Enero 2006 kung saan ay pagmumultahin ng P1,500 ang mga ito sa 1st offense at P3,000 sa 2nd offense habang sa pangatlo ay tatanggalan na ito ng plaka. (Angie dela Cruz)</body>
<link>http://www.philstar.com/Article.aspx?articleId=309415&amp;publicationSubCategoryId=92</link>
</article>
<article>
<title>Magdasal tayo para sa maraming gold medal  PGMA</title>
<author></author>
<date>
<month>November</month>
<day>29</day>
<year>2005</year>
</date>
<body>Hiniling kahapon ni Pangulong Arroyo sa sambayanan na idalangin ang panalo ng ating mga atletang Pinoy para marami pang medalyang ginto ang makuha ng ating koponan sa ginaganap na 23rd SEA Games. Hinikayat din ng Pangulo ang taumbayan na bigyan ng inspirasyon ang ating mga atleta upang lalong ganahan ito na masungkit ang mas maraming gold medal sa palaro. Personal na nagtungo si PGMA sa Rizal Memorial Stadium upang batiin ang mga atletang nanalo na agad ng gintong medalya sa ibat ibang events. Sinabi pa ni Mrs. Arroyo, kailangang ipakita ng mga Filipino sa buong mundo ang ating paninindigan sa kabila ng mga unos sa pulitika at kagipitang pananalapi. &amp;quot;We are willing to endure the tough national training for a better future just as the hard training for our athletes are now starting to pay off in victory,&amp;quot; giit pa ng Pangulo. (Lilia Tolentino)</body>
<link>http://www.philstar.com/Article.aspx?articleId=309420&amp;publicationSubCategoryId=92</link>
</article>
<article>
<title>Sige, lantad Garci - GMA</title>
<author>Nina Lilia Tolentino, Malou Rongalerios At Rudy Andal</author>
<date>
<month>November</month>
<day>30</day>
<year>2005</year>
</date>
<body>Binigyan na ni Pangulong Arroyo ng go-signal na lumantad sa publiko si dating Comelec Commissioner Virgilio Garcillano para ihayag na ang kanyang nalalaman hinggil sa akusasyon na nagkaroon ng dayaan noong nakaraang eleksiyon. Ayon kay Press Secretary Ignacio Bunye, ang paglantad ni Garcillano sa komite ng Senado, House o sa ano mang korte sa bansa ang siyang tatapos sa panawagan ng publiko na marinig ang katotohanan sa kontrobersiyal na &amp;quot;Hello Garci&amp;quot; tapes. Ang pahayag ay pinalabas ng Palasyo kasunod ng mga espekulasyon na minaniobra ng Pangulo ang pagkawala ni Garcillano at ang biglang paglitaw nito. Dahil dito, muling padadalhan ng imbitasyon ang kampo ni Garcillano upang dumalo ito sa gagawing pagdinig ng Kamara sa Disyembre 7. Isa sa maaaring maging kasunduan sa pagsulpot ni Garcillano sa Kamara ay ang pagpapalabas ng safe conduct pass upang masiguradong hindi ito aarestuhin. Mahalagang makadalo sa pagdinig si Garcillano kaya posibleng bawiin na ang naunang warrant of arrest na ipinalabas laban sa dating komisyuner. Samantala, nakahanda si Sen. Juan Ponce Enrile na ibunyag ang kanyang mga kasamahan sa oposisyon na umanoy nakipag-usap kay Garcillano noong kasagsagan ng halalan. Ayon kay Sen. Enrile, alam niya kung sinu-sino ang mga ito at handa niya silang pangalanan sa takdang panahon. Nauna nang pinayuhan ni Sen. Panfilo Lacson ang mga taong nakipag-usap kay Garcillano na lumantad na at ihayag ang kanilang napag-usapan. Mas mainam anya kung mauna na ang mga ito at ipaliwanag kung ano ang naging takbo ng kanilang usapan. Para kay Lacson, walang mali sa pakikipag-usap kay Garcillano lalo pat kung ang nais ng mga pulitiko ay protektahan ang kanyang boto sa panahon ng canvassing. Kabilang umano sina Sen. Jamby Madrigal at dating Sen. Loren Legarda mula sa oposisyon sa mga napabalitang nakipag-usap kay Garcillano. Handa si Garcillano na ilabas ang kanyang &amp;quot;black book&amp;quot; na naglalaman ng mga contact numbers ng mga oposisyon na nakipag-usap sa kanya kapag humarap na siya sa pagdinig ng Kongreso.</body>
<link>http://www.philstar.com/Article.aspx?articleId=309562&amp;publicationSubCategoryId=92</link>
</article>
<article>
<title>Kahit tapos na ang SEAG, dayuhang atleta pwede pang mag-stay sa Pinas</title>
<author></author>
<date>
<month>November</month>
<day>30</day>
<year>2005</year>
</date>
<body>Upang lalong mapalakas ang industriya ng turismo, binuksan ng Bureau of Immigration (BI) ang pinto nito para mapatagal ang pananatili ng mga dayuhang atleta na kasali sa idinaraos na 23rd Southeast Asian Games (SEAG) sa loob ng isang buwan. Sinabi ni BI Commissioner Alipio Fernandez, maaaring makapanatili ang mga dayuhang atleta at iba pang kasama sa delegasyon ng mga bansa sa rehiyon kung nanaisin ng mga ito na mamasyal sa mga tourist spot matapos ang kumpetisyon. Bukas na umano ang BI sa pagkuha ng mga dayuhan ng extension visa upang hindi magkaroon ng problema sa mga lokal na awtoridad. Sinabi nito na maraming atleta na ngayon pa lamang nakatuntong ng Pilipinas ang nagnanais na manatili at puntahan ang ilang mga tourist spot na ipinagmamalaki ng bansa. Ngunit nilinaw ni Fernandez na isang buwang extension lamang ang kanilang ibinibigay sa mga dayuhang atleta at makakasuhan na ng overstaying ang mga lalagpas pa dito. Ikinatuwa naman ni Philippine Tourism Authority (PTA) General Manager Robert Dean Barbers ang pagbibigay ng extension ng BI sa mga dayuhang atleta kung saan tiyak umano na lalong tataas ang kita ng bansa buhat sa mga ito. Naging maganda rin anya ang ipinatupad na sistema ng Philippine Sports Organizing Committee (PHILSOC) na ikalat sa ibat ibang parte ng bansa ang mga events ng SEA Games at hindi isentro sa Metro Manila upang mapuntahan ang ibat ibang mga tourist destination sa mga probinsiya. (Danilo Garcia)</body>
<link>http://www.philstar.com/Article.aspx?articleId=309571&amp;publicationSubCategoryId=92</link>
</article>
<article>
<title>Death Penalty wala nang silbi</title>
<author></author>
<date>
<month>November</month>
<day>30</day>
<year>2005</year>
</date>
<body>Pinarerebyu ni Senate Minority Leader Aquilino Pimentel, Jr. sa Kongreso ang Death Penalty Law dahil wala na rin daw itong silbi matapos na ihayag ni Pangulong Arroyo na hindi niya ipapatupad ang parusang kamatayan sa ilalim ng kanyang pamunuan. Ayon kay Sen. Pimentel, ang pagsuspinde sa lahat ng nasa death row ay pag-ayon na rin na wala itong kakayahan na labanan ang kriminalidad sa bansa. Ang pagtalikod ni Mrs. Arroyo sa parusang kamatayan ay ginawa matapos na dumulog sa kanya si Spanish Defense Minister Jose Bono na nais matiyak na hindi magagawaran ng parusang kamatayan si Juan &amp;quot;Paco&amp;quot; Larranaga na nadamay sa isang kaso ng panggagahasa at pagpatay sa Cebu City. Ang parusang bitay ay naging batas sa ilalim ng pamunuan ni dating Pangulong Fidel Ramos at ipinatupad naman sa pamumuno ni dating Pangulong Joseph Estrada kung saan ang convicted rapist na si Leo Echegaray ang unang pinatawan nito. Si Pimentel ang naunang naghain ng resolusyon sa Senado kung saan ipinababasura nito ang bitay at sa halip ay maging life imprisonment na lang at walang benepisyong magkaroon ng pardon o kapatawaran ang nagkasala. (Rudy Andal)</body>
<link>http://www.philstar.com/Article.aspx?articleId=309574&amp;publicationSubCategoryId=92</link>
</article>
<article>
<title>DNA test kay Smith di pa napapanahon</title>
<author></author>
<date>
<month>November</month>
<day>30</day>
<year>2005</year>
</date>
<body>Olongapo City - Tinanggihan kahapon ni Olongapo City Chief Prosecutor Prudencio Jalandoni ang mosyon ng mga abogado ng pangunahing suspek sa Subic rape na sumailalim ito sa DNA test. Sa ikalawang preliminary investigation kahapon, sinabi ni Jalandoni na hindi pa kailangan sa kasalukuyang pagdinig na magpa-DNA test si US Marine Cpl. Daniel Smith. Ang nasabing pagpapa-DNA testing ni Smith ay base sa mosyong inihain ng lead counsel ni Smith na si Atty. Benjamin Formoso na magpa-DNA test ang kanyang kliyente para malaman ang katotohanan kung kanino galing ang &amp;quot;spermatozoa&amp;quot; na nakuha sa condom na kasalukuyang ginagamit bilang ebidensya sa kaso. Ipinaliwanag ni Jalandoni na hindi niya maaaring tanggapin ang nasabing mosyon sa DNA sampling ni Smith dahil magiging hadlang lamang umano ito sa kasalukuyang hearing at hindi pa napapanahon. Samantala, tahasang sinabi naman ni Atty. Katrina Legarda na possible umanong malagay sa peligro si Smith dahil sa hindi nito pagsusumite ng kanyang counter-affidavit para sagutin ang akusasyon laban sa kanya. Si Smith ang pinangalanan ng driver ng Starex van na si Timoteo Soriano Jr. na siya umanong gumahasa sa biktima matapos nitong marinig ang &amp;quot;Go Smith, Go!&amp;quot; na siya namang isinisigaw ng mga kasama nitong sina Keith Silkwood, Chad Carpentier, Albert Lara, Corey Burris at Dominic Duplantis sa loob ng naturang van noong Nobyembre 1. Kaugnay nito, sinabi naman ni Formoso na hindi sila makapagsumite ng counter-affidavit dahil hindi nila alam kung ano ang kanilang sasagutin na asunto. Iginiit nito na ang pangalang Daniel Smith ay parang Juan dela Cruz na maraming kaparehong pangalan kung saan umaabot sa 20,000 ang pangalang Daniel Smith sa website habang ang kliyente nito ay isang 20-anyos na Lance Corporal lamang at high school graduate na may middle initial na J. Samantala, nabigong lumantad ang driver na si Soriano na isa na rin sas mga suspek. (Jeff Tombado)</body>
<link>http://www.philstar.com/Article.aspx?articleId=309583&amp;publicationSubCategoryId=92</link>
</article>
<article>
<title>Mas malamig na klima sa 2nd week ng Dis.</title>
<author></author>
<date>
<month>November</month>
<day>30</day>
<year>2005</year>
</date>
<body>Ang paminsan-minsang lamig ng panahon sa umaga ang senyales na papasok na ang bansa sa panahon ng tag-lamig, pero ayon kay Bobby Rivera, climatologist ng PAG-ASA, makakaranas ng mas malamig na klima ang bansa sa ikalawang linggo ng Disyembre. Dahi dito kaya dapat mag-ingat ang marami sa mga sakit na umaatake tuwing panahon ng tag-lamig tulad ng sipon, ubo at pananakit ng kalamnan. &amp;quot;Hindi pa tag-lamig yung nararamdaman sa ngayon, malamig nga minsan sa umaga pero maalinsangan sa hapon, pero ito yung inisyal na nararamdaman sa bansa kapag malapit na tayong pumasok sa panahon ng tag-lamig,&amp;quot; pahayag ni Rivera. Bukod dito, madalas din anya ang pagkakaroon ng &amp;quot;tail of a cold front&amp;quot;kung saan ang hangin na galing sa China ay sumasalubong sa mainit na hangin na nagmula sa Silangan at saka ito magbubuo ng ulap at saka magiging ulan, na isa ring palatandaan na malapit nang pumasok ang bansa sa panahon ng tag-lamig. Sinabi pa ni Rivera na magiging normal ang panahon sa bansa sa susunod na taon. Gayunman, may dala itong 19 o higit pang mga bagyo subalit hindi naman anya ito kinakikitaan ng matinding panganib sa mga tao at kapaligiran. (Angie dela Cruz)</body>
<link>http://www.philstar.com/Article.aspx?articleId=309587&amp;publicationSubCategoryId=92</link>
</article>
<article>
<title>4 obispo pumalag sa logging ni Enrile</title>
<author></author>
<date>
<month>November</month>
<day>30</day>
<year>2005</year>
</date>
<body>Inakusahan kahapon ng apat na obispo sa Eastern Samar sina Sen. Juan Ponce Enrile at Environment Sec. Mike Defensor nang paglabag sa Konstitusyon dahil sa patuloy na logging operations ng San Jose Timber Corporation (SJTC) na pag-aari ng mambabatas. Sa kanilang pagharap sa Senate committee on environment and natural resources, hayagang sinabi nina ex-Gov. Lutgardo Barbo ng Eastern Samar, Bishops Leonardo Medroso (Borongan), Angel Hobayan (Catarman), Emmenuel Trance (Catarman) at Jose Palma (Calbayog) na lumalabag sa Anti-Graft and Corrupt Practices Act si Sen. Enrile dahil sa umanoy conflict of interest makaraang pagkalooban ng permiso ni Sec. Defensor ang SJTC ng timber licensing agreement para magtroso mula sa 95,770 ektaryang lupa sa Eastern Samar. Ayon sa mga obispo, mas binigyan ng prayoridad ng DENR ang pagnenegosyo kaysa protektahan ang karapatan ng mga residente sa likas na yaman ng kanilang lalawigan. Binatikos din ng mga obispo ang kawalan ng public hearing upang makuha sana ng DENR ang pulso ng mga residente ukol sa pagbuhay ng pagtotroso ng SJTC sa kanilang lalawigan. Magugunita na lumutang ang hinala ng ilang kritiko ng mambabatas na kaya muling binigyan ng permisong magtroso ang SJTC na binili ni Enrile sa Swedish Matches Inc. noong 1977 ay dahil sa paglipat umano ng mambabatas sa kampo ng administrasyon mula sa hanay ng oposisyon. Sa panig naman ni Enrile, inakusahan nito ang kanyang kritiko na ignorante dahil wala namang Tribong Manobo sa nasabing lugar habang naunang naitayo ang SJTC bago naging Samar Island Nature Park ang lugar kung saan ay nagtotroso ang kumpanya ng senador. (Rudy Andal)</body>
<link>http://www.philstar.com/Article.aspx?articleId=309591&amp;publicationSubCategoryId=92</link>
</article>
<article>
<title>RRPP nilinis ng CMP sa fish kill sa Albay</title>
<author></author>
<date>
<month>November</month>
<day>30</day>
<year>2005</year>
</date>
<body>Hindi pa man nabibisita ng isang independent team, tila inabsuwelto na ng Chamber Mines in the Philippines ang operasyon ng Rapu-Rapu Polymetallic Project sa Albay kaugnay sa fish kill na naganap kamakailan. Ito ay matapos magpahayag si CMP Chairman Artemio Disini na binisita na niya ang lugar para ikalma ang mga residente doon gayong hindi pa pala ito nakakapunta sa Albay at nakatakda pa lamang imbestigahan ng isang independent team ang insidente. Matatandaan na noong Oktubre 11 at Oktubre 31 ay nagpakawala ng tubig mula sa dam ang La Fayette na nagresulta sa pagkamatay ng may 53 kilo ng isda. Ang operasyon nito ay pansamantalang ipinahinto bunga na rin ng ulat na ang ipinakawalang tubig ay nagtataglay ng mataas na antas ng cyanide na ginagamit sa pagbuo ng ginto. Ang RRPP ay pinatatakbo ng La Fayette Philippines Inc., (LPI) na ang operasyon ay matatagpuan sa Rapu-Rapu Island, 55 kilometro ang layo mula sa Albay, Bicol na ang 1.4 bilyon nito ay isa sa mga unang mining project na napayagan matapos na ipatupad ng Korte Suprema ang validity ng mining Act of 1995. Ani Disini, ang paglilinis sa pangalan ng RRPP ay naglalayong alisin ang takot ng bawat isa dahil ginagawa naman anya ng La Fayette Mining Company ang lahat ng mga paraan para sa kaligtasan ng lahat partikular na ang structure capability ng kanilang &amp;quot;tailing dam&amp;quot;.</body>
<link>http://www.philstar.com/Article.aspx?articleId=309596&amp;publicationSubCategoryId=92</link>
</article>
<article>
<title>Preso mag-aaklas kontra Gloria</title>
<author></author>
<date>
<month>November</month>
<day>30</day>
<year>2005</year>
</date>
<body>Maaaring umusbong ang mass action sa 50 bilangguan sa buong bansa matapos manawagan ang mga political prisoners ng pagkakaisa para hilingin ang pagbaba sa puwesto ni Pangulong Arroyo. Nabatid kay Carlo Cleofe, coordinator ng Task Force Detainees of the Philippines, kumikilos ngayon ang &amp;quot;Pagkakaisa ng mga Bilanggong Pulitikal Laban kay Arroyo&amp;quot; para makilahok sa krisis pulitika na kinakaharap ng bansa dahil sa &amp;quot;Hello Garci&amp;quot; scandal. &amp;quot;Nakikiisa kami sa hangad ng nakararami na malaman ang katotohanan sa naganap na dayaan sa halalan sa pagkapangulo. Walang moral na sandigan ang isang pamahalaan na naluklok sa pamamagitan ng pandaraya,&amp;quot; nakasaad sa statement record ng political detainees. Ayon sa grupo, ang political crisis ay mareresolba lamang kapag nasusugan ang publiko na magpotesta para igiit ang pagpapababa kay Arroyo upang mapalitan ang takbo ng administrasyon. Ang coalition ay binubuo ng 25 bilanggo sa New Bilibid Prisons sa Muntinlupa City na pamumunuan ni Juanito Itaas at Orlando Bondalian. Si Itaas ay bumubuno ng life sentence sa pagpatay kay Col. James Rowe noong 1988 habang si Bondalian ay nakahanay sa death row sa pagpatay sa isang negosyante. (Lordeth Bonilla)</body>
<link>http://www.philstar.com/Article.aspx?articleId=309597&amp;publicationSubCategoryId=92</link>
</article>
</data>