<?xml version="1.0" encoding="ISO-8859-1" ?>
<data>
<article>
<title>Garci lusot sa siyasat!</title>
<author>Ni Ellen Fernando</author>
<date>
<month>August</month>
<day>01</day>
<year>2005</year>
</date>
<body>Posibleng lusot na sa anumang kakaharaping kasong kriminal ang kontrobersyal na si dating Commission on Elections (Comelec) Commissioner Virgilio Garcillano na sinasabing kausap ni Pangulong Arroyo sa &amp;quot;wiretapped audio tape&amp;quot; matapos na hindi na isinama ang kanyang pangalan sa mga iimbestigahan hinggil sa umanoy naganap na dayaan ng May 2004 presidential elections. Ayon kay Comelec Chairman Benjamin Abalos, hindi naisama ang pangalan ni Garcillano sa mga pinaiimbestigahan dahil sa hindi nila alam kung saan ipadadala ang liham na magmumula sa Comelec. Aniya, blangko pa ang komisyon sa kinaroroonan ni Garcillano matapos na magtago ito sa hindi matukoy na lugar kasunod ng pagputok ng &amp;quot;Gloriagate CD&amp;quot;. May ulat na nasa London ang dating komisyuner subalit inaalam pa ito ng Comelec. Nabatid na maliban kay Garcillano, lahat ng opisyales ng Comelec na nabanggit sa kontrobersyal na &amp;quot;Gloriagate tape&amp;quot; ay inatasang magpaliwanag at sumagot sa mga akusasyong ibinabato laban sa mga ito. &amp;quot;Ang Comelec legal department ay nagpadala na ng sulat na humihiling sa lahat ng mga nabanggit sa tape na magkomento at ipaliwanag ang kanilang panig,&amp;quot; ani Abalos. Sinabi ni Abalos na magpapalabas ng desisyon ang Comelec en banc kung magsasagawa ng serye ng pagdinig matapos na makapagsumite ang poll officials ng kanilang sagot hinggil sa pagkakasangkot sa wiretapped tape. Magugunita na umamin si Garcillano na nakipag-usap siya sa Pangulo habang kasagsagan ng halalan subalit itinanggi nito na minanipula nila ang resulta ng halalan upang tiyakin na makakakuha ng mahigit isang milyong lamang ang Pangulo sa kanyang katunggali na si yumaong Fernando Poe Jr. (May ulat ni Mayen Jaymalin)</body>
<link>http://www.philstar.com/Article.aspx?articleId=289339&amp;publicationSubCategoryId=92</link>
</article>
<article>
<title>Illegal entry ng 2 Indian, pinaiimbestigahan ng BI</title>
<author></author>
<date>
<month>August</month>
<day>01</day>
<year>2005</year>
</date>
<body>Iniutos kahapon ng pamunuan ng Bureau of Immigration (BI) ang malalimang imbestigasyon upang kilalanin ang tinaguriang &amp;quot;One Woman BI team&amp;quot; na umanoy responsable sa pagpapalusot upang makapasok sa bansa ang dalawang Indian nationals gamit ang pekeng visa. Sa impormasyong nakalap ni Immigration Commissioner Alipio Fernandez,Jr., nakilala ang dalawang dayuhan na sina Yadvinder Singh, 25, may hawak ng passport #E8301567 at Kumar Deepak, 22, may hawak ng passport #B5575277. Nabunyag sa BI confidential report na sina Yadvinder at Kumar ay dumating sa bansa dakong alas-7:30 ng gabi nitong Martes lulan ng Thai Airways flight TG-624 mula Bangkok. Naharang ng mga naka-alertong awtoridad sa BI-NAIA ang dalawang pasahero makaraang masuri na ang mga hawak na visa na nakadikit sa mga pasaporte ay pawang huwad kung kaya itinakda ang pagpapabalik sa kanila sa bansang pinagmulan. Ngunit sa hindi malamang dahilan, sina Yadvinder at Kumar ay nagawang makapuslit papasok ng bansa na batay sa pagsisiyasat ay kinuha umano ng isang lady Immigration officer mula sa airline security ang dalawang Bombay habang patungo sa boarding gate. Sa impormasyong nakalap sa tanggapan ni Atty. Henry Tubban, BI-NAIA over-all head supervisor, ang mga pangalan ng dalawang Indian national ay hindi umano na-encode sa arrival computer data bank kung kayat nabuo ang hinala na posible umanong nakapasok ang mga ito sa tulong ng hindi pa nakikilalang lady Immigration officer. Dahil dito, naniniwala ang awtoridad na ang insidente ay maituturing na &amp;quot;isolated case&amp;quot; para sa personal na pakinabang at ang suspect na may kagagawan nito ay hindi inalintana nito ang buong bureau sa malaking gulo. (Butch Quejada)</body>
<link>http://www.philstar.com/Article.aspx?articleId=289349&amp;publicationSubCategoryId=92</link>
</article>
<article>
<title>First Gent balik Pinas</title>
<author></author>
<date>
<month>August</month>
<day>01</day>
<year>2005</year>
</date>
<body>Bumalik sa Pilipinas si First Gentleman Mike Arroyo mula sa Hong Kong upang dumalo sa burol ng yumaong kinakapatid na babae na si Rosario &amp;quot;Nucay&amp;quot; Tuazon Matute Llora. Bandang alas-4:18 ng hapon kahapon nang lumapag sa Ninoy Aquino International Airport (NAIA) ang sinasakyan ng Unang Ginoo na Cathay Pacific flight-919 mula Hong Kong. Siya ay sinalubong ng kanyang anak na si Datu at kapatid na si Rep. Iggy Arroyo. Ayon sa tagapagsalita ng First Gentleman na si Atty. Jesus Santos, umaasa si Ginoong Arroyo na bibigyan siya at ang kanyang pamilya ng sapat na panahon at pagkakataon ng taumbayan upang maipadama nila ang kanilang kalungkutan sa pagpanaw ng kanyang half-sister. Nanawagan din ang Unang Ginoo sa publiko na ipagdasal ang kaluluwa ng kanyang kapatid at nagpasalamat din ito sa mga nagbigay ng kanilang suporta at pakikiramay. Si Ginang Llora,71, ay pumanaw noong Sabado dahil sa matagal nang karamdaman sa puso. Ang Unang Ginoo ay umalis sa bansa noong Hulyo 6 sa sariling kapasyahan nito upang dumistansya sa mga iskandalong pampulitika bilang sakripisyo para sa kanyang kabiyak na si Pang. Arroyo. (EFernando/B Quejada)</body>
<link>http://www.philstar.com/Article.aspx?articleId=289352&amp;publicationSubCategoryId=92</link>
</article>
<article>
<title>Random drug test sa mga korte, ikakasa</title>
<author></author>
<date>
<month>August</month>
<day>01</day>
<year>2005</year>
</date>
<body>Nakatakdang isailalim sa random drug testing ang mga miyembro at empleyado ng hudikatura sa buong bansa kasama na ang mga mahistrado matapos na ipag-utos ito ng Korte Suprema. Sa 3-pahinang Memorandum Order No. 35-2005 na inilabas ni Chief Justice Hilario Davide, binuo ang panel na tinawag na &amp;quot;Drug Testing Task Force&amp;quot; na siyang magtatakda ng guidelines para sa drug tests na ipatutupad. Pamumunuan naman ito ni Judge Reuben dela Cruz bilang chairman at bilang vice-chairman na si Dr. Prudencio Banzon Jr., kasalukuyang medical at dental clinic chief ng SC. Layunin ng naturang hakbang na matiyak na wala ni isa man sa mga hukom, piskal, at mga empleyado ng SC na gumagamit ng ilegal na droga. Magiging sorpresa umano ang mga isasagawang drug testing sa ibat ibang korte sa buong bansa upang mabuko ang mga gumagamit ng droga. Makikipag-ugnayan rin ang naturang task force sa Philippine Drug Enforcement Agency (PDEA) upang masampahan ng kaso ang mga miyembro ng hudikatura na mapapatunayang gumagamit ng illegal drugs at pagpapadala sa kanila sa mga rehabilitation centers. (Danilo Garcia)</body>
<link>http://www.philstar.com/Article.aspx?articleId=289359&amp;publicationSubCategoryId=92</link>
</article>
<article>
<title>'Witness for sale' binira ni GMA</title>
<author>Lilia Tolentino, Edwin Balasa, Malou Rongalerios at Rudy Andal</author>
<date>
<month>August</month>
<day>02</day>
<year>2005</year>
</date>
<body>&amp;quot;Bayarang testigo.&amp;quot; Ito ang reaksyon ng Malaca&amp;ntilde;ang sa pahayag kahapon ng isang Michael Angelo Zuce na nasaksihan umano nito nang mamudmod ng salapi sa mga opisyal ng Comelec para masiguro ang panalo ni Pangulong Arroyo noong nakaraang May 2004 elections. Inakusahan ni Pangulong Arroyo na bayaran ang testigo sa umanoy suhulan sa mga regional directors ng Comelec na ginagamit lamang bilang black propaganda laban sa chief executive at ang ginagamit ay ang mga taong may galit sa kanya at nangangailangan ng pera. &amp;quot;Marami ang nagtatapon ng black propaganda sa akin, maraming nagsasabi ng ganito at ganyan lalo na yung mga galit, lalo na yong mga nangangailangan ng pera. Madaling ibenta ang kanilang testigo at ang kahirapan ng ating system, ang pulitika ngayon, yong accused kahit na Pangulo ay hindi hinihintay yong tamang korte kung saan puwedeng ipagtanggol ang aking sarili dahilan mayroon naman tayong rules of evidence,&amp;quot; wika pa ng Pangulo sa talumpati nito sa paglulunsad ng Philippine National Plan of Action on Infant and Young Child Feeding. Ginawa ng Pangulo ang reaksyong ito matapos lumabas si Zuce na naglingkod bilang Presidential Staff Officer 4 sa ilalim ng pamumuno ni dating Political Affairs Sec. Joey Rufino at Undersecretary Raymundo Roquero, kung saan ay inakusahang nasaksihan daw nito ang ginawang pamumudmod ng P30,000 na nakalagay sa envelop sa may 27 Comelec officials kasama si dating Comelec Comm. Virgilio Garcillano na naganap noong Enero 2004 sa mismong bahay ng Pangulo sa La Vista village, Quezon City para hingin daw ang tulong ng mga Comelec officials upang masiguro ang panalo ni GMA sa May 2004 elections. Lumapit si Zuce kay dating BIR Comm. Liwayway Vinsons-Chato dahil sa pangamba sa kanyang buhay at pamilya nito matapos malaman na hinahanap daw siya ni DPWH Sec. Hermogenes Ebdane. Isiniwalat pa ni Zuce, may limang okasyon umano na nakasama siya sa mga consultation meetings ng mga Comelec officials dahil na rin sa pamangkin daw siya ni Comm. Garcillano at siya ang nagpakilala dito kay Sec. Rufino noong naglilingkod pa lamang itong Comelec region 10 director hanggang sa maitalaga na commissioner noong Enero 2004. Hindi naman makapaniwala si PLLO Sec. Gabriel Claudio sa testimonya nitong si Zuce habang inihahanda naman ng mga abugado ng Palasyo ang pagsasampa ng kaukulang kaso dahil sa mapanirang statement nito laban sa Pangulo. Sa panig naman ni Usec, Roquero, dating nasa ilalim ng kanyang tanggapan ito matapos mabuwag ang opisina ni Sec. Rufino subalit palaging late at absent ito hanggang sa biglang mag-resign na lamang ni Zuce. Wika pa ni Sec. Claudio, tinatanong nga niya ang kanyang sarili kung halimbawang mayroong importanteng meeting sa bahay ng Pangulo sa La Vista ay ano ang ginagawa ng katulad ni Zuce doon. &amp;quot;The charges are serious, theyre serious as they are incredible, fantastic and almost stupid,&amp;quot; wika pa ni Claudio. Iginiit ni Atty. Chato na nakahandang maging testigo sa Impeachment Court si Zuce habang nais naman ng ilang miyembro ng minority bloc ng Senado na ipatawag ito sa pagpapatuloy ng juetenggate scandal investigation sa linggong ito. Samantala, inadopt ng mga kongresista na gagamiting rules of impeachment ang ginamit dati ng Kamara sa impeachment proceedings ni dating Pangulong Erap Estrada. (Ulat nina Lilia Tolentino, Edwin Balasa, Malou Rongalerios at Rudy Andal)</body>
<link>http://www.philstar.com/Article.aspx?articleId=289500&amp;publicationSubCategoryId=92</link>
</article>
<article>
<title>Jueteng investigation ipinatitigil na</title>
<author>Rudy Andal/Malou Rongalerios</author>
<date>
<month>August</month>
<day>02</day>
<year>2005</year>
</date>
<body>Hiniling kahapon ni Sen. Lito Lapid sa Senado na itigil na ang imbestigasyon nito kaugnay sa jueteng payola issue at sa halip ay isama na lamang sa Impeachment complaint laban kay Pangulong Arroyo ito. Sinabi ni Sen. Lapid, chairman ng senate committee on games, amusements and sports, hindi na daw mahalaga pa ang hearing sa jueteng dahil tiyak na ito naman ang gagawing batayan sa impeachment case laban sa Pangulo. Tinapos na ni Lapid ang pagdinig ng kanyang komite sa isyung ito dahil sapat na ang hawak nilang mga impormasyon at ang tanging nais magsagawa ng pagdinig ay ang senate committee on public order and illegal drugs ni Sen. Manuel Villar Jr. Gayunman, napagkasunduan ng dalawang pinuno ng komite na ituloy bukas (Miyerkules) ang pagdinig sa jueteng. Kinatigan naman ni Sen. Rodolfo Biazon si Lapid sa panukala nitong tapusin na ang imbestigasyon ng Senado sa juetenggate scandal at isama na lamang ito sa impeachment case. Iginiit pa ni Lapid, hindi na kailangang ipatawag ng Senado ang bagong testigo na si Michael Angelo Zuce habang ilang oposisyon naman ang nagtutulak na ipatawag ito dahil sa ginawa nitong pagsasangkot sa Pangulo. Pabor naman si Sen. Miriam Defensor-Santiago na pagbigyan si Lingayen-Dagupan Archbishop Oscar Cruz na magharap pa ito ng kanyang mga bagong witness bago tuluyang isara ang senate inquiry tungkol sa jueteng. Samantala, hiniling naman nina House Minority Leader Francis Escudero at Iloilo Rep. Rolex Suplico na magsumite ng leave of absence ang Pangulo matapos direktang akusahan ni Zuce na nakinabang ito sa jueteng money para masiguro ang kanyang panalo sa eleksyon. Iginiit pa ni Rep. Escudero, maliban kay Zuce ay mayroong 5 mabibigat na testigo ang oposisyon na makakapagpatunay ng probable cause para sa impeachment complaint laban kay PGMA. (Ulat ni Rudy Andal/Malou Rongalerios)</body>
<link>http://www.philstar.com/Article.aspx?articleId=289504&amp;publicationSubCategoryId=92</link>
</article>
<article>
<title>Paglaya ng Magdalo leaders naantala uli</title>
<author>Joy Cantos</author>
<date>
<month>August</month>
<day>02</day>
<year>2005</year>
</date>
<body>Sa ikalawang pagkakataon, muling naantala kahapon ang pagpapalaya sa mga lider ng Magdalo Group na nasangkot sa pag-aaklas ng mapangahas na sakupin ang Oakwood Premiere Hotel sa Makati City sa bigong destabilisasyon sa gobyerno mahigit dalawang taon na ang nakakaraan. Itoy matapos na I-schedule sa darating na Huwebes ni General Court Martial President Major General Vicente Guerzon ang pagpapalabas ng desisyon upang mabigyan sila ng pagkakataong isailalim sa masusing ebalwasyon ang mga iprinisintang dokumento. Ang mga junior officers ng AFP na nasangkot sa Oakwood mutiny ay nililitis sa kasong paglabag sa Articles of War 96 (conduct unbecoming an officer and a gentleman) at posibleng madismis ang kaso laban sa 27 sa 29 sa mga akusadong opisyal matapos na hindi ang mga ito mabasahan ng sakdal sa loob ng itinakdang 2 taong palugit para tapusin ang paglilitis. Umaapela ang depensa na idismis ang kaso laban sa 28 junior officers kabilang si Army Captain Milo Maestrecampo na pinagtatalunan kung nakapag-plea sa binasang sakdal at umiinit naman ang balitaktakan dahilan sa ginagawang pagharang ng prosecution panel na makalaya na ang mga akusadong sundalo. Magugunita na noong Hulyo 27, 2003 ay sinakop ng may 300 junior officers at enlisted personnel ng AFP ang Oakwood Premiere Hotel sa Makati City bilang protesta sa umanoy talamak na korapsyon sa AFP. (Ulat ni Joy Cantos)</body>
<link>http://www.philstar.com/Article.aspx?articleId=289509&amp;publicationSubCategoryId=92</link>
</article>
<article>
<title>ARMM elections tatalakayin ng SC</title>
<author>Grace Amargo dela Cruz</author>
<date>
<month>August</month>
<day>02</day>
<year>2005</year>
</date>
<body>Tatalakayin ngayon ng Supreme Court (SC) en banc kung itutuloy ang nakatakdang election sa Autonomous Region on Muslim Mindanao (ARMM) sa Agosto 8. Inaasahan din na anumang araw ngayong linggong ito ay ilalabas ng SC ang resolution nito hinggil sa pagpapatigil ng naturang ARMM election. Magugunita na hiniling ng Anak Mindanao partylist group at dating Rep. Abdulgani &amp;quot;Gerry&amp;quot; Salappudin na pigilin ng Supreme Court (SC) ang darating na election dahil ito umano ay labag sa batas. Kinukuwestiyon ng mga nasabing republic act ang Article XVIII, section 5 ng Constitustion, kung saan tinatakda ang national election sa ikalawang Lunes ng buwan ng Mayo. Bunga nitoy hinihiling ng mga nasabing petitioners na magpalabas ng Temporary Restraining Order (TRO) ang SC upang ihinto ang nakatakdang ARMM election. (Ulat ni Grace Amargo dela Cruz)</body>
<link>http://www.philstar.com/Article.aspx?articleId=289519&amp;publicationSubCategoryId=92</link>
</article>
<article>
<title>Northrail project walang anomalya</title>
<author>Rudy Andal</author>
<date>
<month>August</month>
<day>02</day>
<year>2005</year>
</date>
<body>Walang nakitang anomalya o overpricing ang tatlong komite ng Senado na nagsagawa ng imbestigasyon sa North Luzon Railways Corporation (Northrail) project. Sa 14-pahinang committee report no. 30 ng joint committee on urban planning, housing and resettlement, finance at local government ay wala silang nakitang overpricing o anomalya sa kontrata ng Northrail at Export Import Bank of China. Ayon sa report, wala silang nakitang overpricing sa $503 milyong Phase 1 ng 2-way track ng Northrail project na mag-uugnay mula Caloocan hanggang Malolos, Bulacan. Wala ding nakita ang 3 komite na anomalya sa kontrata sa pagitan ng Northrail at Eximbank gayundin sa constitutionality ng kontrata na nilagdaan ng gobyerno sa Chinese government pati ang karagdagang 1 percent na interest na ipinataw ng Department of Finance mula sa 3 percent na interest sa utang sa Eximbank na babayaran sa loob ng 25 taon. Dahil dito, inirekomenda muli ng Senado na busisiin ang mga ito ng nararapat na komite upang madetermina kung wala na talagang problema ang nasabing kontrata. Magugunita na tinutuligsa ni Senate President Franklin Drilon ang nasabing proyekto subalit nilinaw ni Northrail president Jose Cortes Jr. na walang anomalya sa kontrata at above-board ang lahat ng transaksyon dito. (Ulat ni Rudy Andal)</body>
<link>http://www.philstar.com/Article.aspx?articleId=289520&amp;publicationSubCategoryId=92</link>
</article>
<article>
<title>DOJ chief balak itumba ng NPA</title>
<author>Grace Amargo-dela Cruz</author>
<date>
<month>August</month>
<day>03</day>
<year>2005</year>
</date>
<body>Limang grupo umano ng Special Operations Group ng New Peoples Army (NPA) ang ipinakalat na upang likidahin si Justice Secretary Raul Gonzalez. Ayon kay Gonzalez, may natanggap siyang impormasyon mula sa military intelligence group na nagpaplano na umano ang rebeldeng grupo na patayin ang kalihim dahil sa pagbabanta nito na sasampahan ng kaso ang sinumang media personalities na maglalakas-loob na mag-ere ng kontrobersiyal na &amp;quot;Hello Garci&amp;quot; tape. Nakasaad sa report na malaki na umano ang utang ni Gonzalez sa sambayanan dahil sa hindi pagbibigay umano ng pantay na hustisya sa bansa. Gayunman, sinabi ng kalihim na hindi siya natatakot sa anumang death threats sa kanya at hindi pa rin nito titigilan ang pagtatanggol kay Pangulong Arroyo. Ang nasabing intelligence report ay ipinamahagi na ng kalihim sa National Bureau of Investigation (NBI), Western Police District (WPD) at National Intelligence Coordinating Agency (NICA). Itinanggi naman ng NPA na balak nilang ipapatay si Gonzalez. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=289641&amp;publicationSubCategoryId=92</link>
</article>
<article>
<title>Pamatong 'strike 3' sa impeachment</title>
<author>Malou Rongalerios</author>
<date>
<month>August</month>
<day>03</day>
<year>2005</year>
</date>
<body>Sa ikatlong pagkakataon, naghain kahapon ng impeachment complaint si Atty. Elly &amp;quot;Spike boy&amp;quot; Pamatong laban naman kay Supreme Court Associate Justice Dante O. Tinga. Sa kanyang 24-pahinang reklamo na inihain sa tanggapan ni House secretary general Roberto Nazareno, sinabi ni Pamatong na sinadya ni Tinga na i-delay ang pagpapalabas ng final resolution kaugnay sa kanyang Certificate of Candidacy na ibinasura ng Comelec matapos siyang ideklarang nuisance candidate. Dahil sa ginawa ni Tinga, nawalan anya siya nang pagkakataon na tumakbo bilang presidente ng bansa. Kabilang si Pamatong sa 77 na presidential candidates na idineklara ng Comelec na panggulo kaya nagreklamo ito sa SC. Ayon kay Pamatong nagkasala si Tinga ng culpable violation of the Constitution, betrayal of public trust, graft and curruption at violation of his oath of office. Samantala, sinabi ni Pamatong na mayroon pa siyang dalawang linggo para makahanap ng mag-eendorso sa mga nauna niyang impeachment complaint na inihain naman laban kay Vice Pres. Noli de Castro at mga opisyal ng Comelec. Kung walang mahahanap na endorser si Pamatong, ibabalik sa kanya ni Nazareno ang mga inihaing impeachment complaint. Kinakausap na umano niya ang kanyang mga dating kaklase sa University of the Philippines na mga mambabatas na ngayon para iendorso ang kanyang reklamo. (Ulat ni Malou Rongalerios)</body>
<link>http://www.philstar.com/Article.aspx?articleId=289651&amp;publicationSubCategoryId=92</link>
</article>
<article>
<title>Jueteng hearing tuloy ngayon</title>
<author>Rudy Andal</author>
<date>
<month>August</month>
<day>03</day>
<year>2005</year>
</date>
<body>Tuloy ang pagdinig ng Senado ngayon sa kontrobersiyal na jueteng payola kahit mag-isa na lamang na magsasagawa ng imbestigasyon ang komite ni Sen. Manny Villar. Hindi pa matiyak kung sinong mga bagong testigo ang dadalo sa hearing dahil hindi na inimbitahan ng komite ni Villar ang tatlong testigo ni Archbishop Oscar Cruz na sina Boy Mayor, Sandra Cam at RG Garcia. Posible namang dumalo ang pang-apat na testigo na si Michaelangelo Zuce. Inaasahang dadalo sa ika-pitong imbestigasyon ng Senado sina Cruz at Rodolfo Hizon III, ang umanoy nagbigay ng P10 milyong halaga ng tseke kay Cruz. Kung si Sen. Lito Lapid ang masusunod ay dapat lagyan na ng tuldok ang naturang pagdinig at sa halip ay tumutok na lang sa pagbuo ng batas kung dapat bang gawing legal ang jueteng o kung dapat bigatan ang parusa dito. (Ulat ni Rudy Andal)</body>
<link>http://www.philstar.com/Article.aspx?articleId=289655&amp;publicationSubCategoryId=92</link>
</article>
<article>
<title>Hamon kay Zuce: 'Dalhin mo sa korte ang drama mo'  Bunye</title>
<author>Lilia Tolentino/Grace dela Cruz</author>
<date>
<month>August</month>
<day>03</day>
<year>2005</year>
</date>
<body>Hinamon ni Press Secretary at Presidential Spokesman Ignacio Bunye ang umanoy bayarang testigo na si Michaelangelo Zuce na kung mayroon silang matibay na ebidensiya ay sampahan na lang ng kaso sa korte si Pangulong Arroyo kaysa mag-drama sa media hinggil sa ibinunyag nitong suhulan ng mga opisyal ng Comelec sa bahay ng Pangulo sa La Vista, Quezon City. Sinabi ni Bunye na kung may malakas na ebidensiya si Zuce, hindi na sa press conference dapat ginawa ang bintang kundi sa korte bukod pa sa pagtestigo sa impeachment. Si Zuce ay dating tauhan ni ex-Presidential Adviser on Political Affairs Joey Rufino. Sa kanyang liham sa Palasyo, sinabi ni Rufino na lumapit sa kanya noon si Zuce at humingi ng financial support para maibangon ang nalugi niyang negosyo sa Mindanao, subalit wala anya siyang naibigay na tulong dahil masyadong malaki ang hinihingi nitong pera. Sa kasalukuyan ay nasa kritikal na kondisyon si Rufino kaugnay ng kanyang liver cancer. Pinabulaanan rin ng 27 regional at provincial election officials ang alegasyon ni Zuce na tumanggap ang mga ito ng suhol upang tiyakin ang pagkapanalo ni Pangulong Arroyo sa nagdaang presidential elections. Sa ipinadalang magkakahiwalay na sinumpaang salaysay ng mga ito kay Comelec Chairman Benjamin Abalos, itinanggi nila na nagpunta sila sa bahay ng Pangulo sa La Vista. (Ulat nina Lilia Tolentino/Grace dela Cruz)</body>
<link>http://www.philstar.com/Article.aspx?articleId=289665&amp;publicationSubCategoryId=92</link>
</article>
<article>
<title>Mangingisda 'pinapatay' ng PEA dahil sa fish terminal</title>
<author>Lordeth Bonilla</author>
<date>
<month>August</month>
<day>03</day>
<year>2005</year>
</date>
<body>Nangangamba ang daan-daang mangingisda sa posibleng pagsasalin ng pangasiwaan ng Fishermans Wharf sa Local Government Unit ng Public Estate Authority na unang pinamamahalaan ng Para&amp;ntilde;aque Fish Terminal. Ayon sa mga mangingisda, idineklara ang naturang fish terminal na isang proyekto sa ilalim ng PEA para sa mga naapektuhan ng reclamation at R-1 road project sa Para&amp;ntilde;aque. Dahil dito, sinabi ng grupo na unti-unti umanong pinapatay ng PEA ang hanapbuhay ng mga mangingisda dahil posibleng magkaroon ng pagbabago sa pagpapalabas ng panibagong alituntunin hinggil sa LGU bunga ng pag-iisyu ng &amp;quot;ARKABALAS&amp;quot; (cash ticket). Kinondena din ng grupo ang PEA sa nilagdaan nitong kasunduan sa proyekto kung saan ang konsepto ng Fishermans Wharf ay isang social commitment ng gobyerno para sa mga maralitang residente na naapektuhan ng reklamasyon. Idinagdag pa ng mga ito na hindi man lamang sinangguni ng PEA sa samahan ng mga mangingisda ang aksiyon na ikinagulat ng mga miyembro ng Fishermans Wharf. Ikinatwiran naman ng PEA na malaki na ang kanilang nalulugi kung kayat ginawa nila umanong pambayad sa LGU ang nasabing fish terminal. (Ulat ni Lordeth Bonilla)</body>
<link>http://www.philstar.com/Article.aspx?articleId=289670&amp;publicationSubCategoryId=92</link>
</article>
<article>
<title>'Pinerahan ako ni Zuce'</title>
<author>Doris Franche</author>
<date>
<month>August</month>
<day>03</day>
<year>2005</year>
</date>
<body>Inakusahan kahapon ni dating San Fernando, Masbate Mayor Charito &amp;quot;Nonong&amp;quot; Abapo si Michaelangelo Zuce na umanoy nanloko sa kanya kaugnay ng kanyang electoral protest sa Comelec. Sinabi ni Abapo sa media na sa telebisyon lang pala niya matatagpuan ang taong (Zuce) matagal na niyang hinahanap na nanloko sa kanya matapos na lumabas si Zuce kamakalawa ng umaga upang sirain si Pangulong Arroyo at mga opisyal ng Comelec. Ipinaliwanag ni Abapo na nakilala niya si Zuce sa convention ng mga mayor na miyembro ng Lakas-NUCD noong Hunyo 2001. Makalipas ang isang buwan ay nagtungo si Abapo sa Comelec at nakita niya si Zuce. Tinanong umano siya ni Zuce kung bakit siya naroon at dito ay sinabi niya na may electoral protest siya at pina-follow up niya ito sa Comelec. Nagpahayag si Zuce na kaya niyang gawan ng paraan ang kanyang protesta na pabor sa kanya hanggang sa makipag-meet ito kasabay ng paghingi umano ng malaking halaga. Unang binigay ni Abapo ang halagang P150,000 sa Manila Midtown; P250,000 sa Edsa Shangri-la; P50,000 sa Manila Hotel at P800,000 na mismong ang kanyang kapatid na si Neneth ang nagdala. Dala ng kutob, minabuti ni Abapo na ihulog na lamang sa bangko ang balanse na P250,000. Ang deposit slip ay ilalabas ni Abapo sa kanyang pagsasampa ng kasong Violation of Anti-Graft and Corrupt Practices Act. Sa kabila ng kanyang pagbibigay ng pera, hindi na niya nakontak si Zuce hanggang sa mapanood niya ito sa TV. (Ulat ni Doris Franche)</body>
<link>http://www.philstar.com/Article.aspx?articleId=289676&amp;publicationSubCategoryId=92</link>
</article>
<article>
<title>Lie test hamon ni Zuce!</title>
<author>Rudy Andal at Lilia Tolentino</author>
<date>
<month>August</month>
<day>04</day>
<year>2005</year>
</date>
<body>Hinamon ng witness na si Michaelangelo Zuce sina Pangulong Arroyo at dating Lubao, Pampanga Mayor Lilia Pineda na sumailalim sila sa lie detector test upang malaman kung sino sa kanila ang nagsasabi ng totoo kaugnay ng ginawa nitong akusasyon laban sa dalawang opisyal. Sa kanyang pagharap kahapon sa jueteng hearing ng Senate committee on public order and illegal drugs, muling idiniin ni Zuce na sa harap ni Pangulong Arroyo naganap ang bigayan ng pera sa mga regional directors ng Comelec sa bahay nito sa La Vista, Quezon City noong 2004. Itinuro nito si Pineda na nag-abot ng pera sa mga Comelec officials. Inamin din ni Zuce na nagpakilalang pamangkin ni dating Comelec Commissioner Virgilio Garcillano na siya si &amp;quot;Louie&amp;quot; sa Hello Garci tape. Kasama ni Zuce ang kanyang abogadong si dating BIR commissioner Liwayway Vinzons-Chato sa pagdinig. Ayon naman kay Sen. Miriam Defensor-Santiago, hindi kapani-paniwala ang testimonya ni Zuce na nakapasok siya sa La Vista subdivision na diretso lang at hindi pinaghintay sa guard house dahil napakahigpit daw ng mga guwardiya dito kung saan isa rin siyang residente sa naturang subdivision. Itinanggi naman ni Pineda sa pamamagitan ng kanyang abugado ang lahat ng akusasyon ni Zuce at mariing itinangging naganap ang sinasabing insidente. Lumutang din kahapon sa pagdinig si dating San Fernando, Masbate Mayor Charito &amp;quot;Cherry&amp;quot; Abapo at inakusahan si Zuce na nangikil sa kanya ng P1.5 milyon kapalit ng pag-ayos ng kanyang election protest sa Comelec. Ayon kay Abapo, P6 milyon ang hinihingi ni Zuce para manalo siya sa election protest pero ang naibigay niya ay P1.5M lang at hindi na niya nakumpleto ito ng mahalata na niloloko lang siya nito. Inamin ni Zuce ang akusasyon ni Abapo, pero sinabi nito na ang pera ay ibinigay na niya sa tiyuhin niyang si Garcillano. Sinabi naman ni Executive Secretary Eduardo Ermita, hindi naaayon sa kabutihang asal ang humamon sa isang Pangulo ng bansa na sumailalim sa polygraph test. Gayunman, hindi naman iniaalis ni Ermita ang posibilidad na nakarating nga sa bahay ng Pangulo sa La Vista si Zuce dahil maaaring naisama ito doon ng kanyang dating boss na si Political Affairs Adviser Joey Rufino. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=289802&amp;publicationSubCategoryId=92</link>
</article>
<article>
<title>Garcillano ipinapaaresto na!</title>
<author>Malou Rongalerios</author>
<date>
<month>August</month>
<day>04</day>
<year>2005</year>
</date>
<body>Nagkasundo kahapon ang mga mambabatas sa Mababang Kapulungan ng Kongreso na ipaaresto na si dating Comelec Commissioner Virgilio Garcillano matapos nitong hindi na naman siputin ang pagdinig ng limang komite kaugnay sa isyu ng wiretapping at &amp;quot;Hello Garci&amp;quot; tapes. Sa isinagawang botohan, nanalo ang nays vote sa plenaryo kaya agad pinagtibay ang naunang mosyon sa pagdinig ng limang komite na ipag-utos ang pagpapa-aresto sa dating komisyoner. Nauna rito, nagdesisyon ang mga kongresistang miyembro ng limang komite na i-cite for contempt na ang dating komisyuner dahil sa pang-iisnab nito sa tatlong subpoena. Maliban pa sa contempt, inaprubahan ni Cavite Rep. Gilbert Remulla, chairman ng House committee on public information, ang mosyon na kanselahin ang passport ni Garcillano at i-blacklist ito ng Bureau of Immigration and Deportation (BID). Si Rep. Mauricio Domogan ang naghain ng mosyon sa pagdinig ng komite na magpalabas na ng warrant of arrest laban kay Garcillano pero isinailalim ito sa botohan sa plenaryo dahil kailangan ang pag-apruba ni House Speaker Jose de Venecia. (Ulat ni Malou Rongalerios)</body>
<link>http://www.philstar.com/Article.aspx?articleId=289811&amp;publicationSubCategoryId=92</link>
</article>
<article>
<title>Billing statement ng cellphone ni GMA ipasu-subpoena</title>
<author>Malou Rongalerios</author>
<date>
<month>August</month>
<day>04</day>
<year>2005</year>
</date>
<body>Nais ni House Deputy Minority Leader Alan Peter Cayetano, taga-pagsalita ng pro-impeachment team, na ipa-subpoena ang billing statement ng cellular phone ni Pangulong Arroyo upang malaman kung totoong tumawag ito kay dating Comelec Commissioner Virgilio Garcillano. Pero agad na hinarang ng mga kongresistang kakampi ng administrasyon ang mosyon ni Cayetano dahil malalabag umano ang karapatan ng Pangulo. Ikinatuwiran ni Cayetano na malalaman sa billing statement kung ilang beses at sinong tinawagan ni Arroyo sa pamamagitan nang makikitang numero ng cellular phones. Kaugnay nito, nagkasundo ang limang komite na nagsagawa ng pagdinig sa isyu ng wiretapping na humingi ng opinyon ng legal experts upang makita ang legalidad ng mosyon ni Cayetano. Pinagdudahan din ni Cayetano ang sinabi ni House Deputy Majority Leader Arthur Defensor na magkakaroon ng &amp;quot;full blown&amp;quot; investigation sa impeachment complaint sa House committee on justice. &amp;quot;That is nothing but hot air,&amp;quot; ani Cayetano matapos harangin ng mga pro-administration solons ang pag-subpoena sa phone bill ni Arroyo mula sa Globe at Smart sa pagitan ng Pebrero hanggang Hunyo 2004. (Ulat ni Malou Rongalerios)</body>
<link>http://www.philstar.com/Article.aspx?articleId=289816&amp;publicationSubCategoryId=92</link>
</article>
<article>
<title>Comelec officials handang makipagtuos kay Zuce</title>
<author>Danilo Garcia</author>
<date>
<month>August</month>
<day>04</day>
<year>2005</year>
</date>
<body>Binanatan ng mga opisyal ng Comelec ang panibagong &amp;quot;whistleblower&amp;quot; na si Michaelangelo Zuce at tahasang itinanggi ang akusasyon na tumanggap umano sila ng pera upang siguruhin ang pagkapanalo sa eleksiyon ni Pangulong Arroyo. Sinabi ng mga regional at provincial election officers ng Comelec na handa sila anumang araw na harapin si Zuce maging sa Senado upang patunayan na wala silang kinalaman sa mga ibinibintang nito. Isa sa nag-aalburotong opisyal si Atty. Juanito Icaro, Region 4 election officer, ang pinangalanan ni Zuce na tumanggap ng envelope buhat kay dating Lubao, Pampanga Mayor Lilia Pineda na naglalaman ng tig-P30,000 para ipamudmod sa bawat opisyal ng Comelec sa loob ng Grand Boulevard Hotel sa Roxas Boulevard. Iginiit ni Icaro na hindi pa nya nakikita sa kanyang buong buhay si Mrs. Pineda, asawa ng umanoy jueteng lord na si Bong Pineda. May galit lamang umano si Zuce sa kanya dahil hindi niya napagbigyan ang hiling nito na makipagpulong siya sa mga hawak niyang pulitiko at party-list groups para masiguro ang panalo sa eleksiyon. Maliban kay Icaro, mariin ding pinabulaanan ni Agusan del Sur election supervisor Francisco Pobe ang alegasyon ni Zuce na siya ang nagpakilala sa huli kay Mayor Pineda. (Ulat ni Danilo Garcia)</body>
<link>http://www.philstar.com/Article.aspx?articleId=289820&amp;publicationSubCategoryId=92</link>
</article>
<article>
<title>All out arrest vs NDF leaders</title>
<author>Lilia Tolentino/Joy Cantos</author>
<date>
<month>August</month>
<day>04</day>
<year>2005</year>
</date>
<body>Ipatutupad ng Armed Forces of the Philippines (AFP) ang all-out arrest laban sa lahat ng mga lider at miyembro ng National Democratic Front (NDF) na nasa Order of Battle ng militar, itoy matapos ibasura ng Malaca&amp;ntilde;ang ang inisyung safe conduct pass matapos tumalikod ang grupo sa peace negotiation sa pamahalaan. Ang hakbang ay makaraang kanselahin ng gobyerno ang Joint Agreement on Security and Immunity Guarantee (JASIG) dahil sa pahayag ng grupo na wala na silang intensiyong magpatuloy ang peace talks at hihintayin na lang ang bagong administrasyon sa Pilipinas. Ayon kay Executive Secretary Eduardo Ermita, direktang maaapektuhan sina Jose Maria Sison at Luis Jalandoni na kapwa nasa Netherlands, kasama ang tinatayang 97 kasapi na iisa-isahing dadakpin ng militar matapos ang isang buwang grace period para sa kanilang safe conduct pass. Sa pagkansela ng naturang kasunduan, hindi na mabubuksan ang paglilitis sa mga kasong kinakaharap ng NDF leaders sa mga hukuman na una na ring sinuspinde dahil sa tratado. Sinabi naman ni AFP-Public Information Office chief Lt. Col. Bienvenido Pascual na dahil sa desisyon ng Malaca&amp;ntilde;ang, lalong mahihirapan ang NDF na mabura ang grupo nito sa hanay ng mga itinuturing na terorista ng Estados Unidos. Magugunita na idineklara ng US ang CPP-NPA-NDF bilang ika-34 sa talaan ng mga teroristang grupo na dapat katakutan sa buong mundo. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=289825&amp;publicationSubCategoryId=92</link>
</article>
<article>
<title>Impeachment vs GMA malabo na</title>
<author>Lilia Tolentino</author>
<date>
<month>August</month>
<day>04</day>
<year>2005</year>
</date>
<body>Tiwala ang Malaca&amp;ntilde;ang na patay na ang panawagang ipailalim si Pangulong Arroyo sa proseso ng impeachment matapos hindi lumagda ang 170 miyembro ng House of Representatives. Ayon kay Executive Sec. Eduardo Ermita base sa impormasyong kanilang tinanggap mula sa 233 miyembro ng Kamara, nabigo umano ang oposisyon na mahikayat ang 170 kongresista para lumagda sa impeachment na nangangailangan ng 79 boto para maipadala sa Senado. Sa ngayon anya, 42 palang ang pumirma ng pagsuporta sa impeachment. Kung makukuha nila ang nalalabing iba na hindi kabilang sa 170, ang pinakamataas na bilang na makukuha ng oposisyon ay 63 lang o kulang ng 6 boto. (Ulat ni Lilia Tolentino)</body>
<link>http://www.philstar.com/Article.aspx?articleId=289833&amp;publicationSubCategoryId=92</link>
</article>
<article>
<title>Sa halip na wiretapping, House hearing nasentro sa relasyon ni Doble at gf</title>
<author>Malou Rongalerios</author>
<date>
<month>August</month>
<day>04</day>
<year>2005</year>
</date>
<body>Kinuwestiyon ng ilang solon ang ginawang pagtatanong kina T/Sgt. Vidal Doble at isa sa mga &amp;quot;girlfriend nito na si Marieta Santos dahil nauwi ang House hearing sa kanilang relasyon gayong ang iniimbestigahan ng Kamara ay ang wiretapping. Nagkontrahan kahapon sa pagdinig sina Doble at Marieta kung saan pinabulaanan ng huli ang mga naunang pahayag ng una na tinakot sila ni dating NBI deputy director Samuel Ong kaya napilitan silang magtungo sa San Carlos Seminary sa Makati noong kasagsagan ng isyu ng &amp;quot;Hello Garci&amp;quot; tape. Sinabi ni Marieta na kusang-loob silang nagpunta sa seminary at ipinakilala pa siyang misis kay Bishop Ted Bacani dahil umiiwas sila sa mga ahente ng ISAP na naghahanap sa kanila. Pero nanindigan si Doble na tinakot sila ni Ong kaya sila nagpunta sa seminaryo. Sinabi naman ni Doble na hindi niya alam kung bakit siya binigyan ng P2 milyon ni Ong na nanggaling umano kay Laarnie Enriquez. Pero sinabi ni Marieta na kaya sila binigyan ng P2 milyon ay dahil sa naturang tape. Binasa pa ni Marieta sa pagdinig ang mga text message sa kanya ni Doble kung saan nagpapahiwatig ito ng pagmamahal sa babae. Isa sa mga text ni Doble ay &amp;quot;kahit na anong mangyari, tayo pa ring dalawa.&amp;quot;(Ulat ni Malou Rongalerios)</body>
<link>http://www.philstar.com/Article.aspx?articleId=289837&amp;publicationSubCategoryId=92</link>
</article>
<article>
<title>P 1-M sa ulo ni Garci!</title>
<author>Malou Rongalerios</author>
<date>
<month>August</month>
<day>05</day>
<year>2005</year>
</date>
<body>Nag-alok na ang oposisyon ng P1 milyon para gamiting reward money sa sinumang makakahanap o makapagtuturo sa kinaroroonan ni dating Comelec Commissioner Virgilio Garcillano. Umaabot pa lamang sa P500,000 ang nakakalap ng oposisyon mula sa kanilang miyembro kaya nanawagan si Taguig-Pateros Rep. Alan Peter Cayetano sa mga ordinaryong mamamayan na mag-ambag ng kahit piso lang bilang pandagdag sa reward. Ayon kay Cayetano, spokesman ng pro-impeachment team, naisip ng minorya na ilunsad ang kampanya sa paghahanap kay Garcillano upang tumulong na rin sa paghahanap maging ang mga ordinaryong mamamayan. Una ng napaulat na nakalabas na ng bansa si Garcillano at nasa Singapore. May report din na nagtatago na ito sa London. Kamakalawa ay nagkasundo ang mga kongresista na ipaaresto na si Garcillano matapos nitong hindi na naman siputin ang pagdinig ng limang komite kaugnay sa isyu ng wiretapping at &amp;quot;Hello Garci&amp;quot; tapes. Nagdesisyon rin ang limang komite na i-cite for contempt ang dating komisyuner dahil sa pang-iisnab nito sa tatlong subpoena. Maliban pa sa contempt, inaprubahan ang mosyon na kanselahin ang passport ni Garcillano at i-blacklist ito ng Bureau of Immigration and Deportation (BID). (Ulat ni Malou Rongalerios)</body>
<link>http://www.philstar.com/Article.aspx?articleId=289973&amp;publicationSubCategoryId=92</link>
</article>
<article>
<title>Jueteng witness bumaligtad!</title>
<author>Lilia Tolentino,Doris Franche,Angie dela Cruz at Rudy Andal</author>
<date>
<month>August</month>
<day>05</day>
<year>2005</year>
</date>
<body>Bumaligtad kahapon ang isa sa mga jueteng witness ng oposisyon na si Richard Garcia at umiiyak na ibinunyag sa media na pinilit lamang siyang idawit ang pamilya ni Pangulong Arroyo sa jueteng. Ayon kay Garcia, inimbitahan siya ni Boy Mayor kasama si Sandra Cam sa Westin Philippine Plaza sa Maynila upang pag-usapan ang pagpapatigil sa jueteng, subalit nagulat na lamang siya nang makitang marami nang tao sa nasabing lugar. Napansin ni Garcia ang laptop at tape recorder, kung saan kasabay ng kanilang kuwentuhan ay kinukuhanan na rin sila ng testimonya. Dito ay dumating umano sina Sens. Panfilo Lacson, Aquilino Pimentel, Jinggoy Estrada, Jamby Madrigal at Bishop Oscar Cruz. Doon pa lamang anya ay nakahanda na ang kanyang affidavit na kanyang pipirmahan na lamang na nagsasaad ng umanoy nalalaman sa jueteng ng pamilya Arroyo. Sinabi ni Garcia na &amp;quot;na-set-up&amp;quot; siya. Sinabi pa ni Garcia na lumantad siya dahil masakit na ang kanyang ulo at dibdib bunga ng pag-iisip sa kasong kanyang kinasasangkutan. Ayon kay Garcia, napilitan na lamang siyang panindigan ang kanyang testimonya dahil sa &amp;quot;kahiyaan&amp;quot; subalit ito ay hindi matanggap ng kanyang konsensiya. Pero nilinaw ni Garcia na pawang katotohanan ang sinabi niya sa Senate hearing tungkol sa operasyon ng jueteng. Dito ay nagtungo siya sa kaibigang si dating Pasay mayoralty candidate Ricardo Santos. Bagamat may pagdududa, inamin naman ni Santos na pinag-aralan niya ang lahat ng mga sinasabi ni Garcia hanggang sa makumbinsi siya at maniwala kaya nagdesisyon si Santos na samahan at bigyan ng suporta si Garcia upang lumantad at sabihin ang katotohanan. Ipinarating din ni Garcia kay Pangulong Arroyo ang kanyang paghingi ng tawad dahil sa ginawa niyang pagsisinungaling partikular ang mga akusasyon nito laban kina FG Arroyo at anak na si Mikey. Aniya, hindi umano niya akalain na ang kanilang pagnanais na patigilin ang jueteng ay magdudulot ng gulo sa bansa. Sa katunayan, handa na siya kung anuman ang mangyari sa kanya matapos siyang lumantad. Ibinilin na rin niya ang kanyang buhay kay Santos. Nasisira na rin umano ang kanyang buhay dahil wala naman siyang alam sa pulitika. Ayon naman kay Sen. Lacson, alam ni Garcia ang pinasok niya at alam niya rin kung paano siya lalabas. Sa pahayag naman ni Press Secretary Ignacio Bunye, ang pahayag ni Garcia ay patunay lamang na may sabwatan para ibagsak ang Pangulo. &amp;quot;Now we know what this political noise is all about and who are orchestrating it,&amp;quot; ani Bunye. (Ulat nina Lilia Tolentino,Doris Franche,Angie dela Cruz at Rudy Andal)</body>
<link>http://www.philstar.com/Article.aspx?articleId=289986&amp;publicationSubCategoryId=92</link>
</article>
<article>
<title>Kapag nabasura ang impeachment: AFP, PNP generals babaligtad</title>
<author>Angie dela Cruz</author>
<date>
<month>August</month>
<day>05</day>
<year>2005</year>
</date>
<body>Ibinulgar kahapon ni Atty. Oliver Lozano na may mga heneral mula sa Armed Forces of the Philippines (AFP) at Philippine National Police (PNP) ang patuloy na nakikipag-ugnayan sa kanilang tanggapan upang ipaabot ang banta na nakahanda ang mga itong sumuporta sakaling ilunsad ang panibagong People Power kapag binaboy ang isinusulong nilang impeachment case laban kay Pangulong Arroyo. Sinabi ni Lozano, isa sa convenor ng Coalition of People Empowerment (COPE), na may grupong binuo ang mga dismayadong opisyal na tinawag nilang Leave Us Alone Movement at anumang araw mula ngayon ay ilulunsad na ito. Subalit nilinaw ni Lozano na ang suportang ito ay pabor lamang sa pagsaklolo sa mga taong lalaban sa kalsada at hindi umano nila susuportahan ang kudeta dahil labag ito sa tinatadhana ng Konstitusyon. Idinagdag pa ni Lozano na masusundan ang bilang ng Cabinet secretaries na titiwalag. (Ulat ni Angie dela Cruz)</body>
<link>http://www.philstar.com/Article.aspx?articleId=289987&amp;publicationSubCategoryId=92</link>
</article>
<article>
<title>Hirit ni Pimentel: Erap payagang makapag-piyansa</title>
<author>Rudy Andal</author>
<date>
<month>August</month>
<day>05</day>
<year>2005</year>
</date>
<body>Hiniling kahapon ni Senate Minority Leader Aquilino Pimentel Jr. sa Sandiganbayan na payagang makapagpiyansa si dating Pangulong Estrada upang makapaghanda sa kanyang depensa sa pagharap sa witness stand kaugnay ng kanyang plunder case. Naniniwala si Pimentel na hindi naman tatakas si Estrada dahil noong 2001 ay inalok na ito ng Arroyo government na umalis ng bansa pero tinanggihan ito ng dating pangulo. Apat na taon nang nakakulong si Estrada, una ay sa Veterans Memorial hospital mula 2001-2003 hanggang sa ilipat sa rest house nito sa Tanay, Rizal. (Ulat ni Rudy Andal)</body>
<link>http://www.philstar.com/Article.aspx?articleId=289996&amp;publicationSubCategoryId=92</link>
</article>
<article>
<title>Testimonya ni Dy di na kailangan  Miriam</title>
<author>Rudy Andal/Lilia Tolentino</author>
<date>
<month>August</month>
<day>05</day>
<year>2005</year>
</date>
<body>Hindi na umano kailangan pa ang testimonya ni dating Isabela Gov. Faustino Dy sa imbestigasyon ng Senado dahil sapat na ang ginawang paglalarawan kay whistleblower Michaelangelo Zuce ng kinikilan nitong dating alkalde sa Masbate. Iginiit kahapon ni Sen. Miriam Defensor-Santiago na naipakita ni ex-San Fernando, Masbate Mayor Cherry Abapo ang tunay na pagkatao ni Zuce bilang isang extortionist at isang fixer sa mga electoral protest sa Comelec matapos siyang &amp;quot;kikilan&amp;quot; ng P1.5 milyon kapalit ng pag-ayos umano sa protesta nito noong 2001 elections. Ani Santiago, na-establish ang pagiging fixer, pangingikil at panloloko ni Zuce ng aminin nito sa Senate committee on public order and illegal drugs na tumanggap siya ng kabuuang P1.5 milyon mula kay Abapo. Nabatid na handa raw tumestigo si Dy para magsalita kung totoo na isa siya sa mga nasa bahay ng Pangulo ng maganap ang umanoy suhulan. Sinabi naman ni Press Secretary at Presidential Spokesman Ignacio Bunye na malayang makalalantad si Dy. Wala anyang kontrol ang Malaca&amp;ntilde;ang sa desisyon ni Dy na lumutang basta sabihin lang nito kung ano ang katotohanan. (Ulat nina Rudy Andal/Lilia Tolentino)</body>
<link>http://www.philstar.com/Article.aspx?articleId=290001&amp;publicationSubCategoryId=92</link>
</article>
<article>
<title>PAIRTF ni Jaylo buwag na</title>
<author>Mer Layson</author>
<date>
<month>August</month>
<day>05</day>
<year>2005</year>
</date>
<body>Bunsod na rin umano ng ibat-ibang uri ng reklamo na kinakaharap ng Presidential Anti-Illegal Recruitment Task Force (PAIRTF) na pinamumunuan ni Director Reynaldo Jaylo kaya hindi na ni-renew ni Pangulong Arroyo ang Executive Order (EO) 325 na nagbibigay kapangyarihan sa Task Force. Nabatid na nag-lapsed ang validity ang EO 325 noong July 9, 2005 ngunit patuloy pa rin umano sa pagsasagawa ng &amp;quot;illegal&amp;quot; na operasyon ang mga tauhan ni Jaylo para umano &amp;quot;mangotong at mang-harrass&amp;quot; ng ilang may-ari ng recruitment agency sa bansa. Ilan sa mga kinotongan umano ng mga tauhan ng PAIRTF ay ang mga Japanese national na sina Mitsuharu Koide na may-ari ng Takhon Intl Filipino Global na kinuhanan umano ng P2 milyon; Hoshino Sagumitso ng MTC Promotion na hiningan umano ng P1 milyon; ang may-ari ng ITU Daike Promotion, P1 milyon; Ishyama at Annabelle Fernandez, P2 milyon; may-ari ng ASAP Promotion, P1.5 milyon; Carol Cruz na pinagsuspetsahang illegal recruiter, P150,000 at Arnel Soliven na isang talent manager, P100,000. Ang pinakahuling &amp;quot;illegal raid&amp;quot; na isinagawa ng PAIRTF ay noong July 15, 2005. Pumalag ang may-ari ng isang legal na recruitment agency na humiling na huwag ng ihayag ang pangalan kaya hindi umano kumita ang grupo ni Jaylo. (Ulat ni Mer Layson)</body>
<link>http://www.philstar.com/Article.aspx?articleId=290005&amp;publicationSubCategoryId=92</link>
</article>
<article>
<title>JDV pinapa-inhibit sa impeachment</title>
<author>Malou Rongalerios</author>
<date>
<month>August</month>
<day>05</day>
<year>2005</year>
</date>
<body>Matapos ihayag ni House Speaker Jose de Venecia na &amp;quot;virtually dead&amp;quot; na ang impeachment complaint na nakahain laban kay Pangulong Arroyo, nais ni Ilocos Norte Rep. Imee Marcos na mag-inhibit ang una sa pagsisimula ng impeachment proceedings sa Lunes. Ayon kay Rep. Marcos, hindi dapat husgahan ni de Venecia ang kalalabasan ng reklamo batay lamang sa bilang ng mga mambabatas na nagpahayag ng suporta sa Pangulo. Sinabi ni Marcos na dapat na maging patas at transparent si de Venecia dahil kung hindi niya ito gagawin ay mas makabubuting iitsapuwera na lamang nito ang sarili mula sa gagawing pagdinig. Anya, bilang independent branch ng gobyerno, ang Kongreso ang kumakatawan sa publiko at hindi bilang mouthpiece ng Malaca&amp;ntilde;ang o anupamang political party. (Ulat ni Malou Rongalerios)</body>
<link>http://www.philstar.com/Article.aspx?articleId=290008&amp;publicationSubCategoryId=92</link>
</article>
<article>
<title>Garci tugis na, buong mundo ginagalugad</title>
<author>Malou Rongalerios</author>
<date>
<month>August</month>
<day>06</day>
<year>2005</year>
</date>
<body>Nakipag-ugnayan na ang House committee on public information sa Department of Foreign Affairs para sa paghahanap sa kontrobersiyal na si dating Comelec Commissioner Virgilio Garcillano. Sinabi ni committee chairman Rep. Gilbert Remulla na isang &amp;quot;global search&amp;quot; ang isasagawa upang mapabilis ang pagtugis kay Garcillano na sinasabing nasa Singapore o London. Ayon kay Remulla, nasa kamay na ngayon ng Philippine National Police ang responsibilidad upang mahanap si Garcillano matapos magpalabas ng warrant of arrest ang Kamara kamakalawa kaya hinikayat din nito ang PNP na makipagtulungan sa Interpol. Mahalaga anyang maiuwi sa bansa si Garcillano kung totoong nakalabas na ito ng Pilipinas. Kumbinsido si Remulla na wala na sa bansa si Garcillano kaya pinalawak nito ang paghahanap sa lahat ng sulok ng mundo, partikular sa Singapore at London. Nakatakda ring magpakalat ng larawan ni Garcillano para makatulong sa paghahanap ang mga Pinoy community sa ibang bansa. Ayon sa kongresista, hindi lahat ng Filipino sa ibang bansa ay nakakakilala kay Garcillano kaya larawan ng dating komisyuner ang pagbabatayan ng mga ito. Gayunman, kailangang dumaan sa diplomatic protocol para mapagbigyan ang request for verification kung may record nga na nakapasok sa kanilang bansa si Garcillano &amp;quot;Protocols are delaying our effort to get the necessary information from the two countries,&amp;quot; sabi pa ni Remulla. Samantala, sinimulan na ng oposisyon ang &amp;quot;community hopping&amp;quot; o pag-iikot sa ibat ibang probinsiya upang mangalap ng piso-pisong ambag para sa &amp;quot;Where is Garci Campaign?&amp;quot; Umaabot pa lamang sa P500,000 ang pabuyang nalilikom at target nilang makakuha ng halagang P1 milyon. (Ulat ni Malou Rongalerios)&amp;lt;</body>
<link>http://www.philstar.com/Article.aspx?articleId=290149&amp;publicationSubCategoryId=92</link>
</article>
<article>
<title>Raul Roco namatay sa cancer</title>
<author>Doris Franche/Angie dela Cruz/Joy Cantos/Edwin Balasa/Malou Rongalerios/Lilia Tolentino</author>
<date>
<month>August</month>
<day>06</day>
<year>2005</year>
</date>
<body>Matapos ang isang linggong pagsasailalim sa chemotherapy ay namatay din kahapon ng umaga ang dating senador at presidential candidate na si Raul Roco matapos ma-cardiac arrest dahil sa sakit na prostate cancer at kumplikasyon sa baga at buto. Si Roco, 63, ay binawian ng buhay sa St. Lukes Medical Center sa Quezon City bandang alas-9 ng umaga. Kasalukuyang nakaburol ang labi sa chapel ng Sta. Maria dela Strada Parish Church sa La Vista, Katipunan road, Quezon City. Iniwan ni Roco ang 6 na anak at asawang si Sonia. Naging kapansin-pansin ang biglang pagbagsak ng katawan ni Roco noong panahon ng kampanya kaya napilitang magpagamot sa Amerika. Siya ang unang kandidato sa pagka-pangulo na nag-concede sa nabanggit na halalan. Si Roco na ipinanganak noong October 26, 1941 at tubong-Naga City, Camarines Sur ay naging pinakabatang youth leader at Con-Con delegate noong 1961. Siya rin ay isa sa mga award-winning film producer na dinirehe ni Lino Brocka sa pelikulang Tinimbang Ka Ngunit Kulang na humakot ng 6 na Famas Awards noong 1974. Malaki rin ang naitulong nito sa mga kababaihan at OFWs dahil sa pag-akda ng Nursing Act, Anti-Sexual Harassment Law, Anti-Rape Law, Child and Family Courts at Women in Nation-Building Law. Nanungkulan din si Roco sa Department of Education (DepEd) noong 2001. Nagpa-abot naman ng pakikiramay si Pangulong Arroyo at mga miyembro ng Senado at Kamara. Isa anyang malaking kawalan sa bansa si Roco. (Ulat nina Doris Franche/Angie dela Cruz/Joy Cantos/Edwin Balasa/Malou Rongalerios/Lilia Tolentino)</body>
<link>http://www.philstar.com/Article.aspx?articleId=290154&amp;publicationSubCategoryId=92</link>
</article>
<article>
<title>Dy pasisiputin sa jueteng hearing</title>
<author>Rudy Andal/Malou Rongalerios</author>
<date>
<month>August</month>
<day>06</day>
<year>2005</year>
</date>
<body>Pinadalhan na ng imbitasyon ng Senado si dating Isabela Gov. Faustino Dy upang dumalo sa susunod na jueteng hearing matapos idawit ng whistleblower na si Michaelangelo Zuce na naroroon ito ng maganap ang sinasabing suhulan sa mga Comelec officials sa bahay ni Pangulong Arroyo sa La Vista, Quezon City noong Enero 2004. Ipinadala ni Sen. Manny Villar, chairman ng Senate committee on public order and illegal drugs, ang imbitasyon kay Dy sa tanggapan nito sa Malate, Maynila nitong Miyerkules makaraang ihayag ng abogado ni Dy na si Atty. George Aggabao na wala pang natatanggap na imbitasyon ang kanyang kliyente mula sa Senado. Sinabi pa ni Dy sa statement nito na binasa ni Aggabao na sakaling imbitahan siya ay pag-aaralan muna niya itong mabuti. Wika pa ni Dy, wala siyang ibang binibigyan ng awtorisasyon upang magsalita kundi si Aggabao. Sakaling humarap man siya sa proper forum, sinabi ni Dy na ang katotohanan lamang ang kanyang sasabihin at kailanman ay hindi siya magpapagamit sa ilang grupo na mayroon lamang pansariling interes. Itinanggi rin kahapon ng kampo ni Dy na naghihintay sila ng &amp;quot;highest bidder&amp;quot; mula sa administrasyon o oposisyon bago bumalik sa bansa upang tumestigo. Sinabi ni Aggabao na hindi humingi ng pabor ang kanyang kliyente mula sa administrasyon o oposisyon kapalit ang impormasyong nalalaman nito. Ani Aggabao, totoong malaki ang partisipasyon ni Dy sa kampanya ng Pangulo dahil hindi lamang ito sa Isabela nangampanya kundi maging sa ibag panig ng bansa. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=290158&amp;publicationSubCategoryId=92</link>
</article>
<article>
<title>5 araw pasok ng congressmen</title>
<author>Malou Rongalerios</author>
<date>
<month>August</month>
<day>06</day>
<year>2005</year>
</date>
<body>Upang maipakita sa publiko na hindi pawang pamumulitika lamang ang ginagawa ng ilang mambabatas, ipinanukala ni Sorsogon Rep. Jose Solis na gawing limang araw isang linggo ang pasok ng mga kongresista. Binanggit ni Solis sa plenaryo ang naturang panukala at handa niyang isulong ito sa susunod na linggo. Maging si House Majority Floorleader Prospero Nograles ay pabor sa panukala dahil sa ngayon aniya ay nagpapatung-patong na ang trabaho ng mga kongresista. Kabilang sa mga dapat harapin ng Kongreso ay ang impeachment proceedings, Charter Change at ang pagtalakay sa 2006 National Budget. &amp;quot;Kung puwede ay huwag muna kaming umuwi sa aming mga respected provinces, dire-diretso muna for at least 2-3 months straight so by the end of the year, we have worked on a lot of things already,&amp;quot; sinabi pa ni Nograles. Sa kasalukuyan ay tatlong araw lamang ang itinatagal ng sesyon ng mga kongresista mula Lunes hanggang Miyerkules at ipinatutupad pa rin ang four-day work week sa Mababang Kapulungan kung saan pumapasok ang mga empleyado mula Lunes hanggang Huwebes. (Ulat ni Malou Rongalerios)</body>
<link>http://www.philstar.com/Article.aspx?articleId=290167&amp;publicationSubCategoryId=92</link>
</article>
<article>
<title>Drug test sa mga senador, kongresista</title>
<author>Malou Rongalerios</author>
<date>
<month>August</month>
<day>06</day>
<year>2005</year>
</date>
<body>Binuhay kahapon ang panukalang mandatory drug test sa bawat senador, kongresista at iba pang inihalal na opisyal ng gobyerno taun-taon. Sa panukala ni Iloilo Rep. Arthur Defensor, nais nitong amyendahan ang Republic Act 9165 o mas kilala bilang Comprehensive Dangerous Drugs Act. Pero hindi kabilang sa panukala ang Presidente, Bise Presidente, Senate President at Speaker of the House. &amp;quot;It is just proper that the leaders in government should be the role model of the people and that they should set the example,&amp;quot; ani Defensor. Hinikayat din ni Defensor ang mga kapwa mambabatas na suportahan ang kanyang panukala upang maipakita sa publiko ang determinadong hangarin na maresolba ang talamak na suliranin sa ipinagbabawal na gamot. Ang isasagawang drug test sa mga opisyal ng gobyerno ay ipapasagot sa mga ahensiya o departamentong kanilang kinabibilangan. Idinagdag ni Defensor na sinumang opisyal ng gobyerno na babagsak sa drug test ay dapat sumailalim sa disciplinary action. (Ulat ni Malou Rongalerios)</body>
<link>http://www.philstar.com/Article.aspx?articleId=290173&amp;publicationSubCategoryId=92</link>
</article>
<article>
<title>Jueteng hearing tapusin na!</title>
<author>Malou Rongalerios</author>
<date>
<month>August</month>
<day>06</day>
<year>2005</year>
</date>
<body>Umapela ang mga kongresista sa Senado na tigilan na ang ginagawang imbestigasyon hinggil sa isyu ng jueteng matapos ang ginawang pagbaligtad ni jueteng witness Richard Garcia. Sa pahayag nina Isabela Rep. Edwin Uy at Leyte Rep. Eduardo Veloso, pagpapatibay sa katwiran ang ginawang pahayag ni Garcia na isinubo lamang sa kanya ni Sen. Panfilo Lacson ang paratang na sangkot ang First Family sa operasyon ng illegal na sugal sa bansa. Hiniling din ng mga kongresista sa Senado na burahin sa records ng Senate committees on public order and illegal drugs at games and amusement ang mga ibinigay na testimonya nina Garcia, Sandra Cam, Boy Mayor at Abraham Riva dahil napatunayan na tinuruan lamang ni Lacson ang mga nasabing testigo upang idiin ang pamilya Arroyo. &amp;quot;The probe must now end after it has been established that politics was behind the conduct of the jueteng hearings. The Senate should also study ways on how to repair the harm done to the First Family because of the unsubstantiated charges of the witnesses,&amp;quot; dagdag pa nina Uy at Veloso. (Ulat ni Malou Rongalerios)</body>
<link>http://www.philstar.com/Article.aspx?articleId=290178&amp;publicationSubCategoryId=92</link>
</article>
<article>
<title>Oposisyon nalagasan na: Cam, Mayor aayaw na!</title>
<author>Rudy Andal</author>
<date>
<month>August</month>
<day>07</day>
<year>2005</year>
</date>
<body>Nalalagasan na ng testigo ang oposisyon dahil matapos bumaligtad si Richard Garcia ay inaalok na rin umano ang dalawa pang jueteng witness na sina Sandra Cam at Wilfredo &amp;quot;Boy&amp;quot; Mayor ng malaking halaga kapalit ng pagbawi sa kanilang testimonya na nagdidiin sa First Family sa jueteng payola. Ayon sa impormante, inalok umano si Cam ng halagang P30 milyon upang bawiin ang kanyang pahayag na siya ang naghatid ng P500,000 kay Pampanga Rep. Mikey Arroyo at P400,000 kay Negros Occidental Rep. Ignacio &amp;quot;Iggy&amp;quot; Arroyo noong Disyembre 2004 sa Mababang Kapulungan ng Kongreso bilang buwanang jueteng payola mula sa Bicol. Hindi naman mabatid sa source kung magkano ang perang itatapal kay Boy Mayor para baguhin ang salaysay nito. Si Mayor, dating jueteng operator umano sa Bicol ay nagbigay ng buwanang P600,000 sa presidential son na si Mikey sa pamamagitan ng bagman nitong si Arthur Naguit makapag-operate lamang ng jueteng sa Baguio City. Sinabi pa ng source, mula nang umalis sa kanila si Garcia ay sunud-sunod na text messages ang natatanggap nina Cam at Mayor para tuluyang bawiin ang kanilang testimonya sa Senate committee on public order and illegal drugs at committee on games and amusement. Ipinahayag naman ni Lingayen-Dagupan Archbishop Oscar Cruz na umatras na ang kanyang dalawa pang bagong testigo na nakatakdang humarap sa Senado sa susunod na linggo matapos na matakot sa harassment ng Palasyo. Kaugnay nito, tiniyak ni Senate Minority Leader Aquilino Pimentel Jr. na haharap sa pagdinig ng Senado sa jueteng payola scandal si dating Isabela Gov. Faustino Dy Jr. upang ilahad ang kanyang nalalaman sa suhulang naganap sa bahay ng Pangulo sa La Vista Subd. sa Quezon City. Aniya, sinabihan na siya ng taong malapit kay Dy na haharap ito sa pagdinig ng dalawang nabanggit na komite ng Senado. &amp;quot;I have not spoken to Gov. Dy. But its clear he will come for the investigation. I came to know this through a friend who is in contact with the former governor,&amp;quot; ani Pimentel. (Ulat ni Rudy Andal)</body>
<link>http://www.philstar.com/Article.aspx?articleId=290317&amp;publicationSubCategoryId=92</link>
</article>
<article>
<title>57 Pinoy inaresto sa Thailand</title>
<author>Mer Layson</author>
<date>
<month>August</month>
<day>07</day>
<year>2005</year>
</date>
<body>May 57 manggagawang Pinoy ang inaresto sa Thailand at dumaranas ngayon ng ibat ibang uri ng karamdaman matapos na akusahan ng ilegal na pagpasok sa nasabing bansa sa kabila ng pagkakaroon nila ng legal na dokumento. Sa pinakahuling report, sinasabing tatlong Pinay mula sa nasabing bilang na dinakip ang dinapuan at inaatake ng sakit na asthma, migraine at iba pang sakit habang nasa loob ng piitan. Dahil dito, pinagpapaliwanag ng Department of Foreign Affairs (DFA) ang pamahalaang Thailand hinggil sa ginawang pag-aresto sa mga Pinoy noong Hulyo 27, 2005. Ayon kay Foreign Affairs Sec. Alberto Romulo, nagsumite na kahapon ng representasyon ang pamahalaan sa Thai government na humihiling na palayain ang 57 Pinoy. Sinabi ng Kalihim na hindi nila kukunsintihin ang ating mga kababayan kung talagang may nagawang kasalanan ay marapat lamang na parusahan ngunit kung wala naman ay dapat na palayain. Kumikilos na rin si Philippine Ambassador to Thailand Antonio Rodriguez para sa mabilisang aksyon at pagpapalaya sa mga inarestong Pinoy. Iginiit naman ng Thai authorities na ang kanilang pagdakip sa 57 Pinoy ay bunsod ng kanilang paglabag sa Section 12 ng Thai Immigration Act. Pumasok ang mga Pinoy sa nasabing bansa bilang mga turista ngunit lumalabas na may intensyong magtrabaho nang walang kaukulang dokumento. (Ulat ni Mer Layson)</body>
<link>http://www.philstar.com/Article.aspx?articleId=290328&amp;publicationSubCategoryId=92</link>
</article>
<article>
<title>Mosyon ng BoC collector, ibinasura</title>
<author>Grace dela Cruz</author>
<date>
<month>August</month>
<day>07</day>
<year>2005</year>
</date>
<body>Ipinawalangsaysay ng mababang hukuman ang mosyon ng isang kolektor ng Bureau of Customs (BoC) na madesisyunan muna ng Office of the Ombudsman ang kasong graft na isinampa laban sa kanya makaraan umanong tumanggap siya ng suhol na aabot sa milyon piso mula sa dalawang negosyante. Batay sa 1-pahinang kautusan ni Manila Regional Trial Court (RTC) Branch 26 Judge Silvino Pampilo, ibinasura nito ang motion na isinampa ni Garcia Caringal, deputy collector for assessment ng BoC, kung saan nais nito na pabayaan muna ang Ombudsman na iresolba ang kanyang apela na muling marebisa ang nasabing kasong graft. Ang kaso ay nag-ugat sa reklamong inihain ng negosyanteng sina Cecil Quimpo at Henry Limon sa Ombudsman, kung saan hiningan umano sila ng lagay ni Caringal bilang facilitation fee para mabilis na ma-release ang mga tela na ginagamit ng dalawang nasabing negosyante sa kanilang buy and sell business. Kasamang iprinisinta ng mga complainants ang ebidensiya hinggil sa mga ari-arian ni Caringal na aabot sa P105 milyon na umanoy imposible namang makuha nito mula sa P25,000 suweldo nito buwan-buwan. Gayunman, ipinaliwanag ni Caringal sa kanyang counter-affidavit na ang mga inisyung tseke na nagkakahalaga ng mahigit P2 milyon ay hindi lagay kundi kabayaran sa mga telang binili ng dalawa. Aniya, bagkus ay sinampahan pa niya ang mga ito ng paglabag sa Batas Pambansa Blg. 22 o mas kilala bilang bouncing checks at estafa. Ikinatuwiran ni Caringal na napaka-imposibleng tumanggap ng lagay sa pamamagitan ng tseke dahil tiyak naman na mate-trace ito sa kanya. Ngunit, ikinatuwiran pa rin ng Ombudsman ang pagsusulong ng kasong paglabag sa Republic Act 3019 o ang Anti-Graft and Corrupt Practices Act laban sa nasabing kolektor. (Ulat ni Grace dela Cruz)</body>
<link>http://www.philstar.com/Article.aspx?articleId=290332&amp;publicationSubCategoryId=92</link>
</article>
<article>
<title>NDF pumalag sa suspension ng JASIG</title>
<author>Lilia Tolentino</author>
<date>
<month>August</month>
<day>07</day>
<year>2005</year>
</date>
<body>Hiniling ng National Democratic Front (NDF) sa pamahalaan na magbigay sa kanila ng pormal na pasabi ukol sa suspensyon ng Joint Agreement on Safety and Immunity (JASIG) alinsunod sa napagkasunduan ng magkabilang panig sa implementasyon ng kasunduan. Ayon kay Jose Maria Sison, chief political consultant ng NDF, kung talagang desidido ang GRP na huwag nang ipagpatuloy ang implementasyon ng JASIG, kailangang gumawa ito ng &amp;quot;categorical notice&amp;quot; at hindi lang &amp;quot;notice of suspension&amp;quot;. &amp;quot;There is no such thing as notice of suspension in the JASIG. Even if GRP makes and immunity guarantees and basic civil rights go beyond the 30-days allowance for NDF personnel to seek safety if they are in any unsafe position,&amp;quot; ani Sison. Sa pinalabas na suspensyon ng JASIG, sinabi ng Malaca&amp;ntilde;ang na magpapatupad ang Armed Forces of the Philippines (AFP) ng pag-aresto sa mga miyembro ng NDF na nasa order of battle ng militar. Sa pamamagitan ni Exec. Sec. Eduardo Ermita, sinuspinde ng pamahalaan ang JASIG dahil sa pahayag ng mga rebelde na hindi na nila ipagpapatuloy ang negosasyong pangkapayapaan sa GRP at hihintayin na lang ang susunod na administrasyon. Ang pag-aresto sa mga rebeldeng saklaw ng immunity sa pagdakip ay magkakabisa ng 30-araw pagkaraang matanggap ng NDF ang notice na ipadadala ng pamahalaan. (Ulat ni Lilia Tolentino)</body>
<link>http://www.philstar.com/Article.aspx?articleId=290338&amp;publicationSubCategoryId=92</link>
</article>
<article>
<title>Guiguinto, Drug Check nagkaisa kontra droga</title>
<author></author>
<date>
<month>August</month>
<day>07</day>
<year>2005</year>
</date>
<body>Kapit-bisig ang lokal na pamahalaan ng Guiguinto, Bulacan at ng Drug Check Philippines, Inc., ang no.1 at tanging nationwide drug testing company sa bansa, hinggil sa kampanya laban sa ipinagbabawal na gamot. Ang naturang programa na sinuportahan ni Councilor Ariel S. Arceo ay naisagawa sa pamamagitan ng SALIKA Foundation, isang community-based private institution sa Guiguinto, Bulacan na naglalayong mabigyan ng libreng pagpapa-aral ang mga mahihirap ngunit karapat-dapat na mga estudyante para mapangalagaan ang kinabukasan ng mga kabataan dito. &amp;quot;I believe that everyone has a social responsibility that needs to be recognized and fulfilled kaya higit po naming pinangangalagaan ang kinabukasan at kapakanan ng mga kabataan&amp;quot; pahayag ni Arceo. Nakipag-tulungan ang Drug Check Philippines, Inc. sa lokal na pamahalaan para asistihan ang implementasyon ng anti-drug campaign nito na nagsisilbing paalala sa mga kabataan at mga residente ng Guiguinto Bulacan hinggil sa paglaban sa mga bawal na gamot sa kanilang lugar. Naniniwala si Arceo na sa pamamagitan ng pakikiisa ng mga residente ng local na pamahalaan ng Guiguinto ay higit na magpapatagumpay sa programa nito laban sa illegal drugs.</body>
<link>http://www.philstar.com/Article.aspx?articleId=290343&amp;publicationSubCategoryId=92</link>
</article>
<article>
<title>Bong Pineda sinusuyo ng oposisyon vs GMA</title>
<author>Ni Rudy Andal</author>
<date>
<month>August</month>
<day>08</day>
<year>2005</year>
</date>
<body>Nililigawan na umano ng kampo ng oposisyon ang suspected jueteng lord na si Rodolfo &amp;quot;Bong&amp;quot; Pineda upang tumestigo laban kay Pangulong Arroyo sa jueteng payola sa sandaling matuloy ang impeachment case. Ayon sa source, ilang malalapit umano kay Sen. Panfilo Lacson ang nanunuyo kay Pineda upang tumayong witness at sabihin sa Senate hearing na mula noong kumandidato ang Pangulo sa pagiging senador ay tinulungan na niya ito sa campaign fund na mula sa jueteng. Pero sabi ng impormante, tumanggi raw si Pineda. Dalawang Comelec officials na sina Gilbert Palogan ng Bulacan at Ferdinand Gerardo ng Pampanga ang nag-akusa sa pamamagitan ng kanilang affidavit na nilapitan din daw sila ng taong malapit kay Lacson na si ret. Gen. Julius Yarcia kasama ang isang Dante Tan at isa pang retiradong heneral ng PNP upang himuking patotohanan ang naging akusasyon ni Michaelangelo Zuce kapalit ng malaking halaga at US visas. Sinabi pa nina Palogan at Gerardo sa kanilang affidavit na noong kausapin sila ni Yarcia ay namataan din nilang naroroon sa paligid si dating Defense Sec. Renato de Villa. Ginagawa ng oposisyon ang pangangalap ng mga susunod na testigo matapos umatras ang sinasabing 2 witness ni Archbishop Oscar Cruz na sana ay ihaharap niya sa susunod na imbestigasyon ng Senado sa Miyerkules. Ayon kay Cruz, ang isa ay natakot sa posibleng mangyari sa buhay ng kanyang pamilya sa sandaling maging testigo matapos makita sa telebisyon ang umatras na si Richard Garcia habang ang isa naman ay nangangambang magamit lamang sila sa pulitika. Sinabi pa ng impormante na pinipilit pa rin ng oposisyon na makuha nila si dating Isabela Gov. Faustino Dy., Jr. na nasa Amerika ngayon. Nasa US umano ngayon sina dating Sen. Ernesto Maceda at Yarcia para kumbinsihin ang dating gobernador. Nauna nang nagbigay ng pahayag si Dy na wala siyang binibigyan ng awtorisasyon na magsalita para sa kanya at handa raw niyang sabihin ang totoo sa proper forum pero hindi siya magpapagamit sa grupong ang isinusulong lamang ay pansariling interes.</body>
<link>http://www.philstar.com/Article.aspx?articleId=290484&amp;publicationSubCategoryId=92</link>
</article>
<article>
<title>Gusto mong yumaman? Maging witness ng oposisyon</title>
<author></author>
<date>
<month>August</month>
<day>08</day>
<year>2005</year>
</date>
<body>Inihayag ni Bacolod City. Rep. Monico Puentevella na nagtatayo na ang hanay ng oposisyon ng isang &amp;quot;Philippine Witness Academy&amp;quot; kung saan sinasanay at tinuturuan ang mga testigong ilalabas laban kay Pangulong Arroyo. Sa isang pahayag, sinabi ng chairman ng House committee on transportation na ang ginawang pagbaligtad ni jueteng witness Richard Garcia at ang pag-amin ng dalawang opisyal ng Comelec na inalok sila ng kampo ni Sen. Panfilo Lacson at dating Defense Sec. Renato de Villa ng pera at US visa upang magbigay ng pekeng alegasyon hinggil sa umanoy dayaan sa nakalipas na halalan ang nagpapatunay sa matinding hangarin ng oposisyon na makitang lumalayas ng Malaca&amp;ntilde;ang si Arroyo. Ayon pa kay Puentevella, pamumunuan umano ni ret. PNP director Julius Yarcia ang sinasabing paaralan na magtuturo sa mga estudyante na maging kapani-paniwalang testigo upang maisulong ng oposisyon ang kanilang ambisyong mapatalsik sa puwesto ang Pangulo. Naniniwala pa si Puentevella na ang ginawang pangangalaga nina Yarcia at iba pang tauhan ni Lacson kay Garcia at sa iba pang testigo ang nagbigay ng motibasyon sa oposisyon para magtayo ng PWA. Kabilang umano sa mga tanyag na grumadweyt sa nasabing paaralan sina jueteng witness Sandra Cam, Boy Mayor at Michaelangelo Zuce.</body>
<link>http://www.philstar.com/Article.aspx?articleId=290488&amp;publicationSubCategoryId=92</link>
</article>
<article>
<title>3 pinagpipilian sa DepEd</title>
<author></author>
<date>
<month>August</month>
<day>08</day>
<year>2005</year>
</date>
<body>Tatlo ang pinagpipilian ng Malaca&amp;ntilde;ang na pumalit sa nagbitiw na kalihim ng Department of Education na si Florencio Abad. Matunog ang pangalan nina TESDA Administrator Augusto Syjuco, ex-Congressman Eduardo Nachura at DepEd Undersec. for Programs and Project Fe Hidalgo. Dahil dito, nakikiusap ang mga opisyal at staff ng DepEd kay Pangulong Arroyo na pumili ng talagang angkop sa puwesto at hindi iyong may mga &amp;quot;political interes&amp;quot; upang hindi maapektuhan ang serbisyo ng kagawaran na ikakaapekto rin ng milyon-milyong estudyanteng umaasa dito. Matatandaang nag-resign si Abad at sumama sa 9 pang nagbitiw na Cabinet secretaries para manawagan na bumaba sa puwesto ang Pangulo. Ani DepEd undersec. Juan Miguel Luz, kailangang ang susunod na kalihim ng edukasyon ay iyong ipagpapatuloy ang mga inumpisahang proyekto ng mga nagdaang kalihim at may malasakit sa kapakanan ng mga mag-aaral. (Edwin Balasa)</body>
<link>http://www.philstar.com/Article.aspx?articleId=290498&amp;publicationSubCategoryId=92</link>
</article>
<article>
<title>Resulta ng ARMM polls pinagdudahan</title>
<author></author>
<date>
<month>August</month>
<day>08</day>
<year>2005</year>
</date>
<body>Pinagdududahan ni Senate Minority Leader Aquilino Pimentel Jr. ang kredibilidad ng magiging resulta ng eleksiyon ngayon sa Autonomous Region in Muslim Mindanao (ARMM) matapos mag-withdraw ang may 7 gubernatorial candidates kabilang sina ARMM Gov. Parouk Hussein at Basilan Rep. Gerry Salapuddin. Sinabi ni Pimentel, bukod sa pagbawi sa kandidatura ng 7 gubernatorial candidates ay magboboykot din sa eleksiyon ang Moro National Liberation Front (MNLF) dahil nabigo raw ang Comelec na malinis ang registry of votes mula sa 100,000 double registrants at flying voters. (Rudy Andal)</body>
<link>http://www.philstar.com/Article.aspx?articleId=290505&amp;publicationSubCategoryId=92</link>
</article>
<article>
<title>Transaction fees sa ATM inangalan</title>
<author></author>
<date>
<month>August</month>
<day>08</day>
<year>2005</year>
</date>
<body>Upang makapamili ang mga gumagamit ng automated teller machines (ATM) ng bangkong mas mababa ang sinisingil na transaction fees, ipinanukala ni Catanduanes Rep. Joseph Santiago na gawing regular ang pagpapalathala nito sa mga pahayagan. Ayon kay Santiago, umaabot na sa 16.4 milyon ang ATM users sa bansa at karamihan sa mga ito ay umaangal dahil sa mataas na transaction fees kung hindi sa kanilang bangko sila magwi-withdraw. Kabilang anya sa mga nagrereklamo ang mga kamag-anakan ng mga OFWS dito sa Pilipinas dahil nababawasan pa ang ipinadala sa kanila dahil sa ATM charges. Dapat din anyang imbestigahan ng Bangko Sentral ng Pilipinas ang mataas na ATM charges na sinisingil ng mga bangko. May tatlo anyang bangko sa bansa ang sumisingil ng mahigit sa P100 bawat transaksiyon kung ang magwi-withdraw sa kanila ay customer ng ibang bangko at P56 naman sa bawat balance inquiry. (Malou Rongalerios)</body>
<link>http://www.philstar.com/Article.aspx?articleId=290509&amp;publicationSubCategoryId=92</link>
</article>
<article>
<title>Ping hakot pa ng witness!</title>
<author>Nina Lilia Tolentino at Rudy Andal</author>
<date>
<month>August</month>
<day>09</day>
<year>2005</year>
</date>
<body>Magsisimula nang maghakot ng mga testigo si Sen. Panfilo Lacson upang madiin si Pangulong Gloria Macapagal-Arroyo sa pagtanggap ng jueteng payola. Ito ang tiniyak ni Sen. Lacson na nagsabing kung ipinipilit ng Palasyo na siya ang nagpalutang sa mga naunang testigo, ay nakahanda niyang pangatawanan ito. Itinanggi ni Lacson ang paratang sa kanya nina Presidential Spokesman Ignacio Bunye at Executive Sec. Eduardo Ermita na siya ang nangalap ng mga naunang testigo at nagtuturo umano para idawit ang pamilya ni Pangulong Arroyo sa jueteng payola. &amp;quot;Since they maintained that I am the one behind the surfacing of these witnesses despite my continuous assertion to the contrary, starting today I will make good their allegations and will start looking for witnesses. Likewise, I will ask well-meaning businessmen-friends to help Archbishop Oscar Cruz in sustaining the witnesses,&amp;quot; pahayag pa ni Lacson. Ibinunyag din ng mambabatas na mayroon siyang dadalhing testigo sa imbestigasyon ng Senado bukas hinggil sa jueteng na isang mataas na opisyal ng AFP. Sinabi ni Lacson, ang testigong ito ay magpapatotoo ang naunang akusasyon ni Michael Angelo Zuce hinggil sa nangyaring suhulan sa harap mismo ng Pangulo sa tahanan nito sa La Vista subdivision, QC sa mga Comelec officials. Ayon naman kay Senate Minority Leader Aquilino Pimentel Jr., mayroon nang affidavit ang testigong ito na umanoy may personal knowledge sa sinasabi ni Zuce. Ang ayaw banggitin na AFP official ang magiging pamalit ng oposisyon sakaling hindi dumalo si dating Isabela Gov. Faustino Dy Jr. sa gaganaping senate inquiry bukas. Ipinagmamalaki naman ng kampo ng oposisyon sa Kamara na nakuha na daw ni House Minority Leader Francis Escudero ang oo ni Gov. Dy upang tumestigo laban kay PGMA. Itinuturing naman ng Palasyo na patay na isyu na ang jueteng matapos bumaligtad sina Richard Garcia at Demosteles Riva. (May dagdag na ulat ni Malou Rongalerios)</body>
<link>http://www.philstar.com/Article.aspx?articleId=290651&amp;publicationSubCategoryId=92</link>
</article>
<article>
<title>1 pang jueteng witness bumaligtad</title>
<author></author>
<date>
<month>August</month>
<day>09</day>
<year>2005</year>
</date>
<body>Isa pang testigo ng oposisyon sa jueteng probe ng Senado ang sumunod sa yapak ni Richard Garcia matapos aminin nitong pinipilit lamang siyang isangkot ang pamilya ni Pangulong Arroyo sa jueteng payola. Ang pangalawang witness na bumaligtad at nagtungo sa tahanan ni Ding Santos sa Pasay City kahapon ay si Demosteles Abraham Riva. Sinabi ni Riva sa press conference nito sa tahanan ni Santos, ayaw na niyang magpagamit sa oposisyon partikular sa kampo ni Sen. Panfilo Lacson dahil ang nais lamang niya ay mawala ang jueteng at hindi gibain sa puwesto si Mrs. Arroyo. Pakiramdam ni Riva, ginagamit sila ng kampo ni Lacson sa pakikipag-kuntsaba nina Archbishop Oscar Cruz, Bishop Tobias at Bishop Deo Yniguez para sa PGMA Resign Movement. Wika pa ni Riva, sa halip na bigyan siya ng seguridad matapos maging witness ay inilagay siya sa isang safehouse sa squatters area sa Payatas, Quezon City kung saan ay pugad ng mga addict. Aniya, ang nais ng oposisyon ay idawit niya ang pamilya ni Mrs. Arroyo sa jueteng scandal gayung ang alam lamang naman niya talaga ay hanggang kay dating Presidential Adviser for Bicol Affairs Mario Espinosa. Sabi pa ni Riva, siya ay nagsilbi bilang collector lamang ni Usec. Espinosa sa jueteng operations sa Bicol at kung saan niya ipinapadala ang pera ay hindi niya alam ito pero tinuruan siya ng tauhan ni Lacson na si Ric Dandan na isabit daw ang pamilya ng Pangulo kasabay ang pangako na lahat ng hihilingin nito ay ibibigay kapag naupo na ang oposisyon. Aniya, ang krusada lamang niya ay mawala ang jueteng pero gagamitin pala sila ng oposisyon para mapatalsik ang Pangulong Arroyo kaya umalis na siya dito. (Lordeth Bonilla)</body>
<link>http://www.philstar.com/Article.aspx?articleId=290664&amp;publicationSubCategoryId=92</link>
</article>
<article>
<title>Northrail prexy handa sa Impeachment Court</title>
<author></author>
<date>
<month>August</month>
<day>09</day>
<year>2005</year>
</date>
<body>Inihayag ni Northrail president Jose Cortes Jr. na nakahanda siyang humarap sa impeachment court upang ipagtanggol ang Northrail project dahil wala naman itong anomalya gaya ng akusasyon ng oposisyon. Sinabi ni Mr. Cortes, ang $503 milyong loan sa Export-Import Bank of China (Eximbank) ay dumaan sa government to government transactions kaya walang anomalya dito gaya ng akusasyon ng oposisyon na isinama sa impeachment complaint laban kay Pangulong Arroyo. Nilinaw din ni Cortes na mali ang pagtataya ni Senate President Franklin Drilon na aabot ng P880 milyon ang halaga ng bawat kilometro ng Northrail na magmumula sa Sangandaan, Caloocan City hanggang Malolos Bulacan, dahil two-way track ito na may habang 64.4 kilomentro. Ipinaliwanag pa ng Northrail president, moderno at state of the art ang tren na ito kung saan ang mga sasakay ay puwedeng magkape habang nasa biyahe na hindi tatapon ang kanilang hinihigop na kape habang nasa tren. Aniya, hindi din rehabilitasyon lamang sa lumang riles ng tren ng PNR ang gagawin ng Northrail kundi puro bago ito bukod sa maglalagay sila ng concrete wall at mga viaducts habang ang gagamiting coaches dito ay mga Diesel Multiple Units (DMUs). &amp;quot;Handa akong humarap sa impeachment court sa sandaling umabot dito ang complaint laban kay Pangulong Arroyo upang ipagtanggol ang Northrail dahil wala namang anomalya o overpricing sa proyektong ito,&amp;quot; wika pa ni Cortes. Idinagdag pa ng Northrail president, ang nasabing loan ay babayaran ng Northrail sa loob ng 20 taon na mayroon lamang na 3 percent interest at may grace period pang 5 taon. Samantala, iginiit din ni Chinese Ambassador Wu Hongbo na ang nasabing loan agreement para sa Northrail project ay isang government to government transactions at wala itong anomalya. (Rudy Andal)</body>
<link>http://www.philstar.com/Article.aspx?articleId=290665&amp;publicationSubCategoryId=92</link>
</article>
<article>
<title>Opisyal sa Hello Garci tape ipinatawag ng AFP</title>
<author></author>
<date>
<month>August</month>
<day>09</day>
<year>2005</year>
</date>
<body>Apat sa sampung matataas na opisyal ng Armed Forces of the Philippines (AFP) na nabanggit sa Hello Garci tape ang ipinatawag upang isalang sa imbestigasyon ng AFP Fact Finding Board. Tumanggi si Lt. Comdr. Earl Eva Pabalan, military deputy public information chief, na pangalanan ang apat na AFP officials na ipinatawag ng fact finding board matapos masangkot ang kanilang pangalan sa Hello Garci tape kaugnay ng sinasabing naganap na dayaan noong nakaraang May 2004 elections. Kabilang si B/Gen. Francisco Gudani na kasama sa 4 na heneral na nabanggit ni dating Comelec Commissioner Virgilio Garcillano sa &amp;quot;Hello Garci tape. Hinamon naman ng Young Officers Union of the New Generation (YOUNG) si Gen. Gudani at 9 na iba pang opisyal na pawang nakabase sa Mindanao noong May 2004 elections na magpaliwanag hinggil sa kanilang naging partisipasyon sa dayaan. Minaliit naman ng AFP ang mga banta ng YOUNG kung saan ay sinabi pang bogus ang ipinalabas na manifesto nito na nagbabantang pababagsakin ang Arroyo government. Samantala, iniulat ng Philippine embassy sa United Kingdom sa Department of Foreign Affairs (DFA) na wala sa London ang hinahanap na si dating Comelec Comm. Garcillano matapos magpalabas ng warrant of arrest ang Kamara laban dito dahil sa pagkabigong makadalo sa pagdinig hinggil sa kontrobersyal na &amp;quot;Gloriagate tape&amp;quot;. (Joy Cantos/Ellen Fernando)</body>
<link>http://www.philstar.com/Article.aspx?articleId=290675&amp;publicationSubCategoryId=92</link>
</article>
<article>
<title>Labi ni Sen. Roco inuwi sa Bicol</title>
<author></author>
<date>
<month>August</month>
<day>09</day>
<year>2005</year>
</date>
<body>Inihatid kahapon ni Senate President Franklin Drilon at malalapit na kaibigan ang labi ni dating Sen. Raul Roco para isakay sa eroplano ito patungong Camarines Sur. Bandang alas-10:45 ng umaga kahapon ng isakay sa isang chartered flight ng Andes Soriano Aviation Corporation ang selyadong kahon na pinaglalagyan ng labi ni dating Education Sec. Roco. Kabilang sa mga naghatid sa bangkay ni Roco ay sina Sen. Drilon, dating Bangko Sentral Gov. Gabriel Singson at malalapit na kaibigan. Bago tuluyang ipasok ang bangkay ni Roco sa eroplano, tiniklop ni Sen. Drilon ang bandilang nakabalot dito at ipinagkaloob sa maybahay ng yumaon na si Mrs. Sonia Roco. Nakatakdang ihatid sa Sto. Ni&amp;ntilde;o Memorial Park sa Naga City si Roco sa Huwebes. Hindi na dinala sa Senado at Kamara ang labi ni Roco upang mabigyan siya ng luksang parangal bilang dating senador at kongresista. Nasawi si Roco noong Biyernes bandang alas-9:15 ng umaga sa St. Lukes Medical Center dahil sa prostate cancer nito. (Butch Quejada)</body>
<link>http://www.philstar.com/Article.aspx?articleId=290679&amp;publicationSubCategoryId=92</link>
</article>
<article>
<title>Boracay Tripartite Summit</title>
<author></author>
<date>
<month>August</month>
<day>09</day>
<year>2005</year>
</date>
<body>Nakatakdang isagawa ang Tripartite Summit sa Boracay island sa Malay, Aklan sa susunod na buwan para paigtingin ang peace and order, pag-angat sa kalidad ng turismo at ekonomiya dito para mabuo ang Boracay Development Authority (BDA). Ayon kay Dr. Orlando Sacay, chairman ng Boracay foundation na may 135 miyembro, dadalo sa summit sina PNP chief Arturo Lomibao, Department of Tourism, local government, private sector kabilang ang 300 resort owners at kasapi ng Boracay Chamber of Commerece. Sabi pa ni Sacay, kukuha sila ng consultant para baguhin ang lumang masterplan ng Boracay. Layunin ng summit na palakasin ang seguridad sa Boracay, turismo at ang planong pagkakaroon ng BDA kung saan ay magkakaroon ng sariling pamamahala ito pati ang pagbabayad ng buwis tulad ng Subic Bay Metropolitan Authority (SBMA). (Ellen Fernando)</body>
<link>http://www.philstar.com/Article.aspx?articleId=290684&amp;publicationSubCategoryId=92</link>
</article>
<article>
<title>Dayaan sa ARMM elections sa Basilan ibinuking</title>
<author></author>
<date>
<month>August</month>
<day>09</day>
<year>2005</year>
</date>
<body>Ibinulgar kahapon ni Basilan Rep. Gerry Salapuddin ang nangyaring dayaan sa Basilan sa isinagawang eleksyon ng Autonomous Region of Muslim Mindanao (ARMM) kasabay ang kahilingang ideklarang failure of elections. Sinabi ni Rep. Salapuddin, dapat ay kahapon lamang ipinamahagi ang mga election paraphernalias sa mga guro pero natuklasan niyang noong Linggo pa ito ipinamigay. Wika pa ni Salapuddin, isinumbong din sa kanya ng mga barangay officials sa Tuburan na namudmod daw ng pera ang mga tauhan ni Gov. Wahab Akbar at tinakot ang mga gurong aakto bilang mga election officers. Samantala, siniguro naman ng Palasyo na susuportahan ng Palasyo ang sinumang magwawagi sa ginanap na ARMM elections. Itinanggi din ni Presidential Spokesman Ignacio Bunye na mayroong partikular na kandidato sa pagiging gobernador ang sinuportahan ng Pangulo gaya ng alegasyon ni Rep. Salapuddin. Wika pa ni Bunye, importanteng mapanatili ang integridad at kalinisan ng halalan sa ARMM dahil ito ang magsisilbing daan para manumbalik ang tiwala at kumpiyansa ng tao sa proseso ng halalan. (Malou Rongalerios/Lilia Tolentino)</body>
<link>http://www.philstar.com/Article.aspx?articleId=290685&amp;publicationSubCategoryId=92</link>
</article>
<article>
<title>Witness ni Ping sinipa sa ISAFP</title>
<author>Joy Cantos</author>
<date>
<month>August</month>
<day>10</day>
<year>2005</year>
</date>
<body>Isang &amp;quot;kickout&amp;quot; sa Intelligence Service of the Armed Forces of the Philippines (ISAFP) ang bagong witness na ihaharap sa Senate probe ni Senador Panfilo Lacson upang idiin si Pangulong Arroyo sa jueteng payola. Sa ginanap na press conference kahapon sa Camp Aguinaldo, sinabi ni Lt. Col. Buenaventura Pascual, chief ng AFP-Public Information Office na si Army Capt. Marlon Mendoza ay naitalaga sa ISAFP noong 1998 pero natanggal sa puwesto dahil nadawit sa isang anomalya. Base sa mga dokumentong nakalap ng PSN, baon sa utang si Mendoza dahil sa bumagsak nitong negosyo. Kabilang pa sa problema nito ay ang kasalukuyang kalagayan ng ama na paralisado at ang suliraning pampamilya. Napag-alaman na hiwalay si Mendoza sa kanyang asawang si Hope at mga anak dahil sa kanyang umano'y pakikisama sa isang civilian employee sa Finance Service Center ng AFP. Nabatid pa na si Mendoza ay nahirang na assistant group commander ng MIG 23, ang Headquarters Support Group ng ISAFP noong Enero 2003, subalit na-relieve makalipas lamang ang siyam na buwan dahil sa P8.7-M scam matapos illegal na magbenta ng Mission Order mula P2,000 hanggang P5,000. Kaya mula Enero hanggang Oktubre 2003 ay nakapagbulsa umano si Mendoza ng tinatayang P8.7-M. Si Mendoza ay kasama rin umano sa grupong Kawal Pilipino kung saan nagpakalat ng mga propaganda materials na tumutuligsa sa gobyerno at nananawagan ng reporma. Ipinagmamalaki rin ni Mendoza na siya ay naging intelligence officer sa Mindanao noong nakaraang eleksiyon gayong na-relieve na siya sa ISAFP noon pang 2003. Napag-alaman sa imbestigasyon na si Mendoza at kanyang commander na si Lt. Col. Nestor Saludo ay nag-isyu ng mga ISAFP appointments, memorandum receipts, mission orders at maging ISAFP ID cards gayong wala silang awtoridad na gawin ito. Dahil peke ang mga na-isyu nilang mga papeles kaya nasa ilalim sila ngayon ng court martial trial for violations of Articles of War 95 (Fraud Against Government) at 96 (Conduct Unbecoming an Officer and a Gentleman). Ayon naman sa kampo ni Pangulong Arroyo, desperado na ang oposisyon sa paghahanap ng mga testigo kaya mga kapwa desperado rin ang mga nakukuha nilang witness para maisalba ang gumuguhong kaso nito laban sa Pangulo. (Ulat ni Joy Cantos)</body>
<link>http://www.philstar.com/Article.aspx?articleId=290785&amp;publicationSubCategoryId=92</link>
</article>
<article>
<title>Bagong testigo ni Ping di aatras sa laban!</title>
<author>Joy Cantos at Rudy Andal</author>
<date>
<month>August</month>
<day>10</day>
<year>2005</year>
</date>
<body>&amp;quot;Tuloy ang laban! Ito ang ibinulalas na hamon kahapon ni Army Capt. Marlon Mendoza, sa kabila umano ng pagwasak sa kanyang kredibilidad bilang isa sa mga hawak na testigo ni Sen. Panfilo Lacson kaugnay ng umanoy dayaan noong 2004 national elections. Ayon kay Mendoza, hindi siya natatakot sa mga banta sa kanyang buhay at tuloy ang kanyang pagharap sa imbestigasyon ng Senado ngayong araw. Inamin ni Mendoza na nagtago siya matapos lumantad si La Vista payoff whistleblower Michaelangelo Zuce dahil tinutugis siya at ang kanyang pamilya ng Presidential Security Group (PSG). Maging ang kanyang mga kaibigan ay tinangka umanong suhulan upang ituro ang kanyang kinaroroonan. Ibinulgar naman ni Sen. Panfilo Lacson na nakatanggap sila ng tawag mula sa pamilya ni Mendoza sa Batangas na may tatlong sasakyan ng PSG ang nakaparada sa paligid ng kanilang bahay kaya agad na humingi ng tulong ang senador sa parish priest ng Lemery, Batangas upang mailabas ang pamilya ng sundalo. Nailabas din ang siyam na miyembro ng pamilya ni Mendoza sa pamamagitan ng mini-people power ng parish priest at mga kapitbahay nito at sa kasalukuyan ay nasa safehouse na ang mga ito. Ikinabahala ni Lacson ang tila mas lalong sumasamang ginagawa at ikinikilos ng Malaca&amp;ntilde;ang na tila may &amp;quot;undeclared martial law&amp;quot;. Pero tiniyak naman ni Lacson na sa kabila ng mga pananakot ay mas lalong determinado si Mendoza na humarap sa jueteng hearing upang ilabas ang kanyang mga nalalaman at suportahan ang testimonya ng La Vista payoff whistleblower na si Michaelangelo Zuce. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=290798&amp;publicationSubCategoryId=92</link>
</article>
<article>
<title>Mga demonyo sa Kongreso pinalayas</title>
<author>Malou Rongalerios</author>
<date>
<month>August</month>
<day>10</day>
<year>2005</year>
</date>
<body>Nagsagawa kahapon ang grupong Akbayan ng exorcism o simbolikong ritual para palayasin ang mga demonyong dala ng pulitika, partisanship at kasinungalingang naghahari umano sa Mababang Kapulungan ng Kongreso. Ang exorcism ay isinagawa sa lobby ng main building ng House of Representatives sa pangunguna ni Fr. Robert Reyes at nina Akbayan Reps. Loretta Ann Rosales at Risa Hontiveros. Nais ng grupo na itaboy ang mga sinasabing demonyong dala ng pulitika upang maghari ang katotohanan sa pagsisimula ng pagtalakay ng House committee on justice ngayong araw sa impeachment complaint laban kay Pangulong Arroyo. Sinabi ni Hontiveros na inaasahan na nila na gagamitin na naman ng mayorya ang kanilang bilang upang harangin ang proseso ng impeachment. Namahagi naman sa isinagawang misa ang tinatawag na Independent Bloc na kinabibilangan ng mga kinakatawan ng Bayan Muna ng 80 rosas kung saan ang 79 ang sumisimbolo sa 79 lagda na kakailanganin ng mga nagsusulong ng impeachment complaint at ang pang-80 ay para kay House Speaker Jose de Venecia. Samantala, sinabi ni Maguindanao Rep. Simeon Datumanong, chairman ng House committee on justice na unang reresolbahin ng mga kongresista kung papaano tatalakayin ang tatlong impeachment complaints na inihain nina Atty. Oliver Lozano na sinusugan pa ng supplemental complaint ng oposisyon at isa pang reklamo na inihain ni Atty. Jose Lopez. Dedeterminahin rin ng komite ngayong umaga kung nasa tamang porma ang reklamo laban sa Pangulo. (Ulat ni Malou Rongalerios)</body>
<link>http://www.philstar.com/Article.aspx?articleId=290801&amp;publicationSubCategoryId=92</link>
</article>
<article>
<title>Pandaraya sa eleksiyon gawing heinous crime</title>
<author>Malou Rongalerios</author>
<date>
<month>August</month>
<day>10</day>
<year>2005</year>
</date>
<body>Matapos mapaulat ang nangyaring dayaan sa nakaraang halalan sa Autonomous Region in Muslim Mindanao (ARMM), ipinanukala kahapon ni Anak Mindanao (AMIN) party-list Rep. Mujiv Hataman na gawing heinous crime o karumal-dumal na krimen na may parusang kamatayan ang pandaraya sa eleksiyon, Ayon kay Hataman, lumalabas na hindi pa rin natuto ang ilang opisyal ng gobyerno sa kontrobersiyang dala ng &amp;quot;Hello Garci&amp;quot; tapes kaya nagkaroon na naman ng dayan sa katatapos na ARMM polls. &amp;quot;When will these people learn? Congress should enact a law increasing the penalties in the Omnibus Election Code. An election offense should be made a heinous crime if this is one of the ways to prevent these people from subverting the will of the electorate,&amp;quot; ani Hataman. Kung patuloy anyang babalewalain ng gobyerno ang mga dayaang nangyayari tuwing may halalan, darating ang araw na wala ng maniniwala sa election process ng bansa. Hindi na rin anya iginagalang ang karapatan ng mga mamamayan na makapamili ng lider na gusto niya at ang nasusunod pa rin sa eleksiyon ay mga kagustuhan ng mga nakaupo sa puwesto. &amp;quot;Siguro naman, pagbitay na ang parusa sa election fraud, baka matakot na silang mandaya,&amp;quot; ani Hataman. (Ulat ni Malou Rongalerios)</body>
<link>http://www.philstar.com/Article.aspx?articleId=290809&amp;publicationSubCategoryId=92</link>
</article>
<article>
<title>57 Pinoy na inaresto sa Thailand, laya na</title>
<author>Ellen Fernando</author>
<date>
<month>August</month>
<day>10</day>
<year>2005</year>
</date>
<body>Pinakawalan na ang may 57 manggagawang Pinoy na iniulat na inaresto sa Thailand. Ayon kay Ambassador Antonio Rodriguez, kasalukuyan nang pinoproseso ang pagbabalik sa bansa ng mga ito na pawang nabiktima ng syndicated illegal recruitment. Mula sa nasabing bilang, nauna nang umuwi kamakalawa ang 7 habang kasunod sa pamamagitan ng batch-by-batch ang 20 pang Pinoy. Ang iba ay nasa pangangalaga pa ng Thailand Immigration habang inaayos ang kanilang mga dokumento. Hihilingin ni Rodriguez ang posibilidad na gastusan ng DFA ang repatriation ng mga nabanggit na Pinoy kung wala silang makuhang mga pamasahe pauwi sa Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=290811&amp;publicationSubCategoryId=92</link>
</article>
<article>
<title>Barkong nagdadala ng mga babae sa Malaysia para gawing prosti, tugis</title>
<author>Grace dela Cruz</author>
<date>
<month>August</month>
<day>10</day>
<year>2005</year>
</date>
<body>Inatasan ng Department of Justice (DoJ) ang Philippine Coast Guard (PCG) na imbestigahan ang may-ari ng isang sasakyang pandagat at isang kapitan na umanoy nagdadala ng mga kababaihan patungong Malaysia upang gawing prostitute. Sa isang pahinang liham ni Justice Sec. Raul Gonzalez kay PCG Commandant Rear Adm. Arthur Gosingan, sinabi nito na dapat magsagawa agad ng imbestigasyon ang mga tauhan nito upang matukoy kung sino ang may-ari ng isang shipping vessel at kung sino ang kapitan nito na naghahatid ng mga kababaihan patungo sa nasabing bansa. Ayon kay Gonzalez, isang kumpirmadong ulat ang natanggap ng DoJ mula sa mga nabiktimang kababaihan sa Mindanao, kung saan pinangangakuan umano ang mga ito ng trabaho ng ilang di kilalang illegal recruiters at pagdating sa Malaysia ay ginagawa umanong prostitute ang mga ito. Sinabi pa ni Gonzalez na maaaring magkasabwat ang mga illegal recruiters at ang kapitan ng barkong naghahatid sa mga nasabing biktima dahil nagbibigay umano ang kapitan ng &amp;quot;ringgit&amp;quot; bilang suhol sa mga awtoridad sa Malaysia. Humingi umano ng tulong ang mga nasabing biktima sa DoJ upang sila ay mapabalik sa bansa sa tulong na rin ng Department of Foreign Affairs (DFA). Iniutos din ni Gonzalez sa PCG ang pagbabantay at pag-iimbestiga sa lahat ng mga barkong bumibiyahe sa Zamboanga, Jolo patungong Sandakan at Lambuan upang masakote ang naturang barko. (Ulat ni Grace dela Cruz)</body>
<link>http://www.philstar.com/Article.aspx?articleId=290820&amp;publicationSubCategoryId=92</link>
</article>
<article>
<title>P300-M hatag ni Pineda kay GMA</title>
<author>Rudy Andal at Lilia Tolentino</author>
<date>
<month>August</month>
<day>11</day>
<year>2005</year>
</date>
<body>Ibinunyag ng bagong lumutang na witness ni Sen. Panfilo Lacson na si Army Capt. Marlon Mendoza na narinig niya mula sa bibig ni dating Comelec Commissioner Virgilio Garcillano na nagbigay ng P300 milyon si suspected gambling lord Rodolfo &amp;quot;Bong&amp;quot; Pineda kay Pangulong Arroyo bilang suporta nito sa kandidatura noong May 2004 elections. Sinabi ni Capt. Mendoza, nagsilbi bilang chief security ni Garcillano, sa joint hearing ng Senate committees on public order ang illegal drugs na pinamumunuan ni Sen. Manuel Villar Jr., at games, amusements and sports ni Sen. Lito Lapid, mismong si Garcillano ang nagsabing naibigay na kay GMA ang P300 milyon mula kay Mr. Pineda para sa tagumpay ni Mrs. Arroyo saka ito nakipag-toss sa mga kaharap nito sa resthouse ni dating Camarines Sur Gov. Luis Villafuerte sa Naga City noong Abril 2004. Kinumpirma rin ni Mendoza ang ilang testimonya ni La Vista payoff whistleblower Michaelangelo Zuce partikular na ang abutan ng pera sa Mindanao. Ayon kay Mendoza, matapos siyang irekomenda ni Capt. Valentino Lopez, aide ni Garcillano bilang chief security officer ng Comelec official, ay agad siyang inatasan ni Garcillano na maging security aide ni Zuce sa kanyang mga biyahe sa Mindanao. Aniya, dito niya nakita ang mga perang dala-dala ni Zuce na ibinigay naman sa mga kausap nito partikular na sa Lanao del Norte. Iminungkahi naman nina Sens. Lacson at Juan Ponce Enrile na imbitahan sa susunod na pagdinig sina Capt. Lopez at Sgt. Julius Llagura at isang Sgt. Lopez na mga kasamahan niya bilang security team ni Garcillano. Hiniling din ni Archbishop Oscar Cruz sa Senado na bigyan ng seguridad si Mendoza sa gitna na rin ng mga pananakot na ginagawa sa kanyang pamilya. Inamin din ni Cruz na wala na siyang testigo matapos na mag-back out si Francisco Gerardo, Comelec official ng Pampanga. Itinanggi naman ni Pineda sa pamamagitan ng kanyang abogadong si Francisco Abad na nagbigay siya ng P300-M sa Pangulo. Hindi naman natinag ang Malaca&amp;ntilde;ang sa bombang pinasabog sa Senado ni Mendoza. Ayon kina Executive Sec. Eduardo Ermita at Press Sec. Ignacio Bunye, walang maipakitang matibay na batayan si Mendoza sa kanyang testimonya at ibinase lang niya ito sa sabi-sabi. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=290955&amp;publicationSubCategoryId=92</link>
</article>
<article>
<title>Di pa nag-iinit, impeachment suspendido agad!</title>
<author>Malou Rongalerios</author>
<date>
<month>August</month>
<day>11</day>
<year>2005</year>
</date>
<body>sista ay sinuspinde kaagad ni House committee on justice chairman Simeon Datumanong ang pagdinig ng impeachment complaint laban kay Pangulong Arroyo dahil sa teknikalidad. Halos isang oras lamang ang itinagal kahapon ng hearing. Nag-ugat ang maagang suspensiyon sa ginawang paglilinaw ni Iloilo Rep. Rolex Suplico kung maaaring makisali sa debatihan ang mga kongresista na hindi miyembro ng committee on justice. Nagbigay ng ruling si Datumanong na hindi maaaring sumali sa talakayan ng impeachment complaint ang mga kongresista na hindi miyembro ng komite bagaman at pinapayagan ito sa mga ordinaryong hearing. Ikinatuwiran ni Datumanong na hindi ordinaryong hearing ang impeachment complaint. Bago ang suspensiyon, kinuwestiyon ni Rep. Douglas Cagas kung bakit hindi lahat ng kongresista ay may access sa mikropono. Naungkat din kung bakit sa maliit na kuwarto lamang idinaos ang pagdinig. Sinabi ni Datumanong na naghahanap na sila ng mas malaking kuwarto pero hindi aniya maaaring gamitin ang session hall dahil sa regular na sesyon tuwing alas-kuwatro ng hapon. Nagpasya si Datumanong na tapusin ang pagdinig at magkaroon ng executive session upang mapagpasyahan ang mga naunang kuwestiyon kabilang na kung papayagang makisali sa debatihan ang mga hindi miyembro ng komite. Pero naniniwala ang oposisyon na bahagi ng dilatory tactic ng mga kakampi ni Arroyo ang maagang suspensiyon sa inaabangang hearing ng impeachment. Ayon kay CIBAC party-list Rep. Joel Villanueva, tahasang paglabag sa impeachment rules ang naging ruling ni Datumanong na hindi maaaring makapagtanong ang hindi miyembro ng komite. &amp;quot;Napakalinaw ng rules natin na ang hindi mo lang puwedeng gawin kung hindi ka miyembro ng committee on justice ay ang makaboto. So ito ay tahasang paglabag sa rules na makikita natin na pinapaboran ng majority,&amp;quot; ani Villanueva. Napagkasunduan sa executive session na gawin ang susunod na pagdinig sa Martes at Miyerkules, alas-12 hanggang alas-4 ng hapon. Nanalo rin ang ruling ni Datumanong na tanging mga miyembro lamang ng komite ang maaaring lumahok sa debatihan. (Ulat ni Malou Rongalerios)</body>
<link>http://www.philstar.com/Article.aspx?articleId=290969&amp;publicationSubCategoryId=92</link>
</article>
<article>
<title>2 sundalong Pinoy nag-TNT sa US, tugis</title>
<author>Joy Cantos</author>
<date>
<month>August</month>
<day>11</day>
<year>2005</year>
</date>
<body>Dalawang miyembro ng RP peacekeeping contingent sa Haiti ang pinaghahanap ngayon ng Armed Forces of the Philippines (AFP) matapos mag-AWOL at mag-TNT sa Estados Unidos. Ito ang nabatid kahapon kay Col. Daniel Lucero, na kababalik lamang sa bansa hinggil sa kondisyon ng kaniyang mga dating tauhan na kinilala nitong sina Navy Lt. Senior Grade Valentin Memphin at Marine Sgt. Geoffrey Gestani. Ang dalawa na kasama sa tropa ng AFP na ipinadala para magsagawa ng peace keeping mission sa Haiti ay hindi pa bumabalik sa kanilang base sa nasabing US continent matapos ang mga itong magtago. &amp;quot;It is dreadful to note that two of our peacekeepers have turned into illegal economic migrants. They have given an awful name to our UN mission in Haiti. They have breached the trust that their commander has given to them,&amp;quot; pahayag ni Lucero, dating commander ng RP peace keeping force sa Haiti. Sa kasalukuyan ay nakikipag-koordinasyon na ang AFP sa United Nations para arestuhin sina Memphin at Gestani at kanselahin ang passport ng mga ito. Sa pinakahuling impormasyon, ang dalawang sundalo ay nagne-negosyo na umano sa Jacksonville, Florida at Brooklyn, New York City. Nabatid pa na si Memphin ay nagtungo sa US para sa R &amp;amp; R (Rest and Recreation) noong Abril 16, apat na buwan matapos dumating ang 135 member ng RP peacekeeping force sa Caribbean Island noong Disyembre at sumunod naman dito si Gestani noong Abril 29, taong ito. Kaugnay nito, nabatid na ang dalawa base sa mga ebidensiya, testimonya ng kanilang mga kasamahan at mga dokumento ay maaring isalang sa imbestigasyon &amp;quot;In absentia&amp;quot; ng military prosecutors kaugnay ng kasong administratibo laban sa mga ito. (Ulat ni Joy Cantos)</body>
<link>http://www.philstar.com/Article.aspx?articleId=290971&amp;publicationSubCategoryId=92</link>
</article>
<article>
<title>Walang pondo para sa jueteng witness  DOJ</title>
<author>Grace dela Cruz</author>
<date>
<month>August</month>
<day>11</day>
<year>2005</year>
</date>
<body>Posibleng mahirapan ang mga opposition senators sa kahilingan na mabigyan ng financial assistance mula sa Witness Protection Program (WPP) ng Department of Justice (DoJ) ang mga lumutang na jueteng witnesses. Ipinaliwanag ni DOJ Sec. Raul Gonzalez na pag-aaralan muna nila ang naturang kahilingan dahil sa ilalim ng batas, tanging ang mga testigo sa kasong kriminal ang tinatanggap ng WPP at hindi ang mga testigo mula sa &amp;quot;legislative inquiry&amp;quot;. Sinabi pa ni Gonzalez na kukulangin ang pondo ng WPP kung lahat ng mga lumutang na tetestigo sa jueteng ay bibigyan ng pondo dahil sa ngayon ay araw-araw umano ay may lumulutang na bagong testigo. Binigyang-diin pa ni Gonzalez na matagal na silang humihiling sa Senado na dagdagan ang pondo ng WPP ngunit sa halip ay patuloy pa rin itong binabawasan kaya maaaring hindi umano nila matatanggap sa WPP ang lahat ng lumutang na jueteng witness. (Ulat ni Grace dela Cruz)</body>
<link>http://www.philstar.com/Article.aspx?articleId=290977&amp;publicationSubCategoryId=92</link>
</article>
<article>
<title>GMA ayaw magbakasyon</title>
<author>Lilia Tolentino</author>
<date>
<month>August</month>
<day>11</day>
<year>2005</year>
</date>
<body>Ibinasura ng Malaca&amp;ntilde;ang ang rekomendasyon ni Bishop Antonio Tobias ng Novaliches na magbakasyon muna si Pangulong Arroyo ngayong tinatalakay na sa Kongreso ang impeachment complaint laban sa kanya. Ayon kay Press Secretary at Presidential Spokesman Ignacio Bunye, ang suhestiyong ito ay hindi kinakailangan at hindi katanggap-tanggap dahil walang sapat na ebidensiya na nilabag niya ang batas. Sinabi pa ni Bunye na kahit isinasagawa na ang deliberasyon sa kasong impeachment, dapat bigyang pagkakataon ang Presidente na magampanan ang kanyang tungkulin lalo na sa pagpapatakbo ng ekonomiya, &amp;quot;The impeachment process is already in place. Let us just allow it to take its course in Congress,&amp;quot; ani Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=290983&amp;publicationSubCategoryId=92</link>
</article>
<article>
<title>Garci wala sa Bataan</title>
<author>Joy Cantos</author>
<date>
<month>August</month>
<day>11</day>
<year>2005</year>
</date>
<body>Bigo ang mga operatiba ng pulisya na matagpuan ang kontrobersiyal na si dating Comelec Commissioner Virgilio Garcillano na napaulat na nagtatago sa lalawigan ng Bataan. Ayon kay Sr. Supt. Hernando Zafra, Provincial Police Office director ng Bataan, matapos matanggap ang nasabing impormasyon ay agad nilang ginalugad ang mga bayan ng Bagac at Morong sa lalawigan pero wala dito si Garcillano. Si Garcillano ay pinaghahanap kaugnay ng ipinalabas na warrant of arrest laban dito ng Kongreso matapos tatlong ulit na isnabin ang patawag na hearing ng House kaugnay ng &amp;quot;Hello Garci&amp;quot;tapes. Siya ang opisyal ng Comelec na sinasabing nagpagamit umano para dayain ang resulta ng 2004 national elections at papanalunin si Pangulong Arroyo. (Ulat ni Joy Cantos)</body>
<link>http://www.philstar.com/Article.aspx?articleId=290989&amp;publicationSubCategoryId=92</link>
</article>
<article>
<title>FVR tinabla ni Pimentel</title>
<author>Rudy Andal</author>
<date>
<month>August</month>
<day>11</day>
<year>2005</year>
</date>
<body>Malayo daw sa katotohanan ang kahilingan ni dating Pangulong Fidel Ramos na talakayin na ng Kongreso ang Charter change sa kabila ng kaabalahan ng dalawang kapulungan sa impeachment case laban kay Pangulong Arroyo. Sinabi ni Sen. Aquilino Pimentel na panlilinlang lang ang nais ni Ramos para mailihis ang tunay na isyu na kinakaharap ng Pangulo. Pinakiusapan nito ang dating pangulo na tigilan na ang pagiging &amp;quot;rescuer&amp;quot; nito kay Arroyo na puwede pang isalba ang pamahalaan mula sa pagka-bangkarote sa kabila ng kapalpakan nito. Nanindigan ang senador na hindi puwedeng isabay ang cha-cha hanggat hindi nareresolba ang usapin sa impeachment at hanggang hindi pa bumababa sa puwesto si Arroyo. (Ulat ni Rudy Andal)</body>
<link>http://www.philstar.com/Article.aspx?articleId=290993&amp;publicationSubCategoryId=92</link>
</article>
<article>
<title>Pag-aampon ng bata di dapat pakialaman ng korte  Nene</title>
<author>Rudy Andal</author>
<date>
<month>August</month>
<day>11</day>
<year>2005</year>
</date>
<body>Hiniling kahapon ni Senate Minority Leader Aquilino Pimentel Jr., na madaliin na ang proseso sa pag-ampon ng bata at tanggalin sa korte ang desisyon sa pag-aampon sa halip ay ipasa sa Department of Social Welfare and Development (DSWD). &amp;quot;Unless the child who is sought to be adopted is the subject of conflicting claims of parental authority or some such controversy, I do not think it is necessary for lawyers and judges to be involved in the adoption proceedings&amp;quot; paliwanag ni Pimentel. Sinabi pa ni Pimentel, masyadong magastos kung dadaan sa huwes ang naturang isyu at kung minsan ay nawawalan na ng interest ang mga nais mag-ampon dahil sa gastos at kabagalan ng proseso. Aniya, ito ang dahilan kung bakit nauuwi na lang sa extra-judicial proceedings ang nais na mag-ampon na mga magulang. Idinagdag pa ni Pimentel, nakikipag-ugnayan na rin sila sa DSWD at ibang non-government organizations (NGOs) na may alam sa proseso ng pag-ampon. Aniya, mahalaga pa rin na malaman ng mga nais mag-ampon na mga magulang kung sino ang mga tunay na kadugo ng mga bata. (Ulat ni Rudy Andal)</body>
<link>http://www.philstar.com/Article.aspx?articleId=290995&amp;publicationSubCategoryId=92</link>
</article>
<article>
<title>Dy kakanta sa La Vista</title>
<author>MALOU RONGALERIOS</author>
<date>
<month>August</month>
<day>12</day>
<year>2005</year>
</date>
<body>Nakumbinsi umano ng oposisyon si dating Isabela Gov. Faustino Dy na magsalita tungkol sa umanoy nangyaring suhulan sa mga Comelec officials sa bahay ni Pangulong Arroyo sa La Vista, Quezon City. Ayon kay House Minority Leader Francis Escudero na bumalik na sa bansa kahapon mula sa Amerika, nangako si Dy na haharap ito sa impeachment trial bilang testigo pero hindi sa isasagawang imbestigasyon ng jueteng sa Senado. Sinabi ni Rep. Escudero na nanatili ng isang linggo sa Amerika upang makipag-usap kay Dy, na sasabihin ng dating gobernador ang totoong nangyari sa La Vista meeting sa bahay ni Pangulong Arroyo kung saan napabalitang nagkaroon ng &amp;quot;abutan&amp;quot; sa mga opisyal ng Comelec. Si Dy ay kinilala ng isa sa mga testigo sa jueteng na si Michaelangelo Zuce na isa sa mga bisita sa bahay ng Pangulo nang maganap ang bigayan ng payola sa jueteng. &amp;quot;Ayokong pangunahan pero sinabi niya sa akin na may alam siya sa La Vista payoff. Kung hindi totoo matagal na sana siyang nag-deny,&amp;quot; ani Escudero. Samantala, sinabi ni Rep. Monico Puentevella na hindi na kailangang bumalik si Dy sa bansa para sa impeachment trial dahil hindi naman aniya makakarating sa Senado ang reklamo. Sinabi naman ni House Majority Leader Prospero Nograles na hindi dapat magsalita si Escudero bilang spokesman ni Dy at dapat nitong pabayaan ang dating gobernador na magsalita ng kanya.(Ulat ni MALOU RONGALERIOS)</body>
<link>http://www.philstar.com/Article.aspx?articleId=291140&amp;publicationSubCategoryId=92</link>
</article>
<article>
<title>Exorcism ni Fr. Reyes at Akbayan kinondena</title>
<author></author>
<date>
<month>August</month>
<day>12</day>
<year>2005</year>
</date>
<body>Kinondena ng mga kongresista ang ginawang exorcism o pagpapalayas ng demonyo sa House of Representatives ng grupo ni running priest Fr. Robert Reyes at ng Akbayan party-list kung saan winisikan pa ng holy water ni Reyes ang larawan ng mga mambabatas na nasa may pintuan ng session hall noong Martes. Ayon kina House Majority Floor Leader Prospero Nograles at Makati Rep. Teodoro Locsin, hindi dapat ginawang katawa-tawa ng grupo ni Reyes ang exorcism dahil isa itong seryosong rituwal na hindi dapat basta-basta ginagawa ng Simbahang Katoliko. Magkakaiba aniya ang paniniwala ng mga kongresista pagdating sa relihiyon dahil ang iba sa kanila ay Muslim, Iglesia ni Cristo at mayroon din umanong hindi naniniwala sa Diyos. Nagmistula rin umanong na-possessed o sinasapian ng demonyo ang mga kongresistang hindi pabor sa isinusulong na impeachment complaint laban kay Pangulong Arroyo dahil sinabuyan ni Reyes ng holy water ang mga litrato ng mga solon. &amp;quot;They are bordering on a criminal felony, slander by deeds or grave scandal. They should not have insulted House members who exercised their beliefs and rights in the impeachment,&amp;quot; ani Nograles. Sinabi pa ni Nograles na dapat magbantay ang Simbahang Katoliko sa ginagawa ng ilang mga pari sa gitna ng krisis pulitikal na nararanasan ng bansa. Matatandaan na ginawa ng grupong Akbayan ang exorcism dahil umano sa pulitika, partisanship at kasinungaling na naghahari sa Kamara. Inindorso na sa ethics committee ang pagsasagawa ng imbestigasyon sa ginawa ni Reyes at ng Akbayan. (Malou Rongalerios)</body>
<link>http://www.philstar.com/Article.aspx?articleId=291147&amp;publicationSubCategoryId=92</link>
</article>
<article>
<title>Taas-singil ng Meralco ibinasura ng SC</title>
<author></author>
<date>
<month>August</month>
<day>12</day>
<year>2005</year>
</date>
<body>Tuluyan nang hindi nakapagtaas ng singil ang Meralco makaraang ibasura ng Supreme Court (SC) ang apela ng Energy Regulatory Commission hinggil sa 12 centavo kilowatt hour increase na dapat sanay ipatutupad ng una. Sa desisyon ng SC en banc, pinawalang saysay nito ang motion for reconsideration ng ERC na humihiling na baliktarin ng korte ang unang desisyon nito noong 2004 na payagan ang nasabing kompanya na magtaas ng singil sa kuryente. Binigyang-diin ng Korte na umabuso sa tungkulin ang ERC nang payagan nito ang Meralco na magtaas ng singil sa kuryente kahit hindi man lang ito idinaan sa public hearing o pampublikong pandinig. Nakita din ng SC ang mabilisang pag-apruba sa aplikasyon ng Meralco para sa provisional increase. Ayon sa SC, minabuti nito na desisyunan pa rin ang merito ng kaso kahit pa man maituturing na itong walang saysay dahil hindi itinuloy ng Meralco ang dagdag singil nito, upang makita umano ng ERC ang pagkakamali at responsibilidad nito sa publiko. (Grace dela Cruz)</body>
<link>http://www.philstar.com/Article.aspx?articleId=291155&amp;publicationSubCategoryId=92</link>
</article>
<article>
<title>80km speed limit ng mga sasakyan sa expressway giit</title>
<author></author>
<date>
<month>August</month>
<day>12</day>
<year>2005</year>
</date>
<body>Sa harap ng patuloy na pagtaas ng presyo ng krudo sa world market ay inihayag ni Energy Sec. Raphael Lotilla na pinag-iisipan ng gobyerno na magpataw ng 80 kilometrong limitasyon sa bilis ng takbo ng sasakyan sa expressway at national road at taasan ang taripa sa importasyon ng mga behikulo na may mataas na engine displacement. Ito ay bahagi ng planong mapababa ang konsumo ng langis. Kasabay ito ay nanawagan si Pangulong Arroyo sa lahat na ahensiya ng pamahalaan at sektor ng lipunan na magtipid sa kuryente at humanap ng mga alternatibong mapagkukunan ng langis. Sa unang limang buwan ng taong kasalukuyan ay tumaas ng 27.2 porsiyento ang halaga ng inaangkat na langis ng bansa para sa kabuuang $2.3 bilyon mula sa dating $1.8 bilyon para sa kahalintulad na panahon noong nakaraang taon. Sinabi ng Pangulo na kailangan ang pagtutulungan ng lahat dahil ang problema sa patuloy na pagtaas ng presyo ng langis ay hindi lang isang simpleng pagsubok sa katatagan ng mamamayan kundi isang makatotohanang hamon sa pagbangon ng ekonomiya. (Lilia Tolentino)</body>
<link>http://www.philstar.com/Article.aspx?articleId=291156&amp;publicationSubCategoryId=92</link>
</article>
<article>
<title>Zuce kinasuhan sa Ombudsman</title>
<author></author>
<date>
<month>August</month>
<day>12</day>
<year>2005</year>
</date>
<body>Sinampahan ng kasong katiwalian, panunuhol at estafa sa tanggapan ng Ombudsman si jueteng witness Michaelangelo Zuce ni dating San Fernando, Masbate Mayor Charito Abapo. Ang pagsasampa ng kaso ay nag-ugat makaraang kikilan ni Zuce na nooy technical assistant sa Presidential Liaison Office for Political Affairs ng halagang P1.5 milyon ang alkalde. Lumalabas na nakahain ang electoral protest sa Comelec ni Abapo at inalok ito ni Zuce na maisasaayos ang problema pabor sa kanya sa halagang P6 milyon. Sinabi ni Abapo na ginamit ni Zuce ang kaniyang posisyon para makakuha ng pera at makapanloko at umabuso pa ito makaraang magyabang na may impluwensya siya upang makakuha ng paborableng resolusyon sa protestang isinampa ng alkalde sa poll body. (Doris Franche)</body>
<link>http://www.philstar.com/Article.aspx?articleId=291163&amp;publicationSubCategoryId=92</link>
</article>
<article>
<title>Pinoy seaman missing sa salpukan ng 2 barko</title>
<author></author>
<date>
<month>August</month>
<day>12</day>
<year>2005</year>
</date>
<body>Isang tripulanteng Pinoy ang nawawala habang nasagip ang ibang kasamahang Filipino seaman nang magsalpukan ang sinasakyang cargo vessel at isa pang barko sa karagatan ng Japan kamakalawa ng umaga. Humingi na ng tulong ang Philippine consulate sa Japan Cost Guard upang magsagawa ng search and rescue operations sa nawawalang si Jose Lugo, 1st engineer ng M/V Asia Concerto, isang Cyprus registered vessel. Base sa report, binabagtas ng M/V Asia Concerto ang karagatan ng Western Yamaguchi ng bumangga ito sa M/V Pine Pia. (Ellen Fernando)</body>
<link>http://www.philstar.com/Article.aspx?articleId=291169&amp;publicationSubCategoryId=92</link>
</article>
<article>
<title>Yarcia, et al kinasuhan sa DOJ</title>
<author></author>
<date>
<month>August</month>
<day>12</day>
<year>2005</year>
</date>
<body>Ipinagharap kahapon ng kasong kriminal ng dalawang Comelec officers sa Department of Justice (DOJ) ang dating military official at iba pang personalidad na umanoy nagtangkang manuhol sa kanila kapalit ng pagpapabagsak kay Pangulong Arroyo. Personal na naghain ng demanda sa DOJ sina Gilbert Palogan na nakatalaga sa Bulacan at Ferdinand Gerardo na naka-assign sa Pampanga laban kina ret. Gen. Julius Yarcia, David Tan, mga tauhan ni dating Defense Sec. Renato de Villa at iba pang John Does ng paglabag sa PD 46 o pagbabawal sa mga public officials na tumanggap ng regalo at paglabag sa Article 212 ng Revised Penal Code o corruption of public officials. Sa inihaing joint complaint affidavit nina Palogan at Gerardo, nagpakilala umano si Yarcia na kaibigan siya ni de Villa at pinangakuan sila na mabibigyan ng US visa at P5 milyon kapalit ng pagsira sa Pangulo bilang corroborative witnesses. Kasalukuyang nasa safehouse na ng NBI ang dalawang complainant dahil sa mga banta sa kanilang buhay. (Grace dela Cruz)</body>
<link>http://www.philstar.com/Article.aspx?articleId=291173&amp;publicationSubCategoryId=92</link>
</article>
<article>
<title>Huaning nagbabanta sa Cagayan</title>
<author></author>
<date>
<month>August</month>
<day>12</day>
<year>2005</year>
</date>
<body>Patuloy na nagbabanta ang bagyong Huaning sa Aparri, Cagayan at sa ulat ng PAGASA ay namataan ito kahapon sa layong 470 kilometro sa silangan ng Casiguran, Aurora taglay ang pinakamalakas na hanging 55 kilometro bawat oras. Ngayong umaga ay inaasahan itong nasa layong 190 kilometro ng timog silangan ng Aparri, Cagayan at nasa layong 110 kilometro ng hilagang kanluran ng Basco, Batanes bukas. Signal no.1 pa rin sa Aurora, Quirino, Isabela, Nueva Vizcaya, Ifugao, Benguet, Mt. Province, Kalinga Apayao at Cagayan kasama na ang Calayan group of islands at Batanes group of islands. (Angie dela Cruz)</body>
<link>http://www.philstar.com/Article.aspx?articleId=291175&amp;publicationSubCategoryId=92</link>
</article>
<article>
<title>Garci tape dinuktor!</title>
<author>Angie Dela Cruz</author>
<date>
<month>August</month>
<day>13</day>
<year>2005</year>
</date>
<body>Nilinaw kahapon ni Environment Secretary Mike Defensor na dinoktor lamang ang naging pag-uusap nina Pangulong Arroyo at dating Comelec Commissioner Virgilio Garcillano kaugnay ng kontrobersiyal na &amp;quot;Hello Garci&amp;quot; tape. Sa isang press conference sa Sulu Hotel, Quezon City ay sinabi ni Defensor na ito ang dahilan kung bakit siya lumabas at nagsalita hinggil sa naturang usapin upang maituwid ang anumang kamalian at upang malinawan ang taumbayan hinggil sa katotohanan sa nabanggit na isyu. Anya, gumastos siya ng halagang $3,500 mula sa sarili niyang bulsa upang patotohanan na hindi nandaya si Pangulong Arroyo sa nakaraang halalan. Sinabi pa nito na boses nga ng Pangulo ang nasa tape subalit hindi malinaw kung totoong nakipag-usap ito kay Garcillano. Ang US voice expert na si Barry Dickey ang sumuri sa Hello Garci&amp;quot; tape na siya ring nag-authenticate sa voice tape ni Osama bin Laden. Dalawang sound engineer din ang kasama ni Defensor sa press conference na sina Jim Sanchou at Arnold Vallones ng Audio Media Company na nakabase sa Makati na nagsagawa ng pag-aaral sa naturang tape. Ani Defensor, tanging ang pag-aaral sa technical side lamang ang hiniling ng Pangulo sa kanya at wala ng iba pang anggulo. &amp;quot;Wala kaming kinikilingan sa mga lumalabas na report tungkol dito pinakikita lamang natin dito kung paano may binago,&amp;quot; dagdag pa ng kalihim. Hinamon din ni Defensor ang mga kritiko na siya ay handang magbitiw sa kanyang tungkulin kung mali ang kanyang ipinaglalaban kaugnay ng Gloriagate scandal. (Ulat ni Angie Dela Cruz)</body>
<link>http://www.philstar.com/Article.aspx?articleId=291322&amp;publicationSubCategoryId=92</link>
</article>
<article>
<title>Hamon ni Ping: Ipasuri ang orig!</title>
<author>Rudy Andal</author>
<date>
<month>August</month>
<day>13</day>
<year>2005</year>
</date>
<body>Hinamon kahapon ni Sen. Panfilo Lacson ang Palasyo na ang original na &amp;quot;Hello Garci&amp;quot; tape ang ipasuri nito sa mga voice expert upang malaman ng publiko ang katotohanan hinggil sa nilalaman nito. Kinuwestiyon ni Sen. Lacson bakit umabot ng 2 buwan bago naisip ng Palasyo sa pamamagitan ni Environment Sec. Mike Defensor na ipasuri ang isang set ng tapes na isinumite umano ni Atty. Alan Paguia sa Kamara. Sinabi ni Lacson na bagamat credible si Barry Dickey na sumuri sa tape ni Defensor dahil sa kilalang voice expert ito, ay hindi naman ang kumpletong tape ang kanyang isinumite dahil 2 sets of tapes ito. Idinagdag pa ni Lacson, kung ang Malaca&amp;ntilde;ang ay nagsumite ng basurang tape para sa authentication sa isang forensic expert ay siguradong basura rin ang magiging resulta nito kaya dapat kumpleto at genuine ang kanilang ipasuri. Aniya, ang buong orihinal na tape ang dapat ipasuri sa Uniquest na isa ring forensic expert na nakabase sa Australia pero hindi rin niya tinatawaran ang kakayahan ng sumuri sa isinumiteng tape ni Defensor na si Dickey dahil kilalang forensic expert din ito pero baka kulang lang ang kanilang ipinasuring tape. Hinamon pa ni Lacson si Defensor na dapat hilingin nito kay Pangulong Arroyo na magbitiw ito agad sa sandaling magtugma ang findings ni Dickey sa findings ng Uniquest sa ipapasuri niyang original tape ng &amp;quot;Hello Garci&amp;quot;. Idinagdag pa ng senador, ang nais lamang naman ng Malaca&amp;ntilde;ang ay maguluhan ang mga kongresista upang hindi ito mahimok na lumagda sa impeachment complaint na nakahain ngayon sa Kamara. (Ulat ni Rudy Andal)</body>
<link>http://www.philstar.com/Article.aspx?articleId=291329&amp;publicationSubCategoryId=92</link>
</article>
<article>
<title>5 abogado magdedepensa kay GMA</title>
<author>LATolentino</author>
<date>
<month>August</month>
<day>13</day>
<year>2005</year>
</date>
<body>Binuo na ng Malaca&amp;ntilde;ang ang grupo ng mga abogado na siyang hahawak sa kasong impeachment laban kay Pangulong Arroyo. Ayon kay Press Secretary at Presidential Spokesman Ignacio Bunye, pamumunuan ito ni Atty. Carlos G. Platon ng Platon, Martinez, Flores, San Pedro and Leano Law Offices, kasama sina Atty. Saklolo A. Leano at Atty. Pedro Ferrer. Inihayag ni Bunye na ang panayam at mga pahayag na may kinalaman sa impeachment ay pangangasiwaan naman ni Atty. Romy Macalintal katulong si Atty. Ed Nachura na magpapaliwanag naman sa proseso ng impeachment sa kanyang kapasidad bilang resource person. Ang grupong ito ang magpapasya kung kinakailangan o hindi na ang pagharap ng Presidente sa proseso ng impeachment. Pero nilinaw ni Bunye na mula kay Presidente mismo ang pahayag na ipapailalim niya ang sarili sa proseso ng impeachment. (Ulat ni LATolentino)</body>
<link>http://www.philstar.com/Article.aspx?articleId=291334&amp;publicationSubCategoryId=92</link>
</article>
<article>
<title>Erap gustong dumalo sa prayer rally ng El Shaddai</title>
<author>Malou Rongalerios</author>
<date>
<month>August</month>
<day>13</day>
<year>2005</year>
</date>
<body>Hiniling kahapon ni dating Pangulong Joseph Estrada sa Sandiganbayan na payagan siyang makadalo sa misa na idaraos ni Bro. Mike Velarde ng El Shaddai sa Quirino Grandstand sa Agosto 20. Sa mosyon na inihain ng abogado ni Estrada, nais din ng dating pangulo na payagan siyang magtungo sa Cardinal Santos Medical Center sa kaparehong araw sa ganap na alas-4 ng hapon para sa kanyang regular check-up. Idaraos sa Agosto 20 ang anniversary celebration ng El Shaddai kung saan ipagdiriwang din ang birthday ni Velarde. Ipinangako ng abogado ni Estrada na muli itong babalik sa kanyang villa sa Tanay, Rizal pagkatapos ng selebrasyon ng El Shaddai. Isusumite ang kanilang mosyon sa gagawing hearing sa Agosto 15. (Ulat ni Malou Rongalerios)</body>
<link>http://www.philstar.com/Article.aspx?articleId=291340&amp;publicationSubCategoryId=92</link>
</article>
<article>
<title>Pasahero sama sa insurance ng PUVs</title>
<author>Malou Rongalerios</author>
<date>
<month>August</month>
<day>13</day>
<year>2005</year>
</date>
<body>Isinulong kahapon ni Pangasinan Rep. Mark Cojuangco ang panukalang batas na naglalayong isama sa insurance coverage ang mga pasahero ng mga pampasaherong sasakyan. Sa House Bill 4529, nais nitong gawing mandatoryo sa mga drivers, owners at operators ng public utility vehicle (PUVs) ang pagkuha ng insurance kung saan sakop din maging ang mga pasahero. Sa kasalukuyan, ang mga sasakyan ay sakop lamang ng third party liability (TPL) insurance. Ang may-ari ng PUV ay libre sa anumang liability kapag nasangkot sa aksidente ang kanyang sasakyan. Nais ni Cojuangco na pagbawalan ang mga drivers at operators o may-ari ng pampasaherong sasakyan na bumiyahe sa public highways ang kanilang motor vehicles hanggang walang active insurance policy na pinanghahawakan ang mga ito. Sakop ng insurance ang pagbayad sa pasahero na namatay, nasugatan, maging ang damage sa property ng third party o pasahero. Ang limitadong insurance coverage ng motor vehicles ay kapaki-pakinabang lamang sa mga barumbado o reckless drivers at walang mga pakialam na operators at owners. Para maisaayos ang naturang kondisyon, sinabi ni Cojuangco na dapat ding magkaroon ng panukala na magtataas sa accountability ng mga reckless, abusado at hindi disiplinadong drivers, operators at owners ng mga motor vehicles. (Ulat ni Malou Rongalerios)</body>
<link>http://www.philstar.com/Article.aspx?articleId=291344&amp;publicationSubCategoryId=92</link>
</article>
<article>
<title>Statement nina Zuce, Mendoza pinabubura sa record ng Senado</title>
<author>Rudy Andal</author>
<date>
<month>August</month>
<day>13</day>
<year>2005</year>
</date>
<body>Hiniling kahapon ni Sen. Juan Ponce Enrile sa joint senate committee na nagsasagawa ng imbestigasyon sa jueteng payola na alisin sa record ng Senado ang ginawang mga pahayag ng mga witness na sina Michaelangelo Zuce at Army Capt. Marlon Mendoza dahil parehong hearsay lamang ang mga testimonya nito. Ayon kay Sen. Enrile, hindi dapat isama sa gagawing committee report ng public order and illegal drugs at games, amusements and sports, ang mga ginawang pahayag nina Zuce at Capt. Mendoza dahil wala namang koneksyon sa isinasagawang imbestigasyon ng Senado. Hindi rin anya dapat pinagsalita ang mga ito dahil may proper forum para sa kanila at hindi ang senate inquiry sa jueteng isyu. Inakusahan ni Mendoza na sinabi raw ni dating Comelec Comm. Virgilio Garcillano sa isang inuman noong Enero 2004 sa resthouse ni dating Camarines Sur Gov. Luis Villafuerte na ibinigay na raw ni suspected jueteng lord Bong Pineda ang P300 milyon na galing sa jueteng kay Pangulong Arroyo para masiguro ang panalo nito sa May 2004 elections. Mahigpit namang itinanggi ni Atty. Roberto Abad, legal counsel ni Pineda, na nagbigay ng P300 milyon ang kanyang kliyente kay PGMA. Naniniwala si Enrile na sapat na ang mga nakalipas na pagdinig ng Senado para makapaglabas na ng committee report ang mga komite ni Sen. Manuel Villar Jr. at Sen. Lito Lapid ukol sa jueteng. (Ulat ni Rudy Andal)</body>
<link>http://www.philstar.com/Article.aspx?articleId=291351&amp;publicationSubCategoryId=92</link>
</article>
<article>
<title>BIR employees ise-seminar ng DOJ sa tax evasion</title>
<author>Grace dela Cruz</author>
<date>
<month>August</month>
<day>13</day>
<year>2005</year>
</date>
<body>Upang mapabilis ang usad ng mga kasong tax evasion, bibigyan ng seminar ng Department of Justice (DOJ) ang mga kawani at ilang opisyal ng Bureau of Internal Revenue (BIR). Ayon kay Justice Sec. Raul Gonzalez, sa susunod na linggo ay isasailalim sa seminar ang mga kawani ng BIR, partikular na ang mga taga-legal department nito upang maturuan kung paano maipapanalo ang mga kasong tax evasion at mahahabol ang mga tax evaders. Sinisisi ni Gonzalez ang mga taga-BIR sa mabagal na pag-usad ng mga tax evasion cases na isinampa ng DOJ. Aniya, may pagkakataon umanong kulang-kulang ang mga dokumentong isinumite ng BIR sa DOJ kaya nahihirapan na maresolbahan agad ng prosecution ang nasabing mga kaso. Magugunita na sinampahan ng BIR ang ilang mga personalidad at kilalang artista tulad nina Richard Gomez, Judy Ann Santos at Regine Velasquez ngunit hanggang ngayon ay hindi pa rin ito maresolbahan ng DOJ dahil sa kakulangan ng dokumentong isinumite ng BIR. (Ulat ni Grace dela Cruz)</body>
<link>http://www.philstar.com/Article.aspx?articleId=291352&amp;publicationSubCategoryId=92</link>
</article>
<article>
<title>Policewoman timbog sa nakaw na cellphone</title>
<author>Lordeth Bonilla</author>
<date>
<month>August</month>
<day>13</day>
<year>2005</year>
</date>
<body>Isang policewoman ang inaresto matapos itong akusahan na nagnakaw ng cellphone habang namimili ito sa isang boutique sa isang shopping mall sa Makati City, kamakalawa ng gabi. Nasa kustodya ngayon ng Makati City Police ang suspect na si PO2 Conchita Guevarra, 47, nakatalaga sa Macabebe, Pampanga Police Station. Ang nagharap naman ng reklamo ay nakilalang si Beverly Budy, 28, dalaga. Sa imbestigasyon ni PO2 Rody Tallud, ng Theft and Robbery Section ng Makati City police, naganap ang insidente dakong alas-8 ng gabi sa loob ng Mango Boutique sa Makati City. Habang namimili si Budy ay nandoon din at umanoy namimili si PO2 Guevarra nang mapansin ng dalaga na nawawala ang kanyang cellphone. Nang inspeksiyunin ng guwardiya sa boutique ang bag ng babaeng pulis ay nakita rito ang isang cellphone na positibong itinuro ng dalaga na sa kanya. Kaagad na ipinaaresto sa mga pulis si PO2 Guevarra ngunit mariing itinanggi nito na ninakaw niya ang naturang cellphone. Posible aniyang inilagay lamang sa kanyang bag ang cellphone dahil ayon dito nawawala din ang kanyang pera na nagkakahalaga ng P2,000. Sa ngayon ay patuloy na iniimbestigahan ang nasabing kaso. (Ulat ni Lordeth Bonilla)</body>
<link>http://www.philstar.com/Article.aspx?articleId=291354&amp;publicationSubCategoryId=92</link>
</article>
<article>
<title>Kaso ng kidnap, tutukan  GMA</title>
<author>Lilia Tolentino</author>
<date>
<month>August</month>
<day>13</day>
<year>2005</year>
</date>
<body>Inatasan ni Pangulong Gloria Macapagal-Arroyo si Interior and Local Government Secretary Angelo Reyes na tutukang muli ang problema sa kidnapping kasunod ng muling pagtaas ng bilang ng kidnap-for-ransom. Sa isang talumpati sa pagdiriwang ng anibersaryo ng Volunteers Against Crime and Corruption (VACC) na ginanap sa Malaca&amp;ntilde;ang, sinabi ng Presidente na tinagubilinan niya si Reyes na magpatawag ng command conference. &amp;quot;Inatasan ko si Secretary Angelo Reyes na  naaalala natin na siya ang nagpatigil ng kidnapping sa ating bansa. Inatasan kong tumawag ng command conference tungkol sa pagbabalik ng krimen sa ating lipunan at iyon ay ating gawin dahil kailangang sugpuin na natin ang street crimes, ang kidnapping, ang robbery at ituloy ang laban sa bawal na gamot,&amp;quot; anang Presidente. Ayon naman kay Teresita Ang See ng VACC, bumalik na naman ang kidnap-for-ransom matapos mahinto ng ilang buwan at ang bilang ay isang kaso bawat linggo. Pero ang pahayag na ito ni Ang See ay tinutulan naman ng Philippine National Police. Sinabi ni See na ang pinakahuling biktima ng pangingidnap ay si Ryan Yu, 11, na isang estudyante. (Ulat ni Lilia Tolentino)</body>
<link>http://www.philstar.com/Article.aspx?articleId=291355&amp;publicationSubCategoryId=92</link>
</article>
<article>
<title>Akyat-Bahay Gang sumalakay sa QC: 1 patay, 1 kritikal</title>
<author>Angie dela Cruz</author>
<date>
<month>August</month>
<day>13</day>
<year>2005</year>
</date>
<body>Isang katiwala ang nasawi, habang agaw-buhay naman ang amo nito makaraang looban ng grupo ng Akyat-Bahay Gang sa Quezon City kahapon ng umaga. Nakilala ang nasawi na si Evelyn Maburang, 50, na nagtamo ng mga palo sa ulo, habang ginagamot naman sa Manila Central University Hospital ang amo nitong si Josephine Tating, 49, na pinagpapalo rin ng matigas na bagay sa ulo at katawan. Isang Reynaldo Valdez at Edgardo dela Cruz ang sinasabing sangkot sa krimen makaraang sila ang nakita ng mga kapitbahay ng mga biktima na nanggaling sa lugar at nagtatatakbong tumakas. Ayon sa pulisya, naganap angh insidente dakong alas-6:45 ng umaga sa loob ng tindahan at junkshop na pag-aari ni Tating sa Ilocos Sur, Brgy. Ramon Magsaysay Bago Bantay, Quezon City. Sinasabing pagnanakaw ang motibo sa krimen. (Ulat ni Angie dela Cruz)</body>
<link>http://www.philstar.com/Article.aspx?articleId=291356&amp;publicationSubCategoryId=92</link>
</article>
<article>
<title>Kuta ng terorista target ng PNP</title>
<author>Joy Cantos at Edwin Balasa</author>
<date>
<month>August</month>
<day>13</day>
<year>2005</year>
</date>
<body>Maglulunsad ng preemtive strikes ang libu-libong puwersa ng pulisya sa mga lugar na hinihinalang pinagkukutaan at pinagtataguan ng mga teroristang Abu Sayyaf at Jemaah Islamiyah (JI) sa bansa kabilang ang Metro Manila. Itoy kasunod ng pagsasailalim ng PNP sa full alert status sa buong puwersa nito upang masupil ang posible pang terrorist attacks matapos ang dalawang magkahiwalay na pagpapasabog sa Zamboanga City noong Miyerkules na ikinasugat ng 26 katao. Bukod dito, magugunitang ibinulgar kamakalawa ni National Security Adviser Norberto Gonzales na sampung Indonesian suicide bombers ang nakapasok sa bansa at nagpaplanong maghasik ng terorismo sa pamamagitan ng pambobomba. Ayon kay PNP Spokesman Chief Supt. Leopoldo Bataoil, na sa pamamagitan ng mga intelligence reports ay tutukuyin ng mga police commanders ng PNP ang mga pinaghihinalaang pinagtataguan at pinagkukutaan ng mga teroristang Abu Sayyaf at JI kung saan sa bisa ng search at arrest warrant ay darakpin ang mga ito. Sa kabilang dako, iniutos na rin kahapon ng Department of Transportation and Communication (DOTC) ang paglalagay sa full alert status sa air at sea ports. Ayon kay DOTC Secretary Leandro Mendoza, ipinag-utos na umano niya sa kanyang mga personnel ang paglalagay sa full alert status para hindi malusutan ng mga terorista sa bantang maghasik ng kaguluhan sa bansa. (Ulat nina Joy Cantos at Edwin Balasa)</body>
<link>http://www.philstar.com/Article.aspx?articleId=291357&amp;publicationSubCategoryId=92</link>
</article>
<article>
<title>LLII pinapurihan ng business community</title>
<author></author>
<date>
<month>August</month>
<day>13</day>
<year>2005</year>
</date>
<body>Umani ng papuri mula sa business community ang Lifestyle &amp;amp; Leisure International Inc. (LLII) sa pangunguna ng batambata ngunit maituturing nang haligi ng real estate industry na si Paul Edmund Lizondra. Si Lizondra, president at chief executive officer ng LLII, ayon sa business community ay isang &amp;quot;dynamic innovator&amp;quot; at &amp;quot;conceptualizer&amp;quot; sa larangan ng real estate. Tiniyak ng mga negosyante na ang LLII ang magbibigay muli ng buhay at sigla sa lokal na turismo at real estate industry na dumaranas ng malaking dagok dulot ng krisis sa ekonomiya sa mahusay na pamumuno Lizandro. Dahil dito kaya mariing kinondena ng LLII ang ginagawang paninira rito ng ilang grupo para pabagsakin ang mabilis na lumalagong kumpanya. Si Lizondra ay siya ring pangulo ng Lifestyle View and Property Administration Inc., isang marketing project management company na may hawak ng condominium units ng Lancaster Suites ng Pacific Concord Properties Inc. Siya rin ang senior vice president ng St. Johns Memorial Park Inc.</body>
<link>http://www.philstar.com/Article.aspx?articleId=291358&amp;publicationSubCategoryId=92</link>
</article>
<article>
<title>30% discount sa senior citizens</title>
<author>Ni Malou Rongalerios</author>
<date>
<month>August</month>
<day>14</day>
<year>2005</year>
</date>
<body>Iginiit kahapon ni Sultan Kudarat Rep. Suharto Mangudadatu na taasan ang ibinibigay na discount sa mga senior citizens at gawin itong 30 porsiyento. Ipinaliwanag ni Mangudadatu na hindi sapat ang 20% natatanggap ng mga senior citizens dahil tumataas na ang presyo ng lahat ng uri ng bilihin at serbisyo. Sinabi ni Mangudadatu na nag-iba na ang kondisyon ng pamumuhay sa Pilipinas kumpara noong ipasa ang Expanded Senior Citizens Act of 2003 o RA 9257. Mas pinapalala pa aniya ang lagay ng ekonomiya ng kasalukuyang political crisis na nararanasan ng bansa. Sa kanyang House Bill 4555, nais ni Mangudadatu na itaas ang discount na ibinibigay sa mga senior citizens, partikular na sa pagbili ng gamot, pagbabayad sa hotel, restaurant, entertainment, amusement, medical, dental at maging sa pamasahe. Pero sa kasalukuyan, maraming senior citizens na ang nagrereklamo dahil may mga establisimiyentong hindi sumusunod sa ipinatutupad na 20% discounts na dapat ibigay sa kanila. Kabilang na sa lumalabag sa RA 9257 ang mga botika na hindi nagbibigay ng tamang discount sa mga senior citizens dahil nalulugi na umano sila.</body>
<link>http://www.philstar.com/Article.aspx?articleId=291501&amp;publicationSubCategoryId=92</link>
</article>
<article>
<title>Krudo taas uli ng 50 sentimo</title>
<author></author>
<date>
<month>August</month>
<day>14</day>
<year>2005</year>
</date>
<body>Muli na namang nagtaas ng presyo ng kanilang produktong petrolyo ang mga kompanya ng langis, ang pang-14 sa taong ito. Kahapon ay nauna nang ipinatupad ng Eastern Petroleum Corp. ang 50 sentimos kada litro na dagdag sa singil sa produktong diesel, gasolina at kerosene na sinundan naman ng Flying V, Shell at Caltex. Ayon sa mga kumpanya ng langis, ang ginagawa nilang pagtataas ay upang makatulong sa pagrerekober ng kumpanya dahil sa patuloy na pagtataas ng halaga ng krudo sa pandaigdigang merkado na umabot na sa pinakamataas na presyong $66 kada bariles. Nilinaw naman ng mga kompanya ng langis na patuloy silang magbibigay ng P1 kada litrong discount sa mga pampasaherong dyip at iba pang public utility vehicles. Inaasahang hindi pa dito natatapos ang kanilang pagtataas dahil sa walang humpay na pagtaas nito sa world market kaya nanawagan na ang Department of Energy sa sambayanan na magtipid sa paggamit ng krudo upang hindi umabot sa crude shortage ang bansa. (Edwin Balasa)</body>
<link>http://www.philstar.com/Article.aspx?articleId=291513&amp;publicationSubCategoryId=92</link>
</article>
<article>
<title>Pinas pumalag sa travel advisory</title>
<author></author>
<date>
<month>August</month>
<day>14</day>
<year>2005</year>
</date>
<body>Umalma kahapon ang pamunuan ng Philippine National Police (PNP) sa panibagong travel advisory na ipinalabas ng bansang Canada at Australia laban sa Pilipinas. Ayon kay PNP spokesman Chief Supt. Leopoldo Bataoil, isang pandaigdigang suliranin ang terorismo kung kaya hindi dapat na pagbawalan ng dalawang nabanggit na bansa ang kanilang mamamayan na magtungo sa Pilipinas. Bagamat mayroong pambobombang nagaganap sa bansa, tiniyak naman ng opisyal na nanatiling &amp;quot;on top of the situation&amp;quot; ang pulisya at naging epektibo naman ang kanilang hanay sa pag-neutralize at pag-aresto sa mga suspek. Sinabi pa ni Bataoil na maging ang bansang London at Bali, Indonesia ay hindi rin nakaligtas na targetin ng mga terorista sa kabila ng pagiging advance ng kanilang mga teknolohiya na ginagamit sa pagsugpo sa krimen. Iginiit pa ng opisyal na patuloy ang kanilang target hardening gaya ng pagtatayo ng mga checkpoint/chokepoint sa ibat ibang panig ng bansa. Ayon pa kay Bataoil, nasa full alert status ngayon ang buong puwersa ng PNP bunsod na rin ng naganap na pambobomba sa Zamboanga City kung saan 30 katao ang naiulat na nasugatan. Bukod dito, nananatiling high visibility ang pulisya sa mga pampublikong lugar gaya ng malls, airport, seaport, bus terminal, MRT/LRT at iba pang vital installations sa bansa. Una nang pinagbawalan ng Australia at Canada ang kanilang mamamayan na iwasan na muna ang pagtungo sa Pilipinas, partikular na sa Mindanao area dahil base sa kanilang nakalap na intelligence report, nasa huling yugto na umano ang bandidong Abu Sayyaf ng paglulunsad ng kanilang planong terorismo. (Angie dela Cruz)</body>
<link>http://www.philstar.com/Article.aspx?articleId=291517&amp;publicationSubCategoryId=92</link>
</article>
<article>
<title>Citizens arrest kay Garci</title>
<author></author>
<date>
<month>August</month>
<day>14</day>
<year>2005</year>
</date>
<body>Walang nakikitang problema si Philippine National Police (PNP) Chief Director General Arturo Lomibao sa citizens arrest na una nang ipinanukala ni Sen. Panfilo Lacson para sa agarang ikadarakip ni dating Comelec Commissioner Virgilio Garcillano. Ayon kay Lomibao, pabor ang kanilang hanay sa panawagan ni Lacson na makilahok na ang taumbayan para sa ikadarakip ng kontrobersyal na opisyal ng gobyerno. Inihayag ni Lomibao na wala namang malalabag sakalit i-apply ng sinumang mamamayan ang citizens arrest gayung ito aniya ay suportado naman ng batas. Hindi man direktang magkaroon ng partisipasyon ang sinuman kontra Garcillano, sinabi ni Lomibao na malaking tulong na ang pagpapaabot sa kanilang kabatiran at iba pang law enforcement agency ang kinaroroonan nito para itoy tuluyan nang madakip at madala sa Kongreso. Una nang napaulat na bago tumulak sa Singapore ay namataan si Garcillano sa London at maging sa lalawigan ng Bataan na umanoy nag-a-island hopping. Pero nitong Biyernes ay nakatanggap naman ng impormasyon si National Bureau of Investigation (NBI) Director Reynaldo Wycoco na nasa Labuan, Malaysia si Garcillano malapit sa Kota Kinabalu. Agad nagpakalat ng mga litrato ang NBI sa nasabing bansa upang makatulong sa ikadarakip ng opisyal. Inamin pa ni Wycoco na mula sa mga trader na labas-masok ng Malaysia ang nagbigay sa kanila ng impormasyon na naroroon ang opisyal na susi sa paglilinaw sa kontrobersyal na &amp;quot;Hello Garci&amp;quot; tapes. (Angie dela Cruz)</body>
<link>http://www.philstar.com/Article.aspx?articleId=291524&amp;publicationSubCategoryId=92</link>
</article>
<article>
<title>Defensor idinepensa ng Palasyo</title>
<author></author>
<date>
<month>August</month>
<day>14</day>
<year>2005</year>
</date>
<body>Pinabulaanan ng Malaca&amp;ntilde;ang na gumagawa ito ng paraan para mapigil ang kasong impeachment laban kay Pangulong Arroyo sa pamamagitan ni DENR Sec. Mike Defensor. Ayon kay Executive Sec. Eduardo Ermita, ang ginawa ni Defensor na pagpapa-authenticate ng &amp;quot;Hello Garci&amp;quot; tape sa isang US voice expert ay sarili nitong kagustuhan at hindi para guluhin ang isyu. &amp;quot;He just took the initiative on his own. Alam ninyo naman si Sec. Defensor ay very resourceful na tao,&amp;quot; ani Ermita. Sinabi pa ni Ermita na handang-handa ang Pangulo na humarap sa impeachment at dalhin sa proper forum ang mga batikos sa kanya sa halip na gumamit ng trial by publicity. &amp;quot;Mayroon tayong Kongreso at Supreme Court. Mayroon tayong procedures sa pagtingin sa problema sa halalan kaya dalhin natin sa proper forum following the rule of law and legal processes. Kaya ang Pangulo ay nagsu-submit diyan sa impeachment process. (Lilia Tolentino)</body>
<link>http://www.philstar.com/Article.aspx?articleId=291530&amp;publicationSubCategoryId=92</link>
</article>
<article>
<title>Tita Cory nakipagkita sa mga obispo</title>
<author></author>
<date>
<month>August</month>
<day>14</day>
<year>2005</year>
</date>
<body>Dinedma ng Malaca&amp;ntilde;ang ang napabalitang pagpunta ni dating Pangulong Cory Aquino sa mga obispo para kausapin ang mga itong ipursige ang paghiling na bumaba sa puwesto si Pangulong Arroyo. Ayon kay Executive Secretary Eduardo Ermita, wala siyang impormasyon kung totoo ngang nagpunta ang dating presidente sa Catholic Bishops Conference of the Philippines (CBCP). Gayunman, kung sakaling nangyari nga ito, inirerespeto ng Palasyo ang paninindigan ni Mrs. Aquino. &amp;quot;Irespeto na lang natin ang posisyon ni Pangulong Aquino, pero sa palagay ko naman, may sariling pag-iisip ang mga obispo katulad ng nangyari matapos ang July 13 na sa pag-aakala nila ang stand ng mga obispo ay katulad ng stand ng mga bumabatikos kay Presidente,&amp;quot; ani Ermita. Sinabi pa ni Ermita na matatalino ang mga obispo na tinatawag na Prince of the Church at sila ang magpapasya kung ano talaga ang tama sa sitwasyong ito. (LATolentino)</body>
<link>http://www.philstar.com/Article.aspx?articleId=291536&amp;publicationSubCategoryId=92</link>
</article>
<article>
<title>4 buwan hingi ni Pamatong sa impeachment vs Noli</title>
<author></author>
<date>
<month>August</month>
<day>14</day>
<year>2005</year>
</date>
<body>Dahil hindi pa rin makahanap ng mag-eendorso sa impeachment complaint laban kay Vice-Pres. Noli de Castro, hiniling ni Atty. Elly Pamatong kay House Secretary General Roberto Nazareno na bigyan siya ng apat na buwan para makakuha ng endorser sa kanyang reklamo. Sa dalawang-pahinang sulat na isinumite ni Pamatong sa tanggapan ni Nazareno, sinabi nito na nauna na niyang hiniling na bigyan siya ng 15 araw para makahanap ng endorser, pero nagbago na ang kanyang isip at nais na niya itong gawing apat na buwan. Sinabi pa ni Pamatong na balak niyang lapitan isa-isa ang 236 kongresistang miyembro ng Mababang Kapulungan ng Kongreso upang makahanap lamang ng mag-eendorso ng kanyang impeachment complaint laban kay de Castro. Mariing binatikos din ni Pamatong ang napabalitang pagpapalabas ni Nazareno ng ultimatum sa kanya na makahanap ng endorser upang hindi nito maibasura ang kanyang reklamo. Wala anyang karapatan si Nazareno na magpalabas ng ultimatum dahil hindi naman ito kongresista at hindi rin ito ang kumakatawan sa buong House of Representatives. (Malou Rongalerios)</body>
<link>http://www.philstar.com/Article.aspx?articleId=291539&amp;publicationSubCategoryId=92</link>
</article>
<article>
<title>Defensor masisibak!</title>
<author>Ni Rudy Andal</author>
<date>
<month>August</month>
<day>15</day>
<year>2005</year>
</date>
<body>Nanganganib na masipa sa kanyang puwesto si Environment Secretary Mike Defensor, itoy matapos hilingin kahapon ng militanteng grupo sa mga miyembro ng Commission on Appointments (CA) na bawiin ang kumpirmasyon nito makaraang itanggi ng US-based audio expert ang ginawang pahayag ng kalihim hinggil sa &amp;quot;Hello Garci&amp;quot; tape. Sinabi ng Pambansang Lakas ng Kilusang Mamamalakaya ng Pilipinas (Pamalakaya) na dapat nang bakantehin ni Defensor ang DENR at bawiin ng mga miyembro ng CA ang appointment nito matapos itanggi ng US expert na si Barry Dickey ang mga pahayag ng kalihim sa ginawa nitong press conference noong Biyernes na spliced ang sinuring &amp;quot;Hello Garci&amp;quot; tape. &amp;quot;The CA is highly obliged to make an immediate reversal of its previous decision upholding the game plan of Malaca&amp;ntilde;ang to designate Sec. Defensor as DENR secretary. What Defensor did which constitutes grave betrayal of public trust and national affront to the collective intelligence and national interest of the people merits an outright political rejection,&amp;quot; wika ng Pamalakaya. Hinikayat din ng militanteng grupo si Dickey na magsampa ng kasong kriminal at sibil laban kay Defensor dahil sa pagbaluktot nito sa resulta ng ginawang pagsusuri sa kontrobersiyal na tape. Nilinaw naman ni Defensor na hindi siya ang nagsabing spliced ang ilang portion ng tape kundi ang Filipino sound audio expert daw na si Jonathan Tiongco na siyang nakausap ni Mr. Dickey. Iginiit pa ng grupo na ang trabaho ni Defensor ay protektahan ang ating kalikasan sa pamamagitan ng paghuli at pag-aresto sa mga illegal loggers, mga big-time mining corporations na sumisira sa ating kapaligiran at hindi protektahan ang ginawang pandaraya ng Pangulo noong nakaraang eleksiyon.</body>
<link>http://www.philstar.com/Article.aspx?articleId=291675&amp;publicationSubCategoryId=92</link>
</article>
<article>
<title>6.7 milyong manggagawa adik sa droga</title>
<author></author>
<date>
<month>August</month>
<day>15</day>
<year>2005</year>
</date>
<body>Naalarma ang pamunuan ng Department of Labor and Employment (DOLE) dahil sa pagtaas ng bilang ng mga manggagawang Pinoy sa bansa na gumagamit ng ipinagbabawal na droga at marijuana. Base sa pinakahuling pag-aaral na natanggap ng DOLE, tumaas ng 2/3 ang mga Pinoy na naging sugapa sa bawal na gamot ngayong taon kumpara noong nakaraang taon. Ayon kay Labor Undersecretary Manuel Imson, mula sa dating rekord na 4.4 milyon ay umaabot na ngayon sa 6.7 milyon ang mga manggagawa na gumagamit ng ilegal na droga sa bansa. Dalawang milyon sa nasabing bilang ay itinuturing umanong mga &amp;quot;young professionals&amp;quot; at mga &amp;quot;minimum wage earners&amp;quot; o yung kumikita lamang ng sapat para sa kanilang pamilya, &amp;quot;Lubhang nakakaalarma na ang nasabing datos dahil patuloy itong tumataas sa paglipas ng mga taon,&amp;quot; sabi ni Imson. Noong 1996 ay nakapagtala lamang ang DOLE ng 1.7 milyon, subalit paglipas ng mga taon ay biglang lumobo at ngayon ay pumalo na sa 6.7 milyon. Sinabi pa ni Imson na dalawang lugar lamang ang maaaring mapuntahan ng mga taong gumagamit ng ipinagbabawal na gamot, pagamutan at sementeryo. (Mer Layson)</body>
<link>http://www.philstar.com/Article.aspx?articleId=291685&amp;publicationSubCategoryId=92</link>
</article>
<article>
<title>Senado kumilos vs cybersex</title>
<author></author>
<date>
<month>August</month>
<day>15</day>
<year>2005</year>
</date>
<body>Bubusisiin ngayon ng pinagsanib na komite nina Sen. Manny Villar at Sen. Ramon Revilla Jr. ang pagsugpo sa malawakang industriya ng cybersex na pinapatakbo ng mga dayuhan kung saan ang biktima ay mga kabataang Pinay. Sinabi ni Sen. Villar, chairman ng committee on public order and illegal drugs, ang kakulangan sa epektibong batas laban sa pornograpiya at cybersex ay isang malaking hadlang sa pagsisikap ng awtoridad na labanan ang naturang krimen. Hindi rin sapat ang kapangyarihan ng mga ito upang masawata ang prostitusyon at pornograpiya sa Internet. Dahil dito kaya iminungkahi ni Sen. Revilla, chairman ng committee on public information and mass media, na bigatan ang parusa at multa sa mga mapapatunayang sangkot sa cybersex industry at publikasyon ng mga lewd materials. Aniya, naghain siya ng panukalang batas na mag-aamyenda sa umiiral na batas dahil masyado anyang mababaw ang kaparusahan partikular ang multa na P12,000 sa mga violators. Napag-alaman ni Revilla na milyon-milyon ang kinikita ng mga operators ng cybersex at nasisilaw naman ang mga kabataang Pinay na ginagamit nila sa industriya dahil sa malaking bayad sa mga ito. Idinagdag pa ni Villar na mayroon ng listahan ang PNP Criminal Investigation and Detection Group ng mga cybersex hot spots sa mga lalawigan na pinapatakbo ng mga dayuhan at ilan nating kababayan. Bibigyang konsiderasyon ng dalawang komite ang pagbibigay ng dagdag na kapangyarihan sa mga alagad ng batas laban sa cybersex. (Rudy Andal)</body>
<link>http://www.philstar.com/Article.aspx?articleId=291688&amp;publicationSubCategoryId=92</link>
</article>
<article>
<title>Juday, Goma at Regine lulusot</title>
<author></author>
<date>
<month>August</month>
<day>15</day>
<year>2005</year>
</date>
<body>Dahil umano sa palpak na komputasyon, malaki ang posibilidad na maabsuwelto ang mga artistang may malalaking pangalan na kinasuhan ng tax evasion ng Bureau of Internal Revenue (BIR). Kabilang sa mga artistang sinampahan ng kaso dahil sa hindi umano pagbabayad ng tamang buwis ay sina Richard Gomez, Judy Ann Santos at singer na si Regine Velasquez. Sinabi ni Department of Justice Raul Gonzalez na batay sa pagsusuri ng kanilang mga prosecutor sa inihaing mga dokumento ng BIR ay marami ang butas dito dahil sa mali-maling komputasyon. Malamang na mabasura lamang umano ang inihaing kaso ng BIR dahil sa naturang mga kapalpakan at mauwi sa wala ang paghahabol ng pamahalaan sa mga delingkuwente sa pagbabayad ng buwis. Pinuna rin ni Gonzalez ang kawalan ng kasanayan ng mga tauhan ng BIR sa pagsasagawa ng criminal investigation para mapalakas ang ebidensiya ng pamahalaan laban sa kanilang mga hinahabol. Ikinatwiran ni Gonzalez na hindi matatapos ang preliminary investigation dahil nga sa dami ng butas ng kaso. (Danilo Garcia)</body>
<link>http://www.philstar.com/Article.aspx?articleId=291692&amp;publicationSubCategoryId=92</link>
</article>
<article>
<title>Away ng DOJ at BIR tumitindi</title>
<author></author>
<date>
<month>August</month>
<day>15</day>
<year>2005</year>
</date>
<body>Banggaan sa pagitan ng dalawang opisyal kaya lumalaki ang isyu sa iringan ng Department of Justice (DOJ) at Bureau of Internal Revenue (BIR) kaugnay sa tax evasion. Ayon sa isang mataas na opisyal ng DOJ, si Finance Undersecretary Emmanuel Bonoan ay nakaalitan ng DOJ dahil sa &amp;quot;pressure&amp;quot; mula sa nasabing opisyal. Partikular umano ang naging pagtatalo sa pagitan ni Bonoan at si Chief State Prosecutor Jovencito Zu&amp;ntilde;o matapos sisihin ng BIR ang DOJ sa mabagal na pag-usad ng tax cases. Agad namang niresbakan ni Zu&amp;ntilde;o ang BIR at DOF dahil ang dalawang ito umano ang nakakapagpabagal ng kaso sa pamamagitan ng paghahain ng mga mosyon kaya nade-delay ang paggulong. Nabatid sa source na kamakailan ay nagpulong ang DOJ, DOF at BIR kung saan pinag-usapan ang sinasabing &amp;quot;pressure&amp;quot; mula sa DOF, pero kapuna-puna ang hindi pagdalo ni Bonoan. Naniniwala ang source na may kinalaman sa pagiging kaalyado ni Bonoan si dating Finance Secretary Cesar Purisima, isa sa miyembro ng Gabinete na tumalikod kay Pangulong Arroyo at kasama sa tinaguriang &amp;quot;Hyatt 10,&amp;quot; kaya nahihirapan ito sa pakikipag-ugnayan sa DOJ. Bukod dito, isang liham ang natanggap ni DOJ Sec. Raul Gonzalez na kumukuwestiyon sa loyalty ni Bonoan upang kumatawan sa mga DOF cases gayung ito ay hinihinalang pakawala ng Hyatt 10. (Grace dela Cruz)</body>
<link>http://www.philstar.com/Article.aspx?articleId=291701&amp;publicationSubCategoryId=92</link>
</article>
<article>
<title>Garci tugis na sa Malaysia!</title>
<author>Ni Ellen Fernando</author>
<date>
<month>August</month>
<day>15</day>
<year>2005</year>
</date>
<body>Kumilos na rin ang Department of Foreign Affairs (DFA) sa paghahanap sa kontrobersiyal na si dating Comelec Commissioner Virgilio Garcillano sa Malaysia matapos maispatan umano doon. Ayon kay Gilbert Asuque, tagapagsalita ng DFA na nagbigay na ng instruction ang DFA sa embahada ng Pilipinas sa Kuala Lumpur upang alamin kung nakapasok sa nasabing bansa si Garcillano na ngayon ay may warrant of arrest. Ang direktiba ay kasunod sa naging pahayag ni NBI Director Reynaldo Wycoco na naispatan ng kanilang sources sa Malaysia si Garcillano. Sinabi rin ni Wycoco na mula sa ulat ng NBI agents na nakabase sa Mindanao, ang kanilang impormante ay mula sa barter trading na nakabase sa isang isla at nagbigay pa umano ng mga litrato na nagpapatunay na nakita nila si Garcillano sa Labuan na siyang huling lugar na pinagtaguan nito bago tumulak ng Malaysia. Ilan pa sa mga lugar na ginagalugad ng NBI ay ang Bataan, Cagayan de Oro subalit negatibo ang nasabing paghahanap. Una na ring nagpahayag ang Ministry of Foreign Affairs sa United Kingdom (UK) na wala sa London ang dating komisyuner matapos mapaulat na posibleng dito nagtago ito. Wala anya sa talaan nila na nakapasok ang isang Virgilio Garcillano.</body>
<link>http://www.philstar.com/Article.aspx?articleId=291704&amp;publicationSubCategoryId=92</link>
</article>
<article>
<title>Cha-cha wag patulan</title>
<author></author>
<date>
<month>August</month>
<day>15</day>
<year>2005</year>
</date>
<body>Hiniling kahapon ni Senate Minority Leader Aquilino Pimentel Jr. sa mga miyembro ng Kongreso na huwag patulan ang isinusulong na Charter change ng Palasyo hanggat walang malinaw na saklaw ang gagawing pag-amyenda sa ating Konstitusyon. Sinabi ni Sen. Pimentel na dapat ay tukoy lamang ang mga probisyon na dapat galawin o amyendahan ng Kongreso sa isinusulong na pag-amyenda sa 1987 Constitution ng Palasyo. Malaki ang hinala ni Pimentel na kaya walang malinaw na nais saklawin ang isinusulong ng Malaca&amp;ntilde;ang na Cha-cha ay dahil nais nilang baguhin din ang probisyon sa Konstitusyon hinggil sa restrictions ng partisipasyon ng mga dayuhan sa pagnenegosyo sa bansa, partikular sa paggamit sa ating natural resources. Aniya, bagamat nagsusulong din siya ng federalism system na maging kapalit ng presidential form of government ay naniniwala siyang hindi ito ang tamang panahon para amyendahan ang Saligang-Batas dahil sa malawak na panawagang magbitiw sa puwesto ang Pangulo. Wika pa ni Pimentel, ginagamit lamang ni Pangulong Arroyo ang isyu ng pagsusulong ng Cha-cha upang matakpan ang ibat ibang isyung kinakaharap nito lalo pat hindi naman dapat ang Pangulo ang nagsusulong ng pagbabago sa Konstitusyon na kinukuwestiyon din ang legitimacy ng kanyang pagkapanalo. (Rudy Andal)</body>
<link>http://www.philstar.com/Article.aspx?articleId=291706&amp;publicationSubCategoryId=92</link>
</article>
<article>
<title>P.3M napulot, ibinalik</title>
<author></author>
<date>
<month>August</month>
<day>15</day>
<year>2005</year>
</date>
<body>Hindi nagpadaig sa kinang ng salapi ang store personnel ng Harveys Fastfood Valenzuela branch na nakapulot ng bag ng isang customer na naglalaman ng P300,000 at agad naibalik ang pera. Kaya naman taus-pusong nagpasalamat ang customer na si Samuel Tan Adano ng Karuhatan, Valenzuela City sa kabayanihan ng mga tauhan ng naturang tindahan. Nabatid na naiwan ni Adano ang kanyang bag nang kumain siya sa Harveys sa loob ng Puregold Shopping Center Valenzuela noong alas-10 ng umaga ng Hulyo 1. Nang napansin niyang naiwan niya ang kanyang bag, sumugod siyang pabalik sa Harveys kung saan naman tinago ng staff ang kanyang bag at itoy binalik sa kanya pagkatapos mapatunayan na siya nga ang may-ari. Ang kanyang bag ay may lamang cash na P142,000 at endorsed checks na may halagang P152,736. Pinasalamatan ni Adano ang staff ng Harveys sa pamumuno ng store manager na si Edelwin Martinez. Ang Harveys ay pag-aari ng Pure Value Foods, Inc. na siya ring nagpapatakbo sa Puregold, Inc. &amp;quot;Taus-puso akong nagpapasalamat sa mga kawani ng Harveys Valenzuela sa kanilang malaking tulong sa akin at para sa kanilang dangal na ipinakita nang maisauli sa akin ang aking salapi na walang bawas o kulang,&amp;quot; sabi ni Adano.</body>
<link>http://www.philstar.com/Article.aspx?articleId=291707&amp;publicationSubCategoryId=92</link>
</article>
<article>
<title>Utos ni PGMA sa new AFP chief: Wag sumawsaw sa pulitika!</title>
<author>Joy Cantos at Lilia Tolentino</author>
<date>
<month>August</month>
<day>16</day>
<year>2005</year>
</date>
<body>Pinaalalahanan kahapon ni Pangulong Arroyo ang bagong talagang AFP chief of staff na si Lt. Gen. Generoso Senga na panatilihing neutral sa pulitika ang mga miyembro ng Armed Forces of the Philippines (AFP), sundin ang Konstitusyon at pai-ralin ang professionalism sa hanay ng mga sundalo. Inatasan din ni Pangulong Arroyo ang bagong AFP chief na makipagdayalogo ito sa mga junior officers partikular sa mga demoralisadong sundalo para maipakita sa mga ito na lahat ng militar ay kailangang maging tapat sa kanilang tungkulin at sa Saligang Batas. Ginawa ng Pangulo ang tagubiling ito sa turn over ceremony ng nagretirong si AFP chief of staff Efren Abu. Si Lt. Gen. Senga ang pang-8 chief of staff sa ilalim ng Arroyo administration. &amp;quot;We must constantly tell tales of heroes, senior and junior and enlisted men and women who sacrificed lives so the nation will survive. We must always remind ourselves that the vast AFP are still true heroes of the Philippines.Gen. Senga, I expect you to keep AFP within the Constitution and do not allow any partisan quarters to undermine the chain of command,&amp;quot; wika pa ng Pangulo. Naghabilin din si Mrs. Arroyo sa kan-yang bagong AFP chief of staff na ipagpatuloy ang mga repormang ipinatutupad sa AFP kasama na ang propesyonalismo sa hanay ng sundalo. Pinuri ng Pangulo si Senga bilang isang karapat-dapat na pinuno ng AFP dahil sa ipinamalas nitong katapangan sa pakikidigma sa mga rebelde at pagbawi sa kampo ng mga rebeldeng MILF sa Buliok at pangangasiwa sa rehabilitasyon ng komunidad. Samantala, nagbabala naman si retired AFP chief of staff Abu na isang malaking insulto at banta sa seguridad ng bansa kung makikisawsaw sa pu- litika ang mga mata- taas na opisyal ng militar partikular ang mga heneral dahil magiging hudyat ito ng pagguho ng disiplina sa institusyon. Umapela din si Abu sa mga pulitiko, retiradong opisyal at ilang organisasyon ng media na huwag himukin ang AFP na makisawsaw sa krisis pulitika. &amp;quot;I will say it again. Stay away from po- litics because it will only polarize our organization. Focus on the main effort- how to defeat enemies of the state,&amp;quot; wika pa ni Abu sa kanyang pamamaalam bilang AFP chief. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=291838&amp;publicationSubCategoryId=92</link>
</article>
<article>
<title>Hello Garci tape galing kay Ping  Riva</title>
<author>Rudy Andal</author>
<date>
<month>August</month>
<day>16</day>
<year>2005</year>
</date>
<body>Ibinunyag ng dating jueteng witness ng oposisyon na si Abe Riva na dinala ni Sen. Panfilo Lacson ang kopya ng &amp;quot;Hello Garci&amp;quot; tape sa kanilang safehouse at ibinigay kay Bishop Tobias bago pa man mabunyag ang kontrobersyal na wiretapped conversation. Sinabi ni Mr. Riva, sampung araw bago ilabas ni Press Sec. Ignacio Bunye ang nasabing tape ay mayroon ng kopya nito si Bishop Tobias na ibinigay ni Sen. Lacson at ipinarinig pa ito sa kanila. Aniya, sila nina Wilfredo Mayor at Richard Garcia na nasa safehouse ni Bishop Tobias sa East Fairview, QC ang unang nakarinig nito. Nagtaka si Riva pati si Garcia ng iparinig sa kanila ang kontrobersyal na tape at kung ano ang magiging kaugnayan nito sa gagawing pagharap nila sa senate investigation hinggil sa jueteng payola isyu. Wika pa nito, nagtungo din sa kanilang safehouse si dating Sen. Kit Tatad kasama ang kapatid nito ilang araw bago sumabog ang &amp;quot;Hello Garci&amp;quot; controversy. &amp;quot;Nagtataka ako kung bakit sunud-sunod ang ginawang pagpapasabog ng kontrobersya ni Sen. Lacson laban kay Pangulong Arroyo, kaya duon pa lamang ay nag-isip na ako na mayroong hidden agenda ito laban sa Pangulo,&amp;quot; sabi pa ni Riva. Magugunita na humarap sa media si Riva matapos siyang umalis sa kampo ng oposisyon kasunod ni Garcia dahil ayaw na raw nilang magpagamit sa kampo ni Lacson na ang interes ay patalsikin si Mrs. Arroyo sa puwesto. Humingi din ng paumanhin sina Riva at Garcia sa Pangulo dahil sa pagsangkot sa pamilya nito sa jueteng isyu sa utos daw ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=291850&amp;publicationSubCategoryId=92</link>
</article>
<article>
<title>Pagdinig sa impeachment tuloy ngayon</title>
<author>Malou Rongalerios</author>
<date>
<month>August</month>
<day>16</day>
<year>2005</year>
</date>
<body>Itutuloy ngayon ng House committee on justice ang pagdinig sa Impeachment complaint laban kay Pangulong Arroyo. Inaasahan na rin ng oposisyon ang mahabang debate ng mga miyembro ng komite na pinamumunuan ni Rep. Simeon Datumanong. Kabilang sa inaasahang pagtatalunan sa komite ay kung anong impeachment complaint ang kanilang tatalakayin at kung dapat bang isama ang amended complaint. Nagtataka din si House Minority Leader Francis Escudero kung bakit namimili si Mrs. Arroyo ng mga reklamo na nais niyang sagutin. Maging si Taguig-Pateros Rep. Allan Peter Cayetano ay nagtataka kung bakit iginigiit ni Alagad Rep. Rodante Marcoleta na ang inendorso niyang impeachment complaint ni Atty. Oliver Lozano ang dapat talakayin gayung mahina ito kaya pinalakas sa pamamagitan ng amended complaint. Inaasahan na unang titingnan ng komite ay kung may sapat na porma o sufficient in form ang inihaing impeachment complaint. (Ulat ni Malou Rongalerios)</body>
<link>http://www.philstar.com/Article.aspx?articleId=291856&amp;publicationSubCategoryId=92</link>
</article>
<article>
<title>Northrail project suportado ng Clark investors</title>
<author>Rudy Andal</author>
<date>
<month>August</month>
<day>16</day>
<year>2005</year>
</date>
<body>Sinuportahan ng mga negosyante at local executives ang Northrail project dahil magiging katulong ito sa pagnenegosyo at pag-unlad ng kabuhayan sa Central Luzon. Sa resolusyon ng Clark Investors and Locators Association Inc., naniniwala ang mga negosyante na malaki ang maitutulong ng Northrail project upang mapabilis ang transportasyon at pag-unlad ng Gitnang Luzon. Sinuportahan din ng mga alkalde sa Pampanga sa pangunguna ni Pampanga Mayors League spokesman Candaba Mayor Jerry Pe-layo ang proyektong ito dahil bukod sa magiging mura at mabilis ang transportasyon ng kanilang mga kababayan pauwi ng Pampanga ay magiging mabilis din ang takbo ng pagnenegosyo dito. Sinabi naman ni Northrail president Jose Cortes Jr., bukod sa mura ang magiging pamasahe sa tren mula sa Caloocan City hang- gang sa Malolos, Bulacan hanggang sa Clarkfield, Pampanga ay magiging mabilis din ang kanilang biyahe. Wika pa ni Mr. Cortes, handa siyang ipagtanggol ang Northrail sa sandaling umabot sa impeachment court ang isinampang impeachment complaint laban kay Pangulong Arroyo kung saan ay kabilang sa kinukuwestyon ang nasabing proyekto. Aniya, walang anomalya ito at above-board ang government to government na transactions na ito. (Ulat ni Rudy Andal)</body>
<link>http://www.philstar.com/Article.aspx?articleId=291861&amp;publicationSubCategoryId=92</link>
</article>
<article>
<title>Pagtaas ng presyo ng krudo tuloy pa</title>
<author>Edwin Balasa</author>
<date>
<month>August</month>
<day>16</day>
<year>2005</year>
</date>
<body>Inamin ng Department of Energy (DoE) na magpapatuloy ang pagtaas ng presyo ng mga produktong petrol-yo at magkakaroon pa ng sunud-sunod na pagtaas ng presyo nito kada linggo. Sinabi ni Energy Undersecretary Anthony Peter Abaya, mayroong P3 pang hinahabol ang mga kumpanya ng langis upang mapunan ang kanilang pagkalugi dahil sa pagtaas ng krudo sa pandaigdigang pamilihan na aabot ng $67 kada bariles. Aniya, posibleng magpatuloy ang pagtaas ng presyo ng petroleum product kada linggo ng 50 sentimos hanggang sa makabawi umano ang mga oil companies sa kanilang pagkalugi. Inaasahan din ng DoE na lalong tataas ang presyo ng krudo lalo na ang diesel sa buwan ng Nobyembre at Disyembre. (Ulat ni Edwin Balasa)</body>
<link>http://www.philstar.com/Article.aspx?articleId=291868&amp;publicationSubCategoryId=92</link>
</article>
<article>
<title>Syjuco paborito sa DepEd portfolio</title>
<author>Lilia Tolentino</author>
<date>
<month>August</month>
<day>16</day>
<year>2005</year>
</date>
<body>Suportado ng mga educator, negosyante at ibat ibang religious groups ang pagtatalaga kay TESDA director-general Augusto Syjuco Jr. bilang kalihim ng Department of Education (DepED). Ayon kay Mr. Segio Ortiz Luis Jr., pangulo ng Philippine Exporters Confederation Inc., kara- pat-dapat si Syjuco bilang DepEd chief dahil nangangailangan tayo ng isang pinuno sa education department na may malayang pana-naw at bukas ang kaisipan sa mga reporma para mapanatili ang mataas na kalidad ng edukasyon sa bansa. Sinabi naman nina PCCI president Donald Dee at Miguel Vera na malawak ang experience ni Syjuco sa sektor ng pamahalaan at pribado kaya malaking tulong ito kapag naitalaga ni Pangulong Arroyo bilang DepEd secretary kapalit ng nagbitiw na si Sec. Florencio Abad. Inamin naman ni Cabinet Secretary Ricardo Saludo na hanggang ngayon ay wala pang napipiling kapalit ni Abad sa DepEd gayundin sa Department of Agrarian Reform at Department of Social Welfare and Development. (Ulat ni Lilia Tolentino)</body>
<link>http://www.philstar.com/Article.aspx?articleId=291869&amp;publicationSubCategoryId=92</link>
</article>
<article>
<title>Kill impeachment niluluto</title>
<author>Malou Rongalerios</author>
<date>
<month>August</month>
<day>17</day>
<year>2005</year>
</date>
<body>Naniniwala ang oposisyon na ipinagpapatuloy ng mga kongresistang kakampi ng administrasyon ang planong pagpatay sa impeachment complaint laban kay Pangulong Arroyo matapos walang mangyari sa tatlong oras na pagdinig kahapon ng House committee on justice. Ayon kay Taguig-Pateros Rep. Allan Peter Cayetano, spokesman ng pro-impeachment team, sa simulat simula pa lamang na isampa ang reklamo laban kay Arroyo ay niluto na ang &amp;quot;kill impeachment ng administrasyon at itinutuloy lamang ngayon ang nasabing plano. Pero sigurado aniyang hindi matatahimik ang bayan kung ipagpapatuloy ng kampo ni Arroyo ang pagpatay sa reklamo at hindi nito sasagutin ang mga tanong at isyu na ibinabato sa kanya. Sa pagdinig kahapon, hindi umusad ang pagtalakay sa impeachment complaint matapos mabigo ang komite sa pagresolba kung aling reklamo ang kanilang tatalakayin o kung isasama sa reklamo ang amended complaint ng oposisyon. Nanindigan ang mga maka-administrasyong mambabatas na tanging ang reklamo lamang ni Atty. Oliver Lozano ang dapat dinggin ng komite at hindi na dapat idagdag ang amended complaint ng oposisyon. Nauwi lamang sa pagtatalo ng mga miyembro ng committee on justice ang unang bahagi ng pagdinig at bago mabigyan ng pagkakataon ang bawat miyembro na makapagsalita sa loob ng tatlong minuto ay nagkaroon ng debate kung dapat mag-inhibit bilang chairman ng komite si Maguindanao Rep. Simeon Datumanong. Hiniling ni Para&amp;ntilde;aque Rep. Roilo Golez na huwag makisali si Datumanong sa pagtalakay ng impeachment complaint matapos itong magpa-interview sa isang programa sa ANC Channel kung saan sinabi niyang ang tanging reklamo na dapat dinggin ng komite ay ang inihain ni Lozano. Nagpakita aniya na bias si Datumanong. Pinuna rin ng ilang miyembro ng oposisyon ang tahasang pagpabor ni Datumanong kay Pangulong Arroyo na dalawang beses pa siyang itinalaga sa kanyang miyembro ng Gabinete bilang kalihim ng DOJ at DPWH bago muli itong kumandidatong kinatawan ng Maguindanao. Pero nanindigan si Datumanong na hindi siya mag-i-inhibit sa pagdinig bilang chairman ng komite. Magugunita na nagbanta ang oposisyon na kung mababasura ang impeachment complaint dahil sa teknikalidad ay dadalhin nila ang reklamo sa lansangan o people power. (Ulat ni Malou Rongalerios)</body>
<link>http://www.philstar.com/Article.aspx?articleId=291999&amp;publicationSubCategoryId=92</link>
</article>
<article>
<title>E-VAT ilalaban ni Gloria!</title>
<author>Lilia Tolentino/Malou Rongalerios</author>
<date>
<month>August</month>
<day>17</day>
<year>2005</year>
</date>
<body>Sa kabila ng mga bantang malawakang protesta at posibleng paghina ng administrasyong Arroyo, desidido ang Pangulo na ipatupad ang Expanded Value Added Tax o E-VAT. Ayon kay Press Secretary at Presidential Spokesman Ignacio Bunye, ipinaglaban ng husto ng administrasyon ang EVAT sa dalawang kapulungan ng Kongreso at matagumpay namang naipasa ang batas. Hindi anya ngayon ang panahon para umurong pa dito. Sinabi pa ni Bunye na dahil sa E-VAT ay nakuha ng bansa ang kumpiyansa ng pamilihang lokal at pandaigdig na kailangan para sa katatagan ng ekonomiya. &amp;quot;This is the only way we can draw more investments, create good paying jobs and extend the reach of our social services. To retreat now would be shortsighted,&amp;quot; ani Bunye. Inirekomenda sa Pangulo ni Albay Rep. Joey Salceda na huwag ituloy ang implementasyon ng E-VAT dahil sa patuloy na oil crisis sa bansa o hanggang bumaba ang presyo ng krudo sa $50 kada bariles. Pero isang grupo ng mga senador sa pangunguna ni Juan Ponce Enrile ang nagsabi na hindi puwedeng hindi ipatupad ang EVAT Law puwera na lamang kung aamyendahan ang batas. Naniniwala naman sina House Majority Leader Prospero Nograles at Tarlac Rep. Jesli Lapus na dapat hintayin muna ang ilalabas na desisyon ng Supreme Court bago pagdebatehan o pagtalunan ang isyu ukol sa EVAT. Sinabi ng mga kongresista na walang katuturan ang mga talakayan dito hanggat walang inilalabas na desisyon ang SC sa legalidad nito. Sinabi pa ni Nograles na ang solusyon sa problema sa pananalapi ng bansa ay nakasalalay sa pagpapatupad ng EVAT. Para matanggap ng masa ang dagdag pang buwis sa langis, tubig at iba pang bilihin dahil sa E-VAT, isang malawakang kampanyang pang-impormasyon ang ilulunsad ng pamahalaan ukol dito. (Ulat nina Lilia Tolentino/Malou Rongalerios)</body>
<link>http://www.philstar.com/Article.aspx?articleId=292000&amp;publicationSubCategoryId=92</link>
</article>
<article>
<title>Magbisikleta para tipid gasolina</title>
<author>Rudy Andal</author>
<date>
<month>August</month>
<day>17</day>
<year>2005</year>
</date>
<body>Hiniling kahapon nina Senate President Pro-Tempore Juan Flavier at Sen. Juan Ponce Enrile ang pagkakaroon ng bicycle lane sa lahat ng pangunahing lansangan sa bansa kasabay ang paghimok sa publiko na gumamit na lamang ng bisikleta para makatipid dahil sa patuloy na paglobo ng presyo ng produktong petrolyo. Sa ilalim ng panukala ni Sen. Flavier, dapat pangasiwaan ng Department of Public Works and Highways (DPWH) ang pagtatalaga ng bicycle lane sa lahat ng pangunahing kalye sa bansa. Wika naman ni Sen. Enrile, napapanahon na ang pagkakaroon ng bicycle lane sa lahat ng lansangan sa bansa lalo ngayong patuloy ang pagtaas ng presyo ng gasolina. Naniniwala si Enrile na kung maraming mamamayan ang gagamit na lamang ng bisikleta sa kanilang pagpasok sa trabaho o paaralan ay lilinis pa ang ating kapaligiran dahil mababawasan na ang gagamit ng sasakyang de-motor na nagbubuga ng polusyon sa hangin. Umaasa sina Flavier at Enrile na susuportahan ng mga kapwa senador ang kanilang panukala sa gitna ng dinaranas na suliranin ng bansa dahil sa walang humpay na pagtaas ng presyo ng petroleum products. (Ulat ni Rudy Andal)</body>
<link>http://www.philstar.com/Article.aspx?articleId=292011&amp;publicationSubCategoryId=92</link>
</article>
<article>
<title>Joint session ng Senado at House sa Cha-cha giit</title>
<author>Malou Rongalerios</author>
<date>
<month>August</month>
<day>17</day>
<year>2005</year>
</date>
<body>Ipinasa kahapon ng House committee on constitutional amendments ang resolusyon na naglalayong magkaroon ng joint session ang Senado at House of Representatives upang matalakay ang panukalang pag-amyenda sa Konstitusyon. Pero sinabi ni Cagayan de Oro Rep. Constantino Jaraula na kung hindi sasali sa ipapatawag na joint session ang Senado ay itutuloy ng House ang Charter change dahil maaari pa ring matalakay ng mga kongresista ang Chacha kahit walang partisipasyon ng mga senador. Kailangan ang 3/4 vote upang masimulan ang pag-amyenda sa Konstitusyon. Isasama sa bilang ng 236 kongresista ang 24 na senador para sa kabuuang bilang na 260 at ang 3/4 nito ay 195. (Ulat ni Malou Rongalerios)</body>
<link>http://www.philstar.com/Article.aspx?articleId=292013&amp;publicationSubCategoryId=92</link>
</article>
<article>
<title>3 AFP generals sa Hello Garci lumutang</title>
<author>Joy Cantos</author>
<date>
<month>August</month>
<day>17</day>
<year>2005</year>
</date>
<body>Lumutang na sa AFP Fact Finding Board ang tatlong heneral na isinabit sa &amp;quot;Hello Garci&amp;quot; tape at itinangging sangkot sila sa pandaraya noong 2004 presidential elections. Nagpaliwanag sa kanilang isinumiteng affidavit sina incoming Army Chief Major Gen. Hermogenes Esperon, 1st Infantry Division Chief Major Gen. Gabriel Habacon at Phil. Military Academy (PMA) Deputy Supt. Brig. Gen. Francisco Gudani. Sinabi ni Esperon na nagsumite siya ng counter affidavit para linisin ang kanyang pangalan sa listahan ng mga heneral na isinasabit sa kontrobersiya. Nanindigan din si Habacon na wala umanong nangyaring dayaan noong eleksiyon habang ipinaliwanag ni Gudani na ang tanging papel niya sa halalan ay ang pagiging commander ng Task Force Ranao sa Marawi City. (Ulat ni Joy Cantos)</body>
<link>http://www.philstar.com/Article.aspx?articleId=292018&amp;publicationSubCategoryId=92</link>
</article>
<article>
<title>FPJ nilason ng oposisyon?</title>
<author>Grace Amargo-Dela Cruz</author>
<date>
<month>August</month>
<day>18</day>
<year>2005</year>
</date>
<body>Nilason umano si dating presidential candidate at action king Fernando Poe, Jr. na naging sanhi ng kamatayan nito. Ito ang ibinunyag ng self-proclaimed audio expert na si Jonathan Tiongco kasabay ang pagsasampa nito ng kasong kriminal sa Department of Justice (DOJ) laban sa ilang miyembro ng oposisyon. Ayon kay Tiongco, hindi natural ang naging pagkamatay ni FPJ kundi ito umano ay sinadya sa pamamagitan ng paglalagay ng lason sa pagkain nito noong gabi ng Christmas party ng kampo nito sa FPJ Studio sa Del Monte, Quezon City. Maging ang may-bahay ni FPJ na si Susan Roces at aktor na si Rez Cortez ay duda rin umano sa pagkamatay ng aktor. Subalit tumanggi naman si Tiongco na pangalanan kung sino ang nasa likod ng paglason kay FPJ, bagkus sinabi nito na kasamahan umano nito sa oposisyon ang nagsagawa. Nilinaw ni Tiongco na sa tamang panahon na lamang niya ilalantad ang personalidad ng naglagay ng lason. Kasabay ng nasabing pagbubunyag ay ipinagharap ng mga kasong conspiracy to commit inciting to sedition at obstruction of justice sa DOJ ang mga miyembro ng oposisyon na sina Senators Panfilo Lacson at Jinggoy Estrada, Congressmen Gilbert Remulla, Crispin &amp;quot;Boying&amp;quot; Remulla at Francis Escudero. Kasama din kinasuhan sina Horacio &amp;quot;Boy&amp;quot; Morales at mga jueteng witness na sina Sandra Cam at Boy Mayor. Ito ay matapos umano siyang sabihan ng batang Remulla na walang credentials bilang isang audio expert. Iginiit ni Tiongco na walang basehan upang sabihan siya na &amp;quot;may sayad&amp;quot; dahil lamang sa kawalan niya ng credentials dahil hindi umano siya kukunin ni Boying Remulla bilang isa sa mga political operators nito kung sira ang ulo niya. Wala rin umano siyang pinapanigan sa pagitan ng oposisyon at administrasyon kundi nais lamang umano niyang patunayan na hindi siya baliw gaya ng sinabi ng batang Remulla. Ipinaliwanag pa ni Tiongco na hindi na authenticated ang pinakinggan niyang tape conversation nina Pangulong Arroyo at ex-Comelec Commissioner Virgilio Garcillano dahil mayroon na umano itong &amp;quot;insertions ni Atty. Alan Paguia. (Ulat ni Grace Amargo-Dela Cruz)</body>
<link>http://www.philstar.com/Article.aspx?articleId=292158&amp;publicationSubCategoryId=92</link>
</article>
<article>
<title>Tipid-gas ipapautang!</title>
<author>Ellen Fernando</author>
<date>
<month>August</month>
<day>18</day>
<year>2005</year>
</date>
<body>Ipapautang na ng Inventionhaus International Inc. ang Pinoy-gas saving device na Khaos Super Turbo Charger (KSTC) bilang alternatibong sagot sa lumalalang problema ng pagtaas ng presyo ng langis sa bansa. Kahapon, pormal nang nagpirmahan ang pamunuan ng Inventionhaus International at Asialink Finance Corp. na magpi-finance sa gagawing pautang sa mga motoristang nagnanais magpakabit ng KSTC (www.khaos.ph). Ayon kay Pablo Mr. Khaos Planas, imbentor ng natatanging tipid-gas gadget, layunin ng pagpapautang na matulungan ang mga motoristang nagtitipid, ngunit nagnanais magkaroon ng tipid-gas gadget. Sa pamamagitan ng Asialink, puwede ng makautang ng KSTC ang sinumang motorista nang walang kahirap-hirap. Ang kailangan lamang ay original receipt (OR) at certificate of registration (CR) ng kanilang sasakyan at ilan pang dokumento at puwede nang magpakabit sa alinmang Khaos installation sites sa Timog-Quezon City; Ortigas sa Pasig City; Buendia sa Makati City; Alabang, Muntinlupa; Sucat, Para&amp;ntilde;aque City. &amp;quot;Bilang pagmamahal ko sa sambayanang Pilipino, gusto kong ipamahagi ang aking natatanging imbensiyon kaya gumawa ako ng paraan para magamit ng mga motorista. Makakautang na, makakatipid pa,&amp;quot; ani Ka Pablo. Ang KSTC ni Planas ay pinagkakaguluhan ngayon hindi lamang sa Pilipinas kundi sa ibat ibang bansa dahil ang bawat kotse na makakabitan nito ay nagkakaroon ng katipiran na 15-50 percent na konsumo sa gasoline, zero pollution at pagpapalakas sa makina ng sasakyan. Sinabi ni Isko Catibayan, spokesman at vice-president for business development, ang pagpapautang sa KSTC ay malaking tulong hindi lamang sa mga pribadong motorista kundi sa mga driver mismo ng pampublikong sasakyan. &amp;quot;Ito na ang pinakahihintay na solusyon ng taumbayan sa tuluy-tuloy na pagtaas ng gasoline at sa pagbibigay lunas sa matinding polusyon,&amp;quot; sabi ni Catibayan. Sa ilalim ng pagpapautang ng Asialink, ang mga motorista ay magbabayad lamang ng P668 tuwing kinsenas-katapusan sa loob ng anim na buwan. &amp;quot;Pinag-isipan naming mabuti kung papaano makakatulong sa masang motorista, itoy isang pamamaraan kung saan maihahatid ang pagtitipid sa pagkonsumo sa gasoline,&amp;quot; sabi naman ni Rico Gonzales, area vice president for dealers and special projects. (Ulat ni Ellen Fernando)</body>
<link>http://www.philstar.com/Article.aspx?articleId=292172&amp;publicationSubCategoryId=92</link>
</article>
<article>
<title>Ebidensiya ng impeachment uubusin sa raid?</title>
<author>Malou Rongalerios</author>
<date>
<month>August</month>
<day>18</day>
<year>2005</year>
</date>
<body>Nangangamba ang oposisyon na nagsusulong ng impeachment complaint na maubos ang mga hawak nilang ebidensiya na magpapatunay na nagkaroon ng dayaan noong nakaraang eleksiyon matapos magsagawa ng raid ang mga operatiba ng Criminal Investigation Division Group (CIDG) kahapon sa bahay ng isang Segundo Tabayoyong sa Olopsville Subd., Brgy. Sto. Ni&amp;ntilde;o, San Mateo, Rizal. Sa ikatlong araw ng pagdinig sa impeachment complaint, hiniling ni House Minority Leader Francis Escudero sa House committee on justice sa CIDG na magpaliwanag sa isinasagawa nitong pagsalakay. Inamin ng oposisyon na isa si Tabayoyong sa tumutulong sa kanila at nagtatago ng ebidensiya para mapalakas ang impeachment complaint. Hawak din umano ni Tabayoyong na isa ring handwriting expert na nauna ng nagpatunay na iisa ang pirma nina Jose Pidal at First Gentleman Mike Arroyo, ang mga dokumento kay Pidal. Kabilang sa mga nakuha sa bahay ni Tabayoyong ang ilang election returns na magpapatunay na nagkaroon ng dayaan sa Mindanao. Kung pagbabasehan aniya ang raid na isinagawa ng CIDG, lumalabas na walang proteksiyong makukuha ang pro-impeachment team mula sa gobyerno. Nais ni Escudero na linawin ng CIDG kung ano ang naging batayan sa raid at kung mayroong warrant of arrest sa pagsasagawa nito. (Ulat ni Malou Rongalerios)</body>
<link>http://www.philstar.com/Article.aspx?articleId=292173&amp;publicationSubCategoryId=92</link>
</article>
<article>
<title>Walang Pinoy sa Japan quake  DFA</title>
<author>Ellen Fernando</author>
<date>
<month>August</month>
<day>18</day>
<year>2005</year>
</date>
<body>Tiniyak kahapon ng Department of Foreign Affairs (DFA) na walang Pinoy na kabilang sa mga nasugatan o nasawi sa malakas na lindol na may lakas na 7.2 magnitude ng Richter scale na tumama sa northeastern Japanese Prefecture ng Miyagi at Fukushima kamakalawa ng umaga. Sa ulat ni Consul General Claro Cristobal ng Embahada ng Pilipinas sa Tokyo, umabot sa 27 katao ang nasugatan sa lungsod ng Sendai, capital ng Miyagi Prefecture at walang Pilipino sa mga ito. Nagbabala naman ang Japan Meteorological Agency sa posibilidad ng pagkakaroon ng landslide at aftershocks kasunod ng nasabing lindol. (Ulat ni Ellen Fernando)</body>
<link>http://www.philstar.com/Article.aspx?articleId=292183&amp;publicationSubCategoryId=92</link>
</article>
<article>
<title>Evidence vs GMA inilantad ng oposisyon</title>
<author>Malou Rongalerios</author>
<date>
<month>August</month>
<day>18</day>
<year>2005</year>
</date>
<body>Inilatag na kahapon ng oposisyon ang kanilang ebidensiya na inaasahang magpapalakas sa impeachment trial laban kay Pangulong Arroyo pero hindi ito ginawa sa House committee on justice kundi sa pamamagitan ng media. Sa isang power point presentation, ipinakita ng grupo ng oposisyon sa pangunguna ni Taguig-Pateros Rep. Alan Peter Cayetano ang pagpiprisinta ng ilang election returns na bahagi ng kanilang ebidensiya sa impeachment complaint. Naniniwala ang oposisyon na ang mga kuwestyunableng ERs ay bahagi ng 33,000 na sobrang print out ng Comelec na ginamit umano sa pandaraya noong 2004 presidentials elections. Maaaring magamit sa pagpapasok ng 6 milyong boto ang 33,000 ERs. Kabilang sa mga ipinakitang ER ay nagtataglay ng mga maliliit na thumb mark samantalang ang iba naman ay may kulay blue o pulang ink gayong kulay itim na ink lamang ang opisyal na kulay na ipinalabas ng Comelec. Hindi rin anya naka-print ang serial numbers. Marami anyang kuwestyunableng ERs mula sa mga lalawigan ng Pampanga, Cebu, Iloilo at Bohol na pinaniniwalaan ng oposisyon na dinoktor sa 5th floor ng Horizon Hotel (dating Byron) bago pa man isagawa ang halalan. Umabot umano sa 50 katao ang nagsagawa ng pangdu-doktor sa mga ER sa pangunguna ng isang kakampi ng kasalukuyang administrasyon. Mga orihinal na ERs umano ang ginamit sa pandaraya pero peke o dinoktor ang mga nakalagay na boto. Sinabi pa ni Cayetano na tatlo pa ang naging batayan nila sa kanilang paglalabas ng ebidensiya gamit ang media at ang isa rito ay ang mabagal na pagsulong ng impeachment complaint sa House committee on justice. Ipinagmalaki pa ni Cayetano na halos isang puno sa kuwarto ang hawak nilang ebidensiya laban kay Pangulong Arroyo kaya dapat lamang na pagbigyan silang maiprisinta ito sa impeachment court. (Ulat ni Malou Rongalerios)</body>
<link>http://www.philstar.com/Article.aspx?articleId=292185&amp;publicationSubCategoryId=92</link>
</article>
<article>
<title>Gasolina irarasyon</title>
<author>Lilia Tolentino</author>
<date>
<month>August</month>
<day>18</day>
<year>2005</year>
</date>
<body>Pinag-iisipan ng Malaca&amp;ntilde;ang na magpatupad ng pagrarasyon ng gasolina sa gitna ng kinakaharap na krisis sa langis. Ayon kay Energy Sec. Rafael Lotilla, isa lamang ito sa emergency measures na pinaplano ng pamahalaan para puspusang makatipid sa langis dahil sa patuloy na pagtaas ng presyo ng krudo sa world market. Kabilang pa sa measures ang pagtatakda ng regulasyon sa pagbebenta ng langis, paghihigpit sa paggamit ng government vehicles at kuryente, koleksiyon ng tagas ng langis para sa proyektong recycling, paglilimita sa paggamit ng aircon at pagtatakda ng oras ng pasok sa mga empleyado. Nilinaw ni Lotilla na ang oil emergency measures ay hindi naman daan tungo sa posibleng pagkakaloob sa Presidente ng &amp;quot;emergency powers&amp;quot;. (Ulat ni Lilia Tolentino)</body>
<link>http://www.philstar.com/Article.aspx?articleId=292190&amp;publicationSubCategoryId=92</link>
</article>
<article>
<title>Task Force Dengue</title>
<author>Rudy Andal</author>
<date>
<month>August</month>
<day>18</day>
<year>2005</year>
</date>
<body>Iginiit kahapon ni Sen. Manny Villar Jr. ang pagkakaroon ng dengue prevention and control program para tuluyan ng masugpo ang sakit na nagdulot na rin ng maraming kamatayan sa buong bansa. Sa inihaing Senate resolution 299 ni Villar, ang committee on health and demography ay dapat magsagawa ng rekomendasyon bunsod na rin ng pagtaas ng kaso ng dengue sa bansa. Iginiit ng senador na maliban sa pagbibigay kaalaman sa taumbayan kung paano makakaiwas sa sakit na dengue ay dapat magtatag ng task force upang labanan ang naturang sakit. Batay sa ulat ng Department of Health (DOH), aabot na sa 14,142 kaso nito ang naitala mula Enero hanggang Agosto 11, 2005 kung saan 159 dito ay nasawi. Inamin ng DOH na walang sapat na pondo at teknolohiya ang gobyerno para labanan ang dengue kaya ang pwede pang gawin ay mga preventive measures. (Ulat ni Rudy Andal)</body>
<link>http://www.philstar.com/Article.aspx?articleId=292192&amp;publicationSubCategoryId=92</link>
</article>
<article>
<title>4-day work ibabalik</title>
<author>Ni Lilia Tolentino</author>
<date>
<month>August</month>
<day>19</day>
<year>2005</year>
</date>
<body>Ibabalik ni Pangulong Arroyo ang pagpapatupad ng 4-day work week sa lahat ng ahensiya ng gobyerno bunsod ng dinaranas ngayong krisis sa patuloy na pagtaas ng presyo ng krudo sa world market. Sa kanyang pagdalo sa Philippine Exporters Confederation Inc. sa Makati City, inatasan din ng Pangulo ang lahat na ahensiya ng gobyerno, mga korporasyong pag-aari nito, mga unibersidad at kolehiyo ng pamahalaan na simulan na ang pagrarasyon ng gasolina sa lahat na ginagamit nilang sasakyan. Ang hakbang na ito ay bahagi ng ipinatutupad niyang pagbabawas ng 10 porsiyentong konsumo sa enerhiya ng pamahalaan. Ipinahinto na rin ng Pangulo sa mga tanggapan ng gobyerno ang paggamit ng mga behikulong malakas kumonsumo ng gasolina. Bilang pagpapakita ng magandang ehemplo, inumpisahan niya ito sa kanyang mga back-up vehicles. Sinabi pa ng Presidente na kailangan ding pabilisin na ang paggamit ng biodiesel, ethanol o compressed natural gas. Nilinaw naman ng Pangulo na hindi na kailangan pang dagdagan ang oras ng trabaho ng mga empleyado sa planong 4-day work week. Kabilang pa sa economic measures ang paghihigpit sa paggamit ng kuryente at koleksiyon ng tagas ng langis para sa proyektong recycling. Nilinaw ng Palasyo na ang oil emergency measures ay hindi daan tungo sa posibleng pagkakaloob sa Presidente ng &amp;quot;emergency powers.&amp;quot;</body>
<link>http://www.philstar.com/Article.aspx?articleId=292347&amp;publicationSubCategoryId=92</link>
</article>
<article>
<title>Junior officers pinalalantad sa Hello Garci</title>
<author></author>
<date>
<month>August</month>
<day>19</day>
<year>2005</year>
</date>
<body>Hinamon kahapon ng Armed Forces of the Philippines (AFP) ang mga junior officers na lumantad at tumestigo kaugnay ng isinasagawang imbestigasyon laban sa mga heneral na isinasangkot sa &amp;quot;Hello Garci&amp;quot; tape. Ayon kay Vice Admiral Mateo Mayuga, pinuno ng binuong AFP Fact Finding Board, kung may nalalaman sa dayaan noong 2004 national elections ang mga junior officers ay dapat lumabas ang mga ito at sabihin ang kanilang nalalaman para sa kaalaman ng publiko. &amp;quot;You come forward, tell us and we will handle it fairly,&amp;quot; pahayag ni Mayuga. Kabilang sa mga pangunahing heneral na idinawit sa dayaan sa halalan sina bagong talagang Army Chief Major Gen. Hermogenes Esperon, dating deputy commander ng AFP Task Force Hope noong 2004; 1st Infantry Division (ID) Chief Major Gen. Gabriel Habacon; dating AFP Southcom chief Ret. Lt. Gen. Roy Kyamko at Phil. Military Academy deputy assistant Brig. Gen. Francisco Gudani, dating commander ng Task Force Ranao. (Joy Cantos)</body>
<link>http://www.philstar.com/Article.aspx?articleId=292360&amp;publicationSubCategoryId=92</link>
</article>
<article>
<title>DFA doble-kayod sa pagtugis kay Garci</title>
<author></author>
<date>
<month>August</month>
<day>19</day>
<year>2005</year>
</date>
<body>Inatasan kahapon ng Department of Foreign Affairs (DFA) ang lahat ng ambassador sa ibang bansa na tugisin si dating Comelec Commissioner Virgilio Garcillano matapos kumpirmahin ng Singapore na pumasok ito sa kanilang bansa noong Hulyo 14, 2005 sakay ng private lear jet at umalis din kinabukasan patungo sa hindi batid na destinasyon. Ayon kay DFA Undersecretary Fraklin Ebdalin, sinasaliksik na ngayon ng mga ambassador natin sa ibat-ibang bansa ang lahat ng maaaring pagtaguan ng dating komisyuner. Sinasabing mula sa Singapore ay nagtungo sa London si Garcillano, subalit nakasaad sa isinumiteng rekord ng England sa DFA na walang Virgilio Garcillano ang pumasok sa kanilang bansa simula pa noong buwan ng Hunyo. Naniniwala naman ang Bureau of Immigration na posibleng gumamit ng pekeng departure stamp sa pasaporte si Garcillano. Ang DFA at BI ang dalawang ahensiyang nakatutok sa mga taong lumalabas at pumapasok sa bansa kaya hinihingan sila ng paliwanag ng Malaca&amp;ntilde;ang kung bakit nakapuslit si Garcillano. (Lilia Tolentino/Mer Layson/Grace dela Cruz/Ellen Fernando)</body>
<link>http://www.philstar.com/Article.aspx?articleId=292367&amp;publicationSubCategoryId=92</link>
</article>
<article>
<title>Erap pinayagan sa El Shaddai aniv.</title>
<author></author>
<date>
<month>August</month>
<day>19</day>
<year>2005</year>
</date>
<body>Pinagbigyan ng Sandiganbayan Special Division na makadalo si dating Pangulong Joseph Estrada sa ika-21 anibersaryo ng El Shaddai bukas. Pinayagan ng korte na makalabas si Estrada sa kanyang villa sa Tanay, Rizal matapos siguraduhin ng Philippine National Police na kaya nilang pangalagaan ang seguridad ng dating pangulo. Pangungunahan ni Velarde ang pagdiriwang ng El Shaddai sa anibersaryo nito sa bukas sa Quirino Grandstand na nasabay rin sa kanyang birthday. Matatandaan na nagsilbing spiritual adviser ni Estrada si Velarde. Unang pupunta si Estrada sa Cardinal Santos Medical Center sa alas-8 ng umaga bukas bago ito tutungo sa Quirino Grandstand. Ibabalik si Estrada sa kanyang villa matapos ang misa. Ang PNP ang magre-regulate sa mga bisita ni Estrada at hindi pa rin papayagan ang media na ma-interview ang dating pangulo. (Malou Rongalerios)</body>
<link>http://www.philstar.com/Article.aspx?articleId=292374&amp;publicationSubCategoryId=92</link>
</article>
<article>
<title>Chavez sinupalpal ng SC sa contempt</title>
<author></author>
<date>
<month>August</month>
<day>19</day>
<year>2005</year>
</date>
<body>Kinatigan ng Supreme Court (SC) ang desisyon ng Senado na patawan ng parusang contempt si dating Solicitor General Frank Chavez. Sa resolusyong ipinalabas ng SC, sinabi nito na walang merito ang petisyon ni Chavez para siya panigan ng mga mahistrado ng SC. Sinabi ng SC na dapat ay ginamit muna ni Chavez ang lahat ng paraan sa Senado sa pamamagitan ng paghahain ng apela upang maibasura ang parusang contempt bago siya humingi ng saklolo sa Korte. Bunga nito, hindi maaaring kunin si Chavez bilang abogado ng mga witnesses sa loob ng Senado hanggang sa ika-13th Congress o hanggang taong 2007. Si Chavez ay na-contempt matapos makipagtalo at makipagsigawan kay Sen. Richard Gordon noong Hulyo 12, 2005 habang nasa kasagsagan ng jueteng hearing. (Grace dela Cruz)</body>
<link>http://www.philstar.com/Article.aspx?articleId=292375&amp;publicationSubCategoryId=92</link>
</article>
<article>
<title>Pagtatapon ng nakalalasong basura at medical wastes gagawing krimen ni Villar</title>
<author></author>
<date>
<month>August</month>
<day>19</day>
<year>2005</year>
</date>
<body>Nais ni Sen. Manny Villar na gawing isang krimen ang walang habas na pagtatapon ng nakalalasong basura at mga medical wastes na lubhang nakakaapekto sa kalusugan ng tao at nakasisira sa kalikasan. Sa kanyang Senate bill 719, hiningi ni Villar na itaas ang multa para dito sa P200,000 hanggang P.5 milyon at pagkakulong ng 6-10 taon sa mga establisimiyentong lalabag. Ani Villar, aabot sa 40 tonelada ang medical wastes na naiipon sa kalakhang Maynila kada araw. Kabilang sa mga solid at liquid medical wastes na itinatapon ay mga internal organs na tinanggal mula sa operasyon, dugo at iba pang blood components. Talamak din daw ang pagtapon ng medical gadgets gaya ng injection needles at surgical gloves. Bukod pa rito ang mga radioactive waste na nabubulok lang sa mga pasilidad ng ospital. (Rudy Andal)</body>
<link>http://www.philstar.com/Article.aspx?articleId=292379&amp;publicationSubCategoryId=92</link>
</article>
<article>
<title>Curfew sa gas stations!</title>
<author>Lilia Tolentino</author>
<date>
<month>August</month>
<day>20</day>
<year>2005</year>
</date>
<body>Pinaikli na ang oras ng operasyon ng mga gasoline station, mula sa dating 24-oras ay 20 oras na lamang, bilang pakikipagtulungan sa ipinatutupad na pagtitipid sa enerhiya ng pamahalaan bunga ng krisis sa langis. Isang memorandum of agreement ukol dito ng mga kompanya ng langis at gasoline station dealers ang nilagdaan kahapon sa Malaca&amp;ntilde;ang sa harap ni Pangulong Arroyo. Sa ilalim ng kasunduan, ang mga gasolinahan ay magsasara mula alas-12 ng hatinggabi hanggang alas-4 ng umaga. Sinabi ng Pangulo na ang sistemang ito ay naging matagumpay sa Thailand kung saan nakatipid ang nabanggit na bansa ng 5% ng konsumong langis. Inendorso rin ng Pangulo ang paggamit ng coco biodiesel sa halip na purong gasolina. Sa bawat 100 litro ng gasolina o diesel, ang rekomendasyon ay maghalo ng isang litro ng biodiesel. Umaabot na sa $63 bawat bariles ang presyo ng krudo sa world market. &amp;quot;The attitude we need is calm, concern, tempered by a keen solidarity and awareness of the best collective means to meet this challenge. This is a strategic global problem and I am directing our secretary of energy to work closely with the secretary of foreign affairs to exert all diplomatic efforts to get cheaper oil or more stable supply arrangements,&amp;quot; anang Presidente. Sinabi rin ng Pangulo na sa inilunsad na Galing Pilipino Energy Conservation Program noong Hunyo, isa sa mga importanteng rekomendasyon sa mga tahanan ay ang paggamit ng ilaw na fluorescent. Sinimulan na rin ng Pangulo ang paggamit ng diesel sa kanyang convoy. Hihigpitan na rin ang mga government vehicles na ginagamit sa mga personal na lakad at bawal din itong makita sa lansangan kung bakasyon at holiday. (Ulat ni Lilia Tolentino)</body>
<link>http://www.philstar.com/Article.aspx?articleId=292505&amp;publicationSubCategoryId=92</link>
</article>
<article>
<title>Nagpatakas kay Garci gigisahin sa House</title>
<author>Malou Rongalerios/Grace dela Cruz</author>
<date>
<month>August</month>
<day>20</day>
<year>2005</year>
</date>
<body>Nagdesisyon kahapon ang limang komite na nagsagawa ng imbestigasyon sa &amp;quot;Hello Garci&amp;quot; tapes na muling buksan ang pagdinig upang malaman kung paanong nakalabas ng bansa si dating Comelec Commissioner Virgilio Garcillano. Sinabi ni Cavite Rep. Gilbert Remulla, chairman ng House committee on public information, nais alamin ng 5 komite kung sino ang mga responsable sa pagkakatakas ni Garcillano kaya hihingan nila ng paliwanag ang mga opisyal ng Department of Foreign Affairs, Bureau of Immigration, Air Transportation Office, NAIA, Subic Air at Aviation and Security Commission. Pansamantalang itinigil ang imbestigasyon dahil sa hindi pagsipot ni Garcillano sa patawag ng House of Representatives na naging dahilan para ipaaresto ito ng Kamara. Inaasahang bubuksan ang imbestigasyoon sa Agosto 29. Samantala, bumuo ang DOJ ng lima kataong magsisiyasat sa mga opisyal at kawani ng BI. Sinabi ni Justice Sec. Raul Gonzalez na maging si Immigration Commissioner Alipio Fernandez ay hindi sasantuhin ng gagawing imbestigasyon. Kasabay nito, itinanggi naman ni BI Associate Commissioner Teodoro Delarmente ang ulat na siya ang nagproseso ng travel documents ni Garcillano kaya nakalipad ito patungong Singapore. Handa anya siyang sumailalim sa imbestigasyon upang malinis ang kanyang pangalan. (Ulat nina Malou Rongalerios/Grace dela Cruz)</body>
<link>http://www.philstar.com/Article.aspx?articleId=292514&amp;publicationSubCategoryId=92</link>
</article>
<article>
<title>LTO bawal nang magbaklas ng plaka</title>
<author>Grace dela Cruz</author>
<date>
<month>August</month>
<day>20</day>
<year>2005</year>
</date>
<body>Wala nang kapangyarihan ang Land Transportation Office (LTO) na kumpiskahin at tanggalan ng plaka ang mga sasakyan na mahuhuli ng mga ito dahil sa paglabag sa batas-trapiko. Batay sa 17-pahinang desisyon ng CA-5th Division, ibinasura nito ang memorandum circular ng LTO na ipinalabas noong Oct. 23, 1973 at Sept. 12, 1974 na nagbibigay kapangyarihan dito upang magbakbak ng plaka ng mga sasakyan. Ang ipinalabas na desisyon ng CA ay pumapabor din sa ipinalabas na desisyon ni Quezon City Regional Trial Court Judge Estrella Estrada kung saan kinatigan nito ang reklamo ng isang Eric Roel Garcia nang ireklamo nito ang mga tauhan ng LTO dahil sa pagtatanggal ng plaka ng kanyang kotse habang ito ay nakaparada sa isang parking area sa NAIA. Ipinaliwanag pa ng CA na umabuso ang LTO sa tungkulin nito dahil wala naman sa Republic Act 4136 o Land Transportation and Traffic Code ang pangungumpiska ng plate numbers ng mga sasakyan. Ayon pa sa CA, dapat ay pinapatawan lamang ng multa ng LTO ang sinumang drivers na nakakagawa ng paglabag sa trapiko. (Ulat ni Grace dela Cruz)</body>
<link>http://www.philstar.com/Article.aspx?articleId=292519&amp;publicationSubCategoryId=92</link>
</article>
<article>
<title>Oil smuggling posible raw; Daylight Saving Time buhayin</title>
<author>Malou Rongalerios</author>
<date>
<month>August</month>
<day>20</day>
<year>2005</year>
</date>
<body>Nangangamba ang isang solon sa posibilidad na maging talamak ang oil smuggling sa bansa dahil sa nararanasang oil crisis at sa pinaplanong oil rationing ng gobyerno. Sinabi ni Agusan del Sur Rep. Rodolfo Plaza na siguradong sasamantalahin ng mga oil smugglers ang kasalukuyang sitwasyon kung saan pagkakakitaan pa ng mga ito ang problema sa krisis sa langis kaya ngayon pa lamang ay dapat bumuo na ng plano ang gobyerno upang masawata ang oil smuggling. Sa gitna pa rin ng nararanasang krisis, hinikayat kahapon ni Cebu Rep. Eduardo Gullas ang Malaca&amp;ntilde;ang na buhayin ang Daylight Saving Time (DST) scheme upang makatipid sa enerhiya ang bansa. Sa nasabing sistema, ina-advance ng isang oras ang official standard time upang makapasok ng mas maaga ang mga nag-oopisina at pumapasok sa mga eskuwelahan. Makatitipid ang bansa ng nasa 3,450 bariles ng langis kada araw base sa daily consumption na 345,000 bariles. Kung maipapatupad ang DST sa loob ng pitong buwan o 210 araw, 424,500 bariles ang matitipid ng gobyerno. Samantala, hiniling naman ni Camarines Sur Rep. Rolando Andaya Jr. na ipatupad na ang direktiba ni Pangulong Arroyo na ibenta ang mga mamahalin at maluluhong sasakyang pag-aari ng gobyerno na may malalaking makina tulad ng SUVs sa halip na isulong ang planong pagrarasyon ng gasolina. (Ulat ni Malou Rongalerios)</body>
<link>http://www.philstar.com/Article.aspx?articleId=292528&amp;publicationSubCategoryId=92</link>
</article>
<article>
<title>Ping talo sa civil case sa US court</title>
<author>Rudy Andal</author>
<date>
<month>August</month>
<day>20</day>
<year>2005</year>
</date>
<body>Posibleng sumuko na lamang si Sen. Panfilo Lacson sa kasong sibil na isinampa sa kanya ng negosyanteng si Blanquita Pelaez at magbayad na lamang ng $31,000 o P1.7 milyon na damages kaysa iapela ang kaso. Sinabi ni Sen. Lacson, pinayuhan siya ng kanyang abogadong si Atty. Sigfried Fortun na pumayag na lamang na bayaran ang sinasabing damages na hinihingi ni Pelaez dahil mas malaki ang magagastos sa lawyers fee kung iaapela pa nila. Itinanggi rin ni Lacson na mayroong inisyung arrest warrant sa kanya ang US court matapos siyang matalo sa civil suit na isinampa ni Pelaez kaugnay sa ibinasura ni Lacson na kontrata nito sa PNP para mag-deliver sana ng 41,000 na posas ng Smith and Wesson. Iginiit pa ng senador na kung dapat bayaran ang hinihinging damages ni Pelaez ay hindi dapat ito magmula sa kanyang sariling bulsa kundi dapat ang PNP ang magbayad nito dahil ito ang kanyang pinoprotektahan sa kuwestiyonableng kontrata. Wika pa ni Lacson, pag-aaralan niyang mabuti kung hindi na niya iaapela ang kaso matapos siyang talunin ni Pelaez sa Lower Court. Aniya, kung hindi siya haharap sa US Court sa darating na Sept. 7 ay baka doon ay mag-isyu ng warrant of arrest laban sa kanya kaya kinakailangan niyang dumalo sa hearing na ito. Iginiit nito na wala siyang $700 milyon account at wala siyang properties gaya ng gustong palabasin ng mga nag-aakusa sa kanya. Aniya, nagkaroon siya ng account sa US bank pero naisara na ito noong 2001. (Ulat ni Rudy Andal)</body>
<link>http://www.philstar.com/Article.aspx?articleId=292531&amp;publicationSubCategoryId=92</link>
</article>
<article>
<title>Konsehal kinastigo ng Palasyo sa sexual harassment</title>
<author>Rudy Andal</author>
<date>
<month>August</month>
<day>20</day>
<year>2005</year>
</date>
<body>Binigyan ng Palasyo ng 15 araw para magpaliwanag si Olongapo City Councilor Noel Atienza kaugnay sa sexual harassment complaint laban dito ng isang empleyado ng Sangguniang Panglungsod. Iniutos ni Deputy Executive Secretary for Legal Affairs Manuel Gaite na magsumite si Coun. Atienza ng kanyang verified answer sa loob ng 15 araw kaugnay sa reklamo ni Ester Rabado na empleyado ng city council. Batay sa reklamo ni Rabago, makailang ulit siyang sumailalim sa sexual harassment mula sa konsehal na isang paglapastangan sa kanyang pagkatao at pagkababae. Bukod sa kasong administratibo na isinampa ni Rabago kay Atienza sa tanggapan ng Office of the President ay pinag-aaralan din nito ang paghahain ng kasong kriminal laban sa konsehal. (Ulat ni Rudy Andal)</body>
<link>http://www.philstar.com/Article.aspx?articleId=292538&amp;publicationSubCategoryId=92</link>
</article>
<article>
<title>MIAA ninanakawan ng kuryente</title>
<author>Butch Quejada</author>
<date>
<month>August</month>
<day>20</day>
<year>2005</year>
</date>
<body>Pinaiimbestigahan ni MIAA General Manager Alfonso Cusi ang multi-million scam na nadiskubre ng kanyang mga tauhan matapos matuklasang nagnanakaw sila ng kuryente. Sinabi ni Cusi, malaking halaga ang nawawala sa kanilang tanggapan dahil ang MIAA ang nagbabayad ng kuryente na ginagamit nila sa kanilang sariling interes. Ayon kay Cusi, pinaputol niya pansamantala ang kuryente ng may 22 bahay na naka-direct connection sa NAIA. Hindi muna nagbigay ng iba pang detalye si Cusi dahil nagsasagawa pa ng imbestigasyon ang kanyang mga tauhan. (Ulat ni Butch Quejada)</body>
<link>http://www.philstar.com/Article.aspx?articleId=292539&amp;publicationSubCategoryId=92</link>
</article>
<article>
<title>ERs ni Tabayoyong di raw tatanggapin ng PET</title>
<author>Grace dela Cruz/Joy Cantos</author>
<date>
<month>August</month>
<day>20</day>
<year>2005</year>
</date>
<body>Minaliit ni election lawyer Romeo Makalintal ang mga nakumpiskang election returns (ERs) sa pag-iingat ni dating National Bureau of Investigation (NBI) handwriting expert Segundo Tabayoyong dahil hindi umano ito magagamit sa impeachment complaint laban kay Pangulong Arroyo dahil ang mga ito ay peke umano. Ayon kay Makalintal, hindi magtatagumpay si dating Senadora Loren Legarda sa plano nito na gamitin ang Tabayoyong report dahil tiyak umanong hindi ito tatanggapin ng Supreme Court (SC) bilang Presidential Electoral Tribunal (PET). Aniya, nakalimutan umano ni Legarda ang una nitong pahayag na ang kanyang (Legarda) gagamitin na ebidensiya laban sa Pangulo at kay Vice Pres. Noli de Castro ay ERs na nasa pangangalaga ng Kongreso. Binigyang-diin pa ni Makalintal na tanging ang mga ERs sa Kongreso lamang ang tatanggapin ng PET bilang ebidensiya at hindi ang mga pekeng report mua kay Tabayoyong. Magugunita na sinalakay ng mga operatiba ng Criminal Investigation and Detection Group (CIDG) ang inuupahang bahay ni Tabayoyong sa San Mateo, Rizal kung saan nakumpiska dito ang 41 ballot boxes na naglalaman ng mga orihinal at photocopy ng election returns na umanoy ebidensiya sa dayaan noong nagdaang eleksiyon. Kaugnay nito, nilinaw ng PNP na sa Comelec at hindi sa oposisyon iti-turnover ang nakumpiskang mga ERs. Sinabi ni PNP-CIDG-NCR director Sr. Supt. Asher Dolina na tanging ang Comelec ang may karapatang magpasya kung dapat kasuhan si Tabayoyong sa pagtatago ng nasabing mga ERs at iba pang election paraphernalia. Samantala nakapokus naman ang imbestigasyon ng pulisya sa kaso ng nasamsam na mga baril at bala sa bahay ni Tabayoyong. (Ulat nina Grace dela Cruz/Joy Cantos)</body>
<link>http://www.philstar.com/Article.aspx?articleId=292540&amp;publicationSubCategoryId=92</link>
</article>
<article>
<title>Diplomatic protest vs UAE hiling ng Migrante</title>
<author>Ellen Fernando</author>
<date>
<month>August</month>
<day>20</day>
<year>2005</year>
</date>
<body>Hiniling kahapon ng grupong Migrante sa pamahalaan na maghain ng diplomatic protest laban sa gobyerno ng United Arab Emirates (UAE) dahil sa patuloy na pang-aabuso sa mga Pinay workers doon. Ayon kay Connie Bragas-Regalado, chairperson ng Migrante Sectoral Party, dapat agad na magsampa ang Department of Foreign Affairs ng protesta at rebisahin ang diplomatic relations nito sa UAE dahil sa mga ulat na pagmamalupit sa mga manggagawang Pinoy na nagtatrabaho sa nasabing bansa. Base sa report, may 60 Pinay housemaids ang tumakas sa kani-kanilang among Arabo dahil sa pananakit, sexual harassment at hindi pagpapasuweldo. Sa kasalukuyan ay nasa pangangalaga na ng Philippine Consulate sa UAE ang mga Pinay DH at ngayoy humihingi ng saklolo mula sa pamahalaang Arroyo para sa kanilang agarang pagbabalik sa bansa. Nabatid na umaabot sa 36,000 Pinay ang nagtatrabaho bilang katulong sa UAE mula sa 200,000 kabuuang bilang ng mga OFWs sa nasabing bansa na sakop ng Middle East. (Ulat ni Ellen Fernando)</body>
<link>http://www.philstar.com/Article.aspx?articleId=292541&amp;publicationSubCategoryId=92</link>
</article>
<article>
<title>Dagdag na benepisyo sa mga taga-riles, aprubado</title>
<author></author>
<date>
<month>August</month>
<day>20</day>
<year>2005</year>
</date>
<body>Inaprubahan ni Presidente Gloria Macapagal Arroyo ang pagkakaloob ng karagdagang P25,000 na subsidiya sa mga benepisyaryo ng North Rail relocation program, ayon sa panukala ni Bise Presidente Noli De Castro, chairman ng Housing and Urban Development Council (HUDCC). Ang P25,000 ay ibabawas sa babayaran ng bawat pamilya para sa housing materials loan. Nangangahulugan ito na ang isang pamilya ay tatanggap pa rin ng P50,000 na pambili ng materyales sa pagpapatayo ng bahay, ngunit kalahati lamang nito ang kanilang huhulug-hulugan bilang bahagi ng kabuuang benepisyo. Sa kabuuan ang bawat pamilya ay magkakaroon na lamang ng P125,000 na utang sa halip na P150,000 para sa lote at pagpapatayo ng bahay, at P40,000 na direktang grant. Ang bagong pakete ng mga benepisyo ay ipapatupad para sa lahat ng apektadong pamilya sa Bulacan, Pampanga at Metro Manila. Ang panukala ay inilahad ni De Castro sa gabinete bilang compromise agreement sa mga Kongresista ng Bulakan na humihiling ng P50,000 na benepisyong walang kaukulang bayad para sa mga apektadong pamilya sa Bulacan, kagaya ng ipinagkaloob noon sa mga taga-Malabon. Iginiit ni De Castro na hindi na dapat ipatupad ang ganitong benepisyo dahil &amp;quot;hindi ito financially viable, sinasalungat nito ang mga iba pang programa para sa impormal na sector, hindi nito ginagarantiyahan ang seguridad sa pamamahay, at pinapabagal pa nito ang relokasyon dahil ang mga tumatanggap nito ay nahuhuli sa paglipat dahil hindi sila handa.&amp;quot; Ayon kay De Castro, layunin ng HUDCC na tapusin sa buwan ng Setyembre ang relokasyon ng 12,878 pamilyang taga-North Rail sa Bulacan, sa kabila ng mga balakid dito gaya ng pag-ulan, mahirap na development sa resettlement sites, at mga isyu sa pondo.</body>
<link>http://www.philstar.com/Article.aspx?articleId=292542&amp;publicationSubCategoryId=92</link>
</article>
<article>
<title>Erap palalayain ni GMA</title>
<author>Rudy Andal, Mer Layson at Lilia Tolentino</author>
<date>
<month>August</month>
<day>21</day>
<year>2005</year>
</date>
<body>Handa na umanong makipagkasundo si Pangulong Arroyo sa oposisyon at kalimutan na ang bangayan sa pulitika sa halip ay magkaisa tungo sa pag-ahon ng ekonomiya. Bilang pagpapakita ng kanyang sinseridad ay palalayain na umano ng Pangulo si dating Pangulong Estrada. Kapwa dumalo sa prayer rally ng El Shaddai kahapon sina Arroyo at Estrada. Dito pumutok ang balitang may pag-uusap na namamagitan sa dalawa tungkol sa umanoy kasunduang pakawalan na ang dating pangulo at ibasura ang kasong plunder laban dito para sa rekonsilasyon. Sa kauna-unahang pagkakataon ay nagkasama at nagkita ang dalawa sa iisang okasyon mula ng mapatalsik sa puwesto ang dating pangulo. Handa umanong makipagkasundo sa pamahalaan si Estrada kung palalayain siya. Nagbabala naman si Senate Minority Aquilino Pimentel Jr. kay dating Pangulong Estrada hinggil sa pakikipag-reconcile sa kanya ni Pangulong Arroyo lalo ngayong nahaharap ang huli sa impeachment proceedings na pinangungunahan ng oposisyon. Ayon kay Pimentel, gagawin lahat ng Pangulo para manatili sa kanyang kapangyarihan at ilito ang publiko mula sa mga iskandalong kinakaharap nito. &amp;quot;Gloria knows that he is in danger of being unseated but by reconciling with Erap, that might give her time to manuever and upset the moves to unseat her momentarily,&amp;quot; diin ng senador. Iginiit ng mambabatas na malinaw na may plano si GMA na palayain ang dating presidente na inagawan niya ng puwesto nang mahigit sa 4 na taon para kutsabahin at humingi ng suporta na huwag ituloy ang impeachment laban sa kanya at manatili pa sa puwesto. Kumpiyansa naman si Pimentel na hindi padadala si Estrada sa bitag ni Arroyo. Samantala, itinanggi naman ng Malaca&amp;ntilde;ang na may kinalaman ang Pangulo kaya pinayagan ng Sandiganbayan si Estrada na makalabas kahapon para makapagpa-medical checkup at makadalo sa anniversary ng El Shaddai. Sinabi ni Press Secretary at Presidential Spokesman Ignacio Bunye na bagaman ang Pangulo ay laging bukas sa pakikipag-rekonsilasyon sa oposisyon, hindi naman nito saklaw ang desisyon ng Sandiganbayan. Sinabi rin ni Bunye na wala siyang nakikitang masama kung magpang-abot man ang Pangulo at si Estrada sa naturang okasyon. (Ulat nina Rudy Andal, Mer Layson at Lilia Tolentino)</body>
<link>http://www.philstar.com/Article.aspx?articleId=292686&amp;publicationSubCategoryId=92</link>
</article>
<article>
<title>Kalayaan ni Erap, sa korte nakasalalay hindi kay GMA</title>
<author>Malou Rongalerios</author>
<date>
<month>August</month>
<day>21</day>
<year>2005</year>
</date>
<body>Nakasalalay sa Sandiganbayan at hindi sa kamay ni Pangulong Arroyo ang kalayaan ni dating Pangulong Estrada. Ayon kay House Majority Leader Prospero Nograles at Baguio City Rep. Mauricio Domogan, walang kapangyarihan si Mrs. Arroyo upang pagbigyan ang hinihiling ng pinatalsik na pangulo dahil ang anti-graft court ang magpapasya kung nagkasala ito sa kasong pandarambong o hindi. Ibinigay nina Nograles at Domogan ang opinyon makaraang sabihin ni DENR Sec. Mike Defensor na gustong pumaloob ni Estrada sa recognizance status bilang kondisyon sa kanyang pakikipagkasundo sa pamahalaan. Ibinibigay lamang ang recognizance status sa isang akusado kung ito ay nasangkot sa mababang krimen kung saan maaari itong mabigyan ng pansamantalang kalayaan ng hindi na nagbibigay ng piyansa at inilalagak ang kaligtasan nito sa isang pinagpipitagang kasapi ng komunidad. Aniya, malinaw na ang krimeng ibinabato laban kay Estrada ay taumbayan ang nasasangkot at hindi maaaring pumasok ang isang Pangulo sa kompromisong kinasasangkutan ng isang kasong kriminal. Sinabi pa ng kongresista na walang kapangyarihan ang tanggapan ng Pangulo na mapalaya ang isang hindi pa nahahatulang akusado dahil hindi naman nito kontrolado ang hukuman. Naniniwala rin si Domogan na wala sa kamay ng administrasyon ang kapangyarihan ang kalayaan ni Estrada , kundi nasa hukuman. Hinihimok pa nito ang pinatalsik na pangulo na palakasin na lamang ang kanyang depensa sa asunto para mabigyan siya ng pansamantalang kalayaan ng mga husgado. Ayon pa kay Domogan, bagamat bahagi ng 10-point agenda ni Pangulong Arroyo ang paghihilom ng sugat na nilikha ng EDSA 1, 2 at 3, malinaw naman ang kagustuhan nito na daanin sa katarungan ang pakikipagkasundo. (Ulat ni Malou Rongalerios)</body>
<link>http://www.philstar.com/Article.aspx?articleId=292696&amp;publicationSubCategoryId=92</link>
</article>
<article>
<title>22 hakotna DepEd employees pinasisipa</title>
<author>Edwin Balasa</author>
<date>
<month>August</month>
<day>21</day>
<year>2005</year>
</date>
<body>Kinondena ng Department of Education (DepEd) National Employees Union (NEU) ang patuloy na pamamalagi ng mga co-terminus employees nina resigned DepEd Sec. Florencio &amp;quot;Butch&amp;quot; Abad at dating Undersec. for Legal Affairs Chito Luis Gascon kahit na nagbitiw na ang mga ito sa puwesto. Ayon kay Atty. Domingo Alidon, presidente ng NEU, mas malaki sana ang matitipid ng ahensiya kung tatanggalin na sa puwesto ang may 22 co-terminus employees na napag-alamang sumasahod ng sobra-sobra. Nabatid na mayroong 19 hakot na empleyado si Abad samantalang 5 naman kay Gascon na sumusuweldo ng hindi bababa sa P100,000-P300,000 kada isa. Sa 24 co-terminus employee ay dalawa pa lamang sa mga ito ang nagbitiw sa puwesto at mayroon pang 22 natitira mula ng magbitiw sa kani-kanilang puwesto sina Abad at Gascon kaya humihingi ng paliwanag ang NEU sa pamunuan ng DepEd kung bakit nasa nasabing ahensiya pa ang 22 dito. (Ulat ni Edwin Balasa)</body>
<link>http://www.philstar.com/Article.aspx?articleId=292701&amp;publicationSubCategoryId=92</link>
</article>
<article>
<title>Paggamit ng hydroquinone sa cosmetics pinalilimita</title>
<author>Malou Rongalerios</author>
<date>
<month>August</month>
<day>21</day>
<year>2005</year>
</date>
<body>Umuusad na sa Mababang Kapulungan ng Kongreso ang panukalang batas na maglilimita sa paggamit ng hydroquinone sa mga cosmetic products kasabay nang pagbibigay ng babala sa publiko na mag-ingat sa mga produktong nagtataglay ng nasabing kemikal dahil isa ito sa pinagmumulan ng cancer. Sa House Resolution 464 na inihain nina Ilocos Norte Rep. Imee Marcos at Cavite Rep. Gilbert Remulla, sinabi ng dalawa na malaking banta sa kalusugan ang sobrang paggamit ng hydroquinone na kalimitang inilalagay sa mga astringent na pampaputi. &amp;quot;Hydroquinone causes the development of carcinogenic and mutagenic properties in the human body,&amp;quot; ani Marcos. Nauna nang ipinagbawal sa European Union ang paggamit ng nasabing kemikal sa kanilang mga cosmetic products simula pa noong Setyembre 2004. Ban na rin sa Thailand ang nasabing kemikal. Dahil sa nakasasama sa kalusugan, nais nina Marcos at Remulla na i-classsify bilang &amp;quot;pharmacy-only medicines&amp;quot; ang mga produktong hinahaluan ng 2 porsiyentong hydroquinone at &amp;quot;general sale medicine&amp;quot; naman ang mga nagtataglay lamang ng isang porsiyento o mas mababa pa. Sumang-ayon sa panukala na i-regulate ang paggamit ng hydroquinone si Bureau of Food and Drugs (BFAD) Director Leticia Barbara Gutierrez. Pinapayagan ng BFAD ang mga manufacturers na gumamit ng hydroquinone pero hindi ito dapat lumampas sa dalawang porsiyento. Kabilang anya sa dapat ipatupad bilang precautionary measures ang paglimita sa paggamit ng mga produktong may hydroquinone ng hindi lalampas sa dalawang buwan. Pero aminado ang BFAD na walang jurisdiction ang kanilang tanggapan sa mga beauty parlors na gumagamit ng hydroquinone sa kanilang produkto. (Ulat ni Malou Rongalerios)</body>
<link>http://www.philstar.com/Article.aspx?articleId=292707&amp;publicationSubCategoryId=92</link>
</article>
<article>
<title>P1.1-M condom sa Pinas</title>
<author>Malou Rongalerios</author>
<date>
<month>August</month>
<day>21</day>
<year>2005</year>
</date>
<body>Nakatakdang padalhan ng United Nations Population Fund (UNPF) ng $20,000 o P1.1 milyong halaga ng condom ang Pilipinas bilang pagtupad sa pangakong tumulong sa problema ng lumalaking populasyon ng bansa na naisasantabi dahil sa bangayan sa pulitika. Sinabi ni Akbayan Rep. Mario &amp;quot;Mayong&amp;quot; Aguja, malaki ang maitutulong ng P1.1 milyong halaga ng condom na maaaring ibigay sa mag-asawang nais magplano ng kanilang pamilya. Bilang tugon sinabi ni Dr. Zahidul Huque, kinatawan ng UNPF sa Pilipinas na na-delay lamang ang delivery ng mga nasabing condoms dahil kailangan pa nitong dumaan sa quality control tests. Ipinanukala ni Huque na gamitin ng mga kongresista ang kanilang Priority Development Assistance Fund o pork barrel sa pagbili ng contraceptives bilang tulong sa population control. Idinagdag ni Aguja na nagiging malala ang problema sa populasyon dahil sa kawalan ng polisiya ng gobyerno kaugnay sa family planning. Mainit pa rin ang pagtutol ng Simbahang Katoliko sa paggamit ng contraceptives bilang paraan sa pagpaplano ng pamilya. Matatandaan na kabilang sa kontrobersyal na panukalang tinutulan ng Simbahang Katoliko ay ang two -child policy. (Ulat ni Malou Rongalerios)</body>
<link>http://www.philstar.com/Article.aspx?articleId=292713&amp;publicationSubCategoryId=92</link>
</article>
<article>
<title>PNPA tumatanggap na ng aplikasyon</title>
<author></author>
<date>
<month>August</month>
<day>21</day>
<year>2005</year>
</date>
<body>Bukas na ang pintuan ng PNP Academy para tumanggap ng aplikasyon para sa cadet admission test sa darating na Oktubre 30, 2005. Ang naturang pagsusulit para sa lahat ng nais na mag-pulis, babae man o lalake, mula 18 anyos sa April 1, single at may 72 units sa mga general subjects sa kahit anong kurso. Ang mga makakapasa dito ay ikokonsiderang iskolar ng pamahalaan at entitled na makatanggap ng monthly training pay at allowances. Kapag natapos nila ang 4 year Bachelor of Science in Public Safety Cadetship program, ang mga ito ay awtomatikong makakakuha ng ranggong inspector sa PNP, fire at jail services na nasa ilalim ng pangasiwaan ng DILG. May hanggang Setyembre 30 lamang ang mga aspiring candidate upang makakuha ng application forms sa PNP, BFP at BJMP ganundin sa local govt units at sa PNP Alumni Association office. Ang exam ay gagawin sa 23 testing centers nationwide. (Angie dela Cruz)</body>
<link>http://www.philstar.com/Article.aspx?articleId=292719&amp;publicationSubCategoryId=92</link>
</article>
<article>
<title>Cha-cha body kasado na!</title>
<author>Nina Lilia Tolentino At Ellen Fernando</author>
<date>
<month>August</month>
<day>22</day>
<year>2005</year>
</date>
<body>Inaprubahan na ng Malaca&amp;ntilde;ang ang pagbuo ng Consultative Commission na siyang magsusulong ng pagbabago sa Konstitusyon o Charter change. Sa ipinalabas niyang Executive Order 453, pipili ng 50-kataong mahuhusay at matatalinong miyembro mula sa mga kinatawan ng national, regional at sectoral groups na ia-appoint o itatalaga ng Pangulo. Magsisimula ang trabaho ng 50 sa Setyembre 15, 2005 at kailangang maisumite nila ang rekomendasyon sa Pangulo sa Dis. 31, 2005. Kabilang sa mga pag-aaralan ng komisyon ay kung dapat na palitan ang sistema ng gobyerno mula presidential tungo sa parliamentary at pagrebisa sa mga polisiyang pang-ekonomiya. Sa isang press conference kahapon, sinabi ni Executive Secretary Eduardo Ermita na bukod sa makakatugon sa kuwalipikasyong itinakda bilang miyembro ng komisyon, ang 50 kataong komite ay kailangang maging handa sa tinagurian niyang &amp;quot;labor of love.&amp;quot; Halagang P10 milyon ang pondong inilaan para sa gawain ng binuong komisyon. Ayon naman kay PMS Head Secretary Rigoberto Tiglao isang screening committee na kinabibilangan ng mga kagawad ng Gabinete ang itatatag ni Ermita para suriin ang lahat na nominadong aplikante para maging miyembro ng komisyon. Ang mga nominadong aplikante ay kailangan ipadala sa screening committee kasama na ang mga dokumentong kailangan na nagpapatunay ng kanilang mga kuwalipikasyon. Ang lahat na nominasyon ay kailangang ipadala sa Office of the Presidential Management Staff c/o PMS Deputy Head Undersecretary Charito Eliger, 10th floor, PMS Building, Arlegui st. Malaca&amp;ntilde;ang Complex hanggang Agosto 31, 2005. Nilinaw naman ni Ermita na ang rekomendasyon ng komisyon ay isusumite sa Kongreso na siyang magsasagawa ng pinal na pagsususog sa karta sa pamamagitan ng Constituent Assembly. Ang pinal na desisyon sa pagsususog sa karta ay nakasalalay pa rin sa Kongreso bilang Constituent Assembly.</body>
<link>http://www.philstar.com/Article.aspx?articleId=292885&amp;publicationSubCategoryId=92</link>
</article>
<article>
<title>Tax incentives sa mga kumpanyang may handicapped employees</title>
<author></author>
<date>
<month>August</month>
<day>22</day>
<year>2005</year>
</date>
<body>Iginiit ng Department of Labor and Employment (DOLE) sa mga pribadong kumpanya na tumanggap ng mga manggagawang may mga kapansanan upang makakuha ng malaking insentibo sa buwis na inaalok ng pamahalaan. Ayon kay Kenrick Villaluz, karamihan umano sa mga pribadong kumpanya ay hindi alam ang iniaalok na insentibo o diskuwento sa buwis ng pamahalaan sa pagtanggap nila ng mga manggagawa na may kapansanan. Sinabi nito na aabot umano sa 25% ang magiging diskuwento ng isang kumpanya sa suweldo ng empleyadong may kapansanan at malaking 50% sa buwis sa modipikasyon ng kanilang mga pasilidad. Wala naman umanong masama kung tatanggap ang mga kumpanya ng mga aplikante na may kapansanan nga ngunit kuwalipikado naman ang posisyon at trabaho na aakuin nito. Kamakailan lamang, nag-imbita ang DOLE ng 40 opisyales ng ibat ibang kumpanya upang talakayin ang pagbibigay ng trabaho sa mga may kapansanan ngunit wala umanong dumalo. Nanatili pa rin umano ang negatibong pagtanaw ng mga trabaho sa mga &amp;quot;handicapped&amp;quot;. Sa kabila nito, patuloy pa rin umano ang gagawing dayalogo ng DOLE sa mga negosyante upang magbigay ng posisyon sa mga may kapansanan at patuloy pa rin ang training nila sa mga ito upang maging karapat-dapat na empleyado ng mga kumpanya. (Danilo Garcia)</body>
<link>http://www.philstar.com/Article.aspx?articleId=292894&amp;publicationSubCategoryId=92</link>
</article>
<article>
<title>Gloria, Cory nagbeso-beso</title>
<author></author>
<date>
<month>August</month>
<day>22</day>
<year>2005</year>
</date>
<body>Pansamantalang isinantabi nina Pangulong Arroyo at dating Pangulong Cory Aquino ang kanilang hidwaan sa pulitika para magbeso-beso at magbigay-galang sa ika-22 taong anibersaryo ng kamatayan ni dating Sen. Benigno &amp;quot;Ninoy&amp;quot; Aquino Jr. kahapon. Sinorpresa ng Pangulo si Mrs. Aquino sa Manila Memorial Park, Para&amp;ntilde;aque City kahapon kasama ang anak nitong sina Luli at Dato para personal na dumalaw sa puntod ni Ninoy. Si Aquino ang sumalubong sa pagdating ng Pangulo. Sa nasabing okasyon rin nag-krus ang landas nina Pangulong Arroyo at iba pang kalaban sa pulitika tulad nina Senate President Franklin Drilon at mga dating Cabinet secretaries na sina Dinky Soliman ng DSWD at Florencio Abad ng DepEd. Naging tampulan tuloy nang tuksuhan ang pakikipagkamay ng Pangulo kay Drilon at pagbeso-beso kay Soliman. (Lordeth Bonilla)</body>
<link>http://www.philstar.com/Article.aspx?articleId=292897&amp;publicationSubCategoryId=92</link>
</article>
<article>
<title>Tipid-gas aprub sa Palasyo</title>
<author></author>
<date>
<month>August</month>
<day>22</day>
<year>2005</year>
</date>
<body>Muling nakakita ng pag-asa ang pamahalaan ni Pangulong Arroyo para masolusyunan ang dinaranas na energy crisis sa bansa. Bukod sa gas rationing, pagbabawas ng security convoy ng Pangulo at pagdispatsa sa mga sasakyang panggasolina na naka-assigned sa ibat ibang government owned controlled corporations (GOCCs), sinabi ni Department of Energy Sec. Raphael Lotilla na bukas sa Malaca&amp;ntilde;ang ang paggamit ng publiko sa gas saving device bilang solusyon sa kasalukuyang oil crisis. Sa kanyang pahayag matapos ang isinagawang pagpupulong sa Palasyo upang tugunan ang suliranin sa walang humpay na pagtaas ng presyo ng langis, sinabi ni Lotilla na malaking tulong sa oil crisis ang mga gas saving device kung kaya hihikayatin nila ang publiko na suportahan ang mga bagong imbensiyon ng tipid-gas gadget, tulad ng Khaos Super Turbo Charger. Nabalitaan na umano ni Lotilla ang KSTC, isang gas saving device na imbensiyon ni Filipino inventor Pablo Planas at aminado siya na kapuri-puri ito at malaking tulong para sa mga pampublikot pribadong motorista. Pati si Secretary of the Cabinet Ricardo Saludo ay nagsabing isasama rin nila ang tipid-gas gadget sa ipinatutupad na measures ng pamahalaan. &amp;quot;Anything that will help reduce fuel consumption will be welcome,&amp;quot; ani Saludo. Nagkasundo kamakailan ang Asialink Finance Corporation at Inventionhaus International Inc., tagapagtaguyod ng KSTC, na ipautang sa publiko ang tipid-gas gadget. Sa orihinal na halagang P6,500, maaari na itong makuha sa pamamagitan ng installment basis o hulugan sa halagang P668 kinsenas-katapusan sa loob ng anim na buwan. Maaaring tumawag sa tel. blg. 4487214/4487213/9200090. (Ellen Fernando)</body>
<link>http://www.philstar.com/Article.aspx?articleId=292906&amp;publicationSubCategoryId=92</link>
</article>
<article>
<title>Jueteng di pa rin tapos sa Senado</title>
<author></author>
<date>
<month>August</month>
<day>22</day>
<year>2005</year>
</date>
<body>Nagtakda ng miting bukas si Sen. Manny Villar upang talakayin kung nararapat na bang tapusin o dinggin pa ang iba pang testigo ng oposisyon kaugnay ng jueteng. Ito ay kasunod ng mainitang debate nina Sen.Aquilino Pimentel Jr. at Sen. Lito Lapid kung saan kinuwestiyun ng una ang kawalan ng pulong ng komite.Iginiit ni Lapid na dapat sumailalim muna sa preliminary screening ang mga testigo dahil baka wala naman itong kinalaman sa jueteng gaya ng pahayag nina Michaelangelo Zuce at Capt. Marlon Mendoza na tungkol sa eleksiyon ang mga testimonya. Siniguro ni Pimentel na ang ihaharap na testigo ay magpapatunay na mayroong ginamit na juteng money sa nakaraang halalan. (RAndal)</body>
<link>http://www.philstar.com/Article.aspx?articleId=292910&amp;publicationSubCategoryId=92</link>
</article>
<article>
<title>100 bagong police stations itatayo ng PNP</title>
<author></author>
<date>
<month>August</month>
<day>22</day>
<year>2005</year>
</date>
<body>May 100 bagong istasyon ng pulisya ang ipinangako ni Philippine National Police (PNP) chief Director General Arturo Lomibao na kanyang itatayo sa kanyang termino upang maiangat ang kalidad ng PNP sa pagbibigay serbisyo sa publiko pagdating sa peace and order sa buong bansa. Ayon kay Lomibao, ang pagtatayo ng mga bagong police stations sa mga piling lugar sa bansa ay upang mapalakas pa ang tiwala ng mamamayan at patatagin ang samahan sa pagitan ng hanay ng alagad ng batas at komunidad upang panatilihin ang kaayusan at katahimikan. Sinabi ni Lomibao na bahagi ito ng kanyang malawakang programa upang pagandahin ang kalagayan at imahe ng pulis sa buong bansa na ngayoy umaabot na sa 115,000. Nitong Agosto 16, personal na nagtungo si Lomibao sa Bani, Pangasinan upang pangunahan ang ground-breaking ceremony sa pagtatayo ng bagong police station doon. Sinabi ni PNP spokesman Chief Supt. Leopoldo Bataoil, may 70 bagong police stations ang kasalukuyang itinatayo sa buong bansa simula nang si Lomibao ay manungkulan bilang bagong PNP chief nitong Marso 14, 2005. Bukod dito, sinabi ni Bataoil na magtatayo rin ng police stations sa Morong, Rizal bago magtapos ang taon. Labis naman ang pasasalamat ni Morong Mayor Joseph Buenaventura kay Lomibao sa pag-apruba ng kanyang kahilingang magpatayo ng police station sa Morong na kauna-unahan sa kasaysayan ng nasabing bayan. Target pang patayuan ng police stations ang mga lugar sa Mindanao at ibang bahagi ng bansa na pinamumugaran ng New Peoples Army at iba pang makakaliwa at armadong grupo na naglalayong mabigyan ng proteksyon ang mga residente sa patuloy na paghahasik ng karahasan ng mga ito. (Ellen Fernando)</body>
<link>http://www.philstar.com/Article.aspx?articleId=292914&amp;publicationSubCategoryId=92</link>
</article>
<article>
<title>Probe vs Roxas, ex-BSP gov. ituloy  CA</title>
<author></author>
<date>
<month>August</month>
<day>22</day>
<year>2005</year>
</date>
<body>Inatasan ng Court of Appeals (CA) ang Makati City Regional Trial Court na ipagpatuloy ang imbestigasyon laban kina Sen. Mar Roxas, Securities and Exchange Commission Chairperson Fe Barin, dating Bangko Sentral Governor Rafael Buenaventura, Antonio Alindogan Jr., Juan Quintos Jr., Melito Salazar Jr. at Vicente Valdepenas, bilang mga miyembro ng Monetary Board. Sa 19-pahinang desisyon ng CA-3rd division, inatasan nito si Makati RTC Judge Sixto Marella na ipagpatuloy ang pagdinig sa reklamo laban sa mga ito na una nang isinampa ng Banco Filipino Savings and Mortgage Bank stockholders Ana Maria Aguirre Koruga. Ipinaliwanag sa desisyon ng CA na hindi nakagawa ng pag-abuso sa kapangyarihan si Judge Marella nang ibinasura nito ang motion to dismiss na isinampa ng mga naturang respondents noong Enero 11 at October 18, 2004. Ang reklamo ni Koruga ay nag-ugat dahil sa umanoy paglabag ng mga nabanggit na respondents sa Corporation Code of the Philippines dahil sa hindi pagiging ligtas at hindi makatarungan at umanoy pandaraya sa banking practices. Si Koruga ay nagmamay-ari ng 2,000 shares of stocks sa Banco Filipino habang ang asawa naman nito na si Christopher ay nagmamay-ari ng 500 shares of stocks dito. Kinuwestiyon ng mag-asawang Koruga ang umanoy pagpayag ng mga nasabing private respondents na makautang ang anim na dummy borrower corporations kung saan noong panahon na nangungutang ang mga ito ay walang kapasidad na makabayad. Lupain na lamang umano ang ibinayad ng mga nasabing kompanya na nangutang sa naturang mga banko na naging sanhi naman upang malugi ito dahil hindi na bumalik pa ang halaga at interes ng inutang ng mga ito. (Grace dela Cruz)</body>
<link>http://www.philstar.com/Article.aspx?articleId=292919&amp;publicationSubCategoryId=92</link>
</article>
<article>
<title>14 bus inimpound, bawal bumiyahe sa Metro</title>
<author></author>
<date>
<month>August</month>
<day>22</day>
<year>2005</year>
</date>
<body>Labing-apat na pampasaherong bus ang binatak at pinagbawalang magbiyahe sa mga pangunahing lansangan ng Kalakhang Maynila ng Metropolitan Manila Development Authority (MMDA) dahil sa hindi pagbabayad at ginawang pagboykot ng mga ito sa pinatutupad na Metro Traffic Ticket (MTT) ng ahensiya. Ayon kay MMDA Chairman Bayani Fernando, sinampolan nila ang mga operator ng 14 na bus kung saan naka-impound ang kanilang unit at hindi muna pinagbibiyahe sa mga pangunahing lansangan ng Metro Manila hanggang hindi nagbabayad ng multa. Inalerto na rin ni Fernando ang mga traffic enforcers at miyembro ng Traffic Enforcement Group (TEG) sa random checking para makilala ang mga recidivists traffic violators. Ito ay upang mabigyan ng leksiyon hinggil sa ginawa nilang pagbalewala sa MTT, kasabay ng kautusan nito kay Traffic Operations Center (TOC) Executive Director Angelito Vergel de Dios na seryosohin ang operasyon hanggang hindi natututong magbayad ng traffic fines ang mga tsuper na naisyuhan ng MTT. Tiniyak ni de Dios na isang tawag lamang sa MMDA Metro Base ay kaagad masusuri kung ang driver ay updated sa pagbabayad at walang pending na MTT. (Lordeth Bonilla)</body>
<link>http://www.philstar.com/Article.aspx?articleId=292920&amp;publicationSubCategoryId=92</link>
</article>
<article>
<title>Buwagin ang Death Penalty Law bago mapalaya si Erap  Joker</title>
<author></author>
<date>
<month>August</month>
<day>22</day>
<year>2005</year>
</date>
<body>Iginiit kahapon ni Sen. Joker Arroyo na puwede lamang palayain at patawarin ni Pangulong Arroyo si dating Pangulong Estrada na nahaharap sa plunder case na may parusang kamatayan kung bubuwagin ang Death Penalty Law. Sinabi ni Sen. Arroyo, una ay hindi naman puwedeng bigyan ng pardon ni PGMA si Estrada dahil hindi pa ito convicted sa kanyang plunder case at pangalawa ay hindi pinapayagan ng batas na makapaglagak ng piyansa ang isang taong nahaharap sa kasong may katapat na parusang kamatayan tulad ng plunder case. &amp;quot;By repealing immediately the death penalty law, a one-sentenced law o amendment to existing laws can be enacted that prescribes that the penalty of death in any existing laws is hereby abolished and those already sentenced thereby shall carry the penalty of life imprisonment,&amp;quot; dagdag pa ng mambabatas. Aniya, kung mabubuwag ang parusang kamatayan ay puwedeng mapatawad ni Pangulong Arroyo si Erap sakaling mahatulan ito para mapalaya na siya pero habang nananatili ang death penalty ay imposible ito. (Rudy Andal)</body>
<link>http://www.philstar.com/Article.aspx?articleId=292921&amp;publicationSubCategoryId=92</link>
</article>
<article>
<title>Kamote, etc. gagawing gas!</title>
<author>Malou Rongalerios</author>
<date>
<month>August</month>
<day>23</day>
<year>2005</year>
</date>
<body>Isinulong kahapon sa Kamara ang isang panukala na gamitin ang kamote, mais, kamoteng-kahoy at niyog bilang alternatibong pamalit sa gasolina lalo ngayong patuloy sa pagtaas ang presyo ng mga produktong petrolyo. Nakatakdang pagdebatihan ng mga mambabatas ang Biofuel bill kung saan kasama sa gagawing biofuel na pamalit sa gasolina ang apat na nabanggit na produktong agrikultura. &amp;quot;The old Filipino problem-saving adage of use your coconut could apply on the oil crisis as well,&amp;quot; ani Bukidnon Rep. Juan Miguel Zubiri na author ng panukala. Idinagdag pa ni Rep. Zubiri, madaling itanim ang nasabing mga produkto kayat maraming Biofuel ang makukuha sa mga ito. Inihalimbawa pa ni Zubiri ang China na itinuturing na may pinakamalaking fuel ethanol plant sa buong mundo at nag-eksperimento na rin sa paggamit ng kamote at cassava bilang alternatibong gasolina. &amp;quot;Next time you tell a man, go home and plant camote, you could be talking to the next Filipino sheik,&amp;quot; dagdag pa ni Zubiri. Ang Estados Unidos, aniya, sa kasalukuyan ay nakakapag-produce ng 10 bilyong litro ng Biofuels taun-taon na karamihan ay nagmula sa mais. Sinabi pa ni Zubiri, sa ngayon ang sikat na lambanog na isang uri ng alak ay dapat nang pag-aralan para magamit sa mga sasakyan. Ang biofuels ay maaaring ihalo sa regular na gasolina o 100 percent fuel para sa mga sasakyan. (Ulat ni Malou Rongalerios)</body>
<link>http://www.philstar.com/Article.aspx?articleId=293028&amp;publicationSubCategoryId=92</link>
</article>
<article>
<title>Erap puwedeng magpiyansa  Miriam</title>
<author>Rudy Andal</author>
<date>
<month>August</month>
<day>23</day>
<year>2005</year>
</date>
<body>Iginiit kahapon ni Sen. Miriam Defensor-Santiago na puwedeng magpiyansa si dating Pangulong Erap Estrada kahit capital offense ang kaso nito batay na rin sa naging desisyon ng Korte Suprema. Inihalimbawa ni Sen. Santiago ang kanyang naging desisyon na makapaglagak ng piyansa ang mga aktibistang sina Behn Cervantes at ang yumaong si Lino Brocka noong siya ay huwes pa lamang sa QC-Regional Trial Court sa kasong illegal assembly na noon ay capital offense. Aniya, kinatigan ng SC ang kanyang naging desisyon na payagang magpiyansa ang 2 film director at nakalaya ang dalawa kung saan ay isa sa mga abugado nito ay si Sen. Joker Arroyo. Ito ang naging sagot ni Santiago sa sinabi ni Sen. Arroyo na hindi puwedeng maglagak ng bail si Erap dahil sa ang plunder case ay may katapat na parusang death. Wika pa ni Santiago, ang puwedeng gawin ni Erap ay mag-apply ng petition to grant bail sa Sandiganbayan dahil pinapayagan naman ito ng Supreme Court Circular 12-94. &amp;quot;All persons, except those charged with offenses punishable by reclusio perpetua when evidence of guilt is strong shall, before conviction, be bailable by sufficient sureties, or be released on cognizance as may be provided by law,&amp;quot; wika pa ni Santiago. Samantala, iginiit ni Sen. Jinggoy Estrada na sakaling payagang makapaglagak ng bail ang kanyang ama ay hindi nila ito utang na loob kay Pangulong Arroyo dahil nasa gagawing pagtitimbang ng korte ito. Naniniwala si Sen. Jinggoy na mahina ang mga ebidensiya laban sa kanyang ama kaya dapat payagan itong makapag-piyansa. (Ulat ni Rudy Andal)</body>
<link>http://www.philstar.com/Article.aspx?articleId=293041&amp;publicationSubCategoryId=92</link>
</article>
<article>
<title>P2.2 bilyon suhol sa mga kongresista</title>
<author>Malou Rongalerios/Lilia Tolentino</author>
<date>
<month>August</month>
<day>23</day>
<year>2005</year>
</date>
<body>Inakusahan kahapon ng oposisyon ang Malaca&amp;ntilde;ang ng panunuhol sa mga kongresista na aabot ng P2.2 bilyon na mula sa Road Users Tax kapalit para patayin ang impeachment complaint laban kay Pangulong Arroyo. Sinabi nina Iloilo Rep. Rolex Suplico at Bayan Muna Rep. Teddy Casino, may hawak silang mga dokumento na kabilang sa Special Allotment Release Order (SARO) mula sa Malaca&amp;ntilde;ang na may petsang Hulyo 4, 2005 kung saan ay iniutos sa Department of Budget and Management ang pagpapalabas ng P2.2 bilyong pondo. Ayon kay Rep. Suplico, lumalabas na inaprubahan ang P2.2 bilyong maintenance fund para sa mga kongresista matapos pumutok ang kontrobersya na &amp;quot;Hello Garci&amp;quot; tape. Nilinaw ni Suplico na hindi lahat ng kongresista ay nakatanggap ng pondong ito bagkus ay pawang mga kakampi lamang ng Palasyo ang binigyan nito. Wika pa ng kongresista, ibinabase ang pagbibigay ng pondong ito sa bilang ng sasakyang tumatakbo sa bawat congressional district pero ang kanilang lalawigan ay hindi nabiyayaan nito gayung may sasakyan ding tumatakbo dito at hindi naman puro aswang. Samantala, pinabulaanan naman ni Press Sec. Ignacio Bunye ang akusasyon ng oposisyon na mayroong gantimpala ang mga kongresista na hindi pipirma sa impeachment complaint laban sa Pangulo. Iniutos din kaagad ni PGMA kay Public Works Secretary Hermogenes Ebdane Jr. na ipatigil ang pagpapalabas ng pondo na mula sa road users tax. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=293045&amp;publicationSubCategoryId=92</link>
</article>
<article>
<title>Government agencies, nagtipid-gas na rin</title>
<author></author>
<date>
<month>August</month>
<day>23</day>
<year>2005</year>
</date>
<body>Matapos ang direktibang pagtitipid na ipinalabas ng Pangulong Gloria Macapagal-Arroyo hinggil sa dinaranas na krisis sa enerhiya sa bansa, kumilos na rin ang ibat ibang tanggapan ng gobyerno upang makatulong sa pagbansot sa pagkonsumo ng gasolina sa kani-kanilang opisina. Kamakalawa, mismong sina Department of Energy Sec. Raphael Lotilla at Secretary to the Cabinet Ricardo Saludo ang nagsabing dapat ikonsidera ang tipid-gas gadget na naimbento ni Ka Pablo Planas dahil malaking tulong ito sa dinaranas na krisis pang-enerhiya sa kasalukuyan. Bago pa ang naturang kautusan, nauna nang nagtipid-gas ang ilang departamento, tulad ng Department of Justice at Agriculture, gayundin ang Ninoy Aquino International Airport, simula nang Khaos Super Turbo Charger na naimbento ng Pinoy na si Pablo Planas noon pang taong 1973. Nagpakabit ang NAIA ng KSTC sa 30 nilang service vehicles na nagsabing malaking katipiran sa pagkonsumo ng gasoline. Inisyal na 20 service vehicles naman ang ipinakabit ng Department of Agriculture at inaasahang magpapakabit pa sila sa mga opisina sa ibat ibang sulok ng bansa. May 12 sasakyan naman ang kinabitan ng naturang tipid-gas gadget sa tanggapan ng Philippine Tourism Authority kamakailan. Ayon kay Isko Catibayan, vice-president for business development at siya ring spokesman ng Inventionhaus International Inc., tagapagtaguyod ng imbensiyon ni Planas, ang KSTC ay garantisadong nakatipid ng 15 hanggang 50 porsiyento sa konsumo ng gasoline. &amp;quot;Malaking tulong po kami sa pagtitipid na ipinatutupad ng pamahalaan ngayon. Siguro hindi natin talaga mapigilan ang pagtaas ng presyo ng petrolyo, pero puwede tayong magtipid,&amp;quot; ani Catibayan. Tiwala si Catibayan na marami pang tanggapan ng pamahalaan ang magpapakabit ng kanilang gas-saving device lalot mismong si Pangulong Arroyo na ang nag-utos para sa agarang pagtitipid. Nais ng Malaca&amp;ntilde;ang na magtipid ang pamahalaan ng 20 porsiyento sa mga ginugugol nitong budget sa gasoline bunsod na rin sa krisis sa enerhiya.</body>
<link>http://www.philstar.com/Article.aspx?articleId=293053&amp;publicationSubCategoryId=92</link>
</article>
<article>
<title>Sept. 15 deadline ni PGMA sa jueteng</title>
<author>Lilia Tolentino</author>
<date>
<month>August</month>
<day>23</day>
<year>2005</year>
</date>
<body>Binigyan ni Pangulong Arroyo si anti-jueteng task force head Puerto Princesa City Mayor Edward Hagedorn hanggang Setyembre 15 upang maipatigil ang operasyon ng jueteng sa bansa. Ang direktibang ito ay ginawa ng Pangulo nang makipagkita si Mayor Hagedorn kahapon at iabot ang sinasabing listahan ng mga gambling lords. Sinabi naman ni Hagedorn, may 90 porsiyento na ng mga lugar na may operasyon ng jueteng ang napahinto na ni PNP chief Arturo Lomibao. Inamin din ng alkalde na pagkaraan ng tatlong buwan ay may natanggap silang impormasyon na nanumbalik na naman ang jueteng sa maraming lugar. Naniniwala si Hagedorn na lubos na masusugpo ang jueteng kung makikipagtulungan sa pulisya ang mga local executives, barangay officials at taumbayan. Aniya, nanunumbalik ang jueteng dahil ito ang pinagkukunan ng kita ng marami nating kababayan na nagtatrabaho bilang cabo at kubrador. Iniutos din ni Pangulong Arroyo ang pagsuspinde sa mga local na opisyal at pagsibak sa mga pulis na hindi makakatupad sa kampanya laban sa jueteng. (Ulat ni Lilia Tolentino)</body>
<link>http://www.philstar.com/Article.aspx?articleId=293056&amp;publicationSubCategoryId=92</link>
</article>
<article>
<title>Plan B ng oposisyon, mag-walk out</title>
<author>Malou Rongalerios</author>
<date>
<month>August</month>
<day>23</day>
<year>2005</year>
</date>
<body>Matapos mabigong makuha ang 79 lagda ng mga kongresista para eendorso ang impeachment complaint laban kay Pangulong Gloria Macapagal-Arroyo pinaplano na umano ngayon ng oposisyon na gawin ang kanilang plan B o ang pag-walk-out sa impeachment proceedings. Ayon kay Camarines Sur Rep. Luis Villafuerte, natunugan na nila ang plano ng oposisyon na hindi tapusin ang impeachment complaint dahil kulang ang nakuha nilang endorsers. Umaasa aniya ang oposisyon na mapagtatakpan nang gagawin nilang walk-out ang kabiguan na manalo sa debate at sa botohan. Sinabi naman ni House majority leader Prospero Nograles na dapat nang tigilan ng oposisyon ang pagkakalat ng mga hindi totoong balita. (Ulat ni Malou Rongalerios)</body>
<link>http://www.philstar.com/Article.aspx?articleId=293060&amp;publicationSubCategoryId=92</link>
</article>
<article>
<title>Lifestyle check sa DA</title>
<author>Rudy Andal/Angie dela Cruz</author>
<date>
<month>August</month>
<day>23</day>
<year>2005</year>
</date>
<body>Bumuo ng isang task force si Agriculture Secretary Domingo Panganiban upang isailalim sa lifestyle check ang lahat ng opisyal at empleyado ng Department of Agriculture (DA) upang malinis ang tanggapan mula sa graft and corruption. Sinabi ni Sec. Panganiban, nagiging balakid sa mabilis na paghahatid ng serbisyo ng DA sa mga magsasaka ang corruption sa ahensiya kaya dapat agad itong malutas. Aniya, walang puwang sa kanyang tanggapan ang mga empleyadong nagpapayaman lamang gamit ang kanilang posisyon. &amp;quot;This is not a political or personal initiative. By accepting this responsibility as DA chief, I mean business,&amp;quot; wika pa ni Panganiban, ang kauna-unahan at nag-iisang agriculturist na naitalaga bilang kalihim ng DA. Kabilang sa magiging trabaho ng task force ay ang pag-iimbestiga at posibleng pagsasampa ng kaso sa mga opisyal at empleyado na mayroong unexplained wealth at mayroong iregularidad. Magugunita na noong nakaraang linggo ay nagsagawa ng pagbalasa si Sec. Panganiban kasabay ang paglalatag ng programa upang mapataas ang agricultural productivity, food security at ang pagpapatupad ng mga pagbabago na magiging daan sa global competitiveness. (Ulat nina Rudy Andal/Angie dela Cruz)</body>
<link>http://www.philstar.com/Article.aspx?articleId=293061&amp;publicationSubCategoryId=92</link>
</article>
<article>
<title>MLAT di pwedeng gamitin vs. Garci</title>
<author>Grace dela Cruz</author>
<date>
<month>August</month>
<day>23</day>
<year>2005</year>
</date>
<body>Iginiit kahapon ni Justice Secretary Raul Gonzales na hindi maaaring gamitin ng Department of Justice (DOJ) ang Mutual Legal Assistance Treaty (MLAT) para maaresto at mapabalik sa bansa si dating Comelec Commissioner Virgilio Garcillano. Sinabi ni Sec. Gonzales, hindi kasong kriminal ang kinakaharap ni Garcillano kung kaya hindi puwedeng ipatupad ang MLAT sa pagitan ng Pilipinas at Estados Unidos. Aniya, tanging ang parusang contempt lamang ang ipinataw kay Garcillano at hindi kasong kriminal ito kahit mayroon pang standing warrant of arrest dito na ipinalabas ng Kamara. Ipinaliwanag pa ni Gonzales, maaari lamang ipatupad ang MLAT sa pagitan ng dalawang bansa kung kasong kriminal ang isinampa laban kay Garcillano. Una ng pinatawan ng parusang contempt si Garcillano dahil sa patuloy na hindi nito pagdalo sa isinasagawang wiretapping inquiry ng Kamara kaugnay ng kontrobersyal na &amp;quot;Hello Garci&amp;quot; tape conversation. Kasabay nito, wika pa ni Gonzales, sumulat sa kanya si Atty. Rene Saguisag upang hilingin dito na pati ang Statement of Assets and Liabilities ni Garcillano ay dapat siyasatin ng DOJ. Ayon sa liham ni Saguisag, maaari ng gamitin ang MLAT kung sakaling masasampahan ng kasong kriminal si Garcillano kung lilitaw sa imbestigasyon na hindi ito nagdeklara ng tamang SAL. Si Garcillano ay huling napaulat na nagtatago umano sa bahay ng anak nito sa New Jersey sa Estados Unidos. (Ulat ni Grace dela Cruz)</body>
<link>http://www.philstar.com/Article.aspx?articleId=293063&amp;publicationSubCategoryId=92</link>
</article>
<article>
<title>P440-M sa oposisyon!</title>
<author>Malou Rongalerios at Lilia Tolentino</author>
<date>
<month>August</month>
<day>24</day>
<year>2005</year>
</date>
<body>Binuweltahan kahapon ni House Majority Leader Prospero Nograles sina Iloilo Rep. Rolex Suplico at Bayan Muna Rep. Teddy Casino dahil sa hindi pagsasama ng pangalan ng 12 pro-impeachment solons na mabebenipisyuhan din ng binabanatan nilang road users tax sa halagang P440 milyon. Ayon kay Rep. Nograles, mali ang paratang nina Suplico at Casino na ginagamit ng Malaca&amp;ntilde;ang ang nasabing pondo bilang panuhol sa mga kongresista kapalit ng pagbasura sa impeachment complaint para hindi na makarating sa Senado. Dahil dito, pinangalanan ni Nograles ang 12 kongresista na nagsusulong ng impeachment laban kay Pangulong Arroyo na mabibiyayaan din ng pondo na galing sa road users tax na sina House Minority Leader Francis Escudero na tatanggap ng P12 milyon para sa kanyang distrito; Muntinlupa Rep. Ruffy Biazon (P10 milyon); Taguig-Pateros Rep. Alan Peter Cayetano (P10M); Nueva Viscaya Rep. Rodolfo Agbayani (30M); Laguna Rep. Justin Chipeco (P20M); Quezon Rep. Proseso Alcala (P10M); Catanduanes Rep. Joseph Santiago (P40M); Cebu Rep. Clavel Martinez (P38M); Bukidnon Rep. Nereus Acosta (P8M); Cotabato Rep. Arthur Pinggoy (P15M); South Cotabato Rep. Darlene Antonio-Custodio (P15M) at Davao City Rep. Ruy Elias Lopez (P33M). &amp;quot;This only shows that Suplico and Casino dont have any idea what they are talking about,&amp;quot; ani Nograles. Matatandaan na isiniwalat ni Suplico at Casino sa isang press conference kamakalawa ang kabuuang P2.2 bilyong ipinalabas ng Department of Budget and Management (DBM) bilang suhol umano sa mga kongresista para patayin ang impeachment complaint. Idinagdag ni Nograles na kahit isang sentimo ay walang napunta sa bulsa ng mga kongresista mula sa RUT dahil direktang mapupunta ang pondo sa DPWH para sa pagpapagawa ng mga kalsada. Agad namang ipinatigil ng Pangulo ang pagpapalabas ng pondo mula sa RUT para huwag nang magkaroon ng dahilan ang oposisyon na batikusin ang Pangulo. (Ulat nina Malou Rongalerios at Lilia Tolentino)</body>
<link>http://www.philstar.com/Article.aspx?articleId=293191&amp;publicationSubCategoryId=92</link>
</article>
<article>
<title>Bro. Mike kinontra sa coalition government</title>
<author>Lilia Tolentino/Rudy Andal</author>
<date>
<month>August</month>
<day>24</day>
<year>2005</year>
</date>
<body>Tinutulan nina Pangulong Arroyo at mga senador ang rekomendasyon ni El Shaddai leader Bro. Mike Velarde na bumuo ng isang &amp;quot;coalition government&amp;quot; para matapos na ang political crisis sa bansa. Ayon kay Press Secretary at Presidential Spokesman Ignacio Bunye, hindi kailangan sa ngayon ang isang alyansang pampulitika kundi pagtutulungan ng administrasyon at oposisyon para sa kapakanan ng bansa at mamamayan. Impractical din at malayo sa katotohanan ayon kay Sen. Miriam Defensor-Santiago, ang ganitong panukala dahil maaaring maparalisa ang gobyerno kung mayorya ng kasapi ng Gabinete ay umayaw kay Pangulong Arroyo. Sa panukala ni Velarde, dapat na magkaroon ng 60-40 hatian sa lahat ng posisyon sa gobyerno pabor sa oposisyon. Itoy kabibilangan ng kinatawan mula sa Lakas-CMD, Partido ng Masang Pilipino ni dating Pangulong Joseph Estrada, Nationalist Peoples Coalition ni Danding Cojuangco at Liberal Party na pinamumunuan ni Senate President Franklin Drilon. Idinagdag pa ni Santiago na mapapabilis ang pagbaba sa puwesto ng Pangulo sakaling payagan niya ito, dahil puwedeng gamitin ang &amp;quot;Removal by Cabinet Vote&amp;quot; na nakasaad sa Saligang-batas. Ipinaliwanag din ni Santiago na sa ilalim ng Konstitusyon, puwedeng magsumite lang ng kanilang deklarasyon ang mayorya ng Gabinete kung saan ihahayag nila na wala silang tiwala sa Pangulo at puwede ng makaupo ang Pangalawang Pangulo. Pinayuhan naman ni Sen. Rodolfo Biazon si Velarde na manatili na lang sa kanyang &amp;quot;spiritual role&amp;quot; sa gobyerno sa halip na makialam pa ito. Gayunman, sinabi ni Bunye na hindi tutol si Pangulong Arroyo sa pagtatalaga ng mga kuwalipikadong miyembro ng oposisyon sa Gabinete kung kinakailangan pero hindi ang pagbuo ng isang joint government. (Ulat nina Lilia Tolentino/Rudy Andal)</body>
<link>http://www.philstar.com/Article.aspx?articleId=293204&amp;publicationSubCategoryId=92</link>
</article>
<article>
<title>Solons sa Metro may budget sa fertilizer</title>
<author>Malou Rongalerios</author>
<date>
<month>August</month>
<day>24</day>
<year>2005</year>
</date>
<body>&amp;quot;Saan namin gagamitin ang fertilizer? Sa EDSA?&amp;quot; Ito ang pagtatanong na ginawa kahapon ni Makati Rep. Teodoro &amp;quot;Teddy Boy&amp;quot; Locsin matapos matuklasan na nabigyan ang mga kongresista mula sa Maynila ng P3 milyong halaga ng fertilizer mula sa programang Ginintuang Masaganang Ani (GMA) na ibinigay umano ng cash noong 2004 subalit wala naman silang natanggap. Nabatid na inilabas ng Department of Budget and Management (DBM) ang P728 milyong budget para sa proyektong GMA. Ito ay para umano sa mga abono na ibibigay sa mga magsasaka sa pamamagitan ng kanilang mga gobernador, congressmen at mayor. Mahigit 10 ay galing sa Metro Manila. Ang nasabing anomalya ay bahagi ng isinampang plunder case ni dating Solicitor General Frank Chavez sa Office of the Ombudsman laban kay Pangulong Arroyo sa hinalang ginamit noong nakaraang eleksiyon ang pondo. Maging si Las Pi&amp;ntilde;as Rep. Cynthia Villar ay nagalit nang matuklasang nagkaroon ng P3 milyong alokasyon para sa pambili ng fertilizer sa kanyang distrito. Sinabi ni Villar na hindi sila dapat tumanggap ng nasabing pondo dahil wala naman silang sakahan. Nais nina Villar at Locsin na imbestigahan ng Kongreso ang nasabing anomalya upang malinis ang pangalan ng mga Metro solons na nakasama sa listahan ng mga pinagkalooban umano ng pondo para sa programang GMA. Dapat anilang matukoy kung saan napunta ang nasabing pondo at kung sinu-sino ang mga nakinabang. Ipapatawag sa gagawing pagdinig si dating Agrarian Reform Sec. Jocelyn Bolante. (Ulat ni Malou Rongalerios)</body>
<link>http://www.philstar.com/Article.aspx?articleId=293207&amp;publicationSubCategoryId=92</link>
</article>
<article>
<title>Garci di mapupuwersang mapabalik ng Pinas  DFA</title>
<author>Ellen Fernando/Malou Rongalerios</author>
<date>
<month>August</month>
<day>24</day>
<year>2005</year>
</date>
<body>Hindi mapupuwersang bumalik sa Pilipinas si dating Comelec Commissioner Virgilio Garcillano kahit matunton pa sa Estados Unidos dahil wala pang kasong naisasampa laban dito. Ayon kay Department of Foreign Affairs (DFA) spokesperson Atty. Gilbert Asuque, bagaman may nakabinbin siyang warrant of arrest, ito ay mula lang sa Mababang Kapulungan ng Kongreso at hindi ipinalabas ng korte dahil sa isang kaso. Hindi rin maaaring gamitin ang Mutual Legal Assistance Treaty (MLAT) na pinapairal sa pagitan ng Pilipinas at Amerika dahil sa kasalukuyan ay hindi pa convicted person si Garcillano na siyang magpupuwersa dito na mapabalik sa Pilipinas. Nauna ng nilinaw ng Department of Justice (DOJ) na ang MLAT ay maaari lamang i-apply sa mga taong may kinasasangkutang kaso at nasentensiyahan na ng korte. Kaugnay nito, sinabi ng DFA na wala pang kumpirmasyon na nasa New Jersey nga si Garcillano. Samantala, ipinalabas na kahapon nina House Speaker Jose de Venecia at chairmen ng limang komite na nagsasagawa ng imbestigasyon sa &amp;quot;Hello Garci&amp;quot; tapes ang subpoena para sa Globe Telecom at Smart Communications upang makuha ang cellphone billing records ng Pangulo at Garcillano mula Mayo-Hunyo 2004. (Ulat nina Ellen Fernando/Malou Rongalerios)</body>
<link>http://www.philstar.com/Article.aspx?articleId=293215&amp;publicationSubCategoryId=92</link>
</article>
<article>
<title>Loren binira ni Noli sa ERs</title>
<author>Grace dela Cruz</author>
<date>
<month>August</month>
<day>24</day>
<year>2005</year>
</date>
<body>Lalo pang tumitindi ang bangayang Noli-Loren makaraang hamunin ng kampo ni Vice Pres. Noli De Castro si dating Senadora Loren Legarda na magsampa na lang ito ng kaso kaugnay sa akusasyon nito na isang pagnanakaw ang ginawa ng PNP-Criminal Investigation and Detection Group (CIDG) ng kumpiskahin ang mga umanoy election returns (ERs) na hawak ng dating NBI handwriting expert na si Segundo Tabayoyong. Ayon kay Atty. Romeo Macalintal, kung nais ni Legarda na maibalik sa kanya ang mga election documents na nasamsam sa tahanan ni Tabayoyong ay dapat na lamang itong maghain ng reklamo sa PNP-CIDG. Ikinatuwiran ng kampo ni Legarda na maituturing na isa umanong pagnanakaw ang ginawang pagkuha ng mga election returns ng ISAFP sa bahay ni Tabayoyong. Si Legarda ay nagtungo kahapon sa Supreme Court para dumalo sa ikalawang preliminary conference kaugnay sa electoral protest ni de Castro. Sinabi nito na isang malinaw na paglabag sa karapatan ng demokrasya ang ginawa ng ISAFP dahil sa basta na lamang nitong pagkuha ng walang paalam sa mga ER na pinag-aralan na ni Tabayoyong ng may isang taon. (Ulat ni Grace dela Cruz)</body>
<link>http://www.philstar.com/Article.aspx?articleId=293218&amp;publicationSubCategoryId=92</link>
</article>
<article>
<title>2006 budget ready na</title>
<author>Lilia Tolentino</author>
<date>
<month>August</month>
<day>24</day>
<year>2005</year>
</date>
<body>Isusumite na ngayon ng Malaca&amp;ntilde;ang sa House of Representatives ang panukalang national budget para sa 2006 na nagkakahalaga ng mahigit sa P1 trilyon 51 bilyon. Ayon kay Budget Sec. Romulo Neri, ang panukalang 2006 budget ay mas mataas ng 13% kaysa nitong 2005. Nakapaloob dito ang pondo para sa pagtataas ng sahod ng mga manggagawa ng gobyerno. Hindi naman kasama dito ang pondo para sa Charter change dahil wala pang legal na basehan ang Department of Budget and Management para maisama ito sa mga popondohang programa. (Ulat ni Lilia Tolentino)</body>
<link>http://www.philstar.com/Article.aspx?articleId=293224&amp;publicationSubCategoryId=92</link>
</article>
<article>
<title>LGUs: Impeach Gloria ibasura!</title>
<author>Nina Ellen Fernando, Malou Rongalerios At Lilia Tolentino</author>
<date>
<month>August</month>
<day>25</day>
<year>2005</year>
</date>
<body>Hiniling kahapon ng lahat ng lokal na opisyal sa buong bansa sa Kongreso na itigil na ang isinasagawang impeachment proceedings laban kay Pangulong Gloria Macapagal-Arroyo dahil lumalayo na umano ito sa paksa at ang kaso ay inaasahang maibabasura. Sa isang pulong balitaan, sinabi ng mga lokal na opisyal na kailangang ituon na lamang ng Mababang Kapulungan ng Kongreso ang lahat ng kakayahan nito upang resolbahin ang kinakaharap na problema ng bansa lalo na ang krisis sa langis na banta sa ekonomiya at katatagan pampultikal ng bansa. Ayon kay Eastern Samar Gov. Ben Evardone, tagapagsalita ng League of Provinces, malinaw na walang patutunguhan ang impeachment complaint dahil lumilitaw sa unang round ng botohan sa Kongreso na 54-24 kung saan panalo pa rin ang majority. Sinabi ni Evardone na ang pagkatalo ng oposisyon sa unang buhos ng botohan ay isang &amp;quot;knockout&amp;quot; para sa kanila kaya kinukuwestyon nito kung ano na ang kasunod nito. Nagbigay na rin aniya ng kanya-kanyang posisyon ang lahat ng miyembro ng House justice committee na sangkot sa impeachment proceedings. Nanawagan pa si Evardone sa mga mambabatas na hinahangaan nito at nagsasabing rumirespeto sa &amp;quot;rule of law&amp;quot; na iabandona na ang kanilang layunin. &amp;quot;Otherwise they will be isolated and spurned by the people who are sick and tired of the unabated political bashing and fault-finding,&amp;quot; paliwanag ng gobernador. Nilinaw pa nito na bagaman prerogatibo ng Kongreso na pag-usapan ang kasong impeachment, ang mga lokal na opisyal ang boses sa mga sentimiyento ng mamamayan sa buong bansa na umaapela sa mga mambabatas na itigil na ang proceedings. Dapat aniya na mas magtulungan ang mga sektor ng gobyerno partikular ang Kongreso at Malaca&amp;ntilde;ang sa nakakaalarmang pagtaas ng presyo ng petrolyo sa pandaigdigang merkado. Sinabi rin ni Mayor Angelito Sarmiento ng San Jose del Monte City, Bulacan na hindi na rin interesado pa ang taumbayan sa magiging resulta ng impeachment at mas tinitingnan na nila ang kanilang kakainin. &amp;quot;Hindi na puwede ang magpatumpik-tumpik sa isyung ito. Grabe na ang sitwasyon and only Congress itself can find the right responses,&amp;quot; dagdag naman ni Albay Vice Gov. James Calisin, chairman ng Vice Gov. League of the Philippines.</body>
<link>http://www.philstar.com/Article.aspx?articleId=293357&amp;publicationSubCategoryId=92</link>
</article>
<article>
<title>Mga abusadong ospital binalaan ni Villar</title>
<author></author>
<date>
<month>August</month>
<day>25</day>
<year>2005</year>
</date>
<body>Binalaan kahapon ni Sen. Manuel Villar Jr. ang mga doktor at ospital na tumatangging tumanggap ng pasyente na walang deposito ganoon din sa mga nangho-&amp;quot;hostage&amp;quot; ng mga pasyente dahil hindi pa nakakapagbayad ang mga ito ng hospital bills. Sa ilalim ng Senate Bill 607 ni Sen. Villar, dapat pagbawalan ang mga ospital na patuloy na pumipigil na makalabas sa sinumang pasyente buhay man o patay kapag hindi nakakapagbayad ng buong hospital bills. Nakasaad din dito na dapat payagan nang makalabas ang mga pasyente at magkaroon na lang ng kasunduan kung kailan sila makapagbabayad. Papatawan din ng multa mula P5,000 hanggang P15,000 ang mga ospital at pagkakulong ng isang buwan hanggang anim na buwan ang may-ari nito na patuloy na lumalabag. &amp;quot;Maraming pasyente na ang nagrereklamo laban sa mga hospital at klinika na 'di sila pinansin dahil wala silang pambayad. Minsan, ang mga doktor at mga ganitong pagamutan ang sinisisi ng pamilya ng mga namamatay na pasyente na 'di nabigyan ng atensiyong medikal dahil sa kawalan ng pera,&amp;quot; ayon kay Villar. Aniya, patuloy na tumataas ang hospital bills dahil hindi nga makalabas ang mga pasyente dahil sa kakapusan ng pera. Sa kanyang panukala, sinabi ni Villar na dapat malayang makakaalis ang mga pasyente kapag pumirma ang mga ito ng kasunduan o promissory note para sa kanilang unpaid hospital bills. (Rudy Andal)</body>
<link>http://www.philstar.com/Article.aspx?articleId=293367&amp;publicationSubCategoryId=92</link>
</article>
<article>
<title>Jueteng ratsada pa rin</title>
<author></author>
<date>
<month>August</month>
<day>25</day>
<year>2005</year>
</date>
<body>Sa kabila na ibinigay na deadline ni Pangulong Arroyo na Setyembre 15 para masugpo ang jueteng ni Puerto Princesa Mayor Edward Hagedorn ay natuklasang patuloy pa rin ang jueteng operations sa Northern Luzon at Southern Tagalog. Ayon sa source, isang Nora de Leon alyas Sunshine ang tumatayong management o payola distributor ng jueteng financier na isang Jose Tolentino alyas Paris sa Solano, Nueva Vizcaya. Ang tumama nitong nakaraang Agosto 21 ay 9-12, 33-25 at 37-14 habang nitong Agosto 22 ay 4-2, 35-1 at 35-21. Sa Cagayan Valley ay isang kamag-anak ng isang police official sa Region 2 ang nagpapatakbo ng jueteng operations habang isang Mike Borja ang naka-front dito kung saan ang operasyon nila ay sumasakop sa 1st at 2nd district. Wika pa ng impormante, ang bolahan ng jueteng dito ay centralized para sa bayan ng Lallo, Gattaran at Aparri kung saan ang tumama dito sa 3 draw nitong Agosto 20 ay 11-8, 5-16 at 33-5. Napag-alaman pa mula sa impormante na tuloy pa rin ang operasyon ng jueteng at lotteng sa Southern Tagalog. Isang alyas Ruben Montuano umano ang operator ng lotteng sa Calapan, Mindoro habang isang Mayor Alvarez naman umano ang nagpapatakbo ng jueteng sa Gloria, Mindoro. Ang mga jueteng operators naman daw sa Puerto Galera ay isang Mayor Atienza at Ronnie Marquez. (Rudy Andal)</body>
<link>http://www.philstar.com/Article.aspx?articleId=293370&amp;publicationSubCategoryId=92</link>
</article>
<article>
<title>Enrile lumipat na sa majority bloc</title>
<author></author>
<date>
<month>August</month>
<day>25</day>
<year>2005</year>
</date>
<body>Lumipat na sa kampo ng majority bloc si Senator Juan Ponce Enrile subalit mananatili daw siyang pangulo ng Puwersa ng Masang Pilipino (PMP) na partido ni dating Pangulong Joseph Estrada. Ayon kay Enrile, hindi ito nangangahulugan na nasa poder na siya ng administrasyon bagkus ay pumanig lamang daw siya sa &amp;quot;working coalition&amp;quot; ng Senado sa pangunguna ni Senate President Franklin Drilon, pangulo ng Liberal Party. Sinabi ni Enrile, wala siyang balak lumipat sa LP sa halip ay mananatili siyang pangulo ng PMP. Aniya, nagpaalam muna siya sa mag-inang sina Sens. Loi Estrada at Jinggoy Estrada bago tuluyang magpasyang lumipat sa &amp;quot;working coalition&amp;quot; ng Senado. &amp;quot;Ang PMP naman ay nakikipag-koalisyon. Nakipag-koalisyon nga ito sa PDP pati kay Sen. Panfilo Lacson na hindi ko nga alam kung anong partido,&amp;quot; ani Enrile. (Rudy Andal)</body>
<link>http://www.philstar.com/Article.aspx?articleId=293379&amp;publicationSubCategoryId=92</link>
</article>
<article>
<title>Senado pabor idaos ang bgy., SK elections sa 2006</title>
<author></author>
<date>
<month>August</month>
<day>25</day>
<year>2005</year>
</date>
<body>Pinaboran ng Senado na sa susunod na taon na idaos ang Barangay at Sangguniang Kabataan (SK) elections taliwas sa nais ng Kamara na palawigin ang termino ng mga Barangay at SK officials ng tatlong taon. Ayon kay Senate Minority Leader Aquilino Pimentel Jr., mula sa orihinal na unang Lunes ng Oktubre ay gagawin ang halalan ng barangay at SK sa huling Lunes ng Oktubre 2006. Nauna ng ipinasa ng Kamara ang House Bill 3742 kung saan ipinagpaliban ang eleksyon ng barangay at SK sa Mayo 2008 dahil sa kakapusan ng pondo para dito. Sinabi ni Pimentel na nagtataka siya sa pahayag ng Palasyo na walang pondo, samantalang naglaan ito ng pondong P6.4 billion para sa Charter change mula sa Medium Term Development Plan. Nais ni Pimentel na ituloy ang eleksyon ngayong taon para mabigyan ng pagkakataon ang mga ito na magkaroon ng panibagong liderato at mapalitan na ang mga &amp;quot;over age&amp;quot; na SK officials dahil dapat hanggang 18 taon lamang ang mga ito. Nanindigan si Pimentel na ang P2.8 billion budget para sa election ay puwedeng kunin sa pinagsamang Internal Revenue Allotment (IRA) ng Barangay at SK. (Rudy Andal)</body>
<link>http://www.philstar.com/Article.aspx?articleId=293382&amp;publicationSubCategoryId=92</link>
</article>
<article>
<title>Customs kokolekta ng buwis kahit Sabado</title>
<author></author>
<date>
<month>August</month>
<day>25</day>
<year>2005</year>
</date>
<body>Inilaan na rin ng Bureau of Customs (BoC) ang araw ng Sabado upang makakolekta ng buwis. Ayon kay BoC Commissioner Alex Arevalo, bukod sa pagkakaroon ng pasok ng araw ng Sabado, palalawigin din ang business hours mula sa dating alas-8 ng umaga hanggang alas-5 ng hapon ay gagawin na rin ito hanggang alas-7 ng gabi. Inayunan naman ito ng Bankers Association of the Philippines na nag-extend rin ng kanilang banking hours para sa kagawaran mula alas-7 ng umaga hanggang alas-7 ng gabi, Lunes hanggang Sabado. Sa kabila nito, walang matatanggap na overtime pay ang mga kawani alinsunod sa ipinatutupad na austerity measures ng gobyerno sa ilalim ng administrative order No. 103. Itinakda bilang regular work sa lahat ng mga kawani na papasok ng Sabado. Naniniwala si Arevalo na malaki ang maitutulong ng ganitong hakbangin upang mapunan ang kakulangan ng budget ng gobyerno at maitaas ang koleksiyon ng buwis. (Gemma Amargo-Garcia)</body>
<link>http://www.philstar.com/Article.aspx?articleId=293388&amp;publicationSubCategoryId=92</link>
</article>
<article>
<title>Construction ng Northrail sisimulan na</title>
<author></author>
<date>
<month>August</month>
<day>25</day>
<year>2005</year>
</date>
<body>Inihayag kahapon ni Northrail president Jose Cortes Jr. na magsisimula na ang construction ng $420 milyong North Luzon Railways project na mag-uugay sa Metro Manila at Central Luzon simula sa Oktubre. Ayon kay Cortes, ang mass transport system na ito ay makakatulong upang mapayabong ang takbo ng turismo at ekonomiya sa Central at Northern Luzon. &amp;quot;There are 35 Chinese engineers in the country with their own equipment doing groundtesting and making sure that ony those properties owned by the Philippine National Railways (PNR) will be used for the project,&amp;quot; wika ni Cortes. Aniya, ang construction ay magiging full blast simula sa Oktubre kung saan ay inaasahang nasa ayos na lahat ang relokasyon ng mga residenteng tatamaan ng proyekto. Siniguro kay Cortes ni Vice Pres. Noli de Castro na ang relokasyon ng mga residenteng tatamaan mula sa Caloocan City hanggang Valenzuela City ay makukumpleto na sa katapusan ng Setyembre. Anim na bilyong piso ang inilaan ng pamahalaan para sa relokasyon ng may 70,000 illegal tenants sa riles ng PNR. Ang Phase 1 ng Northrail project ay tatakbo sa double-track railway na mayroong 6 stations mula Sangandaan, Caloocan City; Valenzuela City, Marilao, Bocaue, Guiguinto hanggang Malolos, Bulacan. Ang depot ng Northrail ay nasa Valenzuela City. (Rudy Andal)</body>
<link>http://www.philstar.com/Article.aspx?articleId=293391&amp;publicationSubCategoryId=92</link>
</article>
<article>
<title>Pinoy todas sa ambus sa Iraq!</title>
<author>Ellen Fernando at Mer Layson</author>
<date>
<month>August</month>
<day>26</day>
<year>2005</year>
</date>
<body>Isang Pinoy engineer sa Iraq ang iniulat na nasawi matapos tirahin ng rocket-propelled grenade ang kanilang sinasakyan ng mga militanteng Iraqi. Sa ulat na nakarating kahapon kay Foreign Affairs Undersec. Jose Brillantes, hindi muna inihayag ang pangalan ng Pinoy maliban sa itoy empleyado ng Lucent Technologies, isang US firm na nakabase sa Baghdad. Dalawa pang Arabo na kasama sa loob ng sasakyan ang namatay din habang isa pang Pinoy na nakilalang si Roderick Tayo ang sugatan. Sinasabing papunta ang mga biktima sa kanilang &amp;quot;job site&amp;quot; sa bayan ng Kirkuk ng tambangan sila ng mga bandido. Nakaligtas umano sa mga bala ang tatlo subalit tinarget naman sila ng rocket-propelled grenade na naging dahilan ng kanilang pagkamatay. Inutos na ni Foreign Affairs Sec. Alberto Romulo ang repatriation ng mga labi ng biktima at tiyaking makukuha ang mga benepisyo nito para sa kanyang naiwang pamilya. Dahil sa panibagong insidente ng pagpaslang, muling umapela ang DFA sa may 6,000 OFWs sa Iraq na karamihan ay nasa Baghdad na lisanin na ang naturang bansa dahil sa matinding panganib doon. Sinabi ni Brillantes na patuloy na nag-aalok ang pamahalaan ng libreng repatriation para sa mga Pinoy workers na nagnanais na bumalik sa Pilipinas mula sa Iraq sa ilalim ng &amp;quot;Voluntary Repatriation Program ng DFA. Sa kabila ng umiiral na ban ay may mga nagtatangka pa rin tumungo sa nasabing bansa dahil na rin sa laki ng alok na sahod kahit nasa peligro ang kanilang mga buhay. (Ulat nina Ellen Fernando at Mer Layson)</body>
<link>http://www.philstar.com/Article.aspx?articleId=293517&amp;publicationSubCategoryId=92</link>
</article>
<article>
<title>P1-T budget idinepensa ni GMA</title>
<author>Lilia Tolentino/Malou Rongalerios</author>
<date>
<month>August</month>
<day>26</day>
<year>2005</year>
</date>
<body>Idinepensa ng Palasyo ang paglalaan nito ng halagang P1.053 trilyong national budget para sa taong 2006 kung saan P339.9 bilyon nito ay mapupunta lang sa pagbabayad ng interest. Ayon kay Press Secretary at Presidential Spokesman Ignacio Bunye, responsibilidad ng isang mangungutang ang magbayad ng obligasyon maging ito man ay pagkakautang ng kasalukuyan at nakaraang administrasyon. &amp;quot;We must pay our past and present obligations. Otherwise, we will face severe sanctions that will only ruin the Philippine economy,&amp;quot; ani Bunye. Ang budget para sa 2006 ay 14.7 porsiyento o P134.6 bilyong mas mataas kaysa sa budget ngayong taon. Sinabi ni House Speaker Jose de Venecia na mananatili pa rin ang alokasyon sa pork barrel ng mga mambabatas at hindi ito tataas sa 2006. Ang P1.053 trilyon ay paghahati-hatian ng mga sumusunod na departamento: DepEd, P119.1 bilyon; DPWH, P62.3 bilyon; National Defense, P466-B; DILG, P45.6-B; Agriculture, P15.6-B; Land Reform, P15-B; DOTC, P14.3-B; DOH, P10.6-B; Judiciary, P8.5-B; Finance, P6.9-B; DENR, P6.3-B at DFA, P5.3-B. Balak ring itaas ang budget ng Comelec mula P1.4 bilyon ngayong 2005 ay gagawin itong P3.3 bilyon sa 2005 bilang paghahanda sa national at local elections sa 2006. (Ulat nina Lilia Tolentino/Malou Rongalerios)</body>
<link>http://www.philstar.com/Article.aspx?articleId=293525&amp;publicationSubCategoryId=92</link>
</article>
<article>
<title>Paglipat ni Enrile sa majority bloc may basbas ni Erap</title>
<author>Rudy Andal</author>
<date>
<month>August</month>
<day>26</day>
<year>2005</year>
</date>
<body>Inamin kahapon ni Sen. Jinggoy Estrada na mayroong &amp;quot;basbas&amp;quot; ni dating Pangulong Erap Estrada ang ginawang paglipat ni Sen. Juan Ponce Enrile sa working coalition sa Senado. Sinabi ni Sen. Jinggoy, iginagalang nila ng kanilang ina na si Sen. Loi Estrada at iba pang miyembro ng Puwersa ng Masang Pilipino (PMP) ang naging desisyon ni Sen. Enrile na chairman ng kanilang partido. Ayon kay Estrada, hindi naman nangangahulugan na hindi na miyembro ng oposisyon si Enrile dahil sa ginawa nitong pagsanib sa working coalition sa Senado at hindi din ito nangangahulugan na susuportahan na nito ang Arroyo administration. &amp;quot;Siniguro sa amin ni Sen. Enrile na mananatili siyang oposisyon kahit sumanib siya sa working coalition ng majority bloc sa Senado,&amp;quot; paliwanag ni Jinggoy. Aniya, nakipag-usap si Enrile kay Erap kamakalawa hinggil sa ginawang desisyon nito na inayunan naman ng dating pangulo. Wika pa ni Jinggoy, sa Senado ay 3 hanggang 4 na lamang na miyembro ng mayorya ang tunay na may tiwala pa sa Arroyo administration at ang karamihan ay dismayado na. (Ulat ni Rudy Andal)</body>
<link>http://www.philstar.com/Article.aspx?articleId=293531&amp;publicationSubCategoryId=92</link>
</article>
<article>
<title>Noodles irarasyon sa mga public schools</title>
<author>Malou Rongalerios</author>
<date>
<month>August</month>
<day>26</day>
<year>2005</year>
</date>
<body>Paglalaanan ng gobyerno ng P1.5 bilyon sa susunod na taon ang healthy breakfast program kung saan magbibigay ng libreng noodles para sa mga batang mag-aaral mula grade 1 hanggang grade 3 sa mga pampublikong paaralan. Ayon kay Rep. Rolando Andaya Jr., chairman ng House committee on appropriations, aabot sa 7.5 milyong mga bata ang mabibiyayaan sa nasabing programa. Ang nasabing pondo ay nakapaloob sa P1.05 trilyong national budget para sa 2006. Maglalaan rin ng P200 milyon para sa pagtatayo ng mga vegetables o &amp;quot;salad gardens&amp;quot; sa mga pampublikong paaralan samantalang P100 milyon naman ang ilalaan sa pagpapakain ng 65,000 bata na may edad 3-5 taong gulang mula sa mga mahihirap na bayan. Ang school-based feeding project ay pamumunuan ng Department of Education samantalang ang mga community nutrition improvement activities ay pangungunahan ng Department of Social Welfare and Development. Base sa pag-aaral, sa bawat batang may edad 0-5 years old, tatlo dito ang underweight dahil sa kahirapan ng buhay. Aminado si Andaya na maraming Pinoy sa ngayon ang nalilipasan sa eskuwelahan nang hindi kumakain. (Ulat ni Malou Rongalerios)</body>
<link>http://www.philstar.com/Article.aspx?articleId=293534&amp;publicationSubCategoryId=92</link>
</article>
<article>
<title>Meeting babawasan ni Gloria</title>
<author>Lilia Tolentino</author>
<date>
<month>August</month>
<day>26</day>
<year>2005</year>
</date>
<body>Lilimitahan na ang mga patawag na meeting ng mga opisyal ng pamahalaan para makatugon sa kampanya ng gobyerno na makatipid sa enerhiya. Pinuna ni Pangulong Arroyo na sa bawat patawag ng pulong ay sumasakay pa sila ng kotse, gumagamit ng aircon at ilaw. Kaya sa Malaca&amp;ntilde;ang anya ay ginagawa na niyang command conference para minsanan. Ikinalugod ng Pangulo ang resulta ng kampanya sa pagtitipid ng enerhiya kung saan nakatipid ng P200,000 isang buwan sa Office of the Press Secretary na pinamumunuan ni Secretary Ignacio Bunye. Sisimulan naman sa susunod na linggo ng audit team na itinatag ng Pangulo ang mga pagbisita sa mga tanggapan ng gobyerno para alamin kung sinusunod nila ang kampanya sa pagtitipid. (Ulat ni Lilia Tolentino)</body>
<link>http://www.philstar.com/Article.aspx?articleId=293540&amp;publicationSubCategoryId=92</link>
</article>
<article>
<title>Hotline numbers ng tipid-gas gadget</title>
<author></author>
<date>
<month>August</month>
<day>26</day>
<year>2005</year>
</date>
<body>Inihayag kahapon ng Inventionhaus International Inc., tagapagtaguyod ng Khaos Super Turbo Charger (KSTC), ang kanilang hotline numbers na puwedeng tawagan ng mga motoristang nagnanais magpakabit ng natatanging Pinoy invention na tipid-gas gadget. Ayon kay Isko Catibayan, spokesman at vice-president for business development, minarapat nilang ihayag ang Khaos hotline number dahil sa tumitinding demand ng kanilang produkto na malaking tulong sa mga motorista para makatipid sa pagkonsumo ng gasoline. Sinumang interesado sa imbensiyon ni Pablo Planas ay tumawag sa tel. blg. 4487213/ 4487214/9200090. Maaari ring makita ang impormasyon ng Khaos sa www.khaos.com.Sinabi ni Catibayan na simula nang ilunsad nila ang &amp;quot;easy-loan payment&amp;quot; para makakuha ng KSTC, kabi-kabilang order na ang kanilang natanggap mula sa Australia, Canada, Egypt, Hungary, India, Indonesia, Korea, Lebanon, Mariana Islands, Saudi Arabia, South Africa, Spain, Switzerland, UAE, US at Taiwan.</body>
<link>http://www.philstar.com/Article.aspx?articleId=293545&amp;publicationSubCategoryId=92</link>
</article>
<article>
<title>Halik ni Bayani walang malisya  Palasyo</title>
<author>Lilia Tolentino/Malou Rongalerios</author>
<date>
<month>August</month>
<day>26</day>
<year>2005</year>
</date>
<body>Matinding batikos ang inaani ngayon ni Metro Manila Development Authority (MMDA) Chairman Bayani Fernando dahil sa paghalik at pagyakap kay Viva Hot Babes Ana Leah Javier na nangyari sa paglulunsad ng MMDA TV program sa Club Filipino noong Lunes. Naglabasan ang larawan ni Fernando sa mga pahayagan habang nakayakap kay Javier. Ilang beses ding hinalikan ni Fernando ang sexy star habang kumakanta ito sa entablado. Pero walang nakikitang kahalayan dito ang Malaca&amp;ntilde;ang. Ayon kay Press Secretary at Presidential Spokesman Ignacio Bunye, hindi dapat lagyan ng malisya ang mga naturang larawan dahil nakunan ang mga ito habang nagkakatuwaan. &amp;quot;It was done in the spirit of fun and it was part of the launching of the TV program,&amp;quot; ani Bunye. Sa isang panayam, sinabi naman ni Javier na walang kasalanan si Fernando dahil siya ang nagyaya na halikan siya. &amp;quot;Niyaya ko si chairman. Kasi every time na nag-perform ako, kumukuha ako ng audience. Game naman po siya, walang malisya. Mabait po siya at hindi nagti-take advantage, malayo po siya kay Congressman Diaz,&amp;quot; pahayag ni Javier. Matatandaan na si Javier ang nagsampa ng sexual harassment case laban kay Zambales Rep. Antonio Diaz dahil sa isang insidente sa nabanggit na lalawigan. Nakabinbin sa ethics commitee ang reklamo. (Ulat nina Lilia Tolentino/Malou Rongalerios)</body>
<link>http://www.philstar.com/Article.aspx?articleId=293550&amp;publicationSubCategoryId=92</link>
</article>
<article>
<title>Bingo Combo itinanggi ng PAGCOR</title>
<author>Lordeth Bonilla</author>
<date>
<month>August</month>
<day>26</day>
<year>2005</year>
</date>
<body>Mariing pinabulaanan ng Philippine Amusement and Gaming Corp. (PAGCOR) na plano nilang ipatupad ang &amp;quot;Bingo Combo&amp;quot; bilang pamalit sa jueteng. Sa paglulunsad ng programang &amp;quot;Serbisyo Muna&amp;quot; sa pangunguna ni PAGCOR Chairman Efraim Genuino, nilinaw nito na ang Bingo Combo ay isa lamang sa 100 panukala na inalok sa naturang ahensiya ngunit hindi nag-materialized sa kabila na nagkaroon ito ng 30 araw na testing period. Hindi ito kinagat ng PAGCOR. (Ulat ni Lordeth Bonilla)</body>
<link>http://www.philstar.com/Article.aspx?articleId=293551&amp;publicationSubCategoryId=92</link>
</article>
<article>
<title>31 JI bombers ikinalat</title>
<author>Joy Cantos</author>
<date>
<month>August</month>
<day>27</day>
<year>2005</year>
</date>
<body>Naka-full alert ngayon ang magkasanib na puwersa ng Armed Forces of the Philippines (AFP) at Philippine National Police (PNP) matapos makatanggap ng intelligence report na nakatakdang maghasik ng malawakang pambobomba sa Mindanao at ilang lugar sa Metro Manila ang teroristang Jemaah Islamiyah (JI). Ayon kay Major Gen. Agustin Dema-ala, chief ng 6th Infantry Division (ID), 31 JI bombers ang nakakalat ngayon at gumagala sa mga pangunahing siyudad ng Mindanao para magsagawa ng terorismo. Ito ay kasunod ng pagkakadiskubre ng isang 81-mm mortar type bomb sa harap ng Land Transportation Office (LTO) building sa Kabacan, North Cotabato noong nakaraang Miyerkules. Nabatid na mga bagong graduate ng JI ang inatasang magtanim ng bomba bilang bahagi ng kanilang natutunan. Todo alerto din ang militar at pulisya sa Metro Manila matapos mapaulat na dadalhin dito ang kanilang operasyon. Nababahala naman ang pamahalaan ng Australia sa sitwasyon ng seguridad sa Pilipinas bunga na rin ng presensiya ng mga teroristang may ugnayan sa Al-Qaeda. Sinabi ni Australian Ambassador to the Philippines Tony Hely magkakaloob ang kanilang gobyerno ng 10 milyong Australian dollars sa Pilipinas bilang tulong sa counter-terrorism campaign na kapapalooban ng study grants, pagpapatatag ng kapabilidad at maritime security. Mananatili rin ang puwersa ng Australian Federal Police sa Mindanao hanggat kailangan ng PNP ang suporta. Kasabay nito, naispatan ng tropa ng gobyerno si Abu Sayyaf leader Khadaffy Janjalani at grupo nito sa mga bayan ng Datu Piang at Talitay sa Maguindanao. (Ulat ni Joy Cantos)</body>
<link>http://www.philstar.com/Article.aspx?articleId=293667&amp;publicationSubCategoryId=92</link>
</article>
<article>
<title>BI umaming nagpabaya kaya nakatakas si Garci</title>
<author>Grace dela Cruz</author>
<date>
<month>August</month>
<day>27</day>
<year>2005</year>
</date>
<body>Aminado ang Bureau of Immigration (BI) na nagkaroon ng kapabayaan sa proseso ng pagpapaalis ng mga pasahero ng RP-C1426 Learjet ng Subic International Air Charter noong araw na tumakas palabas ng bansa si dating Comelec Commissioner Virgilio Garcillano. Sa isinagawang pagdinig ng Task Force Garcillano, sinabi ni BI officer Raymond Pilac na dinala lamang umano ng isang liaison officer ng Subic International Airport ang mga pasaporte nina Capt. Arthur Santos, Flight Officer Wilfredo Bautista at Flight Engr. Benito Hafalla. Si Pilac ang officer-of-the-day ng maganap ang pagtakas umano ni Garcillano. Inamin pa ni Pilac na hindi niya personal na tiniyak na tatlo lamang ang sakay ng Learjet noong July 14, 2005 gayong bahagi ng kanyang trabaho na i-double check muna ang pasaporte ng sinumang papaalis ng bansa at tiyakin na parehong tao ang nasa larawan ng pasaporte at ng taong may dala nito. Ikinatuwiran ni Pilac na kaya nito hindi na-check ang mga may-ari ng pasaporte at laman ng Learjet ay dahil sa umanoy kalayuan ng kanyang opisina sa hangar ng eroplano. Nag-rely lamang siya sa mga nasabing dokumento tulad ng pasaporte at sa &amp;quot;gende&amp;quot; o aircraft clearance na dinala sa kanyang opisina. Gayunman, binigyang-diin ni Pilac na wala siyang nalalaman sa planong pagtakas ni Garcillano at hindi niya nakita ito na dumating sa nasabing paliparan. Idiniin ng Air Transportation Office (ATO) na kasalanan ng BI kaya nakatakas palabas ng bansa si Garcillano. Ayon kay ATO Asst. Head Office Manuel Villegas, responsibilidad ng BI ang mag-monitor ng mga pasaherong aalis at papasok ng bansa. Aniya, ang tanging trabaho ng kanilang tanggapan ay mag-inspeksyon ng mga eroplanong papalipad at tiyakin ang seguridad na makararating ang mga pasaherong sasakay dito. Wala anya silang magagawa kundi paalisin ang Learjet dahil idineklara itong sira at kinakailangan na ipagawa sa Singapore. Ipinaliwanag pa ni Villegas na kumpleto ang ipinakitang dokumento ni Capt. Santos at ito ay aprubado at may lagda pa ng mga opisyal ng BI kaya pinayagan nilang paliparin ang nasabing eroplano. Ayon pa kay Villegas, wala rin sa manipesto ng mga aalis sakay ng Learjet ang pangalan ni Garcillano at tanging ang mga pangalan lamang ng tatlong piloto ang nakalagay sa naturang manipesto. (Ulat ni Grace dela Cruz)</body>
<link>http://www.philstar.com/Article.aspx?articleId=293681&amp;publicationSubCategoryId=92</link>
</article>
<article>
<title>Away ni Bong at Jinggoy lumalalim</title>
<author>Rudy Andal</author>
<date>
<month>August</month>
<day>27</day>
<year>2005</year>
</date>
<body>Muli na namang nagkalamat ang pagkakaibigan nina administration Sen. Ramon &amp;quot;Bong&amp;quot; Revilla Jr. at opposition Sen. Jinggoy Estrada matapos maungkat ang away pulitika na dati nang sumira sa kanilang samahan. Ibinunyag ng isang beteranong senador na ayaw magpabanggit ng pangalan na kapansin-pansin hindi lamang sa loob ng sesyon ng Senado ang hindi pagpapansinan nina Revilla at Estrada kundi kahit sa labas ay may tensiyong namamagitan. Aniya, hindi nila akalain na aabot sa ganito ang awayan ng dalawa na nagsimula lamang sa patutsadahan sa plenaryo kung saan ay hinamon ni Jinggoy si Revilla na magsalita ulit sa entablado at himuking bumaba na lamang sa puwesto ang kanyang ninang na si Pangulong Arroyo tulad ng ginawa nito noong EDSA II na hiniling ang pagbibitiw ni dating Pangulong Erap. &amp;quot;Mabait si Sen. Bong kahit anong parinig ni Jinggoy ay hindi na nito pinapansin. Basta siya tuloy lamang ang trabaho dito sa Senado kahit mayroon siyang nababalitaang paninira sa kanya,&amp;quot; wika pa ng source. Bukod sa matalik na magkaibigan ay magkumpare ang dalawa. Magugunita na matagal ding naging magkagalit sina Bong at Jinggoy dahil sa ginawa ng una noong EDSA 2 ng hilingin na bumaba sa puwesto si Erap. (Ulat ni Rudy Andal)</body>
<link>http://www.philstar.com/Article.aspx?articleId=293682&amp;publicationSubCategoryId=92</link>
</article>
<article>
<title>2 pang solons lumagda sa impeachment</title>
<author>Malou Rongalerios</author>
<date>
<month>August</month>
<day>27</day>
<year>2005</year>
</date>
<body>Nadagdagan na naman kahapon ang endorser ng impeachment complaint laban kay Pangulong Arroyo matapos lumagda sina Manila Rep. Rodolfo Bacani at Laguna Rep. Benjamin Agarao. Sa isang press conference, sinabi ni Agarao na pansamantala niyang ititigil ang kanyang panawagan sa lansangan na bumaba na sa puwesto si Arroyo at tutulong siya sa pagsusulong ng impeachment complaint. Si Bacani naman ay isang miyembro ng Liberal Party at kilalang taga-suporta ng administrasyong Arroyo. Ipinagmalaki ni Agarao na sinusuportahan ng kanyang mga constituents sa Laguna ang kanyang desisyon na lumagda sa impeachment complaint upang lumabas ang katotohanan. Ayon pa kay Agarao, naging magandang halimbawa rin para sa kanya ang naging desisyon ni Surigao del Norte Rep. Robert &amp;quot;Ace&amp;quot; Barbers na pumirma sa reklamo laban kay Arroyo kahit isa na ito sa kinikilalang lider ng Mababang Kapulungan. Sinabi naman ng isang source na naging pangunahing dahilan sa paglagda ni Bacani ay ang kanyang kapatid na si Bishop Teodoro Bacani. Nauna rito, lumagda bilang endorsers noong Martes ng gabi sina Barbers, Reps. Edmund Reyes (Marinduque), Robert Jaworski Jr. (Pasig City), Gilbert Remulla (Cavite) at Renato Magtubo (Partido ng Masa). Sa pinakahuling bilang, umabot na sa 48 ang endorsers ng reklamo. Ayon kay Taguig-Pateros Rep. Alan Peter Cayetano, spokesman ng impeachment team, siguradong mahahabol nila ang 79 lagda na kinakailangan upang madala agad sa Senado ang impeachment complaint. Naniniwala rin si Cayetano na wala nang kongresista ang mag-uurong sa kanilang lagda matapos bawiin ni AVE party-list Rep. Eulogio Magsaysay ang kanyang endorsement na pinagbibintangan ngayong nakatanggap ng pabor mula sa Malaca&amp;ntilde;ang. Hinamon ni Cayetano si House Speaker Jose de Venecia na ilabas ang sinasabi nitong listahan ng mga nagpaplano upang umurong sa pag-eendorso ng reklamo upang mapatunayan na hindi ito isang panggogoyo o panloloko. (Ulat ni Malou Rongalerios)</body>
<link>http://www.philstar.com/Article.aspx?articleId=293691&amp;publicationSubCategoryId=92</link>
</article>
<article>
<title>Lagda ni Congw. Villar inaabangan</title>
<author>Malou Rongalerios</author>
<date>
<month>August</month>
<day>27</day>
<year>2005</year>
</date>
<body>Hinihintay na ang lagda ni Las Pi&amp;ntilde;as Rep. Cynthia Villar sa impeachment complaint laban kay Pangulong Arroyo dahil magiging signal ito para sumunod sa kanya ang mga kongresistang miyembro ng Nacionalista Party at maging ang 37 congresswomen sa Mababang Kapulungan. Ito ang ipinahiwatig kahapon nina Reps. Alan Peter Cayetano at Gilbert Remulla, kapwa miyembro ng NP at sumusuporta sa impeachment complaint. Sinabi ng dalawang solon na hanggang sa kasalukuyan ay wala pang opisyal na stand ang NP na mayroong 15 miyembro sa Mababang Kapulungan. Sa nasabing 15 miyembro ng NP, apat pa lamang ang pumirma sa reklamo laban kay Arroyo at ito ay sina Remulla, Cayetano, Reps. Justin Mark Chipeco (Laguna) at Teofisto Guingona III (Bukidnon). Sinabi ni Remulla na kung lalagda si Villar sa impeachment complaint, magiging senyales na ito upang magkaroon sila ng party stand. Ayon naman kay Cayetano, malaki ang impluwensiya ni Villar sa NP at maging sa 37 miyembro ng Lady Legislators kung saan siya ang tumatayong presidente. Sigurado anyang marami ang mahahatak ni Villar sa sandaling pumirma na siya sa reklamo. (Ulat ni Malou Rongalerios)</body>
<link>http://www.philstar.com/Article.aspx?articleId=293696&amp;publicationSubCategoryId=92</link>
</article>
<article>
<title>Iligal na pagpasok ng Pinoy engineer sa Iraq pinasisiyasat</title>
<author>Ellen Fernando</author>
<date>
<month>August</month>
<day>27</day>
<year>2005</year>
</date>
<body>Iniutos kahapon ni Foreign Affairs Sec. Alberto Romulo na imbestigahan ang iligal na pagkakapasok sa Iraq ng namatay na Pinoy engineer sa kabila ng pinaiiral na ban ng pamahalaan. Ayon kay Romulo, ang nasawing si Federico Samson, 50, tubong Olongapo City ay 4 na buwan pa lamang nagtatrabaho bilang communications rigger ng Lucent Technologies, isang US electronic firm, na nakabase sa Baghdad. Sinabi ni Romulo na nananatili ang ban sa deployment ng OFWs sa Iraq dahil sa matinding karahasan doon kaya nagtataka ito kung paanong nakalusot si Samson. Personal na pinangangasiwaan ngayon ni Charge de Affaires Eric Endaya ang repatriation ng labi ni Samson. Nakausap din ni Endaya ang dalawang Pinoy na nasugatan sa insidente at nakilalang sina Pedro Galila at Roderick Tayo. Sa kabila ng pangyayari, wala umanong plano si Tayo na umuwi sa bansa. Kaugnay nito, tiniyak naman ng DOLE at OWWA na maibibigay ang insurance at death benefits sa pamilya ni Samson. (Ulat ni Ellen Fernando)</body>
<link>http://www.philstar.com/Article.aspx?articleId=293701&amp;publicationSubCategoryId=92</link>
</article>
<article>
<title>Pang-16 taas krudo ikinasa!</title>
<author>Ni Edwin Balasa</author>
<date>
<month>August</month>
<day>28</day>
<year>2005</year>
</date>
<body>Muli na namang nagtaas ng .50 sentimos sa presyo ng produktong petrolyo ang mga kompanya ng langis kahapon matapos na umakyat ang presyo nito sa pandaigdigang pamilihan. Alas-6 ng umaga kahapon ng pangunahan ng Pilipinas Shell, Caltex Philippines at Total Philippines ang dagdag na .50 sentimos kada litro sa kanilang produktong gasoline, diesel at kerosene. Ito ang pang-16 na pagtaas sa taong ito. Gaya ng dati, isinisi ng naturang mga kompanya ng langis ang patuloy na pagtaas ng presyo ng krudo sa world market na napag-alamang pumapalo na sa $68 kada bariles at posibleng umabot pa sa $70. Inaasahan naman na susunod ang iba pang kompanya ng langis sa nasabing pagtaas. Ayon naman sa Department of Energy (DOE) inaasahan na nila ang panibagong oil price hike dahil kailangang bumawi ng mga oil companies sa kanilang pagkalugi. Napag-alaman na sinabi ng mga kumpanya ng langis na aabot sa P3 ang kailangan nilang itaas at gagawin nila ito ng .50 sentimos kada linggo. Nangangamba naman ang nasabing ahensiya na mas lalo pang tataas ang presyo ng produktong petrolyo lalo na ang diesel sa susunod na buwan hanggang Disyembre dahil sa panahon ng tag-lamig. Samantala, nakaamba rin ang pagtaas ng liquefied petroleum gas o LPG sa buwan ng Setyembre bunsod na rin ng pagtaas ng presyo nito sa world market. Nabatid na P1.50 kada kilo ang itataas nito o P16.50 kada tangke ang magiging halaga.</body>
<link>http://www.philstar.com/Article.aspx?articleId=293836&amp;publicationSubCategoryId=92</link>
</article>
<article>
<title>Libo-libong bank employees mawawalan ng trabaho</title>
<author></author>
<date>
<month>August</month>
<day>28</day>
<year>2005</year>
</date>
<body>Hinikayat ni Cebu Rep. Eduardo Gullas ang Department of Labor and Employment at Technical Education and Skills Development Authority (TESDA) na paghandaan ang nakaambang tanggalan ng mga empleyado sa bangko dahil sa nakaraang mergers and acquisitions (M&amp;amp;AS) sa banking industry. Bagaman at hindi tinukoy kung ilang empleyado ang maaapektuhan sa nakaraang mergers o pagsasanib ng mga bangko nitong mga nakaraang linggo, sinabi ni Gullas na noong 1999 to 2000, umabot sa 10,000 bank employess ang nawalan ng trabaho dahil sa M&amp;amp;AS. Noong Hulyo, binili ng Bank of the Philippine Islands (BPI) sa halagang P6.13 bilyon ang 100 porsiyentong assets ng Prudential Bank. Nito lamang Agosto, nakuha naman ni Henry Sy sa halagang P10.2 bilyon ang 24.75 porsiyentong share ng pamilya Go sa Equitable PCIBank Inc. Sinabi pa ni Gullas na inaasahang maglalabas muli si Sy ng P11 bilyon upang bumili ulit ng share sa Equitable, kabilang na ang pag-aari ng Social Security System. Mas marami pa rin aniyang bangko ang magsasanib dahil sa ibat ibang kadahilanan na siguradong makakaapekto sa mga empleyado. Dapat aniyang tingnan ng gobyerno kung paano matutulungan ang mga maaapektuhang empleyado na siguradong magpapataas sa unemployment rate ng bansa. Umaabot sa 150,000 ang kabuuang bilang ng mga empleyado sa banking industry. (Malou Rongalerios)</body>
<link>http://www.philstar.com/Article.aspx?articleId=293849&amp;publicationSubCategoryId=92</link>
</article>
<article>
<title>Dagdag na P15 sa flag rate ng taxi hirit</title>
<author></author>
<date>
<month>August</month>
<day>28</day>
<year>2005</year>
</date>
<body>Nakatakdang magsumite ng petisyon sa Land Transportation Franchising and Regulatory Board (LTFRB) sa susunod na linggo ang isang grupo ng taxi upang humingi ng P15 dagdag sa kasalukuyang flag down rate ng mga taxi. Ayon kay Bong Suntay, presidente ng Philippine National Taxi Operators Association (PNTOA), ang kanyang grupo na may 12,000 miyembro ay balak na magpasa ng petition sa LTFRB anumang araw. Ipinaliwanag ni Suntay na ang kanilang petisyon ay dahil sa walang tigil na pagtaas ng presyo ng langis subalit nilinaw nito na hindi ang mga opereytor ang makikinabang kung sakaling aprubahan ang kanilang petisyon kundi ang mga taxi drayber mismo dahil napagkasunduan ng kanilang grupo na hindi nila tataasan ang boundary ng kanilang mga taxi. Sa kasalukuyan, ang boundary ng mga taxi ay umaabot mula sa P1,200 kapag bagong modelo ang unit habang P800 naman kung medyo may kalumaan na ang taxi. Sakaling maaaprubahan, magiging P45 na ang unang patak ng metro habang P2.50 ang dagdag sa susunod na 300 metro. (Edwin Balasa)</body>
<link>http://www.philstar.com/Article.aspx?articleId=293850&amp;publicationSubCategoryId=92</link>
</article>
<article>
<title>SWS survey, sampal sa oposisyon</title>
<author></author>
<date>
<month>August</month>
<day>28</day>
<year>2005</year>
</date>
<body>Naniniwala ang mga kongresista mula sa administrasyon na isang panggising sa isipan ng oposisyon ang inilabas na survey ng Social Weather Stations (SWS) kung saan 68 porsiyento ng respondent ay pabor na idaan sa impeachment proceedings ang pagresolba sa krisis sa pulitika. Sa pinagsamang pahayag, sinabi nina Isabela Rep. Edwin Uy at Bulacan Rep. Lorna Silverio na sampal sa mukha ng oposisyon ang pinakahuling survey ng SWS upang abandonahin na ang ginagawang hakbangin para puwersahing mapatalsik sa puwesto si Pangulong Arroyo. Naniniwala pa ang mga kongresista na ang inilabas na survey ay nagpapakita rin sa paniniwala ng taumbayan na sundin ang rule of law at bigyan ng pagkakataon si Pangulong Arroyo na ipagtanggol ang sarili hinggil sa reklamong patalsikin ito sa puwesto. Ayon pa kay Uy, ipinakita rin sa nasabing survey na nais ng taumbayan na idaan sa mapayapang pamamaraan ang pagsagot sa krisis sa pulitika. Ipinagdiinan pa ng batikang abugado na ang pagsuporta ng publiko sa impeachment proceedings ay pagkilala sa buong proseso ng paghahain ng reklamo laban sa Pangulo, simula ng isampa ito hanggang sa ipasa sa House committee on justice. Ayon naman kay Silverio, ang ginawang survey ng SWS ay nagpakita rin sa kabiguan ng oposisyon na puwersahin ang pagpapaalis sa Pangulo. (Malou Rongalerios)</body>
<link>http://www.philstar.com/Article.aspx?articleId=293859&amp;publicationSubCategoryId=92</link>
</article>
<article>
<title>Pagrecycle ng basura sa Caloocan giit ni Recom</title>
<author></author>
<date>
<month>August</month>
<day>28</day>
<year>2005</year>
</date>
<body>Hinimok kahapon ni Caloocan City Mayor Enrico &amp;quot;Recom&amp;quot; Echiverri ang mga residente na ayusin ang kanilang basura at ugaliing mag-recycle upang mabawasan ang kanilang mga itatapon sa harap ng bantang welga ng mga naghahakot ng basura. Sinigurado ni Echiverri sa mga mamamayan na hindi maaapektuhan ang lungsod sa banta ng mga empleyado ng Ren Transport na titigil sila sa paghahakot hanggat hindi naibibigay ng kanilang kumpanya ang kanilang sapat na suweldo. Sinabi ng alkalde na patuloy ang pagkolekta ng mga kolektor ng basura ng Ren na nakatalaga sa lungsod na hindi nakulong sa welga. Hanggang sa kasalukuyan umano ay on-schedule ang pagkolekta at walang backlog. Kabilang sa mga lugar na siniserbisyuhan ng Ren sa lungsod ay Maypajo, West Grace Park, C-3 hanggang Rizal Avenue. Nauna ng binalaan ni Echiverri ang mga kontraktor ng basura na puputulin niya ang kanilang serbisyo kapag hindi maayos na nahakot ang basura sa kanilang hurisdiksiyon. Ayon dito, tinatayang 614 tonelada o 1,860 cubic meters ng basura ang nalilikha ng lungsod araw-araw.</body>
<link>http://www.philstar.com/Article.aspx?articleId=293864&amp;publicationSubCategoryId=92</link>
</article>
<article>
<title>Pamatong namumuro sa SC</title>
<author></author>
<date>
<month>August</month>
<day>28</day>
<year>2005</year>
</date>
<body>Binuweltahan ng Korte Suprema si dating presidential candidate Atty. Elly Pamatong makaraang magsampa ito ng impeachment complaint laban kay Associate Justice Dante Tinga. Inatasan ng Supreme Court si SC Chief Attorney Edna Dino na magsumite ng rekomendasyon sa loob ng 30-araw kung anong kaso ang maaring isampa laban kay Pamatong. Ipinaliwanag ng SC na bilang abogado ay dapat na nalalaman ni Pamatong ang kanyang ginagawang pag-atake sa sinumang mahistrado ng Korte Suprema. Ang pagsasampa nito ng impeachment complaint laban kay Justice Tinga ay maituturing na paglabag sa Code of Professional Conduct na sinusunod ng mga abogado. Si Tinga ang ponente sa apelang isinampa ni Pamatong na humihiling na baligtarin ang desisyon na ipinalabas ng Comelec. Subalit kinatigan lamang ni Tinga ang nasabing desisyon ng Comelec na siya ay isang nuisance candidate. (Grace dela Cruz)</body>
<link>http://www.philstar.com/Article.aspx?articleId=293871&amp;publicationSubCategoryId=92</link>
</article>
<article>
<title>49 minaltratong OFWs nakauwi na</title>
<author></author>
<date>
<month>August</month>
<day>28</day>
<year>2005</year>
</date>
<body>May 49 overseas Filipino workers (OFWs) na na-stranded sa Saudi Arabia at biktima ng pagmamaltrato ng kanilang mga amo ang nakabalik na sa bansa kahapon. Sa kabila ng kasiyahan ay nagpaabot pa rin ang mga manggagawa ng kanilang hinanakit sa Arroyo administration dahil sa mabagal na aksyon na tulungan ang mga Pinoy workers na na-stranded sa Philippine Consulate sa Jeddah. May 500 OFWs ang kasalukuyang stranded sa Saudi Arabia, 300 ay nasa Jeddah. Sila ay pawang biktima ng pambubugbog at hindi pinapasahod ng mga Arabong employer. (Ellen Fernando)</body>
<link>http://www.philstar.com/Article.aspx?articleId=293873&amp;publicationSubCategoryId=92</link>
</article>
<article>
<title>JDV nag-e-electric fan na lang</title>
<author>Ni Malou Rongalerios</author>
<date>
<month>August</month>
<day>29</day>
<year>2005</year>
</date>
<body>Ipinagmalaki kahapon ni House Speaker Jose de Venecia na electric fan na lamang ang kanyang ginagamit sa bahay sa halip na air-condition bilang tugon sa panawagang pagtitipid sa enerhiya ng gobyerno. Kasabay nito, hinikayat ni de Venecia ang iba pang kongresista na magtipid at gumamit na lamang ng electric fan sa kanilang tahanan at opisina upang mas bumaba ang konsumo sa kuryente. Mas marami rin anyang benepisyo ang makukuha sa paggamit ng electric fan sa halip na air-condition na posible aniyang pagmulan pa ng trangkaso. &amp;quot;Yong electric fan, mas healthy, hindi ka sisipunin at magkakaroon ng trangkaso,&amp;quot; ani de Venecia. Pero hindi binanggit ni de Venecia kung ano ang tatak ng electric fan na ginagamit nito sa kanyang condo unit sa Makati dahil ang asawa niyang si Gina de Venecia ang bumili nito. Patuloy rin anya ang pag-aaral ng gobyerno sa mga alternatibong mapagkukunan ng langis sa gitna nang patuloy na pagtaas ng presyo ng mga produktong petrolyo. Plano ng gobyerno na palitan ng ethanol mula sugar cane ang 30 porsiyento ng gasolina sa loob ng susunod na tatlo hanggang limang taon. Tinatayang aabot sa $1.5 bilyon ang halaga ng investments na kakailanganin sa pagtatayo ng ethanol plants sa mga rehiyong tinataniman ng sugar-cane.</body>
<link>http://www.philstar.com/Article.aspx?articleId=294003&amp;publicationSubCategoryId=92</link>
</article>
<article>
<title>22 bansa namakyaw ng tipid-gas</title>
<author></author>
<date>
<month>August</month>
<day>29</day>
<year>2005</year>
</date>
<body>Muling umani ng positibong tugon ang ipinagmamalaking tipid-gas gadget ng Pilipinas nang dagsain ng order mula sa 22 bansa ang Khaos Super Turbo Charger (KSTC) dahil na rin sa dinaranas na krisis sa enerhiya sa buong mundo. Ayon kay Isko Catibayan, spokesman at vice president for business development ng Inventionhaus International Inc. (manufacturer ng KSTC), dahil sa pandaigdigang problema sa langis, itinuturing nang isa sa pinaka-epektibong alternatibong solusyon sa pagtitipid ng gasolina ang imbensiyon ni Pablo Planas. May 22 bansa na ang direktang nakikipag-ugnayan sa Pilipinas para kumuha ng natatanging gas saving device upang tangkilikin sa kani-kanilang bansa bunsod na rin ng krisis sa petrolyo. Nabatid na nauna nang nagkaroon ng Khaos distribution sa Australia, East Africa, South Africa, Korea, Indonesia, India, Kuwait, Saudi Arabia, United Arab Emirates, Mariana Islands, kabilang na ang Saipan at Guam. Magbubukas na rin ng merkado sa Canada, China, Vietnam, iba pang Asian countries, gayundin sa bansang Amerika na naunang nag-alok kay Planas ng $10 million para lamang ibenta ang formula ng kanyang imbensiyon, ngunit tinanggihan ito ni Planas, na dati lamang jeepney driver-operator sa bayan ng San Juan, Metro Manila. Sinabi ni Catibayan na patuloy ang negosasyon sa mga bansa sa Europa, tulad ng United Kingdom, Holland, Scandinavia, Hungary, Switzerland, Portugal, France, Germany, gayundin sa South America, Middle East at iba pang bahagi ng Asya. Ang positibong tugon na ito mula sa international market ang nagbigay naman ng hanapbuhay sa mga Pilipinong walang trabaho sa ngayon dahil sa kasalukuyan ay may ibat ibang distributor na sa ibat ibang sulok ng bansa ang Inventionhaus. Ang mga ito ay nakakalat sa planta ng Khaos, mga salesman, mekaniko at administrative personnel. Bukod pa rito ang humigit kumulang na 80 dealers sa buong bansa na nakapagbibigay empleyo rin.</body>
<link>http://www.philstar.com/Article.aspx?articleId=294018&amp;publicationSubCategoryId=92</link>
</article>
<article>
<title>Solons na umabandona kay Gloria pinalalayas sa komite</title>
<author></author>
<date>
<month>August</month>
<day>29</day>
<year>2005</year>
</date>
<body>Hinamon ng ilang administration solons ang mga kasamahan nilang kongresista na umabandona kay Pangulong Arroyo na magpakita ng &amp;quot;delicadeza&amp;quot; at magbitiw sa mga hinahawakan nilang komite at huwag tanggapin ang kanilang mga benepisyo at ibat ibang allowance na nakukuha dahil sa kanilang posisyon. Naniniwala sina Reps. Benjamin Abalos, Jesli Lapus at Douglas Cagas na mahalagang magpakita ng &amp;quot;delicadeza&amp;quot; ang mga kumalas na sina Reps. Robert Ace Barbers, Edmund Reyes, Clavel Martinez at Gilbert Remulla. Hindi na rin dapat tumanggap ng allowance ang mga dating kaalyado ng administrasyon na sumama na sa laban ng United Opposition (UNO). Ang mga kongresistang may posisyon sa Kamara ay tumatanggap ng special allowances gaya ng chairman at vice chairmen ng mga komite katulad nina Barbers, chairman ng committee on accounts; Reyes, chairman ng basic education; Martinez, vice chairman ng Commission on Appointments at Remulla, chairman ng public information. Matatandaan na sumama rin sa pro-impeachment solons si Rep. Robert &amp;quot;Dodot&amp;quot; Jaworski, Jr. Pero tiniyak naman nina Barbers, Remulla at iba na nakahanda silang bitiwan ang mga posisyon. (Malou Rongalerios)</body>
<link>http://www.philstar.com/Article.aspx?articleId=294022&amp;publicationSubCategoryId=92</link>
</article>
<article>
<title>10 CIDG officers tutuluyan sa carnapping</title>
<author></author>
<date>
<month>August</month>
<day>29</day>
<year>2005</year>
</date>
<body>Ipinababasura ng isang Chinese national sa Department of Justice (DOJ) ang inihaing petition for review ng 10 opisyal ng PNP-Criminal Investigation and Detection Group (CIDG) at sa halip ay hiniling na isulong ang paglilitis sa mga ito kaugnay sa kinakaharap na kasong carnapping sa Malabon Regional Trial Court (RTC). Sa pamamagitan ng abugadong si Atty. Gilbert Alfafara, hiniling ni Shi Zheng Pang kay Justice Sec. Raul Gonzales na isulong ang kaso sa korte, kasabay ng pagbubunyag na may isang mataas na opisyal ng DILG ang nagla-lobby umano para mapawang-sala ang mga pulis na kinasuhan niya ng carnapping. Iginiit ni Shi na hindi man lamang sila nabigyan ng kopya ng petisyong inihain ng 10 PNP-CIDG officers kaya hindi sila nabigyan ng pagkakataong kontrahin ito. Binigyang-diin ni Shi na siya ang biktima ng frame-up operations at nakulong ng walong buwan sa akusasyong may iniingatan siyang iligal na droga na nauwi sa pagtangay ng kanyang sasakyan nang isagawa ang pagdakip sa kanya. Una nang naabsuwelto si Shi sa kasong may kaugnayan sa droga noong Marso 14, 2004 subalit isinoli lamang ang sasakyan niya noong Nob. 17, 2004. Kabilang sa umano'y sangkot sa kasong carnapping sina Sr. Insp. Pepito Garcia, Insp. Joven Trinidad, Insp. Angelo Nicolas, SPO2 Severino Busa, SPO2 Adolfo de Ramos, PO3 Josefina Callora, PO3 Renato Gregorio, PO2 Rogie Pinili, PO2 Rogelio Rodriguez at PO1 Richel Creer. Pansamantalang nakalalaya ang nasabing mga pulis matapos magpiyansa. (Grace dela Cruz)</body>
<link>http://www.philstar.com/Article.aspx?articleId=294025&amp;publicationSubCategoryId=92</link>
</article>
<article>
<title>Special holiday ngayon</title>
<author></author>
<date>
<month>August</month>
<day>29</day>
<year>2005</year>
</date>
<body>Idineklara ng Malaca&amp;ntilde;ang na isang non-working holiday ngayong araw at walang pasok sa lahat ng ahensiya ng pamahalaan at sa lahat ng antas sa pampubliko at pribadong paaralan. Sa bisa ng Proclamation No. 901 na nilagdaan ni Executive Sec. Eduardo Ermita, ang National Heroes Day na ginugunita tuwing Agosto 28 ay pumatak ng Linggo kaya maaaring gawing pista opisyal ang Lunes. &amp;quot;It is fitting that this day be given its importance especially by the public sector as well as all schools,&amp;quot; ani Ermita. Sakop ng proklamasyon ang pampublikong sektor maliban lamang sa Bureau of Customs (BoC) na naatasang pumasok sa trabaho ang lahat ng mga kawani nito ngayong araw. Subalit, niliwanag ni Press Sec. at Presidential Spokesman Ignacio Bunye na hindi kasama sa mga walang pasok ang private sector dahil ang mga pribadong establisimiyento lalo na ang mga manufacturing companies ay may mga produksyon at delivery deadlines na kailangang makuha. This is the reason why the proclamation only covers government offices and schools, private and public at all levels,&amp;quot; ani Bunye. (Ellen Fernando)</body>
<link>http://www.philstar.com/Article.aspx?articleId=294031&amp;publicationSubCategoryId=92</link>
</article>
<article>
<title>Impeachment todas ngayon</title>
<author>Edwin Balasa, Malou Rongalerios, Doris Franche, Lilia Tolentino at Rudy Andal</author>
<date>
<month>August</month>
<day>30</day>
<year>2005</year>
</date>
<body>Ibinunyag kahapon ni Manila Rep. Rodolfo Bacani na balak ngayong patayin ng majority bloc ang impeachment complaint laban kay Pangulong Arroyo dahil sa technicality. Sinabi ni Rep. Bacani, miyembro ng Liberal Party, sa ginanap nitong press conference kahapon na kaya siya lumantad at ibinunyag ang balak na ito ng majority bloc ay upang ipaalam sa publiko ang planong pagpatay sa impeachment laban sa Pangulo. Wika pa ni Bacani, gagawin ito ng majority bloc bago magtungo sa Estados Unidos si Mrs. Arroyo kasama si Foreign Affairs Sec. Alberto Romulo. Iginiit ni Bacani, kaya siya pumirma sa impeachment complaint laban sa Pangulo ay upang mabigyan ng pagkakataon si Mrs. Arroyo na maipagtanggol ang kanyang sarili sa proper forum subalit ang pagpirma niya ay hindi nangangahulugan na kakalas na siya sa administrasyon. Idinagdag pa nito, ang plano din ng majority bloc ay aprubahan ang complaint ni Atty. Oliver Lozano pero sa bandang huli ay idedeklara nila itong walang basehan. Sinabi naman ni San Juan Rep. Ronaldo Zamora na nagsagawa sila ng door-to-door operations upang ligawan ang mga kongresista na pumirma sa impeachment complaint. Naniniwala si Rep. Zamora na makukuha nila ang magic 79 signatures sa araw na ito o higit pa dito upang tuluyang maipadala sa Senado ang complaint laban kay Mrs. Arroyo. Nagbabala naman ang mga mambabatas na miyembro ng White Ribbon Movement na dadalhin nila sa kalsada ang protesta sa sandaling patayin ng pro-administration congressmen ang impeachment laban kay PGMA. Tiniyak naman ng Malaca&amp;ntilde;ang na hindi ito manghihimasok sa botohang magaganap sa Kamara kaugnay ng impeachment complaint. Iginiit ni Press Sec. Ignacio Bunye na walang kinalaman ang Palasyo sa binabalak ng ilang kongresista na patayin ang impeachment complaint. Itinanggi din ng Palasyo na nagkaroon ng biglaang pagdedeklara ng holiday kahapon para umano hindi makapanggapang ang oposisyon ng boto sa isyu ng impeachment. Siniguro naman ni House Speaker Jose de Venecia na nakakatulog na ng mahimbing ang Pangulong Arroyo matapos mabigo ang oposisyon sa balak nitong maiakyat sa Senado ang impeachment complaint. Sinabi naman ni House Majority Leader Prospero Nograles na hindi ang majority bloc ang papatay sa impeachment complaint kundi ang mismong oposisyon dahil sa kabiguan nilang makakuha ng 79 na signatories upang maideretso ito sa Senado. &amp;quot;The administration solons cannot kill the impeachment complaint. It is the pro-impeachment bloc which will kill their own complaint if they do not have the support of 79 solons,&amp;quot; wika pa ni Rep. Nograles. Inihayag naman ni Sen. Joker Arroyo na baka abutin ng Setyembre 2006 ay hindi pa tapos ang debate ng mga kongresista hinggil sa impeachment complaint. Aniya, hindi pa kasama dito ang panahon na uubusin ng mga senador bilang senator-judge ng impeachment court. (Ulat nina Edwin Balasa, Malou Rongalerios, Doris Franche, Lilia Tolentino at Rudy Andal)</body>
<link>http://www.philstar.com/Article.aspx?articleId=294169&amp;publicationSubCategoryId=92</link>
</article>
<article>
<title>Ebdane mahihirapan sa CA</title>
<author>Rudy Andal</author>
<date>
<month>August</month>
<day>30</day>
<year>2005</year>
</date>
<body>Siniguro kahapon ni Sen. Ramon &amp;quot;Bong&amp;quot; Revilla Jr. na mahihirapang makalusot sa Commission on Appointments (CA) si Public Works Sec. Hermogenes Ebdane dahil sa mga kontrobersya at alegasyon sa kanyang pamumuno. Sinabi ni Sen. Revilla, chairman ng senate committee on public works at vice-chairman ng CA sub-committee on public works, kailangang ipaliwanag ni Ebdane ang hindi nito paglagda sa pagkakaloob ng Phase 2 ng P1.4 bilyong Agno River Flood Control Project sa Bayambang, Pangasinan para sa lowest bidder nitong Daewoo Engineering sa kabila ng desisyon ng Korte Suprema. Idinagdag pa ni Revilla, dahil dito ay nalugi ang gobyerno, nabalewala ang ginastos nito sa Phase 1 ng proyekto na nagkakahalaga ng P3 bilyon. Nagbanta ang Japan Bank for International Cooperation, ang funding institution ng proyekto, na babawiin nila ang pondo kapag hindi nalagdaan ang proyekto hanggang bukas. Bukod dito, nais din ni Revilla na linawin ni Ebdane kung bakit ayaw nitong pirmahan ang rebokasyon ng kontrata ng R-2 builders, J.M. Luciano construction at Construction Specialist Corporation para sa rehabilitasyon ng Surigao-Davao coastal road, Bacuag-Claver Section matapos matuklasang may 34.51 percent slippage ang mga ito sa proyekto. (Ulat ni Rudy Andal)</body>
<link>http://www.philstar.com/Article.aspx?articleId=294182&amp;publicationSubCategoryId=92</link>
</article>
<article>
<title>Solon napilitang magbitiw sa Liberal Party</title>
<author>Malou Rongalerios</author>
<date>
<month>August</month>
<day>30</day>
<year>2005</year>
</date>
<body>Nagbitiw bilang miyembro ng Liberal Party si Cagayan Rep. Florencio Vargas dahil umano sa pressure dito upang suportahan ang impeachment complaint laban kay Pangulong Arroyo. Sa sulat na ipinadala ni Rep. Vargas kay Senate President Franklin Drilon na pangulo din ng LP, sinabi nitong kaya siya sumapi sa LP ay dahil sa platform of governance at magandang reputasyon ng partido sa publiko. Aniya, nahati ang LP dahil sa kasalukuyang krisis pulitikal partikular ang impeachment complaint kung saan ay nagkaroon ng party stand na suportahan ito. Wika pa ni Vargas, mas pabor siyang manatili si Pangulong Arroyo at umiral ang status quo kaya napilitan na lamang siyang umalis sa partido. Ayon sa isang source, na-pressure umano si Vargas dahil palagi daw itong tinatawagan ni Sen. Drilon upang suportahan ang impeachment complaint laban kay PGMA. (Ulat ni Malou Rongalerios)</body>
<link>http://www.philstar.com/Article.aspx?articleId=294187&amp;publicationSubCategoryId=92</link>
</article>
<article>
<title>Ferry bombers arestuhin  PGMA</title>
<author>Lilia Tolentino</author>
<date>
<month>August</month>
<day>30</day>
<year>2005</year>
</date>
<body>Inatasan kahapon ni Pangulong Arroyo ang pulisya at militar na halughugin ang lahat ng kilalang kuta ng mga teroristang Abu Sayyaf Group upang papanagutin ang mga ito sa pambobomba sa isang ferry boat sa Basilan kung saan ay 30 katao ang nasugatan. Ang direktiba ay ginawa ng Pangulo kasabay ng mahigpit na pagkondena sa naganap na insidente sa isang ferry boat kamakailan sa Basilan. Sinabi ni Mrs. Arroyo dapat maaresto at makasuhan ng mga awtoridad ang sinasabing mga responsable sa pinakahuling pambobomba sa Basilan. &amp;quot;Terrorism will always strive to frustrate our efforts at peace and development and disrupt the day-to-day enterprise of ordinary citizens but we shall not be cowed,&amp;quot; wika pa ng Pangulo. Sinabi pa ni PGMA, dapat bigyan din ng tulong at atensyong medikal ang mga naging biktima ng huling pag-atake ng mga terorista. (Ulat ni Lilia Tolentino)</body>
<link>http://www.philstar.com/Article.aspx?articleId=294190&amp;publicationSubCategoryId=92</link>
</article>
<article>
<title>Promosyon ng BOC official hinaharang</title>
<author></author>
<date>
<month>August</month>
<day>30</day>
<year>2005</year>
</date>
<body>Hinarang ng dalawang negosyante ang promosyon ng isang collector ng Bureau of Customs dahil sa kaso nitong graft and corruption kaugnay umano sa pagpapalabas ng impounded textile fabrics at materials na nagkakahalaga ng P21.8 milyon. Hiniling nina Henry Limon at Cecil Quimpo sa kanilang liham kay Finance Secretary Margarito Teves na hindi dapat pagbigyan ang promosyon ni Gracia Zu&amp;ntilde;o-Karingal bilang deputy collector for Assessment ng BOC dahil sa kasong administratibong kinakaharap nito sa Ombudsman at Manila-Regional Trial Court. Naunang inirekomenda ni Ombudsman Julia Calderon noong Enero 31, 2003 ang pagsasampa ng 2 kaso ng graft kay Karingal sa Manila-RTC branch 26 dahil sa pagpayag nitong makalabas ang mga impounded fabric at textile sa mababang halaga. Bukod dito, napatunayan din na nilabag ni Karingal ang Anti-Graft law ng tumanggap ito ng P21.8 milyon mula sa dalawa kapalit ng pag-release ng impounded textile at fabric materials mula sa BOC. Hiniling ni Limon ang pagpapalabas ng preventive suspension ni Ombudsman Simeon Marcelo laban kay Karingal, na kapatid ni State Prosecutor Jovencito Zu&amp;ntilde;o, pero wala pang resulta hanggang ngayon.</body>
<link>http://www.philstar.com/Article.aspx?articleId=294198&amp;publicationSubCategoryId=92</link>
</article>
<article>
<title>Oposisyon nag-walkout!</title>
<author>Nina Malou Rongalerios At Lilia Tolentino</author>
<date>
<month>August</month>
<day>31</day>
<year>2005</year>
</date>
<body>Nauwi sa gulo at walkout ang impeachment hearing kahapon matapos mabuwisit ang oposisyon dahil sa pagmamadali ni Maguindanao Rep. Simeon Datumanong, chairman ng House committee on justice, na pagbotohan na kung idedeklarang hiwalay ang amended complaint ng oposisyon sa isinampang impeachment complaint ni Atty. Oliver Lozano kahit hindi pa nareresolba ang mosyon ni Surigao del Norte Rep. Robert &amp;quot;Ace&amp;quot; Barbers. Nais ni Barbers na ipatawag sina dating DSWD Sec. Dinky Soliman at Presidential Legislative Liaison Office Sec. Gabriel Claudio upang alamin ang sinasabing &amp;quot;lutong makaw&amp;quot; na impeachment complaint ni Lozano. Ito ay kasunod ng ginawang pagbubulgar ni Soliman na Malaca&amp;ntilde;ang ang umanoy nagplano sa isinampang impeachment complaint ni Lozano. Bago tuluyang lumabas ng plenaryo ay naghagis pa ng mga papel sina Reps. Rolex Suplico, Imee Marcos, Mujiv Hataman at Teofisto Guingona III. Habang nagsasagawa naman ng press conference ang grupo ng nag-walkout na oposisyon sa labas ng session hall, itinuloy ni Datumanong ang pagsasagawa ng botohan kung ibabasura at ituturing na hiwalay na reklamo ang amended complaint ng oposisyon. Nanalo sa botong 52-2 ang mosyon na nagbabasura sa amended complaint. Matapos isagawa ang walkout, inihayag ni Taguig-Pateros Rep. Alan Peter Cayetano na pumirma na sa impeachment complaint si Las Pi&amp;ntilde;as Rep. Cynthia Villar. Si Villar ay miyembro ng Nacionalista Party at pangulo ng Lady Legislators. Sinabi ni Cayetano na anim na lagda na lamang ngayon ang kailangan ng oposisyon para makumpleto ang Magic 79 at agarang maiakyat sa Senado. Samantala, sinabi naman ni impeachment resource person Antonio Nachura na sa ginawa nilang walkout, ang oposisyon ang siyang natalo sa larangan ng opinyon ng publiko. Sinabi ni Nachura na sa paningin niya, ang walkout ay isang estratehiya ng oposisyon dahil kulang pa sila sa 79 lagda para ang kasong impeachment ay maipadala sa Senado. Dahil dito, sinabi ni Nachura na kung hindi rin lang makakabuo ng mayoryang 79 pirma ang oposisyon ay kailangan pa nilang maghintay ng isang taon para makapagsampa ng panibagong impeachment.</body>
<link>http://www.philstar.com/Article.aspx?articleId=294323&amp;publicationSubCategoryId=92</link>
</article>
<article>
<title>Lozano pakawala raw ng Malaca&amp;ntilde;ang</title>
<author></author>
<date>
<month>August</month>
<day>31</day>
<year>2005</year>
</date>
<body>Ibinulgar kahapon ng apat sa tinaguriang &amp;quot;Hyatt 10&amp;quot; na may sabwatan sa pagitan ni Pangulong Arroyo at Atty. Oliver Lozano para patayin ang impeachment complaint. Sa isang press conference sa Metro Club, Makati City, tahasang sinabi ng &amp;quot;Hyatt 4&amp;quot; sa pangunguna nina ex-DepEd sec. Florencio Abad at ex-DSWD sec. Dinky Soliman na pakawala umano ng Malaca&amp;ntilde;ang si Lozano at inakusahan ang Pangulo na siyang nag-utos kay Political Adviser Gabriel Claudio na ipa-endorso kay Alagad Party List Rep. Rodante Marcoleta ang kasong impeachment ni Lozano. Sinabi ni Soliman na kaharap siya ng lapitan ng Pangulo si Claudio at sabihang &amp;quot;pa-endorse mo na&amp;quot; na tumutukoy sa impeachment. Una nang ibinunyag ni Manila Rep. Rodolfo Bacani na balak patayin ng majority bloc ang impeachment complaint laban sa Pangulo. Kasama anya sa plano na aprubahan ang Lozano complaint pero sa bandang huli ay idedeklara nila itong walang basehan at mahina kaya ibabasura lamang. Sinabi ni Soliman na may nakarating na impormasyon sa kanila na ang ie-endorso umano ay ang reklamo ni Lozano. Binatikos din ng &amp;quot;Haytt 4&amp;quot; ang ginagawa ng administrasyon na isinasakripisyo ang mga kuwalipikadong mga opisyal ng gobyerno kapalit ng paglalagay sa puwesto sa mga taong kakampi ng Pangulo sa isyu ng impeachment. Binanggit nito ang pagbibitiw ni dating Subic Bay Metropolitan Authority chairman Francisco Licuanan III na isang halimbawa kung saan itinalaga ang dating aide ni Sen. Richard Gordon. Samantala, pinabulaanan naman ni Claudio ang akusasyon ni Soliman na bahagi ng pagsasabwatan ang isinampang impeachment ni Lozano at tinawag na desperado ang dating kalihim ng DSWD. Ayon kay Claudio, itinapat ni Soliman ang kanilang pag-aakusa sa panahong mayroong debate para pagbotohan ang kasong impeachment. Nakapagtataka anyang hindi inihayag ni Soliman ang bintang na ito noong nagbitiw ito. Layon anya nitong bulabugin ang isipan ng publiko at impluwensiyahan ang gagawing desisyon ng House committee on justice kung anong reklamo ang dapat talakayin kaugnay sa porma at sustansiya. (Lordeth Bonilla/Lilia Tolentino)</body>
<link>http://www.philstar.com/Article.aspx?articleId=294336&amp;publicationSubCategoryId=92</link>
</article>
<article>
<title>Magsaysay itinangging pinilit kaya binawi ang pirma</title>
<author></author>
<date>
<month>August</month>
<day>31</day>
<year>2005</year>
</date>
<body>Itinanggi ni Party List Rep. Eulogio Amang Magsaysay ang mga paratang na pinilit ito upang bawiin ang suporta sa impeachment complaint laban kay Pangulong Arroyo. Ipinagdiinan din ng kinatawan ng Alliance of Volunteer Educators na kawalan ng sapat na batayan sa nasabing reklamo laban kay Pangulong Arroyo ang dahilan kung bakit niya iniatras ang kanyang pirma. Ginawa ni Magsaysay ang pahayag makaraang magpaabot ng pagkadismaya sa kanyang desisyon si Sen. Ramon Jun Magsaysay. Aniya, tanggap niya ang ginawang pahayag ng ginagalang na mambabatas at ito ang dahilan kung bakit niya muling pagdidiinan kung ano ang dahilan sa ginawang pag-atras sa pirma. Inamin din ni Magsaysay na ang masusing pag-aaral na ginawa nito at ng kanyang mga staff sa Kamara de Representantes ang dahilan kung bakit binawi nito ang kanyang pirma bilang tagatulak sa reklamo. Batay sa ginawang pag-aaral, sinabi ng kongresista na nararapat sa Presidential Electoral Tribunal ihain ang paratang na dayaan sa nakalipas na halalan. (Malou Rongalerios)</body>
<link>http://www.philstar.com/Article.aspx?articleId=294339&amp;publicationSubCategoryId=92</link>
</article>
<article>
<title>SITI naglinaw sa paggamit ng OVP logo</title>
<author></author>
<date>
<month>August</month>
<day>31</day>
<year>2005</year>
</date>
<body>Nilinaw ng Samahan ng Ilaw ng Tahanan Inc. (SITI) na walang kinalaman ang naturang organisasyon sa kumakalat na balitang ginagamit nito ang tanggapan ni Vice President Noli de Castro sa pagkuha ng pabor sa National Home Mortgage and Finance Corporation (NHMFC). Sa ipinalabas na pahayag, sinabi ng SITI na walang ginagamit na logo o anumang uri ng opisyal na komunikasyon ang naturang organisasyon mula sa tanggapan ni VP de Castro upang makakuha ng pabor sa NHMFC. Pumapaloob lamang anya sa legal na proseso ang kanilang samahan sa pakikipag-transaksiyon nito sa alinmang ahensiya ng gobyerno. Sinabi pa ng SITI na hindi sisirain ng Samahan ang magandang relasyon nito sa OVP at HUDCC o sirain ang pangalan ni de Castro sa anumang illegal na transaksiyon. Iginiit ng SITI na nakahanda silang humarap kay de Castro upang linawin ang naturang isyu na siyang nagpapalito sa pagpapatakbo ng proyektong pabahay.</body>
<link>http://www.philstar.com/Article.aspx?articleId=294346&amp;publicationSubCategoryId=92</link>
</article>
<article>
<title>Libong residente nagkatrabaho sa job fair</title>
<author></author>
<date>
<month>August</month>
<day>31</day>
<year>2005</year>
</date>
<body>Tinatayang 6,000 residente ng lungsod ang nabigyan ng pagkakataong magkaroon ng trabaho sa isinagawang job fair sa Caloocan North. Ipinahayag kahapon ni Caloocan City Mayor Enrico &amp;quot;Recom&amp;quot; Echiverri na 6,301 trabaho mula sa 67 kumpanya ang nakaabang sa mga dumalo sa job fair noong Agosto 25 bilang bahagi ng proyekto ng alkalde. May 5,442 ang dumating sa job fair at agad na nainterbyu. Umabot sa 295 residente ang agad na tinanggap ng kumpanyang kanilang inaplayan samantala, 940 residente ang kwalipikado sa trabaho subalit kinakailangan pang dumaan sa eksaminasyon bago pormal na matanggap. Habang 3,417 ang sasailalim pa sa karagdagang interbyu. Ilan sa mga nagbigay ng trabaho ang SM Department Store, SM Homeworks, SM Fairview, Watsons, Bench, Gomeco Metal, Licton Industries, Informatics, Hexagon Group of Companies, Robinsons, Phil-Am Life, Pepsi Cola, The Body Shop, Lets Face It, Steel Asia, SM Ace Hardware, Jas Security at Dunkin Donuts. Ayon kay Echiverri, malubha ang kalagayan ng kahirapan sa bansa at hindi sapat na bigyan lamang ng &amp;quot;pantawid gutom&amp;quot; ang mga naghihirap na mamamayan kundi pagkalooban sila ng permanenteng makukuhanan ng makakain.</body>
<link>http://www.philstar.com/Article.aspx?articleId=294350&amp;publicationSubCategoryId=92</link>
</article>
</data>
