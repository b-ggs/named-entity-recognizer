<?xml version="1.0" encoding="ISO-8859-1" ?>
<data>
<article>
<title>Itutumba ako!  Lapid</title>
<author>Rudy Andal at Malou Rongalerios</author>
<date>
<month>June</month>
<day>01</day>
<year>2005</year>
</date>
<body>Handa na umano ang kabaong para kay Sen. Lito Lapid at kung ayaw niyang madali ang kanyang buhay ay itigil niya ang jueteng probe. Ilan lamang ito sa sunud-sunod na death threats na tinanggap ni Sen. Lapid kaugnay sa isinasagawa niyang imbestigasyon hinggil sa jueteng. Ayon kay Lapid, ilang araw bago mag-umpisa ang imbestigasyon, nakatanggap ng tawag mula sa telepono ang kanyang staff at text messages naman sa kanya na siya ay pinag-iingat o may mangyayari sa kanyang buhay kapag ipinagpatuloy niya ang imbestigasyon sa jueteng. Ayon naman sa isang kongresista na tumangging magpabanggit ng pangalan, hindi imposibleng pangalan na ni Lapid ang kasunod na lumutang matapos madawit ang pangalan ni Pampanga Rep. Mikey Arroyo na dating vice-governor ng Pampanga. Si Lapid aniya noon ang nanunungkulang gobernador ng Pampanga at imposibleng wala itong kinalaman sa jueteng gayong puro taga-lalawigan niya ang nasasabit ngayon sa nasabing illegal na sugal. Naniniwala rin si CIBAC party-list Rep. Joel Villanueva na posibleng madamay ang pangalan ni Lapid dahil naging gobernador ito ng lalawigan na itinuturing na &amp;quot;Vatican of Jueteng&amp;quot;. &amp;quot;Hindi nga lang Vatican of Jueteng kundi puwede ring tawaging Vatican of anomalies, ani Villanueva matapos masangkot din dati si Lapid sa quarrying operations sa Pampanga. Idinagdag nito na hindi dapat takutin ng administrasyon ang mga lumulutang na testigo laban sa jueteng upang mapagtakpan lamang ang ilang kilalang personalidad. Ang dapat aniyay bigyan ng proteksiyon ng gobyerno ang mga lumalantad na testigo upang mabunyag kung sinu-sino pang opisyal ng gobyerno ang gumagawa ng katarantaduhan. Apat na taon na aniya ang nakalilipas nang mapatalsik sa puwesto si dating Pangulong Joseph Estrada pero hindi pa rin nagtagumpay ang kampanya ng gobyerno laban sa illegal na sugal. Inulit naman ni Lapid na mag-iinhibit siya kapag ang anak na niyang si Pampanga Gov. Mark Lapid ang tatayong speaker sa mga susunod na pagdinig. (Ulat nina Rudy Andal at Malou Rongalerios)</body>
<link>http://www.philstar.com/Article.aspx?articleId=279975&amp;publicationSubCategoryId=92</link>
</article>
<article>
<title>Witness sa jueteng tutuluyan - DOJ</title>
<author>Grace Amargo</author>
<date>
<month>June</month>
<day>01</day>
<year>2005</year>
</date>
<body>Hindi maaaring tumayong testigo ang self-confessed jueteng operator na si Wilfredo Mayor laban sa iba pang jueteng operators. Ito ang ipinahayag ni Justice Secretary Raul Gonzalez, kung saan, sinabi nito na hindi pa naman napapatunayan o maituturing na si Mayor ang may pinakamaliit na partisipasyon kaugnay sa illegal-gambling sa bansa. Bukod ditoy, sinabi pa rin ni Gonzales na pawang mga haka-haka o hearsay ang mga ipinapahayag ni Mayor na si Presidential Son Congressman Mikey Arroyo ay sangkot sa jueteng. Hindi aniya ito maaaring gamiting batayan upang tuluyang paniwalaang tumatanggap nga ng pera mula sa jueteng ang mga nabanggit na opisyal ng pamahalaan dahil wala namang &amp;quot;first hand information&amp;quot; ukol dito si Mayor. Kasabay nito, inamin ni Gonzalez na hindi maaaring pigilin ng DoJ si Batangas Gov. Armando Sanchez sa nakatakdang paglabas nito ng bansa kahit pa nasa watchlist na ito ng Bureau of Immigration (BI) dahil sa pagkakasangkot sa jueteng. Ipinaliwanag ni Gonzalez na ipina-momonitor lamang ng DOJ ang pagbiyahe ni Sanchez at wala itong balak na harangin ang pagbiyahe ng gobernador. (Ulat ni Grace Amargo)</body>
<link>http://www.philstar.com/Article.aspx?articleId=279978&amp;publicationSubCategoryId=92</link>
</article>
<article>
<title>GSIS umalma sa SWS survey</title>
<author>Edwin Balasa/Rudy Andal</author>
<date>
<month>June</month>
<day>01</day>
<year>2005</year>
</date>
<body>Ang mga sindikato na dating nag-o-operate sa Government Service Insurance System (GSIS) ang pangunahing dahilan kung bakit marami ang may pananaw na nananatiling may korapsiyon sa GSIS bagamat ang problema ay sinosolusyunan na ng bagong liderato ng ahensiya. Ayon kay GSIS president at general manager Winston Garcia, siya man ay nagulat nang tanganan niya ang GSIS noong 2001 dahil sa nadiskubre niyang milyun-milyong ghost members na kanilang tinanggal na sa pamamagitan ng computerization ng kanilang data base. Matatandaan na sinampahan ng GSIS sa Ombudsman ng kasong graft at plunder ang ilang opisyal nito na kinabibilangan ng isang senior vice president at managers. Naniniwala si Garcia na bagamat malaking pinsala ang ginawa ng mga sindikato sa reputasyon ng ahensiya, unti-unti nilang naitutumpak ang perception ng mga tao sa GSIS sa pamamagitan na rin ng magandang serbisyo at pangunguna sa mga korporasyon ng gobyerno kung kita, asset at pabenepisyo ang pag-uusapan. Ang pahayag ay ginawa ng GSIS bilang reaksiyon sa survey ng Social Weather Station (SWS) matapos ihanay ang ahensiya sa talaan ng pinaka-corrupt kasama ang Armed Forces of the Philippines (AFP), BIR, DPWH, PNP, DepEd, Customs, SSS, Napocor at LTO. (Ulat nina Edwin Balasa/Rudy Andal)</body>
<link>http://www.philstar.com/Article.aspx?articleId=279989&amp;publicationSubCategoryId=92</link>
</article>
<article>
<title>Gen. Garcia ipinapaaresto ng Sandiganbayan</title>
<author>Malou Rongalerios/Joy Cantos</author>
<date>
<month>June</month>
<day>01</day>
<year>2005</year>
</date>
<body>Nagpalabas na kahapon ng warrant of arrest ang Sandiganbayan Second Division laban kay dating AFP Comptroller Major Gen. Carlos Garcia kaugnay sa P303.2 milyong plunder case laban sa kanya. Sa isang pahinang order na nilagdaan ni Associate Justice Edilberto Sandoval, inutusan nito ang court sheriffs na pinamumunuan ni Ed Urieta na arestuhin si Garcia at dalhin sa Sandiganbayan. Si Garcia ay nakakulong sa Camp Aguinaldo kung saan siya nahaharap sa court martial proceedings. Walang piyansang inirerekomenda para sa plunder case. Bukod kay Garcia, sinampahan din ng plunder ang asawa nitong si Clarita at ang kanilang tatlong anak na sina Ian Carl Juan Paolo at Timothy Mark pero hindi nagpalabas ng warrant ang korte laban sa kanila. Kahapon ay agad itinurn-over ng AFP sa custody ng Sandiganbayan si Garcia. (Ulat ni Malou Rongalerios/Joy Cantos)</body>
<link>http://www.philstar.com/Article.aspx?articleId=279991&amp;publicationSubCategoryId=92</link>
</article>
<article>
<title>P18-M resort ng AFP sa Boracay kinuwestiyon</title>
<author>Ellen Fernando</author>
<date>
<month>June</month>
<day>01</day>
<year>2005</year>
</date>
<body>Pinagpapaliwanag ng Kongreso at Palasyo ang pamunuan ng AFP dahil sa kontrobersiyal na pagpapatayo ng military resort sa Boracay na nagkakahalaga ng P18 milyon. Ayon sa report, may 60 kuwarto ang nasabing resort na tinawag na &amp;quot;Sampaguita Family Recreation Center.Eksklusibo ito para sa mga opisyal at pamilya ng mga sundalo sa kanilang pagbabakasyon sa Boracay. Sinabi naman ng AFP na ang pondong ginamit sa pagpapagawa ng resort ay donasyon mula sa kanilang mga kaibigan at hindi nanggaling sa pera ng mga sundalo. (Ulat ni Ellen Fernando)</body>
<link>http://www.philstar.com/Article.aspx?articleId=279999&amp;publicationSubCategoryId=92</link>
</article>
<article>
<title>Protesta vs MTRCB chair nakaamba</title>
<author>Malou Rongalerios/Doris Franche</author>
<date>
<month>June</month>
<day>01</day>
<year>2005</year>
</date>
<body>Galit ang ilang kongresista kay Movie Television Review Classification Board (MTRCB) chairman Consoliza Laguardia dahil sa palpak na kautusan nitong naglalayong supilin ang karapatan sa pamamahayag at ibalik ang Martial Law. Ayon kina Cavite Rep. Gilbert Remulla at Pampanga Rep. Francis Nepomuceno, ang dapat bantayan ni Laguardia ay ang mga malalaswang live showbiz talk shows na walang patumanggang tumatalakay ng kalaswaan at kaimoralan sa mga oras na napapanood ng mga bata. Nagbanta naman kahapon ang may 5-M miyembro ng Ang Dating Daan na pinamumunuan ni Bro. Eliseo Soriano na magsasagawa ng protesta sa tanggapan ng MTRCB upang ipamukha sa pamahalaang Arroyo ang mga kapalpakan ni Laguardia. Ang kilos protesta ay bunsod pa rin sa indefinite suspension na ipinataw ni Laguardia sa mga programa ni Bro. Eli, bukod pa rito ang hindi pagpapahintulot ng pagpo-produce ng TV program at paglutang sa media ni Soriano para sa news interview. Bukod sa kasong isinampa ng ADD o ng Church of God Ministry kung saan presiding minister si Soriano ay nahaharap din sa kasong paglabag sa Code of Conduct and Ethical Standards for Public Official at Technical Malversation of Public Funds sa Ombudsman na isinampa ni MTRCB board Fr. Nico Bautista. Ayon kay Bautista, wala nang dahilan upang manatili sa puwesto si Laguardia dahil hindi ito qualified sa ahensiya. (Ulat nina Malou Rongalerios/Doris Franche)</body>
<link>http://www.philstar.com/Article.aspx?articleId=280000&amp;publicationSubCategoryId=92</link>
</article>
<article>
<title>Bahay ni Lapid niratrat</title>
<author>Rudy Andal, Joy Cantos at Malou Rongalerios</author>
<date>
<month>June</month>
<day>02</day>
<year>2005</year>
</date>
<body>Pinaulanan ng bala ng hindi nakilalang mga lalaki ang bahay ni Sen. Lito Lapid kamakalawa ng gabi sa Porac, Pampanga. Ayon kay Sen. Lapid, chairman ng Senate committee on games, amusements and sports, bago mag-alas 12:00 ng hatinggabi ng ratratin ang gate ng kanyang bahay sa Barangay Poblacion, Porac, subalit nagkataon namang hindi nakauwi ang senador sa kanilang bahay at ang naroroon lamang ay ang kanyang mga anak kabilang si Pampanga Gov. Mark Lapid. Narekober ng mga security ni Gov. Lapid ang mga basyo ng 9mm pistol sa harap ng gate ng bahay. Isang kotseng Zafari ang namataan na mabilis papaalis na posibleng get-away car ng mga nagpapaputok sa bahay ni Lapid. Naunang tumanggap ng mga death threats si Lapid sa kanyang cellular phones kung saan ay pinagbabantaan ang kanyang buhay dahil sa pagtanggi na mag-inhibit sa isinasagawang jueteng probe sa Senado. Iginiit naman ni Lapid na wala siyang balak na mag-inhibit. &amp;quot;Ubos na ang takot ko sa katawan kaya hindi na ako tinatablan sa mga ganitong banta sa aking buhay. Nakahanda akong mag-inhibit kapag isasalang na ang aking anak na si Gov. Mark Lapid sa imbestigasyon sa jueteng,&amp;quot; wika ng senador. Magugunita na noong Lunes ay nagsimula ang jueteng investigation sa Senado kung saan ay lumutang ang surprise witness ni Lingayen-Dagupan Archbishop Oscar Cruz na si Wilfredo Mayor, alyas Boy Mayor. Idinawit ni Mayor si Pampanga Rep. Mikey Arroyo na kabilang umano sa tumatanggap ng jueteng payola para sa kanyang Baguio City jueteng operations na P600,000 kada buwan pero inamin nito na ang tumatanggap ng nasabing halaga ay isang Arthur Naguit na alyas Katoy. Bukod dito inakusahan din nito ang 3 kongresista sa Albay na tumatanggap din ng payola pero itinanggi naman ng mga mambabatas. Inamin ni Mayor na wala siyang ebidensiya dahil hindi naman niya direktang nakakausap ang mga ito kundi ang namamagitan sa mga bagman ng mga opisyal para sa jueteng payola ay ang kanyang administrator. Sa kabila nito, duda naman ang ilang kongresista sa nabalitang itutumba si Lapid na nasabay pa sa isyu ng jueteng sa kanyang lalawigan. Inihalintulad ni Cibac party-list Rep. Joel Villanueva sa isang maaksiyong pelikula ang ginawang pagratrat sa bahay ni Lapid. &amp;quot;Sana naman hindi gimik. Parang pelikula na kasi ang lahat nang nangyayari sa ating kapaligiran,&amp;quot; ani Villanueva. (Ulat nina Rudy Andal, Joy Cantos at Malou Rongalerios)</body>
<link>http://www.philstar.com/Article.aspx?articleId=280096&amp;publicationSubCategoryId=92</link>
</article>
<article>
<title>Witness sa jueteng 'adik'</title>
<author>Grace Amargo-dela Cruz</author>
<date>
<month>June</month>
<day>02</day>
<year>2005</year>
</date>
<body>Naghanda na ang Department of Justice (DOJ) sa pagsasampa ng kaukulang kaso laban sa self-confessed jueteng operator na si Wilfredo Mayor. Sinisiyasat ng DOJ ang mga ulat na si Mayor ay isang drug addict. Bukod sa drug addiction, ayon sa DOJ, may mga nakalap na din silang dokumento na si Mayor ay convicted din sa isang kasong estafa sa Bicol. &amp;quot;Napakababa ng kredibilidad ni Mayor upang seryosohin, inihahanda na nga din namin ang kasong libel laban sa kaniya,&amp;quot; pahayag ng DOJ. Si Mayor ay minsan ding nag-ambisyon sa pulitika at tumakbong mayor sa Bicol ngunit natalo. Inamin naman ni Mayor sa kanyang testimonya sa Senate investigation na wala siyang ebidensiya upang suportahan ang kaniyang mga akusasyon na nag-lilink sa ilang personalidad sa pamahalaan. Ayon kay Mayor, &amp;quot;word of honor&amp;quot; lamang ang kanyang tanging pinanghahawakan at wala siyang anumang dokumento o paper trail man lamang na maaaring sumuporta sa kaniyang testimonya. &amp;quot;Paano ba naman ito, convicted sa estafa ang taong ito at iniimbestigahan naman ang pagiging drug addict niya, medyo kwestyonable talaga ang kredibilidad. Kaya naman talagang makakasuhan siya ng libel dahil sa mga paratang niyang ibinabato sa mga taong lubhang mahalaga at iniingatan ang mga pangalan,&amp;quot; pahayag pa ng DOJ. Kasabay nito, nagharap ng kasong libelo at perjury ang mga taong isinabit ni Mayor sa jueteng. Naghain ng complaint-affidavit sina dating Pampanga Board Member Rene Maglanque, dating Minalin, Pampanga Mayor Arturo Naguit at Leon Katigbak. Sa inihaing reklamo, pinabulaanan ng tatlong complainants ang mga pahayag ni Mayor sa Senado at pawang paninira lamang sa kanilang pangalan dahil hindi anya sila humawak ng anumang jueteng money. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=280107&amp;publicationSubCategoryId=92</link>
</article>
<article>
<title>Gonzalez dinepensahan ng Palasyo</title>
<author>Ellen Fernando/Rudy Andal</author>
<date>
<month>June</month>
<day>02</day>
<year>2005</year>
</date>
<body>Dinepensahan kahapon ng Malaca&amp;ntilde;ang si Justice Secretary Raul Gonzalez hinggil sa pahayag na maaaring kasuhan ng perjury ang isang testigo sa jueteng kapag napatunayan na nagsisinungaling ito. Ayon kay Executive Sec. Eduardo Ermita, isang abogado si Gonzalez kaya naiintindihan niya ang batas at alam nito ang kanyang ginagawa bilang hepe ng binuong Task Force Jueteng. Gayunman, sinabi ni Ermita na pagsasabihan nila si Gonzalez matapos magalit sa kanya ang mga senador ukol sa pagsasalita nito na hindi lusot sa anumang kaso ang sinumang tetestigo sa jueteng gaya ni Wilfredo Mayor. Sinabi ni Senate President Franklin Drilon na hindi dapat nakikialam si Gonzalez sa isinasagawang imbestigasyon ng Senado at tila nananakot sa mga testigo na siyang nagiging dahilan upang huwag lumantad ang iba pang witness. Hiniling kahapon ni Drilon na mag-inhibit si Gonzalez sa pamumuno ng jueteng investigation dahil na rin sa interpretasyon na may kinikilingan ito, at ipalit si Chief State Prosecutor Jovencito Zu&amp;ntilde;o. Pinasinungalingan naman ni Lingayen Archbishop Oscar Cruz na walang sinumang tao na nasa likod ni Mayor ang binayaran siya upang magsalita.Sinabi ni Cruz na kung pera lamang ang gugustuhin ni Mayor ay mas malaki ang perang makukuha niya kapag hindi siya lumantad. (Ulat nina Ellen Fernando/Rudy Andal)</body>
<link>http://www.philstar.com/Article.aspx?articleId=280113&amp;publicationSubCategoryId=92</link>
</article>
<article>
<title>Garcia kulong sa Camp Crame</title>
<author>Malou Rongalerios</author>
<date>
<month>June</month>
<day>02</day>
<year>2005</year>
</date>
<body>Matapos mabilanggo ng isang gabi sa tanggapan ng Sheriff ng Sandiganbayan Second Division, inilipat kahapon sa custodial detention center ng Camp Crame si Major Gen. Carlos Garcia. Sa pagdinig kahapon, iginiit ng mga abogado ni Garcia na dapat matulad ang kanilang kliyente kay dating Pangulong Joseph Estrada na nakadetine sa kanyang villa sa Tanay, Rizal dahil may sakit din ang kanilang kliyente. Ayon sa mga abogado ni Garcia, mayroon itong Abnea, isang sakit na maaari niyang ikamatay kung hindi matitingnan ng maayos. Pero sinabi ni Special Prosecutor Dennis Villa-Ignacio na dapat dalhin sa kulungan ng mga sibilyan si Garcia tulad ng NBI detention cell; Quezon City jail; Camp Sto. Domingo sa Sta. Rosa, Laguna at PNP Camp Crame dahil isa itong retiradong heneral at maituturing ng sibilyan. Kinontra din ni Villa-Ignacio ang mga abogado ni Garcia na fatal o nakamamatay ang sakit na Abnea dahil isa lamang aniya itong paghihilik. (Ulat ni Malou Rongalerios)</body>
<link>http://www.philstar.com/Article.aspx?articleId=280117&amp;publicationSubCategoryId=92</link>
</article>
<article>
<title>Angara tumestigo sa plunder ni Erap</title>
<author>Malou Rongalerios</author>
<date>
<month>June</month>
<day>02</day>
<year>2005</year>
</date>
<body>Tumestigo kahapon si opposition Senator Edgardo Angara sa Sandiganbayan Special Division upang sabihin sa korte na ipinakita sa kanya ni Ilocos Sur Gov. Luis &amp;quot;Chavit&amp;quot; Singson ang listahan ng mga tumatanggap ng jueteng payola kung saan nakalagay ang pangalan ni dating Pangulong Joseph Estrada. Iprinisinta ng depensa si Angara upang patunayan na ibinunyag ni Singson ang jueteng payoff matapos tanggihan ni Estrada ang kahilingan nito na sa kanya ibigay ang franchise sa Bingo 2 Ball, ang legal na kapalit ng jueteng sa kanilang probinsiya. Ang nasabing prangkisa ng Bingo 2 Ball ay ibinigay sa kalaban ni Singson. Sinabi ni Angara na binisita siya ni Singson sa kanyang farm sa Nasugbu, Batangas noong Setyembre 2000 kung saan ipinakita sa kanya ang listahan ng jueteng. Pero hindi umano pinagtuunan ng pansin ni Angara ang nasabing listahan dahil hindi naman siya interesado. Si Angara ang dating Agriculture secretary ni Estrada at itinuturing aniya niyang kumpare si Singson dahil inaanak niya sa kasal ang pamangkin nito. Ang Bingo 2 Ball aniya ay project ni Charlie &amp;quot;Atong&amp;quot; Ang. (Ulat ni Malou Rongalerios)</body>
<link>http://www.philstar.com/Article.aspx?articleId=280124&amp;publicationSubCategoryId=92</link>
</article>
<article>
<title>DOJ 'garapata' ni GMA -- Saguisag</title>
<author></author>
<date>
<month>June</month>
<day>03</day>
<year>2005</year>
</date>
<body>Tinawag na &amp;quot;garapata&amp;quot; si Justice Secretary Raul Gonzalez ni Atty. Rene Saguisag dahil sa pagiging sunud-sunuran umano ng una sa Malaca&amp;ntilde;ang. &amp;quot;Ang ating kaibigang si Raul ay nagpapagarapata sa Malaca&amp;ntilde;ang para lamang makumpirma ng CA,&amp;quot; ani Saguisag matapos mapaulat na kinasuhan ng DOJ si Wilfredo Mayor, ang surprise witness sa imbestigasyon ng jueteng sa Senado na binigyan ng Constitutional immunity mula sa anumang kaso. Naniniwala si Saguisag na ang mga naunang pahayag ni Gonzalez ay magiging dahilan upang matakot ang iba pang testigo na nais magbunyag ng kanilang nalalaman sa jueteng payola. Sinabi ni Saguisag na hindi maaaring magsampa ng libel case laban kay Mayor ang mga gustong maghiganti laban sa kanya matapos madawit ang mga pangalan nila sa operasyon ng jueteng. &amp;quot;You cant question him in other venue, they can only lodge their complaint in the Senate hearing that is guaranteed under our Constitution,&amp;quot; ani Saguisag. Pero pinayuhan ni Saguisag ang Senado na huwag payagan ang mga testigo sa kanilang pagbubunyag kung wala namang matibay na ebidensiya. Gonzalez Di Magbibitiw Walang balak si Gonzalez na iwanan ang pagiging chairman ng DOJ Anti-Jueteng Task Force lalo na kung ang nagpapaalis sa kanya ay ang kanyang kalaban na si Senate President Franklin Drilon. Anang kalihim, walang rason upang siya ay magbitiw at tanging si Pangulong Arroyo lamang ang maaaring makapagpahinto sa kanyang ginagawang imbestigasyon sa nasabing illegal gambling.</body>
<link>http://www.philstar.com/Article.aspx?articleId=280219&amp;publicationSubCategoryId=92</link>
</article>
<article>
<title>'No work, no pay' sa pala-absent na kongresista</title>
<author>Malou Rongalerios</author>
<date>
<month>June</month>
<day>03</day>
<year>2005</year>
</date>
<body>Upang maresolba ang problema sa quorum dahil sa mga absenerong mambabatas, nais nina Quezon Rep. Lorenzo Ta&amp;ntilde;ada III at Cagayan Rep. Manuel Mamba na isama sa rules ng House ang no work, no pay policy sa mga kongresista. Ayon sa dalawang solon, kalimitang nagiging problema ang mga absenerong congressmen lalo na kung may sesyon. Lugi naman anila ang mga mambabatas na palaging dumadalo sa sesyon. Kung ang mga ordinaryong manggagawa aniya sa mga pribadong sektor at maging sa gobyerno ay binabawasan ang sahod kapag hindi pumapasok o nagtatrabaho ay dapat ding ganito ang gawin sa mga mambabatas. Katulad ng mga manggagawa, tungkulin ng mga elected officials ang pumasok at gampanan ang kanilang trabaho. (Ulat ni Malou Rongalerios)</body>
<link>http://www.philstar.com/Article.aspx?articleId=280224&amp;publicationSubCategoryId=92</link>
</article>
<article>
<title>LPG nag-rollback</title>
<author>Edwin Balasa</author>
<date>
<month>June</month>
<day>03</day>
<year>2005</year>
</date>
<body>Nagbaba ng P5.50 kada tangke o .50 sentimos kada kilo ng kanilang produktong liquefied petroleum gas (LPG) ang ibat ibang kompanya ng langis. Kahapon ay ibinaba ng Caltex, Shell, Petron at Total ang kanilang tindang LPG dahil sa patuloy na pagbaba ng presyo nito sa pandaigdigang pamilihan. Mula sa $422.10 kada metric tons ay bumaba ito sa $395. Sa kabila nito, pinangangambahang panandalian lamang ang rollback at posibleng tumaas muli ng tinatayang P3 kada kilo sa buwan ng Hulyo kapag naipatupad na ang karagdagang 12 porsyento matapos isama ang mga produktong petrolyo sa inaprubahang E-VAT. (Ulat ni Edwin Balasa)</body>
<link>http://www.philstar.com/Article.aspx?articleId=280231&amp;publicationSubCategoryId=92</link>
</article>
<article>
<title>P5-M 'ibinayad' kay Mayor</title>
<author>Danilo Garcia</author>
<date>
<month>June</month>
<day>03</day>
<year>2005</year>
</date>
<body>Dalawang testigo buhat sa Bicol Region ang lumutang kahapon sa National Bureau of Investigation (NBI) kung saan sinabi ng mga ito na tumanggap umano ng P5 milyon ang surprise witness na si Wilfredo Mayor mula sa isang senador upang lumantad laban sa jueteng. Nagpakilala ang mga testigo na sina Rizalino Serilla, residente ng Do&amp;ntilde;a Maria subd., Daraga, Albay at Nante Bodino ng San Roque, Tabaco, Albay. Sa affidavit na isinumite ni Serilla, sinabi nito na isang senador mula sa oposisyon ang nagbigay kay Mayor ng P5 milyon para maging &amp;quot;whistle-blower&amp;quot; sa jueteng. Hindi naman nito pinangalanan ang naturang senador. Wala umanong kaalaman si Mayor sa jueteng payola na ibinibigay niya sa ilang opisyales ng gobyerno at mga police officials dahil sa hindi naman ito totoong gambling lord. Sa halip, si Mayor ay isa lamang fixer o &amp;quot;taga-kasa ng mga bangkero&amp;quot; kung saan nakakatanggap lamang ito ng 1% sa kita ng jueteng sa lalawigan kaya walang kakayahan ito na magbigay ng milyon-milyong payola. Matatandaan na inihayag ni Mayor sa pagdinig sa Senado na may P90 milyon ang kita sa jueteng sa Bicol at P19.6 milyon dito ang idine-deliver sa Camp Crame bilang payola. (Ulat ni Danilo Garcia)</body>
<link>http://www.philstar.com/Article.aspx?articleId=280243&amp;publicationSubCategoryId=92</link>
</article>
<article>
<title>4 Pinoy sa Saudi pinugutan</title>
<author>Mer Layson</author>
<date>
<month>June</month>
<day>03</day>
<year>2005</year>
</date>
<body>Apat na OFW na sinasabing nakapatay sa kapwa Pinoy ang pinugutan ng ulo sa Saudi Arabia ngunit ang kanilang mga bangkay ay ipinagkakait na ibigay sa kanilang pamilya. Ayon kay Maita Santiago, sec-gen. ng Migrante International, sinadya umanong itago sa mga mamamahayag ang ginawang pagbitay kina Sergio Aldana, Miguel Fernandez Jr., Wilfredo Bautista at Antonio Alvesa. Ang apat ang itinuturong responsable sa pagpatay sa biktimang si Jaime dela Cruz. Ibinunyag ni Santiago na noong Marso 14, 2005 pa pinugutan ng ulo ang apat dahil na rin sa desisyong ipinataw ng Taif Higher Court na pinagtibay naman ng Makkah Tameez Court sa Saudi. Hindi man lamang umano nakarating sa kaalaman ng media at pamilya ng mga biktima ang ginawang pagpugot sa ulo ng apat. Inihayag pa ni Santiago na ginawa ang pugutan sa kabila ng pagtanggap na ng blood money ng pamilya dela Cruz at pagkakaroon na ng amicable settlement sa kinakaharap na kaso. Sinasabing ipinagbili ang lahat ng ari-arian ng pamilya ng apat para ibayad sa pamilya ng biktima gayundin ang nakolektang contributions mula sa Filipino community sa Saudi subalit itinuloy pa rin ang pagpugot. Nananawagan ang Migrante at pamilya ng apat sa gobyerno partikular sa DFA na piliting makuha kahit ang mga bangkay ng mga pinugutan para man lamang mabigyan ng magandang libing at mapaglamayan. (Ulat ni Mer Layson)</body>
<link>http://www.philstar.com/Article.aspx?articleId=280248&amp;publicationSubCategoryId=92</link>
</article>
<article>
<title>Bible study sa villa ni Erap hirit</title>
<author>Malou Rongalerios</author>
<date>
<month>June</month>
<day>03</day>
<year>2005</year>
</date>
<body>Hiniling kahapon ng anak ni dating Pangulong Joseph Estrada na payagan siya at ang kanyang grupo na magdaos ng lingguhang bible study sa detention center ng kanyang ama sa Tanay, Rizal. Nais ni Teresa &amp;quot;Techie&amp;quot; Ejercito na gawin ang bible study tuwing Miyerkules kung papayagan ng Sandiganbayan. Kasabay nito, hiniling sa korte ni Sen. Jinggoy Estrada, co-accused ng kanyang ama sa kasong plunder, na payagan siyang magtungo sa Geneva, Switzerland sa Hunyo 10 upang dumalo sa ika-93 sesyon ng International Labor Conference. Hiniling din ni Jinggoy na payagan siyang magtungo sa Europe partikular sa London, Paris, Rome at Portugal kung saan magsasagawa siya ng konsultasyon sa mga OFWs. Nais din ni Jinggoy na magtungo sa Amerika para magsalita sa isang seremonya kaugnay sa Philippine Independence. Plano nitong tumira sa Hyatt Hotel sa Burlingame, San Francisco. Binigyan na siya ng travel authority ni Senate President Franklin Drilon at nais niyang gamitin ang kanyang P100,000 travel bond na nakadeposito pa rin sa korte. (Ulat ni Malou Rongalerios)</body>
<link>http://www.philstar.com/Article.aspx?articleId=280249&amp;publicationSubCategoryId=92</link>
</article>
<article>
<title>Bantang transport strike, inisnab ng LTFRB</title>
<author>Angie dela Cruz</author>
<date>
<month>June</month>
<day>03</day>
<year>2005</year>
</date>
<body>Inisnab lamang ng Land Transportation Franchising Regulatory Board (LTFRB) ang banta ng FEJODAP at PCDO-ACTO na maglulunsad sila ng malawakang transport holiday sakaling mas mababa sa P2 ang ipatutupad na taas-pasahe sa mga pampasaherong dyip. Sinabi ni LTFRB officer-in-charge Felix Racadio, wala silang magagawa sa nakaambang tigil pasada dahil ipinatutupad lamang nila ang mga hakbanging alinsunod sa batas. Karapatan anya ng bawat grupo na maihayag ang kanilang saloobin sa anumang isyu kayat hindi nila ito pipigilan. Binigyang diin ng transport groups, sobrang hirap na ang buhay ng mga maliliit na driver mula sa mataas na bilihin at serbisyo kaya ang P2 naaprubahang taas pasahe lamang ang sagot sa kanilang kahirapan. Naudlot ang pagpapatupad ng P2 taas-pasahe sa dyip at ordinary bus nang magsampa ng petisyon ang mga oppositors dito. Sa susunod na linggo pa maipapalabas ng LTFRB ang desisyon sa petisyon. Ikinatwiran ng mga oppositors na di maaaring maipatupad ang taas sa pasahe sa dyip at ordinary bus dahil walang public hearing, walang basehan at mayroong ibang lugar na wala namang nagsampa ng fare increase petition. (Ulat ni Angie dela Cruz)</body>
<link>http://www.philstar.com/Article.aspx?articleId=280252&amp;publicationSubCategoryId=92</link>
</article>
<article>
<title>Boy Mayor 'tuta' ni Ping</title>
<author>Malou Rongalerios</author>
<date>
<month>June</month>
<day>04</day>
<year>2005</year>
</date>
<body>Huwad na testigo ni Sen. Panfilo Lacson si Wilfredo &amp;quot;Boy Bicol&amp;quot; Mayor, ang testigong nagsangkot kina Presidential Son Pampanga Rep. Juan Miguel &amp;quot;Mikey&amp;quot; Arroyo at tatlo pang kongresista na tumanggap ng jueteng payola, ayon kay Camarines Sur Rep. Luis Villafuerte. Isiniwalat ni Rep. Villafuerte na hindi totoong operator ng jueteng si Mayor at isa lamang itong &amp;quot;fixer&amp;quot; kaya may patung-patong na kasong estafa. Nakaulat na binayaran ng P5 milyon ng isang mambabatas si Mayor upang tumestigo sa imbestigasyon sa jueteng sa Senado. &amp;quot;If he is really a jueteng operator, how come his checks were bouncing?&amp;quot; ani Villafuerte. Nauna rito, sinabi ni Mayor na kumikita siya ng P90 milyon isang buwan sa operasyon ng jueteng. Sinabi ni Villafuerte na hindi dapat paniwalaan ang isang taong manloloko at napatunayang nagkasala sa limang counts ng estafa sa Bicol Regional Trial Court. Base aniya sa isinagawang background check kay Mayor, ito ay fixer ng isang Ben Barra Aguilar, ang campaign manager ni Lacson sa Albay nitong nakaraang eleksiyon. &amp;quot;Kapag pumupunta si Lacson sa Albay, sa bahay ni Aguilar siya tumutuloy,&amp;quot; ani Villafuerte. Sinabi pa ni Villafuerte na naniniwala siyang si Lacson lamang ang may pakana ng kontrobersiya sa jueteng. (Ulat ni Malou Rongalerios)</body>
<link>http://www.philstar.com/Article.aspx?articleId=280336&amp;publicationSubCategoryId=92</link>
</article>
<article>
<title>Rating ni GMA sadsad sa jueteng</title>
<author>Edwin Balasa</author>
<date>
<month>June</month>
<day>04</day>
<year>2005</year>
</date>
<body>Bumagsak sa 30 porsiyento ang performance rating ni Pangulong Arroyo, ang pinakamababang grado ng mga naging Presidente ng bansa mula noong 1986. Sa ipinalabas na resulta ng survey ng Social Weather Station (SWS), 59% ng mga Filipino ang nagsabing hindi nila nagustuhan ang performance ni PGMA habang 26% ang nagsabing kuntento sila sa ipinamalas ng administrasyong Arroyo. Ang survey ay ginawa noong Mayo 14-23, 2005. Mas mababa ito kumpara noong nakaraang Pebrero 25-Marso 10 kung saan 48% ang hindi kuntento at 36% ang kuntento. Maliban dito mababa din ang nakuhang rating ng Pangulo sa &amp;quot;Ensuring that no family will be hungry&amp;quot; at &amp;quot;Fighting Inflation&amp;quot; sa 27 at 34 na rating. Habang 9% naman ang ibinaba ng kanyang performance rating na dating -38 ay naging -47. Bumagsak din ang rating ng Pangulo sa Visayas, ang -15 na dating +19 noong Marso; Luzon, -17; Mindanao, -12. Bumaba rin sa -34 net satisfaction rate ng Pangulo sa &amp;quot;Masa&amp;quot; o Class D, sa middle to upper classes o (ABC) at sa pinakamahihirap nating mga kababayan na tinatawag na Class E. (Ulat ni Edwin Balasa)</body>
<link>http://www.philstar.com/Article.aspx?articleId=280342&amp;publicationSubCategoryId=92</link>
</article>
<article>
<title>Patay sa malaria: Reyster Langit bumigay din</title>
<author>Mer Layson</author>
<date>
<month>June</month>
<day>04</day>
<year>2005</year>
</date>
<body>Matapos ang pitong araw na pakikipaglaban sa matinding lason na dala ng killer lamok, namatay na rin ang TV host at kolumnistang si Reyster Langit, anak ng beteranong broadcaster na si Rey Langit, sa isang pagamutan sa Amerika kahapon ng madaling-araw. Ang 33-anyos na si Reyster ay nalagutan ng hininga ganap na ala-1:30 ng madaling-araw sa St. Vincent Hospital sa Los Angeles, California dahil sa heart failure dulot ng cerebral malaria na kanyang nakuha mula sa kagat ng lamok sa pag-akyat sa kabundukan ng Brgy. Signapan, Rizal, Palawan. Una kay Reyster ay nasawi rin ang dalawa niyang nakasama na sina Christian Macadaig, 48, reporter ng DWIZ at cameraman na si Arnold Danare, 25. Umakyat sa bundok ng Rizal sa Palawan ang tatlo, kasama ang iba pang crew ng Channel 9 para sana idokumento at ipalabas sa programang &amp;quot;Kasangga mo ang Langit&amp;quot; ang nagaganap na misteryong pagkamatay ng mga indigenous people sa nasabing lugar. Umakyat ng bundok ang grupo ni Reyster noong Mayo 8, 2005, bumaba ng Mayo 13 at noong Mayo 20 ay isa-isa nang nilagnat at nakadama ng panginginig ng buong katawan. Sa loob ng 24 na oras ay namatay si Macadaig sa Palawan Hospital habang si Danare ay nagtagal pa ng 48 oras sa San Lazaro Hospital sa Sta. Cruz, Maynila. Samantala, si Reyster ay lumaban pa sa kamatayan ng pitong araw hanggang sumuko na rin ito kahapon dahil hindi matanggal sa kanyang katawan ang mga mikrobyo na pumasok sa kanyang dugo. Nakatakdang iuwi sa bansa ang labi ni Reyster ngayong araw na ito at ibuburol muna at paglalamayan sa Chapel ng Manila Memorial Park sa Sucat, Para&amp;ntilde;aque City. (Ulat ni Mer Layson)</body>
<link>http://www.philstar.com/Article.aspx?articleId=280352&amp;publicationSubCategoryId=92</link>
</article>
<article>
<title>DTI binira sa negatibong ulat vs OneGen firm</title>
<author></author>
<date>
<month>June</month>
<day>04</day>
<year>2005</year>
</date>
<body>Hiniling kahapon ng isang insurance marketing firm sa Department of Trade and Industry na maging maingat sa paglalabas ng negatibong pahayag laban sa kanilang kompanya. Ayon kay Joel Fabello, president ng OneGen Marketing Services, hindi umano makatarungan ang ipinapalabas na babala ng DTI at Direct Selling Association of the Philippines kaugnay sa pakikipag-transact sa kompanya bagamat wala namang isinasagawang imbestigasyon laban sa OneGen at wala ring natatanggap na summon mula sa DTI. Ipino-protesta ng OneGen ang news report na nagmula sa DTI laban sa kanila at ilan pang marketing at networking companies na pinagsususpetsahang lumalabag sa Article 53 ng Consumers Act. Ang OneGen ay isang insurance company na kilalang nagbebenta ng Motorist and Vehicle Protection (MVP) Privilege Card na kasalukuyang mayroon ng 250,000 card holders sa loob lamang ng dalawang taon sa industriya. Wala ring hinihinging sales quota o membership fee para sa mga distributors ang kompanya na isang common practice ng pyramiding schemes. Iginiit ng OneGen na dapat na maglabas ng official guidelines ang DTI para madaling malaman ng publiko ang pyramidng scam at hindi basta na lamang maglabas ng pahayag na lubhang makakasira sa isang lehitimong negosyo.</body>
<link>http://www.philstar.com/Article.aspx?articleId=280356&amp;publicationSubCategoryId=92</link>
</article>
<article>
<title>PPA deal tinuligsa ni Rep. Zialcita</title>
<author></author>
<date>
<month>June</month>
<day>04</day>
<year>2005</year>
</date>
<body>&amp;quot;Ikasisira ng reputasyon at integridad ni Pangulong Arroyo ang ginawa ng Philippine Ports Authority na pag-extend sa kontrata ng International Container Terminal Services Inc. (ICTSI).&amp;quot; Ito ang matinding agam-agam ni Rep. Eduardo Zialcita ng Para&amp;ntilde;aque matapos niyang malaman ang orihinal na kontrata ng ICTSI, na sa 2013 pa magtatapos, ay biglang pinalawig ng PPA hanggang sa taong 2030 nang hindi man lamang dumaan sa public bidding. &amp;quot;Walang anumang benepisyo ang makakapag-justify sa pag-extend ng ICTSI contract nang walang public bidding dahil ang pagpapatupad nito ay magaganap sa buong termino ni Pangulong Arroyo at ng tatlo pang presidente na hahalili sa kanya,&amp;quot; ani Zialcita. Ang contract extension ng ICTSI, na naganap kamakailan lang ay kinumpirma ni PPA assistant General Manager Benjamin Cecilio sa isang masusing imbestigasyong isinagawa ng House committee on oversight. Gayunpaman, sinabi ni Cecilio na ang bagong kontrata na nagkakahalaga ng $125-milyon, ay nangangailangan pa ng final approval ng Pangul</body>
<link>http://www.philstar.com/Article.aspx?articleId=280363&amp;publicationSubCategoryId=92</link>
</article>
<article>
<title>Teddy Benigno pumanaw na</title>
<author>Ellen Fernando</author>
<date>
<month>June</month>
<day>04</day>
<year>2005</year>
</date>
<body>Pumanaw na kahapon sa edad na 81 ang dating Press Secretary at kolumnista ng Philippine STAR (kapatid ng pahayagang Pilipino Star Ngayon), na si Teddy Benigno matapos na maratay ng ilang linggo sa Makati Medical Center dahil sa sakit na liver cancer. Isinugod sa ospital ang dating kalihim noong Mayo 11. Ang labi ay ibuburol sa Magallanes church. Si Benigno ay nagsilbing kalihim sa Office of the Press Secretary ng panahon ng Aquino administration. Nagpahayag naman ng kanyang pakikiramay si Pangulong Arroyo sa pagpanaw ni Benigno. Sinabi ng Pangulo na malaking kawalan si Benigno dahil sa taglay nitong talino, dedikasyon at may natatanging pananaw sa pagsisilbi sa publiko. (Ulat ni Ellen Fernando)</body>
<link>http://www.philstar.com/Article.aspx?articleId=280368&amp;publicationSubCategoryId=92</link>
</article>
<article>
<title>Malaria nanalasa sa Rizal</title>
<author>Edwin Balasa</author>
<date>
<month>June</month>
<day>05</day>
<year>2005</year>
</date>
<body>Nangangamba ang mga residente ng lalawigan ng Rizal dahil sa patuloy na pagtaas ng bilang ng mga tinamaan ng nakamamatay na sakit na malaria makaraang makapagtala ang Department of Health (DOH)-Rizal chapter ng 200 kaso ng sakit sa anim na bayan dito at patuloy pang dumarami. Ayon kay Dr. Gino Silvestre, Medical Officer IV ng DOH at tumatayong Malariatologist na nakabase sa Binangonan, Rizal, patuloy ang ginagawa nilang pagmo-monitor sa lalawigan, partikular sa mga bayan ng San Mateo kung saan naitala ang pinakamataas na bilang na umaabot sa 71 katao ang tinamaan ng nasabing sakit; Tanay, Angono, Taytay, Rodriguez (Montalban) at lungsod ng Antipolo dahil sa pagkalat ng killer malaria sa buong probinsiya. Nabatid pa mula kay Silvestre na karamihan sa mga tinamaan ay mga batang nasa edad 1 hanggang 5-taong gulang habang ang pinakamatanda ay nasa edad 70. Dahil dito, kumilos na ang mga alkalde ng mga nabanggit na bayan sa pamamagitan ng pagbili ng gamot pangontra sa sakit kung saan ang pinakamahal ay umaabot sa P2,000 kada isa. Nagsasagawa na rin ng pag-spray at pamamahagi ng kulambo na mayroong gamot sa mga apektadong lugar ang grupo ng mga doktor matapos na magsagawa ng pagkuha ng sampol ng mga dugo sa mga naapektuhang biktima. Nauna rito, nasawi bunga ng cerebral malaria sina Reyster Langit, ang anak ng beteranong mediamen na si Rey Langit, reporter ng DIWZ na si Christian Macadaig, 48 at cameraman na si Arnold Danare, 25, matapos makagat ng killer mosquito nang umakyat ang mga ito sa bundok ng Palawan para sa isang documentary mission na ipapalabas sa programang &amp;quot;Kasangga mo ay Langit&amp;quot; sa Channel 9. (Ulat ni Edwin Balasa)</body>
<link>http://www.philstar.com/Article.aspx?articleId=280458&amp;publicationSubCategoryId=92</link>
</article>
<article>
<title>Bibitaying OFW sa Riyadh sasagipin ng Palasyo</title>
<author>Ellen Fernando</author>
<date>
<month>June</month>
<day>05</day>
<year>2005</year>
</date>
<body>Tiniyak kahapon ng Malaca&amp;ntilde;ang na ginagawa na lahat ng gobyerno ang legal na pamamaraan upang sagipin ang isang overseas Filipino worker (OFW) na sinentensyahan ng kamatayan dahil sa pagpatay sa isang Pakistani taxicab driver sa Riyadh, Kingdom of Saudi Arabia (KSA) kamakailan. Ayon kay Press Sec. at Presidential Spokesman Ignacio Bunye, inatasan na nila si Foreign Affairs Sec. Alberto Romulo na magsagawa ng kaukulang representasyon sa gobyerno ng Saudi para sa posibleng pagrebisa sa death sentence na ipinataw sa OFW na si Reynaldo &amp;quot;Fahad&amp;quot; Cortez. Sinabi ni Bunye na umaasa si Pangulong Arroyo na magtatagumpay ang mga Pinoy diplomats sa Embahada ng Pilipinas sa Riyadh sa isinasagawang hakbang upang masagip si Cortez sa tiyak na kamatayan. Base sa ulat ng DFA, si Cortez ay hinatulan noong Mayo 11 dahil sa pagkakasaksak nito sanhi ng pagkasawi ng isang Pakistani driver noong Mayo 19, 2002 matapos na tumangging makipagtalik dito. Matapos na makarating ang ulat, agad na iniutos ni Romulo kay RP Ambassador to Riyadh Bahnarim Guinomla na gamitin lahat ang legal na alternatibo sa Sharia law upang masagip ang buhay ni Cortez. (Ulat ni Ellen Fernando)</body>
<link>http://www.philstar.com/Article.aspx?articleId=280468&amp;publicationSubCategoryId=92</link>
</article>
<article>
<title>QC judge nakialam sa kaso, kinastigo ng SC</title>
<author>Grace dela Cruz</author>
<date>
<month>June</month>
<day>05</day>
<year>2005</year>
</date>
<body>Dahil sa umanoy pakikialam sa trabaho ng isang precinct commander, kinastigo ng Supreme Court (SC) ang isang hukom at pinagmulta pa ito. Sa 18-pahinang desisyon ng SC, sinabi nito na guilty sa gross misconduct si Judge Fatima G. Asdala ng Quezon City Regional Trial Court Branch 87 matapos na pakialaman umano nito ang isang kasong hawak ng pulisya para sa isang inquest. Ayon sa SC, sa ilalim ng Canon 2 ng Code of Judicial Conduct, ang isang hukom ay dapat na umiwas sa anumang di karapat-dapat at hindi magandang gawain. Batay sa rekord ng korte, hiniling umano ni Adala na mai-release ang detainee na si Wilfred Herbst at ito ay maisailalim sa kanyang kostudya at magkaroon na lamang ng pagkakasundo sa dalawang panig. Nagreklamo ang complainant na si Melencio Manasala III sa Office of the Ombudsman laban kay Asdala dahil sa pang-iimpluwensya nang tawagan nito ang station commander ng Kamuning Police Station upang hilingin na pakawalan si Herbst. Nadiskubre na si Herbst ay kaanak ng pinsan ni Asdala. (Ulat ni Grace dela Cruz)</body>
<link>http://www.philstar.com/Article.aspx?articleId=280477&amp;publicationSubCategoryId=92</link>
</article>
<article>
<title>DFA kinalampag sa bangkay ng 4 na pinugutang Pinoy</title>
<author>Mer Layson</author>
<date>
<month>June</month>
<day>05</day>
<year>2005</year>
</date>
<body>Maging ang tatlong Kongresista ay humiling na rin sa Department of Foreign Affairs (DFA) na gawin ang lahat ng paraan para maiuwi sa bansa ang bangkay ng apat na Overseas Filipino Workers (OFWs) na pinugutan ng ulo sa Kingdom of Saudi Arabia (KSA) noong nakalipas na buwan. Ayon kina Reps. Mark Cojuangco, Antonio Cuenco at Ernesto Gidaya, marapat lamang na kalampagin ang DFA para magpadala ng apela sa pamahalaan ng KSA. Sinabi ng tatlong mambabatas, masakit para sa pamilya ng mga pinugutan nang malaman nila ang execution at mananatili umano ang pighati na nadarama nila kapag hindi ibinigay ang kanilang mga bangkay. Una nang ibinunyag ni Maita Santiago, secreary-general ng Migrante International, ang pagkapugot sa ulo nina Sergio Aldana, Miguel Fernandez Jr., Wilfredo Bautista at Antonio Alvesa. Itinuro ng apat na responsable sa pagpatay sa biktimang si Jaime dela Cruz. Ibinunyag ni Santiago na noong Marso 14, 2005 na pinugutan ang apat dahil na rin sa desisyong ipinataw ng Taif Higher Court na pinagtibay naman ng Makkah Tameez Court sa Saudi. Hindi man lamang umano nakarating sa kaalaman ng media at pamilya ng mga biktima ang ginawang pagpugot. Inihayag pa ni Santiago na ginawa ang pagpataw ng kamatayan sa kabila ng pagtanggap na ng &amp;quot;blood money&amp;quot; ng pamilyang dela Cruz at pagkakaroon na ng &amp;quot;amicable settlement&amp;quot; sa kinakaharap na kaso. Sinasabing ipinagbili ang mga ari-arian ng pamilya ng apat para ibayad sa pamilya ng biktima gayundin ang nakolektang contributions mula sa Filipino community sa Saudi ay itinuloy pa rin ang pagpugot. (Ulat ni Mer Layson)</body>
<link>http://www.philstar.com/Article.aspx?articleId=280481&amp;publicationSubCategoryId=92</link>
</article>
<article>
<title>Pagputol sa 70-taong gulang na puno pinatitigil</title>
<author>Malou Rongalerios</author>
<date>
<month>June</month>
<day>05</day>
<year>2005</year>
</date>
<body>Dahil sa pangamba ng landslide ngayong panahon ng tag-ulan, umapela kahapon si Southern Leyte Rep. Roger Mercado sa Department of Environment and Natural Resources (DENR) na pigilan ang pagputol sa mga punongkahoy na 70-taon na ang edad. Anim na puno na aniya na 70-taong gulang, tatlo ang Narra at lima ang Molave sa Brgy. Gawasin, Maasin ang naputol na ng isang pribadong kompanya matapos bigyan ng permiso ni Elpidio Simon, hepe ng community ng DENR. Nalalagay sa panganib ang mga residente ng Brgy. Gawasin na nasa itaas ng bundok, lalo na ngayong tag-ulan. Pinaiimbestigahan na ang insidente matapos isailalim ng Geosciences Bureau ang Brgy. Gawasin sa calamity zone dahil sa over logging. (Ulat ni Malou Rongalerios)</body>
<link>http://www.philstar.com/Article.aspx?articleId=280485&amp;publicationSubCategoryId=92</link>
</article>
<article>
<title>$200-M planong investment ng GSIS kinontra</title>
<author>MRongalerios</author>
<date>
<month>June</month>
<day>05</day>
<year>2005</year>
</date>
<body>Nagbabala kahapon si Catanduanes Rep. Joseph Santiago sa Government Service Insurance System (GSIS) sa plano nitong maglagak ng $200 milyong (P11 bilyon) investment sa ibang bansa ngayong taon. Ayon kay Rep. Santiago, mas kailangan ng Pilipinas ang dolyar at dapat maghintay ang GSIS ng mas tamang panahon upang maglabas ng dolyar sa bansa. Sinabi ng solon na magbibigay din ng maling senyales sa mga foreign investors kapag itinuloy ng GSIS ang nasabing plano. Ginagawa aniya ng gobyerno ang lahat ng paraan upang makahatak ng foreign investors sa Pilipinas, pero maglalabas naman ng investment ang GSIS sa ibang bansa. Sinabi ni Santiago na mas makakabuting mag-isip na lamang ng ibang negosyo sa loob ng Pilipinas ang GSIS kung nais nitong palakihin ang pondo ng mga empleyado ng gobyerno na miyembro ng GSIS. Dapat din aniyang isaalang-alang ng GSIS ang fiscal crisis na nararanasan ng bansa bago ito mamuhunan sa ibang bansa. (Ulat ni MRongalerios)</body>
<link>http://www.philstar.com/Article.aspx?articleId=280489&amp;publicationSubCategoryId=92</link>
</article>
<article>
<title>Ping idiniin pa kay Mayor!</title>
<author>Ni Ellen Fernando</author>
<date>
<month>June</month>
<day>06</day>
<year>2005</year>
</date>
<body>Isang masugid na supporter at campaigner ni Sen. Panfilo Lacson ang self-confessed jueteng operator na si Wilfredo Boy Mayor noong nakaraang presidential elections. Sinabi ito ni Ito Los Ba&amp;ntilde;os upang pabulaanan ang pahayag ni Mayor na tinulungan nito ang kandidatura ni Pangulong Gloria Macapagal-Arroyo sa nakalipas na halalan. Ayon sa natalong kandidato sa pagka-kongresista ng ikalawang distrito ng Albay, hindi tumulong sa kandidatura ni Pangulong Arroyo si Mayor. Aniya, masugid na tagasuporta ni Sen. Panfilo Lacson at ni Albay Rep. Carlos Imperial si Mayor. Tinulungan ni Mayor ang kandidatura ni Lacson sa kanilang lalawigan sa pamamagitan ni Ben Barra, ang tumatayong campaign manager ng senador sa lalawigan, aniya. &amp;quot;For my personal experience with Mr. Mayor, I can only conclude that he has zero credibility, is a man without any integrity, and is a political extortionist and a liar,&amp;quot; sabi pa ni Los Ba&amp;ntilde;os tungkol kay Mayor. Nauna rito, inilabas ng kampo ng oposisyon na naging coordinator umano ng Bigkis Pinoy Movement o President Gloria Macapagal-Arroyo for President Movement si Mayor at nagpakita pa ng isang dokumento ng pagkakakilanlan upang patunayan ito. Gayunpaman, sinabi ni Los Ba&amp;ntilde;os na posibleng nakakuha ng nasabing ID mula sa kanilang organisasyon at nilagyan ng kanyang litrato upang magmukhang lehitimong kasapi ito ng samahan. &amp;quot;I can only surmise that he was able to obtain these membership cards under the pretext that he would support the Presidents campaign, or that he was able to get blank cards which proliferated at that time, and affixed his name himself,&amp;quot; pahayag pa ni Los Ba&amp;ntilde;os sa wikang Ingles. Sinabi pa ni Los Ba&amp;ntilde;os na nakilala niya si Mayor noong 2003 habang inilalatag nito ang kanyang makinarya sa pagtakbo bilang kongresista. Kinausap umano siya ni Mayor at nagpahiwatig na susuportahan niya ang una dahil nakatakda itong tumakbo bilang alkalde ng Daraga, isa sa mga lalawigang sakop ng ikalawang distrito ng lalawigan. Muli umano siyang kinausap ni Mayor noong Disyembre 2003 upang manghingi ng P3 milyon bilang pondo sa pangangampanya sa kanilang kandidatura at kay Pangulong Arroyo. &amp;quot;Sinabi ko sa kanya na wala akong ganoong kalaking halaga at nagtitiwala na susuportahan pa rin niya ang aking pagkandidato at ang Pangulo,&amp;quot; pahayag pa ni Los Ba&amp;ntilde;os. Makalipas ang ilang buwan, muli umanong nangulit si Mayor ng pondo kay Los Ba&amp;ntilde;os sa kabila ng katotohanan na kakaunti lamang ang pisi nito para umusad ang kanyang kandidatura. &amp;quot;Dahil sa kanyang pangungulit, napilitan akong bigyan siya ng P50,000 upang makatulong sa kanyang gastusin sa pagsuporta sa aming kandidatura,&amp;quot; dagdag pa ni Los Ba&amp;ntilde;os. Gayunpaman, napag-alaman ni Los Ba&amp;ntilde;os na tumalon ng bakod si Mayor noong Abril at naging tauhan ito ni Barra. &amp;quot;When I encountered Mayor in the field and he again asked me for funding, I confronted him on this in a very incensed manner. I told him that as a former employee of then Sen. Arroyo, it is very important for me that he would support the Presidents bid,&amp;quot; paglilinaw pa ni Los Ba&amp;ntilde;os. Itinanggi umano ni Mayor ang paratang na talon-bakod subalit hindi na ito nangulit ng paghingi ng pondo mula kay Los Ba&amp;ntilde;os.</body>
<link>http://www.philstar.com/Article.aspx?articleId=280595&amp;publicationSubCategoryId=92</link>
</article>
<article>
<title>2 Pinoy na nakapatay sa Panama, inabsuwelto</title>
<author></author>
<date>
<month>June</month>
<day>06</day>
<year>2005</year>
</date>
<body>Dalawang Pinoy seafarer na nakulong sa Panama sa salang pagpatay sa isang Japanese ship officer, tatlong taon na ang nakakalipas ang nakabalik na sa bansa makaraang ipawalang-sala ng Panamanian court. Sina Noelito Pablona at Elmercito Racela, kapwa crew ng M/V Tajima ay dumating kahapon sa Ninoy Aquino International Airport (NAIA) lulan ng KLM flight KL-803 mula sa Panama via Amsterdam. Ang dalawang seamen na sinalubong ng kani-kanilang pamilya sa airport ay sinamahan sa kanilang pagbabalik nina Phil. Charge d Affaires Rodolfo Dumaplas at Rene Canlas, administrative and assistance to nationals officer ng DFA sa Panama City. Noong Abril 7,2002, inakusahn sina Pablona at Racela sa pagpatay sa Japanese ship officer habang ang kanilang barko ay naglalayag sa karagatan ng Panama. Subalit ayon kay atty. Rafael Rodriguez, isang Panamanian lawyer na nagtanggol sa dalawang seamen, nilabag ang karapatan ng kanyang kliyente dahil ang kanilang nilagdaang salaysay ay isinulat sa Japanese na hindi nila naintindihan at ang paglagda ay ginawa sa Japan. Sa isinagawang re-trial simula noong Mayo 18-20,2005, mula sa mga inihaing dokumento ng depensa, nakumbinsi ang 7-man jury na walang kasalanan ang mga akusado. (Butch Quejada)</body>
<link>http://www.philstar.com/Article.aspx?articleId=280604&amp;publicationSubCategoryId=92</link>
</article>
<article>
<title>2nd witness lalantad na!</title>
<author></author>
<date>
<month>June</month>
<day>06</day>
<year>2005</year>
</date>
<body>Isang mas matinding testigo sa jueteng ang ihaharap ni Lingayen-Dagupan Archbishop Oscar Cruz upang patibayan pa ang mga naunang testimonya ni Wilfredo Mayor sa Senado ngayon. Kumpiyansa si Archbishop Cruz na ang ihaharap nitong ikalawang testigo sa isinasagawang imbestigasyon sa Kamara at Senado hinggil sa jueteng operations sa bansa ay lalong magdidiin sa mga indibiduwal na nasasangkot sa nasabing illegal na sugal. Sinabi ng arsobispo, posibleng mas maraming nalalaman sa jueteng ang bagong testigo na magdadawit pa ng mga matataas na opisyal ng pamahalaan. &amp;quot;It is possible that this new witness will know more. He is highly placed in the jueteng hierachy. The outcome will be that this man will have additional knowledge of how jueteng is played and how much is paid to whom. He is in the high-level of jueteng hierarchy,&amp;quot; ani Cruz sa isang phone interview. Nabatid na bukod sa jueteng &amp;quot;blue book&amp;quot; o talaan ng jueteng payoffs, hawak ni Cruz ang ledger kung saan naka-detalye ang jueteng payola na tinatanggap kada araw ng mga barangay captains. Sinabi ni Cruz na ang lahat ng impormasyon na nasa ledger ay hindi gaanong makabuluhan kumpara sa naging rebelasyon ni Mayor at ang magiging testimonya ng 2nd witness. Kinumpirma ni Cruz na bukod sa bagong testigo ay muli silang haharap ni Mayor sa pagpapatuloy ng imbestigasyon sa joint committee ng Kongreso ngayong araw. May apat hanggang walong testigo ang ipipresenta ni Cruz sa joint committee inquiry. Aniya, lahat ng testigo na ngayon ay nasa magkakahiwalay na safehouse at binabantayan ng mga pari ay nananatiling matatag sa kabila ng mga pagbabanta sa kanilang buhay at ang iba ay nag-aantay ng kanilang pagharap sa imbestigasyon. Hiniling na ni Cruz sa Senado at Mababang Kapulungan na tingnan ang inihaing kaso laban kay Mayor matapos na mangako ang mga ito sa kanyang &amp;quot;immunity&amp;quot;. (Mike Frialde/Ellen Fernando)</body>
<link>http://www.philstar.com/Article.aspx?articleId=280613&amp;publicationSubCategoryId=92</link>
</article>
<article>
<title>Tape conversation ng 2004 election fraud vs PGMA ipalalabas ng opposition</title>
<author></author>
<date>
<month>June</month>
<day>06</day>
<year>2005</year>
</date>
<body>Hindi pa natatapos ang jueteng issue, niluluto na naman umano ng kampo ng oposisyon ang planong destabilisasyon laban sa Arroyo government. Ayon kay Press Sec. at Presidential Spokesman Ignacio Bunye, nakatanggap ng intelligence report ang Palasyo hinggil sa muling planong pagpapabagsak kay Pangulong Arroyo na may kaugnayan sa &amp;quot;election fraud&amp;quot; noong May 2004 national elections. Sinabi ni Bunye na ilang tao na nasa likod ng planong destabilisasyon ay magpapalabas ng isang &amp;quot;tape conversation&amp;quot; sa pagitan ng Pangulo at ng isang Comelec commissioner na nagsasabing plinano ang dayaan ng nagdaang halalan. Sinabi ni Bunye na ang tape na nagpapakita ng election fraud ay purong inimbento lamang. Aniya, sa kagustuhan na maging matibay at credible ang nasabing ebidensya, sinasabi ng mga plotters na ang tape ay nagmula sa source mula sa gobyerno ng Estados Unidos. Iginiit ni Bunye na mula sa isang opisyal sa US Embassy, pinabulaanan na may kinalaman ang US government sa destabilization laban sa Arroyo administration. &amp;quot;The embassy official said that about a month ago he heard of the alleged plot to drag the US government to the destabilization attempt, but he thought the story had died down,&amp;quot; ani Bunye. Binigyang-diin ng Malaca&amp;ntilde;ang na ang panibagong plano na pabagsakin ang Pangulo ay nagpapakita lamang na ang ilang miyembro ng oposisyon ay nakahanda sa smear campaign matapos na mabigo umano sila sa demolisyon laban sa First Family hinggil sa pagdadawit sa mga ito sa jueteng. Kaugnay nito, nagbabala ang AFP sa mga coup plotters na tigilan na ang maruming taktika para hikayatin ang militar na sumama sa hakbanging ibagsak ang gobyerno. Naalarma ang AFP sa natanggap na intelligence report hinggil sa patuloy na pagkilos ng mga destabilizer ng administrasyon ni Pangulong Arroyo na nagpapalutang ng samut-saring maruruming isyu upang mawala ang kumpiyansa ng militar at lumahok na sa isang mapangahas na pag-aaklas. (Ellen Fernando/Joy Cantos)</body>
<link>http://www.philstar.com/Article.aspx?articleId=280614&amp;publicationSubCategoryId=92</link>
</article>
<article>
<title>Dagdag-benepisyo sa working students isinulong ni Sen. Villar</title>
<author></author>
<date>
<month>June</month>
<day>06</day>
<year>2005</year>
</date>
<body>Nakakita ng kakampi sa Senado sa katauhan ni Sen. Manny Villar ang libo-libong working students sa bansa na nagpupunyaging makapagtapos ng pag-aaral sa pamamaitan ng sipag at tiyaga. Ayon kay Sen. Villar, panahon nang dagdagan ang tinatanggap na mga benepisyo ng mga working students kaya inihain nito ang Senate Bill 570 na layong mapalawak ang sakop ng pagbibigay trabaho sa mga estudyante. Aamyendahan ng panukala ang RA 7323 o Special Program for Employment of Students Law. Ayon kay Villar, ang suweldo ng mga working students ay hindi dapat bumaba sa minimum wage o suweldo na tinatanggap ng mga kawani sa pribadong sektor. Saludo din ang senador sa pagsisikap ng mga working students na mapaganda ang kanilang buhay sa sariling sikap at tiyaga. &amp;quot;Alam na alam ko ang hirap at dusa ng isang working student dahil pinagdaanan ko iyan noong nag-aaral pa ako sa UP. Mahirap pagsabayin ang pag-aaral at pagtatrabaho kaya saludo ako sa kanila dahil sa mataas na pagpapahalaga nila sa edukasyon,&amp;quot; ani Villar. (Rudy Andal)</body>
<link>http://www.philstar.com/Article.aspx?articleId=280624&amp;publicationSubCategoryId=92</link>
</article>
<article>
<title>Oust GMA sa June 25</title>
<author>Joy Cantos at Ellen Fernando</author>
<date>
<month>June</month>
<day>07</day>
<year>2005</year>
</date>
<body>Isang &amp;quot;people power&amp;quot; revolt na naglalayong patalsikin si Presidente Arroyo ang nakatakda sa Hunyo 25 kapag sinakyan ng taumbayan ang bagong tangkang gibain ang administrasyon sa pamamagitan ng isang &amp;quot;dinuktor&amp;quot; na taped conversation ng Pangulo at isang COMELEC official tungkol sa pandaraya noong nagdaang eleksyon. Kinumpirma ni AFP spokesman, Brig. General Jose Angel Honrado na &amp;quot;ginagapang&amp;quot; ng mga destabilizer ng pamahalaan ang mga opisyal at tauhan ng militar para maglunsad ng kudeta laban sa administrasyon. Hindi tinukoy ni Honrado kung sinu-sino ang bumubuo sa mga destabilizer. Ayon kay Presidential Spokesman Ignacio Bunye, ito ay bahagi ng nakarating na intelligence report sa Malaca&amp;ntilde;ang bilang bahagi ng desperadong tangka ng mga elementong nais mawala sa kapangyarihan ang Pangulo. Inamin din ng Palasyo na boses ni Pangulong Arroyo ang nasa audio ng tape subalit dinuktor na ito at hindi din si Comelec Commissioner Virgilio Garcillano ang kausap ng Pangulo ng illegally-wire tapped conversation kundi isang pulitiko na nagngangalang Gary. Nauna rito, pinasinungalingan ng oposisyon na may kinalaman ito sa naturang tangka. &amp;quot;Kung may ganyan kaming ebidensya, sana noon pa inilantad,&amp;quot; ani Senator Aquilino Pimentel. Iginiit naman ng Malaca&amp;ntilde;ang na palalabasin ng oposisyon na may bendisyon ng United States ang plano kung kaya palilitawin na ang tape ay nagmula sa mataas na opisyal ng US embassy. Nagsalita na ang embahada ng Amerika upang pabulaanan ito. Ayon kay Bunye, pati ang paglalantad sa jueteng witness na si Wilfredo Mayor ay kasama rin sa planong wasakin ang administrasyon ng mga elementong desperado na. Sa ginanap na hearing sa Senado kahapon, lumantad din ang isang testigo para patotohanang si Mayor ay isa lang coordinator at hindi big time operator na walang kakayahang magbayad ng milyones sa mga opisyal ng pamahalaan. Si Mayor ay nakatakdang ulanin ng katakut-takot na libel cases mula sa mga taong idinawit niya sa jueteng anomaly. Nakahanda naman ang mga sound experts na makipagtulungan sa NBI upang ma-detect kung alin sa mga lumalabas na tape ang orihinal at ang dinuktor. (Ulat nina Joy Cantos at Ellen Fernando)</body>
<link>http://www.philstar.com/Article.aspx?articleId=280711&amp;publicationSubCategoryId=92</link>
</article>
<article>
<title>Mike A. idinawit na</title>
<author>Rudy Andal</author>
<date>
<month>June</month>
<day>07</day>
<year>2005</year>
</date>
<body>Idinawit na ng lumutang na testigo sa pagpapatuloy ng imbestigasyon ng Senado sa jueteng scam ang pangalan ni First Gentleman Mike Arroyo. Bukod kay Atty. Mike, muling idiniin din ng testigong si Richard Garcia si Pampanga Rep. Mikey Arroyo pero nabigo nitong maidawit si Pangulong Arroyo sa jueteng payola. Humarap si Garcia, 2nd witness ni Lingayen-Dagupan Archbishop Oscar Cruz, sa pagpapatuloy kahapon ng pagdinig ng senate committee on public order and illegal drugs ni Sen. Manuel Villar Jr. at games, amusement and sports ni Sen. Lito Lapid, hinggil sa jueteng controversy. Idinetalye ni Garcia, isang self-confessed jueteng facilitator na dating miyembro din ng Philippine Constabulary (PC), sa komite ang kanyang kaalaman sa pagiging bagman sa Bicol region hinggil sa jueteng operations pati ang kaalaman nito hinggil sa sugal na masiao, pick 2 at iba pa sa Mindanao. Idinagdag pa nito, kaya umano siya lumutang ay dahil hindi na niya masikmura ang ginagawa ng mga gobernador at alkalde hinggil sa pagtrato ng mga ito sa police officials lalo na kapag hindi pumapayag sa jueteng operations. Aniya, isang provincial director sa Camarines Sur ang ipinatanggal ng gobernador matapos ipahinto ang jueteng operations dito kung saan ay ginamit pa umano ang isang Atty. Arroyo ng Palasyo para tawagan ang regional director ng pulisya. Wika nito sa komite, siya ang direktang nakikipag-ugnayan kay Col. Pierre Bucsit noong panahon ni Gen. Rodolfo Thor sa region 5 hinggil sa jueteng operations at iba pang pagkakaperahan dito. Aniya, may blessing ng mga gobernador at local officials ang jueteng operations kapalit ng jueteng payola. Kabilang sa mga itinuro ni Garcia sina dating Pampanga Vice-Gov. at ngayon ay Rep. Mikey Arroyo alyas Lion King, Camarines Sur Gov. Luis Rey Villafuerte, ang ama nitong si Rep. Luis Villafuerte at iba pang opisyal sa Bicol na nakikinabang sa jueteng operations. Idinawit din ni Garcia ang pangalan ni dating DOTC Assistant Secretary Rene Maglanque bilang nakikinabang sa jueteng operations. Unang binanggit si Maglanque na jueteng benefactor ng unang testigo na si Wilfredo Mayor. Mariing itinanggi ni Maglanque na nakikinabang siya sa jueteng operations. Minaliit naman ni Sen. Miriam Defensor-Santiago ang testimonya ng pangalawagang testigo ni Bishop Cruz na si Garcia matapos idawit na nito ang mag-amang Arroyo. Wika pa ni Sen. Santiago, pawang hearsay pa rin ang mga testimonya ni Garcia kaya ang one hearsay plus 1 hearsay ay equals zero. Hiniling naman ni Sen. Juan Ponce Enrile na ipatawag ang lahat ng local , police at military officials na idinawit ng panibagong witness sa susunod na pagdinig ng komite sa Huwebes. Lumutang din ang isa pang testigo na si Abe Riva na sinabing collector siya ni dating Usec. Mario Espinosa para sa jueteng operations pero mariing itinanggi naman ito ni Espinosa sa kanyang press statement matapos mabigong mapaupo sa senate hearing kahapon. Pag-aaralan naman ng komite ang panukala ni Sen. Alfredo Lim na gawing araw-araw na ang pagsasagawa ng imbestigasyon hinggil sa jueteng. (Ulat ni Rudy Andal)</body>
<link>http://www.philstar.com/Article.aspx?articleId=280719&amp;publicationSubCategoryId=92</link>
</article>
<article>
<title>Pagbubukas ng klase gawing Setyembre</title>
<author>Rose Tamayo</author>
<date>
<month>June</month>
<day>07</day>
<year>2005</year>
</date>
<body>Hiniling kahapon ni Senate President Franklin Drilon kay Education Secretary Butch Abad na pag-aralang muli na baguhin ang pagbubukas ng klase mula Hunyo sa Setyembre. Sinabi ni Sen. Drilon, ang pag-urong ng pagbubukas ng klase sa Setyembre ay puwedeng isakatuparan sa susunod na taon kaya dapat ay pag-aralan na ito ng Department of Education (DepEd). Sa ilalim ng senate bill 1441, sinabi ni Drilon na dapat bigyang pansin ng DepEd na maulan ang pasukan kapag Hunyo bukod sa karaniwan na itong panahon ng bagyo na nagdudulot ng pagkaparalisa ng klase sa bansa. Samantala, siniguro naman ni Caloocan City Mayor Recom Echeverri na magkakaroon ng sapat na pasilidad ang mga paaralan matapos ipamahagi ng pamahalaang lungsod ang may 5,000 arm chair at school desks. Sinabi ni Echeverri, panimula lamang ang 5,000 arm chair at desks na ito na ipamamahagi sa 85 pampublikong paaralan sa lungsod kung saan ay 59 ang elementary at 26 naman ang high school. Bukod dito, naglaan din ng P100,000 ang city government para sa pagsasaayos ng mga school buildings. Namahagi din ng 150,000 na school bags at supplies si Mayor Echeverri sa mga elementary student ng lungsod. (Ulat ni Rose Tamayo)</body>
<link>http://www.philstar.com/Article.aspx?articleId=280726&amp;publicationSubCategoryId=92</link>
</article>
<article>
<title>400 NBI employees masisibak</title>
<author>Danilo Garcia</author>
<date>
<month>June</month>
<day>07</day>
<year>2005</year>
</date>
<body>Aabot sa 400 na empleyado ng National Bureau of Investigation (NBI) ang masisibak sa trabaho bilang bahagi ng pagtitipid sa gastusin ng pamahalaan. Ito ay matapos na pormal na ibaba ng Department of Justice (DOJ) ang reorganization sa lahat ng sangay nito kabilang ang NBI para makatipid umano sa gastusin ang kagawaran. Kabilang sa mga mawawalan ng trabaho ay ang mga casual at contractual employees ng NBI sa kabila na may ilang taon ng naglingkod ang mga ito sa nasabing ahensiya kahit hindi naging regular na empleyado. Napag-alaman na mayroong mga empleyado ng NBI na kasama sa masisibak ay mayroong 19 na taong naglilingkod sa ahensiya na hindi naging regular. Ang ilan sa mga apektado ay ang mga sekretarya, computer encoder, maintenance, clerk at cashier. Aminado naman si NBI director Reynaldo Wycoco, na malaking kawalan at posibleng maapektuhan ang manpower ng kagawaran. (Ulat ni Danilo Garcia)</body>
<link>http://www.philstar.com/Article.aspx?articleId=280732&amp;publicationSubCategoryId=92</link>
</article>
<article>
<title>Tape galing sa abogado ni Erap</title>
<author>Malou Rongalerios</author>
<date>
<month>June</month>
<day>08</day>
<year>2005</year>
</date>
<body>Isang dating abogado ni ex-President Estrada ang nagpalabas ng kontrobersiyal na taped conversation ni Presidente Arroyo at Comelec Commissioner Virgilio Garcillano hinggil sa di umanoy pandaraya noong nakaraang eleksiyon. Inamin ni Atty. Allan Paguia na siya ang source ng kontrobersiyal na audio tape at hindi siya natatakot maharap sa asunto dahil sa kanyang ginawa. Ang laman ng recording ay nagpapakitang ipinagkanulo ng Pangulo ang tiwala ng publiko, ani Paguia sa isang interview. Inamin rin ni Paguia na siya ang nagsalita o nagbigay ng introduction sa tape ngunit itinanggi nito kung saan niya nakuha ang rekord ng naturang pag-uusap. Ipinagmalaki ni Paguia na hindi siya maaring idemanda ng gobyerno dahi hindi niya desisyon ang lumabas upang aminin na siya ang source ng tape kundi katungkulan niya ito sa bansa. Hindi aniya isyu kung paano siya nagkaroon ng kopya ng tape dahil mas dapat tingnan ang nilalaman nito. &amp;quot;Its not as important as the contents of the tape. How I got hold of it is secondary,&amp;quot; pahayag ni Paguia. Sinabi ng ilang maka-administrasyong mambabatas na dapat sampahan ng kaso si Paguia dahil lumabag ito sa wiretapping law, ang sinumang gumawa ng tape at pagmulan ng destabilisasyon sa gobyerno. Hindi na rin aniya maituturing na abogado si Paguia matapos bawiin ng Supreme Court ang lisensiya nito dahil sa breach of legal ethics. Nauna rito, nagbabala ang Palasyo na ipaghaharap ng sakdal ang sino mang pinagmulan ng tape. (Ulat ni Malou Rongalerios)</body>
<link>http://www.philstar.com/Article.aspx?articleId=280833&amp;publicationSubCategoryId=92</link>
</article>
<article>
<title>2 tape ni GMA pineke  NBI</title>
<author>Danilo Garcia</author>
<date>
<month>June</month>
<day>08</day>
<year>2005</year>
</date>
<body>Inihayag ng National Bureau on Investigation (NBI) na posibleng parehong dinoktor ang parehong bersiyon ng audio compact disc ukol sa pakikipag-usap ni Pangulong Arroyo kay Commissioner Garcillano. Itoy matapos na ilabas kahapon ni NBI Director Reynaldo Wycoco ang isinagawa nilang pagsusuri sa dalawang voice tape na ipinasa sa kanila ni Presidential Spokesman Ignacio Bunye at ang pangalawang tape. Sinabi ni Engr. Roy Catajena, hepe ng NBI-Engineering and Electronic Division, magkaiba ang &amp;quot;wave form o frequency&amp;quot; ng boses ng lalaki sa dalawang tape na nilagyan nila ng mas malakas na tunog na &amp;quot;original&amp;quot; habang ang mas mahina naman ay &amp;quot;tampered&amp;quot;. Sa una ay si Garcillano ang kausap ni GMA at tumagal ang pag-uusap ng 13 minutes habang sa 2nd copy ay isang Gary umano ang kausap ng Pangulo na umabot ng 15 minutes. Lumabas naman na iisa lamang ang babae na nagsalita sa parehong tape dahil sa magkatugma ang wave form nito. Hindi rin pinangalanan ni Wycoco ang lalaki na kausap na sinasabing si Garcillano umano, maging lalaki na nagbigay ng introduction sa parehong tape bago ang pag-uusap. &amp;quot;There is a possibility that both CDs are tampered because they were both edited. Patunay nito ang pagkakaroon ng voice-over at posibleng nagkaroon lamang ng cut and paste sa ini-rekord na pag-uusap,&amp;quot; ani Wycoco. Idinagdag pa nito na nasa proseso pa sila ngayon sa pagkumpirma kung sino nga ang mga taong nagsalita sa naturang tape ngunit hindi na dito kabilang ang babae na inamin na ng Malaca&amp;ntilde;ang na si Pangulong Arroyo nga. Ipasusuri sa civilian expert ang CD at kung kailangan ay ipasisiyasat sa FBI. (Ulat ni Danilo Garcia)</body>
<link>http://www.philstar.com/Article.aspx?articleId=280842&amp;publicationSubCategoryId=92</link>
</article>
<article>
<title>3 retired generals tinukoy sa destabilization plot</title>
<author>Joy Cantos</author>
<date>
<month>June</month>
<day>08</day>
<year>2005</year>
</date>
<body>Tatlong retiradong heneral ng AFP ang natukoy na nasa likod ng destabilization plot laban sa administrasyon ni Pangulong Gloria Macapagal-Arroyo. Sa ginanap na press briefing sa Camp Aguinaldo, kinilala ni AFP-Public Information Office (AFP-PIO) Chief Lt. Col. Buenaventura Pascual ang nasabing mga retiradong heneral na kasalukuyang isinasailalim sa surveillance operations na sina ret. Major Gen. Fortunato Abat, ret. Commodore Ismael Aparri at ret. Brig. Gen. Angel Sadang. Si Abat ang isa sa mga lider ng Federation of Retired Commissioned and Enlisted Soldiers (FORCES), si Aparri ang spokesman ng Young Enlisted Soldiers na kinabibilangan ng Retired Military for Soliditary (Yes Arms) at si Sadang naman ang kumakatawan sa Generals for Constitution. &amp;quot;Were cautious of their statements... their activities are being monitored&amp;quot;, pahayag ni Pascual sa Camp Aguinaldo reporters. Bagaman hindi direktang isinangkot ng opisyal ang tatlong nabanggit sa pangre-recruit ng mga sundalo sa destabilization plot ay ang mga ito umano ang nagpalutang ng mga iskandalo upang magsipag-aklas ang mga kasapi at opisyal ng AFP. Kabilang sa mga nasabing isyu ay ang multi-million pathway project sa loob ng Camp Aguinaldo na inaprubahan ni AFP Chief of Staff Gen. Efren Abu at ang Boracay military resort. (Ulat ni Joy Cantos)</body>
<link>http://www.philstar.com/Article.aspx?articleId=280850&amp;publicationSubCategoryId=92</link>
</article>
<article>
<title>Gamot na gawa sa Pinas, bagsak presyo sa India</title>
<author>Malou Rongalerios</author>
<date>
<month>June</month>
<day>08</day>
<year>2005</year>
</date>
<body>Mas murang ipinagbibili sa India ang gamot ng Pfizer na ginagawa at ibinebenta rin sa Pilipinas. Ito ang natuklasan sa isinagawang pagdinig kahapon ng House Committee on Trade na naglalayong pababain ang presyo ng gamot sa bansa. Ayon kay Rep. Ferjenel Biron, lumalabas na P7.80 lamang bawat tableta ng anti-hypertensive na gamot na Novac na nabili niya sa India pero dito sa Pilipinas ay ipinagbibili ito ng P70 bawat tableta. &amp;quot;How come the medicines sold in the country is expensive than that of India noting that the Pfizer products have the same quality,&amp;quot; ani Biron. Ipinakita rin nito sa pagdinig ng komite ang gamot na Ponstan na produkto rin ng Pfizer at nabili niya ng P1.80 pero ipinagbibili sa bansa ng P11.50. Tinanong naman ni Rep. Crispin Beltran ang vice president ng Mercury Drug kung magkano ang kinikita ng kompanya pero tumanggi itong magbigay ng testimonya. Hiniling ni Rep. Beltran na dumalo sa susunod na pagdinig ang kinatawan ng Bureau of Internal Revenue upang malaman ang financial condition ng Mercury Drugs. (Ulat ni Malou Rongalerios)</body>
<link>http://www.philstar.com/Article.aspx?articleId=280857&amp;publicationSubCategoryId=92</link>
</article>
<article>
<title>Termino ni GMA di matatapos</title>
<author>Malou Rongalerios/Ellen Fernando</author>
<date>
<month>June</month>
<day>08</day>
<year>2005</year>
</date>
<body>Kung hindi magbabago ang takbo ng ekonomiya ng bansa at ang sunud-sunod na kontrobersiya na kinasasangkutan ni Pangulong Arroyo at ng mga miyembro ng kanyang pamilya, posibleng magkatotoo na ang hula na hindi nito matapos ang kanyang termino bilang Pangulo ng bansa dahil rin sa jueteng na nagpatalsik sa puwesto kay dating Pangulong Estrada. Ayon sa isang mambabatas na tumangging magpabanggit ng pangalan, dumarami ang mga akusasyong ibinabato hindi lamang sa Pangulo kundi maging sa asawa at anak nito na nagsasangkot sa katiwalian kaya nanganganib na mag-aklas na ang mga mamamayan laban sa kasalukuyang administrasyon. Isa anyang indikasyon na humihina ang pamumuno ni Arroyo ay ang pagsadsad ng approval ratings nito na negative 33 kamakailan, ang pinakababa para sa isang pangulo simula noong 1986. Kumbinsido ang solon na mas sasadsad pa ang approval rating ni Arroyo dahil sa isyu ng jueteng at ng kontrobersiyal na tape na nagpapakita umano ng dayaan noong nakaraang eleksiyon. Matatandaan na napaulat sa PSN ang hula ng isang Danny Atienza na nagsabing hindi matatapos ni Arroyo ang kanyang termino. Ito rin ang humula na hindi matatapos ni dating Pangulong Joseph Estrada ang kanyang termino noong nakaupo pa itong presidente ng bansa. Bagaman at natapos ni Arroyo ang kanyang termino nang palitan nito si Estrada matapos ang EDSA 2, sinabi ng source na posibleng ngayon na magkatotoo ang hula kay Arroyo at hindi na tumagal sa panunungkulan hanggang 2010. Samantala, sinabi ni Executive Secretary Eduardo Ermita na walang sapat na basehan upang isulong ang impeachment laban sa Pangulo matapos ihayag ng oposisyon na impeachable offense ang ginawa nito hinggil sa nilalaman ng tape na may kaugnayan sa nagdaang halalan. Sinabi ni Ermita na hindi puwedeng ikumpara ang People Power 1 at 2. Bukod sa NBI, hihilingin rin ng Malaca&amp;ntilde;ang ang tulong ng National Telecommunications Commission na siyang magde-detect ng tape kung peke o orihinal ito. (Ulat nina Malou Rongalerios/Ellen Fernando)</body>
<link>http://www.philstar.com/Article.aspx?articleId=280859&amp;publicationSubCategoryId=92</link>
</article>
<article>
<title>Integrated jail facility itatayo sa Rizal o QC</title>
<author>Rudy Andal</author>
<date>
<month>June</month>
<day>08</day>
<year>2005</year>
</date>
<body>Pinagpipilian na ang lalawigan ng Rizal at lungsod ng Quezon sa pagtatayuan ng integrated jail facility. Iginiit ni Sen. Manny Villar ang agarang pagpapatupad ng reporma sa mga bilanggo sa bansa pati na rin ang pamamalakad sa mga ito. Ang hakbang ay ginawa ng senador sa ginawang pagdinig ng Senado sa kanyang inihaing Senate Bill (SB) 1984 na naglalayong magtatag ng isang integrated jail facility sa kalakhang Maynila at iba pang lungsod sa bansa. Sa talaan ng Bureau of Jail Management and Penology (BJMP), tinatayang lolobo sa loob ng 10 taon ng hanggang 194,333 ang kasalukuyang 61,038 na bilang ng bilanggo sa bansa. Kaakibat nito ang inaasahang paglala ng pagsisikip ng mga selda, maruming paligid, jailbreaks at mga sakit na may kaugnayan sa marumi at masikip na kapaligiran. &amp;quot;Mala-sardinas na ang kalagayan ng mga preso sa mga bilangguan. Mas pinapalala pa ang kanilang sitwasyon ng kakarampot na allowance, kakulangan ng mga kawani ng BJMP at kalunus-lunos na kalagayan ng mga selda. Panahon nang repasuhin ang kasalukuyang kondisyon ng ating mga bilangguan,&amp;quot; ani Villar, chairman ng committee on public order and illegal drugs. Kabilang ang 200 ektaryang lote sa Tanay, Rizal; 76 ektaryang lote sa Fairview, QC at sa malawak na lupain ng Rodriguez, Rizal ang ilan sa mga lugar na kinokonsidera ng BJMP na pagtatayuan ng kanilang integrated metro reformatory center. Pag-aaralan na ng komite ni Villar ang panukalang ito ng BJMP na alinsunod din sa SB 1984. (Ulat ni Rudy Andal)</body>
<link>http://www.philstar.com/Article.aspx?articleId=280865&amp;publicationSubCategoryId=92</link>
</article>
<article>
<title>'Gutom na kami' - Kubrador</title>
<author>Ellen Fernando,Danilo Garcia at Ding Cervantes</author>
<date>
<month>June</month>
<day>09</day>
<year>2005</year>
</date>
<body>Kumakalam na ang mga sikmura at wala nang makain ang mga libu-libong kubrador ng jueteng at kanilang pamilya sa buong bansa matapos na mapatigil ang operasyon nito kasabay ng pagsasagawa ng imbestigasyon sa Senado at Kamara upang matukoy ang mga operators at protectors nito. Sa isinagawang pulong balitaan ng mga kubrador at kabo sa Maynila kahapon, nagkaisa silang nanawagan kay Pangulong Gloria Macapagal-Arroyo na sila ay saklolohan at magbigay ng mabilis na alternatibong trabaho para mapunan ang kanilang pang-araw-araw na pangangailan. Ayon kay Rogelio Viado, tagapagsalita ng &amp;quot;Kilusan para sa Legalisasyon ng Jueteng&amp;quot; mula sa Central Luzon, wala na silang ibang pagpipilian para maibalik lamang ang kanilang pinagkakakitaan kundi ang suportahang gawing legal ang operasyon ng jueteng sa bansa. Sinabi ng Viado na dilat na ang kanilang mga mata sa kahihintay sa mga pangakong livelihood program ng Pangulo kapalit ng kanilang nawalang trabaho. Dahil dito, nakatakdang maghain ng pormal na kahilingan ang kilusan sa Kongreso upang hilingin sa mga mambabatas na isulong ang legalisasyon ng jueteng. Aniya, maging sa Palasyo ay nakahanda silang tumungo upang personal na makiusap sa Pangulo na unang nag-utos ng &amp;quot;all-out war against jueteng&amp;quot; at nanindigan sa kampanyang alisin ang illegal na sugal sa bansa. Kakalampagin pa ng mga kabo ang gobyerno sa pamamagitan ng inihanda nilang kilos-protesta bukas at sa mga susunod na araw sa Luneta. Kabilang sa kanilang ipahahayag ay ang pagsuporta sa pagkilos upang gawing lehitimo ang operasyon ng jueteng sa pamamagitan ng pagsasailalim sa kontrol ng PAGCOR o ng PCSO upang mapakinabangan ng gobyerno sa halip na sa kamay ng mga corrupt officials. Hihikayatin ng mga ito ang mga mambabatas na buksan ang kanilang mga mata sa katotohanan at isantabi ang mga pagkakaiba para sa kapakanan ng taumbayan. Naniniwala ang grupo na kapag ganap nang legal ang jueteng ay maibabalik ang kanilang nawalang trabaho sa pamamagitan ng ilalatag na sistema ng PAGCOR o PCSO. Samantala, umabot sa 100 pamilya sa Mabalacat, Pampanga na umaasa lamang sa kita ng jueteng ang nagsimulang dumagsa kahapon sa tanggapan ng DSWD dito upang humingi ng posibleng livelihood loans. &amp;quot;This is a calamity. This is an economic crisis that calls for alternatives (for displaced families),&amp;quot; ani Mayor Marino Morales na siyang nakipag-ugnayan kay municipal welfare officer Lapurisima Gomez upang magpalabas ng halagang P5,000 livelihood kada pamilya na labis na naapektuhan sa pagkawala ng jueteng. (Ulat nina Ellen Fernando,Danilo Garcia at Ding Cervantes)</body>
<link>http://www.philstar.com/Article.aspx?articleId=280956&amp;publicationSubCategoryId=92</link>
</article>
<article>
<title>Lalaki sa 'mahiwagang tape' ni PGMA lumutang sa NBI</title>
<author>Danilo Garcia/Angie dela Cruz</author>
<date>
<month>June</month>
<day>09</day>
<year>2005</year>
</date>
<body>Personal na nagtungo kahapon sa National Bureau of Investigation (NBI) ang lalaki na nagngangalang &amp;quot;Gary&amp;quot; na kausap ni Pangulong Arroyo sa kontrobersyal na audio tape na iniuugnay sa dayaan ng nagdaang presidential elections. Nagpakilala ang nasabing lalaki sa tanggapan ni NBI Director Reynaldo Wycoco na si Edgar H. Ruado, binata, at chief of staff ni Negros Occidental Rep. Ignacio Arroyo. Inamin nito na nagkaroon nga siya ng pakikipag-usap sa Pangulo at maging sa First Gentleman ng maraming beses noong kasagsagan ng 2004 elections. Ngunit normal lamang umano ito dahil sa nagsilbi siyang regional political officer sa Southern Tagalog at pinuno rin ng mga regional officer ni Pangulong Arroyo ng naturang panahon. Pinasisinungalingan ni Ruado na si Comelec Commissioner Virgilio Garcillano ang kausap ng Pangulo sa naturang audio tape na umanoy illegal na na-wire tap. Kaugnay nito, natuklasan ng National Telecommunications Commission (NTC) na isang sindikato mula sa labas ng bansa ang nasa likod ng audio tape ng Pangulo. Inamin ng NTC na wala pang ka-modernong communication equipment dito sa Pilipinas na siyang ginamit upang marekord ang pag-uusap ng Pangulo. Nilinis naman ng NTC ang Globe, Smart at Sun Cellular sa hinalang kasabwat ang mga ito sa pangwa-wire tap. (Ulat nina Danilo Garcia/Angie dela Cruz)</body>
<link>http://www.philstar.com/Article.aspx?articleId=280963&amp;publicationSubCategoryId=92</link>
</article>
<article>
<title>Customs chief Lina isinabit sa jueteng</title>
<author>Rudy Andal/Ellen Fernando</author>
<date>
<month>June</month>
<day>09</day>
<year>2005</year>
</date>
<body>Malamang ipatawag si Bureau of Customs Commissioner Bert Lina sa imbestigasyon sa Senado dahil nakakaladkad ang pangalan niya sa jueteng operator sa Laguna. Ayon sa isang miyembro ng komite na dumidinig sa jueteng scandal, ang involvement ni Lina sa jueteng ay common knowledge sa Laguna at lumalabas na malaking isda si Lina pagdating sa naturang illegal numbers game. Sinabi ng impormante na humiling ng anonymity, na pinag-aaralan na ng komite ang pagpapatawag kay Lina sa Senado. Sa isang ralated development, kasalukuyan din umanong namomoroblema si Lina dahil bagsak ang first quarter collection ng BOC sa ilalim ng pamumuno niya. Lubhang prohibitive umano ang taas ng sinisingil ni Lina sa mga importers para sana ipantakip nito sa kakulangan ng koleksyon ng ahensiya. Bukod sa pagiging BOC commissioner, si Lina din ang may hawak ng Fedex franchise sa bansa. Samantala, isang &amp;quot;white paper&amp;quot; ang kumalat sa media ngayon na nag-uugnay kay Batangas Rep. Hermilando Mandanas sa jueteng at sa ibat ibang uri ng katiwalian. Partikular na iniuugnay si Mandanas kay Batangas Governor Arman Sanchez, hinihinalang gambling lord sa Batangas na kakutsaba nito sa pagpapatakbo ng jueteng sa nasabing lalawigan. Pinabulaanan naman ni Mandanas ang akusasyon na nagdadawit sa kanya sa jueteng at sa pagiging malapit nito kay Sanchez dahil ito aniyay black propaganda lamang. Hinihinala nito na ang white paper ay nagmula sa kalaban sa politika, ilang malalapit na tao kay First Gentleman Mike Arroyo, sa PAGCOR at DOF na umanoy pinagmulan ng nasabing liham. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=280973&amp;publicationSubCategoryId=92</link>
</article>
<article>
<title>PGMA at Recom nagtulungan sa supplemental feeding program</title>
<author>Ellen Fernando</author>
<date>
<month>June</month>
<day>09</day>
<year>2005</year>
</date>
<body>Pinangunahan nina Pangulong Gloria Macapagal-Arroyo at Caloocan City Mayor Enrico &amp;quot;Recom&amp;quot; Echiverri ang paglulunsad ng supplemental feeding program ng pamahalaan gayundin ang pamamahagi ng libreng school bags at gamit sa mga mag-aaral sa Camarin. Ayon kay Echiverri, tinatayang 6,000 mag-aaral ng Camarin-D Elem. School ang nabiyayaan sa feeding program na isinagawa ng Department of Education (DepEd) at libreng school bags mula naman sa lokal na pamahalaan. Bukod dito, inisyal na nakinabang sa gulay at ibinenta sa murang halaga ng Department of Agriculture (DA) sa 10,000 residente sa Camarin. Nauna rito, upang makatulong sa hirap na nararanasan ng mga mamamayan kasabay ng pagsisimula ng pasukan, tinatayang 150,000 school bags na may lamang gamit sa paaralan ang ipinamahagi sa lahat ng mag-aaral sa mga pampublikong elementarya sa lungsod. (Ulat ni Ellen Fernando)</body>
<link>http://www.philstar.com/Article.aspx?articleId=280974&amp;publicationSubCategoryId=92</link>
</article>
<article>
<title>Extensive inspection sa mga domestic ship</title>
<author>Mer Layson</author>
<date>
<month>June</month>
<day>09</day>
<year>2005</year>
</date>
<body>Isinulong ngayon ng grupong United Filipino Seafarers (UFS) na magkaroon ng extensive inspection sa lahat ng domestic passenger vessels na pumapalaot sa ating karagatan. Ginawa ng UFS ang kampanya bunsod na rin ng natuklasang paglabag sa Maritime Safety Law ng barkong M/V Manila Bay na pag-aari ng Gothong Lines noong inspeksiyunin ito ng mga tauhan ng Philippine Coast Guard (PCG) at Maritime Industry Authority (MARINA) kung saan ay nakitaan ng 11 deficiencies ang nasabing barko. Dahil sa mga nabanggit na deficiencies kung kaya pinagbabayad ng MARINA ang pamunuan ng Gothong Lines ng P200,000 bilang penalties na nakita ng PCG at MARINA sa MV Manila Bay noong inspeksiyunin. Nagsagawa rin ng sorpresang inspeksiyon ang PCG sa isa pang barko ng Gothong Lines na MV Subic Bay kamakalawa kung saan ay apat na minor deficiencies ang nakita. Ayon kay Nelson Ramirez, pangulo ng UFS, ayaw na nilang maulit ang malagim na nagaganap na trahedya sa karagatan lalo na ngayong panahon ng tag-ulan kaya ngayon pa lamang ay dapat na umanong kumilos ang mga ahensiya ng pamahalaan. (Ulat ni Mer Layson)</body>
<link>http://www.philstar.com/Article.aspx?articleId=280985&amp;publicationSubCategoryId=92</link>
</article>
<article>
<title>50 sentimos kada litro itinaas ng Shell</title>
<author>Edwin Balasa</author>
<date>
<month>June</month>
<day>09</day>
<year>2005</year>
</date>
<body>Nagtaas kahapon ng tanghali ng 50 sentimos kada litro ng kanilang produktong petrolyo ang Pilipinas Shell dahil sa patuloy na pagtaas ng presyo nito sa pandaigdigang pamilihan. Eksakto alas-12 ng tanghali nang itaas ng Shell ang presyo ng diesel, gasolina at kerosene samantalang hindi naman nila binago ang presyo ng kanilang liquefied petroleum gas (LPG). Ayon kay Pilipinas Shell spokesman Bobby Kanapi, ang 50 sentimos nilang pagtataas ay bunsod na rin ng patuloy na paglobo ng presyo nito sa pandaigdigang pamilihan nitong huling apat na linggo. Subalit patuloy ang Shell sa pagbibigay ng P1 kada litrong diskuwento sa kanilang produktong diesel para sa mga pampublikong sasakyan. Dahil sa pagtaas ng Shell na una ngayong buwan, inaasahang susunod na magtataas ang iba pang kumpanya ng langis. (Ulat ni Edwin Balasa)</body>
<link>http://www.philstar.com/Article.aspx?articleId=280986&amp;publicationSubCategoryId=92</link>
</article>
<article>
<title>Death penalty sa smuggler aprub na sa Kamara</title>
<author>Malou Rongalerios</author>
<date>
<month>June</month>
<day>09</day>
<year>2005</year>
</date>
<body>Pumasa na kahapon sa ikatlo at huling pagbasa sa Mababang Kapulungan ng Kongreso ang panukalang anti-smuggling na magpapataw ng pinakamabigat na parusang kamatayan sa mga smugglers na magpapasok ng kontrabando sa bansa na nagkakahalaga ng P50 milyon. Sinabi ni Tarlac Rep. Jesli Lapus, chairman ng House committee on ways and means na makakatulong ng malaki sa bansa ang nasabing panukala dahil siguradong umaabot sa P150 bilyon ang nawawalang buwis sa gobyerno taun-taon dahil sa smuggling. Kabilang sa probisyon ng panukala ang paggamit ng &amp;quot;revision order&amp;quot; upang malaman ang tunay na halaga ng imported products at ang mahigpit na superbisyon sa mga warehouse. Gagamitin namang prima facie evidence ang mga produktong hindi inideklara ang tamang halaga o hindi tamang produkto. (Ulat ni Malou Rongalerios)</body>
<link>http://www.philstar.com/Article.aspx?articleId=280989&amp;publicationSubCategoryId=92</link>
</article>
<article>
<title>GMA, Noli resign!  Nene</title>
<author>Rudy Andal</author>
<date>
<month>June</month>
<day>10</day>
<year>2005</year>
</date>
<body>Hiniling ni Senate Minority Leader Aquilino Pimentel Jr., kay Pangulong Gloria Macapagal-Arroyo na magbitiw na lang sa tungkulin dahil wala itong kredibilidad at moral ascendancy sa gitna na rin ng mga kontrobersyang kinakaharap nito. Ayon kay Pimentel, ang isyu sa jueteng ay patungo sa Malaca&amp;ntilde;ang matapos na magbigay ng testimonya ang isang witness na umaming siya ang nag-abot ng pera kay Negros Rep. Ignacio Arroyo at pamangkin nitong si Pampanga Rep. Mikey Arroyo. Dinagdag ng Senador na patuloy pa rin ang pagtaas ng presyo ng mga bilihin, patunay na walang kontrol ang pamahalaan at talamak na rin ang kriminalidad ng bansa maging ang mga mediamen at mga abogado. Pero ibinasura ni Pimentel ang tatlong posibleng solusyon na kinabibilangan ng People Power, Rebolusyon at kudeta. Aniya, dalawang beses ng napatunayan ang people power pero walang napatunguhang mabuti, ganoon din sa rebolusyon at military take-over. Aniya, mas mainam kung sundin na lang ang saligang-batas na ang papalit kay Pang. Arroyo ay si Vice Pres. Noli de Castro. Pero, hindi din daw ito maganda kasi kwestyunable nga ang pagkapanalo ng dalawa noong nakaraang halalan kayat mas mainam na sakaling magbitaw ang dalawa ay pumalit si Senate President Franklin Drilon at agad na magpatawag ng snap election. Minaliit naman ni Drilon ang pahayag ni Pimentel, at sinabi nitong inaasahan niya ang ganitong sitwasyon lalo pa mula sa oposisyon. Ganito rin ang naging pahayag ni Sen. Miriam Defensor-Santiago kung saan sinabi nito na tama ang ginawa ni Pangulong Arroyo ng atasan nito ang justice department na magsagawa ng imbestigasyon sa isyu ng jueteng. &amp;quot;She cannot be punished for the crimes of others. Let us instead wait for all witnesses to be heard, and all evidence to be produced, before we draw any conclusion. To call for the Presidents resignation at this time is premature,&amp;quot; ayon sa Senadora. (Ulat ni Rudy Andal)</body>
<link>http://www.philstar.com/Article.aspx?articleId=281088&amp;publicationSubCategoryId=92</link>
</article>
<article>
<title>Mike, Mikey, Iggy kasuhan!  GMA</title>
<author>Ellen Fernando/Grace dela Cruz</author>
<date>
<month>June</month>
<day>10</day>
<year>2005</year>
</date>
<body>&amp;quot;Nobody in my family or among my kin are above the law!&amp;quot; Ito ang mabigat na pahayag kahapon ni Pangulong Arroyo laban sa sariling pamilya bunsod para atasan niya ang Department of Justice (DOJ) na agad magsagawa ng &amp;quot;full and transparent&amp;quot; investigation at maghain ng kaukulang kaso laban sa kanyang asawang si First Gentleman Mike Arroyo, anak na si Pampanga Rep. Mikey Arroyo at bayaw na si Negros Rep. Iggy Arroyo kapag napatunayan na sangkot ang mga ito sa pagtanggap ng protection money mula sa jueteng. Ang kautusan ay kasunod ng naging pagbubunyag ng jueteng witness na si Sandra Cam na direktang tinukoy sina Mikey at Iggy na siyang inaabutan nito ng jueteng money sa mga tanggapan ng mag-tiyo sa Mababang Kapulungan ng Kongreso. Binigyang-diin ng Pangulo na hindi dapat matakot ang sinumang imbestigador o prosecutor sa pagpapatupad ng batas maging ito ay miyembro ng kanyang pamilya. &amp;quot;I shall stand for justice no matter who gets hurt,&amp;quot; anang Pangulo. Nakatakda namang magharap sa DOJ sina Mikey at Iggy at ang tinaguriang baglady na si Cam sa darating na Lunes bilang tugon at pagsunod sa kautusan ng Pangulo. Ipinaliwanag ni Sec. Raul Gonzalez na kailangan sagutin ng mag-tiyuhin ang mga alegasyong ibinabato sa kanila ni Cam. (Ulat nina Ellen Fernando/Grace dela Cruz)</body>
<link>http://www.philstar.com/Article.aspx?articleId=281102&amp;publicationSubCategoryId=92</link>
</article>
<article>
<title>Jueteng baglady humarap na sa senado</title>
<author>Rudy Andal</author>
<date>
<month>June</month>
<day>10</day>
<year>2005</year>
</date>
<body>Humarap kahapon sa Senado ang jueteng baglady na si Sandra Cam para direktang ituro sina Reps. Ignacio Arroyo at Mikey Arroyo na tumanggap ng pera galing sa jueteng mula sa Bicol Region. Sa pagdinig ng joint committees on public order and illegal drugs at games and amusements, kalmado at diretsong sinabi ni Cam, 49 anyos, kung paano niya iniabot sa mag-tiyuhing Arroyo ang P900,000 sa Batasan Complex sa Quezon City. Aniya, hinati niya ito sa P500,000 para kay Mikey at Iggy kung saan naka-gift wrap na umano ang para sa anak ng Pangulo samantala nasa brown envelope lamang ang kay Iggy. Noong ikalawa o ikatlong linggo ng Disyembre 2004 ay nagtungo siya sa Kamara. Ginamit umano siya ni retired Chief Supt. Restituto Mosqueda bilang safekeeper o depositor ng jueteng payola noong naupo itong regional director ng Region 5. Noong Oktubre 20, 2004, tinanong niya kay Mosqueda kung saan napupunta ang P1 milyon kada buwan at sinabi ng heneral na para ito kina Iggy at Mikey. Aniya, lahat ng payola mula sa jueteng operators ng Albay, Camarines Sur, Camarines Norte at Sorsogon, ay ipinapasok ni Mosqueda sa ilalim ng kanyang Metrobank account no. 710850647-0 sa Calapan branch at account no. 750798886 sa Batangas branch. Tuwing a-20 ng buwan ay pinagwi-withdraw umano siya ng P1 milyon. Aniya lumutang siya dahil hindi niya masikmura ang mga pahayag ng mag-tiyong Arroyo na walang tinatanggap na jueteng money. (Ulat ni Rudy Andal)</body>
<link>http://www.philstar.com/Article.aspx?articleId=281103&amp;publicationSubCategoryId=92</link>
</article>
<article>
<title>Pidal bubuhayin ni Ping</title>
<author>Rudy Andal</author>
<date>
<month>June</month>
<day>10</day>
<year>2005</year>
</date>
<body>Bubuksan ni Sen. Panfilo Lacson ang Jose Pidal issue matapos na i-ugnay ng jueteng witness na si Sandra Cam ang kinalaman ni C/Supt. Restituto Mosqueda na siyang nagsertipika sa pirma nito. Si Mosqueda ang director ng PNP-Crime Lab at nagbigay ng sertipikasyon na ang Jose Pidal ay si Iggy at hindi ang Unang Ginoo na siyang itinuturo naman ni Lacson. Hindi natapos ang imbestigasyon ng blue ribbon committee sa Pidal issue matapos na igiit ni Iggy ang kanyang &amp;quot;right to privacy. (Ulat ni Rudy Andal)</body>
<link>http://www.philstar.com/Article.aspx?articleId=281115&amp;publicationSubCategoryId=92</link>
</article>
<article>
<title>Jueteng probe itigil na!</title>
<author>Malou Rongalerios</author>
<date>
<month>June</month>
<day>10</day>
<year>2005</year>
</date>
<body>Isa lamang &amp;quot;pamumulitika&amp;quot; na nakakaapekto sa takbo ng pamahalaan ang ginaganap na jueteng probe kaya itoy dapat nang itigil. Ayon kay House Majority Leader Prospero Nograles, dapat ibaling ang pagsisikap sa mga kinakailangang economic legislations ng bansa lalo na at lumulubha ang kalagayan ng ekonomiya na pinatitindi pa ng pagtaas ng presyo ng krudo sa world market. &amp;quot;Hindi makatarungan na sa gitna ng dinadanas na kahirapan ng mamamayang Pilipino ay pinagpipiyestahan ng mga pulitiko ang isyu ng jueteng upang gibain ang pamahalaan, samantalang maraming economic bills ang nangangailangan ng pansin para sa kapakinabangan ng buong bayan,&amp;quot; ani Nograles. Nanawagan din ang solon sa simbahan patikular na kay Archbishop Oscar Cruz na dahil na-achieve na naman niya ang kanyang objective na mapatigil ang jueteng sa bansa ay tantanan na ang pagpapagamit sa mga taong may ibat ibang political agenda. &amp;quot;Nagagamit ang Senado sa pagwasak sa pangalan at pagsira sa buhay ng mga taong wala namang kinalaman sa jueteng at nagiging venue ang committee hearing para sa political vendetta,&amp;quot; ani Nograles. Iminungkahi ni Nograles na magkaroon ng independent probe body para sa jueteng at maaari itong pamunuan ni Bishop Cruz upang matutukan na ng Kongreso ang mga nakabinbing bills. (Ulat ni Malou Rongalerios)</body>
<link>http://www.philstar.com/Article.aspx?articleId=281116&amp;publicationSubCategoryId=92</link>
</article>
<article>
<title>'Mother of all tapes' vs GMA</title>
<author>Ellen Fernando, Lordeth Bonilla at Joy Cantos at Grace dela Cruz</author>
<date>
<month>June</month>
<day>11</day>
<year>2005</year>
</date>
<body>&amp;quot;Baka di na abutan ng bukas ang buhay ko. May pinakawalang mga tao na kukuha sa akin by hook or by crook.&amp;quot; Ito ang inihayag kahapon ni Samuel Ong, dating deputy director ng National Bureau of Investigation (NBI) na lumutang hawak ang aniyay original, genuine at authentic cassette tape na tinawag niyang &amp;quot;mother of all tapes na nagdidiin sa umanoy pandaraya ni Pangulong Arroyo sa nagdaang 2004 presidential elections. Sa isinagawang presscon sa Metro Club sa Makati City, sinabi ni Ong na hawak niya ang isa apat na master tapes na ipinagkatiwala sa kanya ng isang agent ng Intelligence of the Armed Forces of the Philippines (ISAFP). Tinutukoy niya ang orihinal na pag-uusap nina GMA at Comelec Commissioner Virgilio Garcillano para manipulahin ang resulta ng eleksiyon. &amp;quot;Three other tapes which are equally explosives are being kept by 3 worthy brothers,&amp;quot; pahayag ni Ong. Tiniyak ni Ong na lehitimo ang tape dahil galing ito sa ISAFP. Hawak din nito ang isang video compact disk (VCD) na nagpapakita sa mga miyembro ng ISAFP na siyang nagrekord ng tapes. Aniya, limang gabi na siyang walang tulog matapos lumabas ang mga tape ng Pangulo sa TV. Nagpasya siyang lumantad para isapubliko ang katotohanan sa naganap na umanoy dayaan sa nagdaang halalan. Kabilang sa mahahalagang conversation na nasa tape ay ang pag-utos umano ng Pangulo kay Garcillano na dapat ang Pangulo ang manalo sa halalan. &amp;quot;Gary, kailangang manalo ako ng hindi bababa sa isang milyon,&amp;quot; ani GMA sa tape. Nanawagan si Ong kay Susan Roces, sa media, mga pari at madre, sambayanang Pilipino na suportahan ang kanyang laban. &amp;quot;I want you all to know the truth in case I die,&amp;quot; sabi pa ni Ong. Hiningi ni Ong kay Pangulong Arroyo na bumaba na lamang sa puwesto dahil siya ang dahilan ng lahat ng kaguluhan sa bansa mula sa korapsiyon, kahirapan at pandaraya ng isang hindi tunay na presidente. Pinabulaanan naman kahapon ng AFP ang alegasyon ni Ong at tahasang sinabi kagabi na walang nawawalang tape sa ISAFP. &amp;quot;Wala kaming itinatagong tape dahil hindi namin trabaho ang mag-wiretap,&amp;quot; ani Rear Admiral Tirso Danga, deputy chief for intelligence. Samantala, inihahanda na ng DOJ ang pagpapaaresto kay Ong at posibleng damputin siya anumang oras dahil kusa itong umamin na siya ang may hawak ng audio tapes. (Ulat nina Ellen Fernando, Lordeth Bonilla at Joy Cantos at Grace dela Cruz)</body>
<link>http://www.philstar.com/Article.aspx?articleId=281210&amp;publicationSubCategoryId=92</link>
</article>
<article>
<title>Army col. na nanawagan ng kudeta, sinibak</title>
<author>Joy Cantos</author>
<date>
<month>June</month>
<day>11</day>
<year>2005</year>
</date>
<body>Sinibak na kahapon ng AFP ang isang aktibong Army colonel matapos ang kontrobersiyal nitong panawagan ng kudeta sa kanyang mga mistah upang ibagsak ang administrasyon ni Pangulong Arroyo. Inihayag ni Deputy Chief of Staff Lt. Gen. Edilberto Adan ang pagsibak kay Col. Ricardo Morales bilang Commanding Officer ng Army 404th Infantry Brigade sa press briefing sa Camp Aguinaldo. Nabatid na inilantad ni Morales sa pamamagitan ng internet o e-mail ang kanyang mga hinaing at kritisismo, partikular na ang mga proyekto ng AFP sa kanyang mga mistah sa PMA Class 77 kasabay ng paghikayat sa mga ito na panahon na umano para mag-aklas laban sa gobyerno. Sa kabila nito, sinabi ni Adan na binigyan nila ng pagkakataon si Morales para ibigay ang kanyang panig subalit hindi katanggap-tanggap ang mga sinabi nito. Base sa e-mail na ipinadala ni Morales sa PMA Alumni, tinuligsa nito ang multi-milyong konstruksiyon ng military resort sa Boracay sa halip umanong gamitin na lang ang pondo para sa pag-aayos ng mga hospital at militar sa ibat ibang bahagi ng bansa kayat dapat na silang magsipag-aklas. Si Morales ay miyembro ng PMA Class 77 at kasapi ng Reform the Armed Forces Movement (RAM). Minsan na itong nasangkot sa kudeta laban sa rehimen ng pinatalsik na yumaong Ferdinand Marcos noong 1986 EDSA Revolution. Samantala, naging instrumento rin si Morales sa pagsasampa ng kaso laban sa kontrobersiyal na si dating AFP-Comptroller ret. Major Gen. Carlos Garcia na nililitis sa court martial at maging sa civilian court kaugnay ng umanoy pagkakamal nito ng ill-gotten wealth. Nabatid na si Morales ay tumestigo laban sa anomalya ni Garcia sa imbestigasyon ng Kongreso at nangako pang ibubulgar ang iba pang anomalya sa AFP. (Ulat ni Joy Cantos)</body>
<link>http://www.philstar.com/Article.aspx?articleId=281221&amp;publicationSubCategoryId=92</link>
</article>
<article>
<title>Ex-CIDG chief sabit sa jueteng  DOJ</title>
<author>Grace dela Cruz</author>
<date>
<month>June</month>
<day>11</day>
<year>2005</year>
</date>
<body>Nakatakdang ipatawag ng Department of Justice (DOJ) si dating PNP-Criminal Investigation and Detection Group chief, Gen. Nestorio Gualberto matapos makatanggap ng impormasyon na sangkot ito sa operasyon ng jueteng sa ilang mga lalawigan. Ipinaliwanag ni DOJ Sec. Raul Gonzalez na isinama na niya ang pangalan ni Gualberto sa talaan ng mga personalidad na sangkot sa jueteng issue at anumang araw ay ipapatawag ito ng Anti-Jueteng Task Force para mabigyan ng pagkakataon na maihain ang kanyang depensa at pabulaanan ang mga akusasyon laban sa kanya. Nabatid ng DOJ na si Gualberto umano ang tumatayong bangkero o financier sa operasyon ng jueteng sa Palawan at Nueva Vizcaya. Si Gualberto ang dating opisyal ng PNP-CIDG na itinuro ng akusadong si Philip Medel Jr. na nagpahirap sa kanya para aminin umano ang pagpatay sa aktres na si Nida Blanca at idawit si Rod Strunk sa krimen. (Ulat ni Grace dela Cruz)</body>
<link>http://www.philstar.com/Article.aspx?articleId=281224&amp;publicationSubCategoryId=92</link>
</article>
<article>
<title>Mikey rumesbak kay Cam!</title>
<author>Malou Rongalerios</author>
<date>
<month>June</month>
<day>11</day>
<year>2005</year>
</date>
<body>Sinampahan na kahapon ni Pampanga Rep. Mikey Arroyo ng P5 milyong kaso ng libel ang jueteng baglady na si Sandra Cam kasunod ng pahayag ng huli sa hearing ng Senado na personal niyang inabot ang P500,000 jueteng payola sa anak ng Pangulo. Sa press statement ni Mikey, tinawag niyang &amp;quot;reyna ng kasinungalingan&amp;quot; si Cam. Anya, malisyoso at nakakasira sa isang personalidad na tulad niya ang pahayag ni Cam na tumanggap siya ng payola mula kay ret. Supt. Restituto Mosqueda. &amp;quot;I do not know Sandra Cam. I do not remember having spoken to or communicated with her,&amp;quot; ani Mikey. Isinampa ni Mikey ang P5 milyong libel case sa City Prosecutors Office sa San Fernando, Pampanga kahapon ng umaga. Kung magiging matagumpay aniya ang inihain niyang kaso, ilalaan niya ito sa mga charitable institutions sa kanyang lalawigan. (Ulat ni Malou Rongalerios)</body>
<link>http://www.philstar.com/Article.aspx?articleId=281233&amp;publicationSubCategoryId=92</link>
</article>
<article>
<title>Testimonya ni Cam na di siya dumaan sa security check ng Kamara kinontra</title>
<author>Malou Rongalerios</author>
<date>
<month>June</month>
<day>11</day>
<year>2005</year>
</date>
<body>Binira ng Sergeant-at-Arms ng Kamara de Representantes ang ginawang pahayag ni self-confessed jueteng baglady Sandra Cam na nakapasok siya sa gusali nang hindi dumaan sa anumang security check ng mga tagabantay. Ayon kay retired Gen. Bayani Fabic, imposibleng hindi dumaan sa security check sa Kamara ang sinumang bisita, maging ang mga empleyado ng mismong institusyon dahil tinatanong lahat ang mga ito kung saan pupunta. Ginawa ni Fabic ang pahayag makaraang sabihin ni Cam na nagtungo ito sa Kamara upang ibigay kina Negros Occidental Rep. Ignacio Arroyo at Pampanga Rep. Mikey Arroyo ang umanoy pera mula sa jueteng. Inatasan na rin ni Fabic ang mga legislative security na rebisahin ang visitors logbook sa buwan ng Disyembre 2004, ang petsang sinabi ni Cam na nagtungo siya sa gusali ng Kamara. Inilarawan ni Fabic ang proseso ng security check sa Kamara simula sa pagpasok sa main entrance kung saan dumadaan lahat upang ipaalam sa mga nagbabantay na PNP-Regional Security Force kung saan sila pupunta at sino ang bibisitahin. Matapos ito, muling sasailalim sa security check ng legislative security ang mga bisita bago ito makapunta sa mismong tanggapan ng sinumang kongresista at maging sa tanggapan ng secretariat. Aniya, ipinatutupad ng pinaigting na seguridad sa Kamara, partikular na kung may sesyon ang mga kongresista. (Ulat ni Malou Rongalerios)</body>
<link>http://www.philstar.com/Article.aspx?articleId=281237&amp;publicationSubCategoryId=92</link>
</article>
<article>
<title>Pichay sa Senado: Asan ang mga gambling lord?</title>
<author>MRongalerios</author>
<date>
<month>June</month>
<day>11</day>
<year>2005</year>
</date>
<body>Nanawagan si Surigao del Sur Rep. Prospero Pichay Jr. sa Senado na imbitahan ang mga pinaghihinalaang gambling lord sa bansa dahil nababaling na ang pagdinig na ginagawa ng committee on games and amusement at public order anti-security sa paninira lamang sa pamahalaan sa pamamagitan ng paglalabas ng mga kaduda-dudang testigo na nagsasabi lamang ng mga haka-haka at walang sapat na katibayan. Sinabi ni Pichay na lumilitaw na ngayon sa taumbayan na ang ginagawang pagdinig ng Senado ukol sa usapin ng jueteng ay isa lamang hakbangin sa larangan ng pamumulitika ng mga iresponsableng senador upang guluhin ang matiwasay at matatag na pamamahala ni Pangulong Arroyo. Dahil dito, naniniwala ang vice chairman ng Commission on Appointments na kailangan na ngayong iharap sa Senado ang mga sinasabing gambling lord sa bansa upang malaman ang katotohanan sa likod ng mga kaliwat kanang akusasyon at kung ano ang magagawa upang masugpo ang ipinagbabawal na sugal. (Ulat ni MRongalerios)</body>
<link>http://www.philstar.com/Article.aspx?articleId=281242&amp;publicationSubCategoryId=92</link>
</article>
<article>
<title>Hanggang Dubai kilala!</title>
<author>ITO ANG L8ST NGAYON! Ni Eric John Salut</author>
<date>
<month>June</month>
<day>11</day>
<year>2005</year>
</date>
<body>Birthday ngayon ng kaibigan kong si Jerry Lopez Sineneng. Direk Jerry is one person na malapit sa puso ko. Magaan katrabaho si direk. Malaki ang pagpapahalaga ni Direk Jerry sa tunay na kahulugan ng salitang pagkakaibigan. Kaya mahal na mahal ko si Direk Jerry. Direk Jerry rose from the ranks. Mula sa pagiging isang production assistant, naging production designer, writer at ngayon ay isa na sa pinakamatagumpay na direktor sa telebisyon at pelikula. Masaya ako sa na-accomplish ni Direk Jerry sa kanyang career. Isa si Direk Jerry sa mga well-loved personalities sa ABS-CBN at Star Cinema. Everybody would love to work with him. Marami rin nagsisimula sa kanilang career ang gustong maging mentor si Direk Jerry. Kagabi, walang kaalam-alam si Direk Jerry na isang surprise party ang inihanda para sa kanya nina Malou Santos, Olivia Lamasan at Rory Quintos. Ang tatlo ang bestfriends ni Direk Jerry. Ginanap ang party sa Dish sa ABS-CBN. At ngayong ispesyal na araw na ito sa buhay ng kaibigan ko, hangad ko ang lahat ng mabuti para sa kanya. Happy birthday, Direk Jerry. Please remain the same person that you are now. * * * Hindi nagkamali ang ABS-CBN management sa desisyon na si Jerome Sala ang gawing champion sa Search For The Star In A Million. Napatunayan ng ABS-CBN na malakas talaga ang karisma sa tao ni Jerome. &amp;quot;He has his own appeal sa tao,&amp;quot; reacts a showbiz insider. Immediately after winning, sinimulan na ng Star Records ang kanilang plano para kay Jerome. Agad na nagpatawag ng presscon para sa Search For The Star In A Million album kung saan part ang &amp;quot;One In A Million You&amp;quot; song ni Jerome. At hindi lang nagtatapos sa Pilipinas ang kasikatan ni Jerome. Kamakailan ay dumating si Jerome mula sa isang successful trip sa Dubai. Pinoy Idol Search ng The Filipino Channel. Part ng winning ni Jerome sa SFSIAM ay ang maging performer sa nasabing singing search sa Dubai. Hanggang Dubai ay kilalang-kilala na si Jerome. Ngayong July, ii-invade naman ni Jerome ang America. Yes, he is set to perform before Filipino audiences sa Los Angeles at San Francisco. * * * Hit na hit ngayon ang &amp;quot;Pangarap&amp;quot;, ang hit single ni Karel Marquez! In fact, the song is enjoying tremendous airplay sa radio. At tiyak na lalo pa itong hahataw kapag ipinalabas na ang &amp;quot;Oh, Feel Young&amp;quot;, ang bagong Koreanovela ng ABS-CBN na magsisimula sa Lunes. Marami ang nagulat sa pagkakakanta ni Karel ng &amp;quot;Pangarap.&amp;quot; Marami nga ang nag-akala na ang nasabing song ay kinanta nina Kitchie Nadal o Hanna o Barbie. But its Karel! Tanggap na tanggap ng tao ang pagiging singer ni Karel. Although, nariyan pa rin ang iba pa niyang exposure tulad ng Qpids at MYX kung saan isa siya sa mga VJ.</body>
<link>http://www.philstar.com/Article.aspx?articleId=281245&amp;publicationSubCategoryId=92</link>
</article>
<article>
<title>'No to People Power' - Susan</title>
<author>Ellen Fernando at Lordeth Bonilla</author>
<date>
<month>June</month>
<day>12</day>
<year>2005</year>
</date>
<body>Hindi nakumbinsi ang kabiyak ng yumaong si Fernando Poe Jr. na si Susan Roces na suportahan ang anumang pag-aaklas o People Power na layong patalsikin sa puwesto si Pangulong Arroyo. Sa panayam sa biyuda ni Da King matapos bisitahin ang self-confessed source ng wiretapped tapes na si dating NBI Deputy Dir. Atty Samuel Ong sa San Carlos Seminary sa Makati City, tahasang ibinasura ni Roces ang anumang planong destabilisasyon laban sa gobyernong Arroyo dahil patay na ang kanyang kandidato at wala naman siyang mahihita. Napaiyak ang biyuda ni Da King nang humarap at makipag-usap ng halos limang oras kay Ong. Bagaman walang nakuhang commitment si Ong kay Susan para suportahan ang panawagang isulong muli ang laban ni FPJ na umanoy nadaya sa halalan, nagbigay naman ng moral support ang aktres kay Ong at naniniwala siya sa ibinulgar nito. Ani Susan, sa paglantad ni Ong ay unti-unti nang lumalabas ang katotohanan kaugnay sa May 2004 presidential elections. Ang pagkilos ngayong araw ng mga militanteng grupo at tagasuporta ni dating Pangulong Joseph Estrada at FPJ ay inaasahang mauuwi sa People Power sa paggunita ng Independence Day. Dahil dito kaya nakaalerto ang buong puwersa ng militar na pawang mga naka-full batlle gear, samantalang nagdatingan na rin kahapon ang mga pulis mula sa ibat ibang lalawigan bilang pagsuporta sa anumang pagkilos para pabagsakin ang Arroyo administration. Mananatili si Ong sa pangangalaga ng mga pari at madre sa San Carlos Seminary hanggat hindi siya nasasampahan ng kaukulang kaso. Sinabi naman ni Atty. Liwayway Vinzons Chato, pangunahing tatayong abogado ni Ong na walo silang magiging tagapagtanggol ni Ong. Sinabi ni Chato na wala silang nakikitang sapat na basehan upang masampahan ng kasong inciting to sedition ang kanilang kliyente at tanging accessory sa wiretapping lamang dahil hindi naman siya ang nagsagawa ng pag-wiretap. Aniya, matapos nilang rebisahin ang mga inihayag ni Ong ay tanging panawagan lamang nito na magbitiw sa puwesto ang Pangulo at hindi para idestabilisa ang gobyerno. &amp;quot;Kung kakasuhan si Ong ay dapat na ring kasuhan si Sec. Ignacio Bunye na humawak ng tape at si Senador Nene Pimentel na nanawagang magbitiw ang Pangulo,&amp;quot; ani Chato. Aniya, hindi nila hahayaang makulong ang kanilang kliyente kahit na isang minuto dahil aabangan na nila ang pagsasampa ng kaso hanggang sa paglabas ng warrant of arrest nito at kung kinakailangan ay sila na rin ang magbibigay ng kanyang piyansa para sa pansamantalang paglaya nito. Sinabi naman ni Ong na mas nanganganib na ngayon ang kanyang buhay kasunod ng pagtatangka ng apat na katao kamakalawa ng gabi na siya ay ilikida habang nasa loob ng seminaryo. Narekober sa compound ng seminary ang isang sasakyan na may plakang TSC-796 na naglalaman ng baby armalite at isang ID ng Delta Communications. Kaugnay nito, sinabi ni Ong na ipinasa na niya ang hawak na master tape kay Bishop Ted Bacani. (Ulat nina Ellen Fernando at Lordeth Bonilla)</body>
<link>http://www.philstar.com/Article.aspx?articleId=281359&amp;publicationSubCategoryId=92</link>
</article>
<article>
<title>Anti-wiretap vs Ong isasampa</title>
<author>Grace dela Cruz</author>
<date>
<month>June</month>
<day>12</day>
<year>2005</year>
</date>
<body>Isasampa ng Department of Justice (DOJ) sa darating na Martes, Hunyo 14, ang kasong anti-wiretapping laban kay dating National Bureau of Investigation (NBI) Deputy Dir. for Intelligence Samuel Ong. Ayon kay Justice Secretary Raul Gonzalez, ang nasabing kaso ay isasampa sa naturang petsa upang makakuha ng arrest warrant laban kay Ong. Aniya, ginagarantiyahan niya na hindi dadamputin ng mga operatiba ng NBI si Ong ng walang kaukulang arrest warrant laban sa kanya. &amp;quot;We want to tell Mr. Ong na hindi siya aarestuhin ng NBI without arrest warrant&amp;quot; ani pa ni Gonzalez. Nagpalabas din ng direktiba ang kalihim sa NBI upang patuloy nilang sundin ang legal na proseso sa pagsasampa ng kaso laban kay Ong at sa pag-aresto dito upang matiyak na hindi malalabag ang karapatan nito bilang isang akusado. Ibinigay ng kalihim ang nabanggit na pahayag matapos na sabihin ni Ong na walang makakapagpalabas sa kanya mula sa seminaryong kanyang pinagtataguan kundi ang arrest warrant lamang na nagmula sa korte. Samantala, sinabi din ni Gonzalez na may nakaabang pa silang ibang kaso laban kay Ong at ito ay patuloy pa nilang pinag-aaralan. Tumanggi namang ihayag ni Gonzalez ang iba pang nasabing kaso na isasampa nila laban kay Ong. Una ng inamin ni Ong na hawak niya ang orihinal na tape na naglalaman ng nabanggit na pag-uusap nina GMA at Comelec Commission Virgilio Garcillano tungkol sa umanoy dayaan sa katatapos na 2004 presidential elections. (Ulat ni Grace dela Cruz)</body>
<link>http://www.philstar.com/Article.aspx?articleId=281365&amp;publicationSubCategoryId=92</link>
</article>
<article>
<title>Panawagang pagpapatalsik kay PGMA sinupalpal</title>
<author>Malou Rongalerios</author>
<date>
<month>June</month>
<day>12</day>
<year>2005</year>
</date>
<body>Naniniwala ang mga lider sa Kamara de Representantes na ang tahasang suportang ibinigay ng Amerika sa liderato ni Pangulong Arroyo ang nagbasura sa panawagan at hangarin ng oposisyon na agawin ang pampulitikang kapangyarihan. Ayon kina House committee on bases and conversion chairman Edwin Uy at Deputy Speaker for Mindanao Gerry Salappudin, malinaw na sinupalpal ng international community ang mga ambisyon ng oposisyon na makaupo sa Palasyo. Ipinagdiinan ni Uy at Salapuddin na magiging inutil ang ginagawang pakana na sirain ang pagtitiwala ng taumbayan sa naging resulta ng nakalipas na halalan dahil malinaw naman na nakisawsaw sa isyu ang kamay ng oposisyon matapos na aminin ng dating abogado ni dating Pangulong Estrada na siya ang namahagi sa dinoktor na 'taped conversation'. (Ulat ni Malou Rongalerios)</body>
<link>http://www.philstar.com/Article.aspx?articleId=281372&amp;publicationSubCategoryId=92</link>
</article>
<article>
<title>Lifestyle check vs LTFRB chair</title>
<author>Ellen Fernando</author>
<date>
<month>June</month>
<day>12</day>
<year>2005</year>
</date>
<body>Hiniling ng isang grupo ng transportasyon kay Pangulong Arroyo na ipasailalim sa lifestyle check si Land Transportation Franchising and Regulatory Board (LTFRB) Chairperson Ma. Elena Bautista dahil sa umanoy katiwalian sa kanyang tanggapan. Ayon sa grupong Union Against Graft and Corruption in the Transport Sector (UAGCTS), isang nagngangalang &amp;quot;Vani&amp;quot; na nagpapakilalang mula sa tanggapan ni Bautista ang nagsisilbi umanong bagman nito at kumukolekta mula sa mga kumpanya ng bus at taxi na nagnanais na makakuha ng franchise. Talamak umano ang bentahan ng franchise sa LTFRB sa mga kolorum na bus at taxi mula sa halagang P400,000-P500,000 kada sasakyan. Inakusahan din ang tanggapan ni Bautista na tumatanggap ng malaking halaga mula sa Philippine Accident Management Inc., isang insurance company na siyang sapilitang pinagpaparehistruhan ng mga nagmamay-ari ng sasakyan. Pinakakalkal din ang umanoy pagbili ng isang luxury car na Jaguar ni Bautista na ipinangalan umano sa kanyang kapatid na si Paul. (Ulat ni Ellen Fernando)</body>
<link>http://www.philstar.com/Article.aspx?articleId=281379&amp;publicationSubCategoryId=92</link>
</article>
<article>
<title>Martial Law nakaamba</title>
<author>Malou Rongalerios</author>
<date>
<month>June</month>
<day>12</day>
<year>2005</year>
</date>
<body>Kung magigipit umano si Pangulong Arroyo at magpapatuloy ang mga kilos-protesta at panawagan para sa kanyang pagbibitiw, hindi malayong ideklara nito ang Martial Law upang masigurong hindi mapapatalsik sa puwesto. Ayon sa isang solon na tumangging magpabanggit ng pangalan, isa sa maaaring pagpilian ni Arroyo sa ngayon ay ang pagsasailalim sa bansa sa Martial Law upang manatiling presidente hanggang 2010. Ngayon aniya dapat bantayang mabuti ang lahat ng kilos ni Arroyo dahil marami itong maaaring gawin sa gitna ng kontrobersiyal na taped conversation at ang pagkakasangkot ng kanyang asawang si First Gentleman Mike Arroyo, anak na si Pampanga Rep. Mikey Arroyo, at bayaw na si Negros Occidental Rep. Ignacio Arroyo sa ilegal na jueteng. Maging si Bayan Muna Rep. Satur Ocampo ay naniniwala sa posibilidad na isailalim ang bansa sa Martial Law, pero kinakailangan aniyang may basbas ito ng Kongreso at ng Supreme Court. Ipinaliwanag ni Ocampo na sa ilalim ng batas, maaaring ideklara ng Presidente ang Martial law pero isasailalim pa ito sa review ng mga mambabatas na karamihan ay kaalyado ni Arroyo. Pinayuhan rin ni Ocampo si Arroyo na isantabi ang option na pagdedeklara ng Martial Law dahil siguradong babalik lang ito sa kanya. &amp;quot;Siguradong magba-backfire sa kanya yan, pag dineklara niya ang Martial Law,&amp;quot; ani Ocampo. Sa ngayon aniya ay puro damage control na lamang ang magagawa ng presidente matapos ang sunud-sunod na kontrobersiyang ibinabato sa kanya at sa kanyang mga kapamilya. (Ulat ni Malou Rongalerios)</body>
<link>http://www.philstar.com/Article.aspx?articleId=281383&amp;publicationSubCategoryId=92</link>
</article>
<article>
<title>Dirty politics itigil na! - GMA</title>
<author>Ni Ellen Fernando</author>
<date>
<month>June</month>
<day>13</day>
<year>2005</year>
</date>
<body>Itigil na ang maruming pamumulitika. Ito ang binigyang diin ni Pangulong Arroyo sa kanyang talumpati sa ika-107 anibersaryo ng Araw ng Kalayaan kahapon. Nanawagan ang Pangulo sa oposisyon na sa halip na manira, tumulong na lang sa pagbubuklod ng bansa. Naniniwala ang Malaca&amp;ntilde;ang na sa pahayag ni Susan Roces na walang mapapala sa pagdaraos ng people power revolution, tapos na ang krisis na kinaharap ng administrasyon. Nauna rito, nalantad ang planong ibagsak ang pamahalaan matapos magsulputan ang mga diumanoy testigo na nag-uugnay sa mga kaanak ng Pangulo sa jueteng. Si Wilfredo Mayor, isang self-confessed jueteng operator ang pilit na nagdawit kay First Gentleman Mike Arroyo sa jueteng payola. Si Mayor ay iprinisinta ni Archbishop Oscar Cruz sa Senado sa ginawang pagdinig sa isyu ng illegal numbers game. Napag-alaman na si Mayor ay campaigner ni Sen. Ping Lacson noong nakaraang presidential election. Lumantad din pagkatapos si Sandra Cam na itinuturo si Reps. Iggy Arroyo at Mikey Arroyo na tumanggap umano ng jueteng payola. Si Cam naman ay tumakbo noon sa eleksyon sa Bicol sa ilalim ng Reporma na pinamumunuan ni Renato de Villa. Si Cam sa hindi malamang dahilan ay kilala din sa alyas na Sandra de Villa. Nitong huli ay lumabas din si Samuel Ong na dating deputy chief ng National Bureau of Investigation at nagsabing hawak niya ang master tape na magpapatunay umano na nandaya ang Pangulo noong nakaraang presidential elections. Maging si retired Gen. Fortunato Abat ay madiin ding nanawagan sa pagre-resign ng Pangulo at sinabing siya ang karapat-dapat na maging pangulo ng bansa ngunit nanatiling nasa likod ng Pangulo ang militar at kapulisan. Si Susan Roces, asawa ni Fernando Poe, Jr. na katunggali ni Pangulong Gloria sa eleksiyon noong isang taon ay sinalungat ang panawagan ni dating Pangulong Joseph Estrada para sa isang malawakang civil disobedience at sinabi sa mga supporters ng kaniyang asawa na iwaksi sa isipan ang pagdestabila sa pamahalaan sapagkat wala namang mahihita dito. Ang mga opisyales at Gabinete ni Pangulong Gloria ay patuloy na nagpahayag ng solid na suporta sa kaniya. Sinabi naman ni Senate President Franklin Drilon na walang kaalyado ang Pangulo na tumiwalag at bagkus ay lalo pa ngang dumiin ang suporta sa chief executive. Maging si Vice President Noli de Castro ay nanawagan sa taumbayan na huwag pagamit sa mga pulitiko at umapela sa taumbayan upang huwag nang maglunsad ng civil disobedience. Kapansin-pansin namang walang halos dumalo sa San Carlos Seminary kung saan nanawagan ang ilang lider ng oposisyon na mag-organisa ng isang rally laban kay Pangulong Gloria. Sa kaniya namang speech para sa Araw ng Kalayaan, sinabi ng Pangulo na pinagpapatuloy niya ang mga reporma sa pamahalaan na kaniya nang nasimulan.</body>
<link>http://www.philstar.com/Article.aspx?articleId=281493&amp;publicationSubCategoryId=92</link>
</article>
<article>
<title>Referendum di kudeta hirit ng NDM</title>
<author></author>
<date>
<month>June</month>
<day>13</day>
<year>2005</year>
</date>
<body>Hindi kudeta o people power ang solusyon sa political crisis sa bansa kundi isang referendum! Ito ang panukala ng New Democracy Movement sa pangunguna ni ex-Congressman at ex-National Food Authority chief, Edno Joson bunsod na rin ng lumabas na kontrobersiyal na audio CD na isa umano sa mga ebidensiyang nandaya noong 2004 elections ang kasalukuyang liderato. Sa panayam ng himpilang dzBB, sinabi ni Joson na dapat na magpasa ng isang espesyal na batas at resolusyon ang dalawang Kapulungan ng Kongreso at ipinanukala agad ang isang referendum para pigilan ang isang madugong people power at mga kahalintulad na aksiyon ng taumbayan. Si Joson, dati ring Gobernador ng Nueva Ecija, ang tumatayong presidente ng New Democracy Movement. Ikinatwiran ni Joson na nakasaad ang kanilang panukala sa ilalim ng Article 7 Sections 8 at 10 ng 1987 Constitution na nagsasabing kailangang manaig ang rule of sovereign upang manaig ang demokrasya sa panahon ng isang krisis upang sagipin ang demokrasya. Bilang paunang hakbang sinabi ni Joson na dapat na magtipon-tipon ang mga interesadong partido upang pag-usapan ang Referendum Bill na isusumite sa Mababang Kapulungan ng Kongreso. Ang itatanong sa referendum ay &amp;quot;kung may tiwala ka pa ba sa administrasyon nina Pangulong Arroyo at Vice-President Noli de Castro?&amp;quot; &amp;quot;Kapag nanalo ang yes vote, mananatili ang rule of the sovereign na mas makapangyarihan kaysa sa rule of law&amp;quot;, paliwanag ng dating gobernador ng Nueva Ecija. Sinabi pa ni Joson na kapag nanaig ang no-vote nararapat na mag-resign sina Pangulong Arroyo at Vice President de Castro upang bigyang-daan ang isang espesyal na halalan para presidente at bise-presidente. (EFernando)</body>
<link>http://www.philstar.com/Article.aspx?articleId=281507&amp;publicationSubCategoryId=92</link>
</article>
<article>
<title>Reps. Mikey at Iggy pinagbibitiw ni Gordon</title>
<author></author>
<date>
<month>June</month>
<day>13</day>
<year>2005</year>
</date>
<body>Hiniling kahapon ni Sen. Richard Gordon na magbitiw sa tungkulin ang mag-tiyuhing Pampanga Rep. Mikey Arroyo at tiyuhing si Negros Occ. Rep. Iggy Arroyo at huwag ng hintayin na ang Pangulo pa ang mag-atas sa kanila. Ayon kay Sen. Gordon dapat na magbitiw ang mag-tiyo sa gitna na rin ng akusasyon na tumanggap sila ng pera mula kay Cam. Ani Gordon, masyado nang naapektuhan ang ekonomiya ng bansa at para walang masabi ang oposisyon at ito ang pagkakataon na ipakita ng dalawa na nais nilang makatulong sa bansa sa pamamagitan ng pagbibitiw sa tungkulin. Naniniwala naman si Surigao del Sur Rep. Prospero Pichay na hindi makatarungan ang panawagang busalan ni Pangulong Arroyo ang mga miyembro ng pamilya nito. Ani Pichay, bagamat iginagalang nila ang mungkahi, hindi naman nararapat ito dahil biktima lamang ng haka-haka at intriga ang mga miyembro ng Unang Pamilya ng mga kaduda-dudang testigong iniharap ng oposisyon sa imbestigasyon ng Senado. Sinabi pa ni Pichay na hindi tamang husgahan kaagad sina Mikey at Iggy dahil ang personalidad ng umanoy testigo na si Sandra Cam ay kaduda-duda dahil sa mga kriminal na gawain. (Rudy Andal/Malou Rongalerios)</body>
<link>http://www.philstar.com/Article.aspx?articleId=281510&amp;publicationSubCategoryId=92</link>
</article>
<article>
<title>Asylum kay Ong niluluto</title>
<author></author>
<date>
<month>June</month>
<day>13</day>
<year>2005</year>
</date>
<body>Kumikilos na umano ang ilang kapanalig ng oposisyon upang makakuha ng asylum ang self-confessed source ng wiretapped audio tape na si ex-NBI Deputy Director Samuel Ong upang matiyak ang kanyang kaligtasan sa gitna ng hakbang na siya ay aarestuhin ng gobyerno. Sa nakuhang intelligence report ng Malaca&amp;ntilde;ang, nagsasagawa na ng hakbang ang ilang maimpluwensiyang personalidad mula sa oposisyon at nakikipag-usap na sa mga foreign embassies na nasa bansa upang hilingin na saluhin si Ong at mabigyan ito ng asylum, isang tirahan para sa isang taong nasa panganib at nangangailanagan ng pagkakanlong. Kasalukuyang pinamamanmanan ng Palasyo ang galaw ni dating National Labor Relations Commission (NLRC) chief Roy Se&amp;ntilde;eres na isa sa gumagamit ng kanyang impluwensiya bilang dating ambassador upang makuha ang ayuda ng ilang pinuno ng embahada para kumanlong kay Ong, Si Se&amp;ntilde;eres ay isinangkot ng Arroyo administration na isa sa mga nagsusulong ng destabilisasyon laban sa gobyerno matapos na mabunyag na nakikipagpulong sa ilang opisyal ng Estados Unidos para sa planong pagpapabagsak sa Pangulo, dahilan para magbitiw ito sa NLRC. (Ellen Fernando)</body>
<link>http://www.philstar.com/Article.aspx?articleId=281519&amp;publicationSubCategoryId=92</link>
</article>
<article>
<title>OFWs solid ang suporta kay PGMA</title>
<author></author>
<date>
<month>June</month>
<day>13</day>
<year>2005</year>
</date>
<body>Sa gitna ng kaliwat kanang pagbatikos at paninirang natatanggap, nagpahayag kahapon ng suporta sa liderato ni Pangulong Arroyo ang malalaking grupo na binubuo ng libu-libong overseas Filipino workers (OFWs). Ipinahayag nina Engr. Nelson Ramirez, pangulo ng United Filipino Seafarers (UFS), Noel Josue ng Kaibigan OFW, Bong Guro ng Akbay Pinoy at Danilo Cagas, national chairman ng National Confederation of Tricycle Operators and Drivers Asso. of the Philippines (NACTODAP) ang patuloy na pagkilala sa pagka-pangulo ni GMA. Ang UFS ay may 35,000 miyembro ng mga marino, ang Kaibigan OFW ay may 30,000 miyembro, ang Akbay Pinoy 70,000 habang ang NACTODAP ay may 2.8 milyong kasapi. Sinabi ng apat na dapat umanong tumigil ang mga miyembro ng oposisyon sa ginagawa nilang planong destabilisasyon sa gobyerno upang hindi matakot ang mga negosyante at turista sa bansa. Ang mga OFW ang siya ngayong bumubuhay sa ating ekonomiya sa pamamagitan ng kanilang remittance na tinatayang umaabot sa $8-bilyon kada taon kaya sila tinaguriang mga bagong bayani at marapat umanong hindi sila bigyan ng pag-aalinlangan tulad ng nangyayari sa kasalukuyan. (Mer Layson)</body>
<link>http://www.philstar.com/Article.aspx?articleId=281521&amp;publicationSubCategoryId=92</link>
</article>
<article>
<title>Wiretapper 'hinostage', nabawi</title>
<author>Joy Cantos,Lordeth Bonilla, Grace dela Cruz at Danilo Garcia</author>
<date>
<month>June</month>
<day>14</day>
<year>2005</year>
</date>
<body>Isang ahente ng Intelligence Service of the Armed Forces of the Philippines (ISAFP) na hinostage ng grupo ni dating NBI Deputy director Samuel Ong sa San Carlos Seminary ang nailigtas ng pinagsanib na pwersa ng AFP at pulisya sa tulong ni Bishop Socrates Villegas kahapon sa Makati City. Ayon kay Gng. Arlene Doble, illegal umano ang ginawang pagdetine ni Atty. Ong sa kanyang mister na si T/Sgt. Vidal Doble ng ISAFP sa loob ng San Carlos Seminary sa Makati matapos na ibunyag ng dating opisyal ng NBI na hawak umano nito ang mother of all tapes kaugnay sa pag-uusap daw nina Pangulong Arroyo at Comelec Commissioner Virgilio Garcillano tungkol sa pandaraya sa May 2004 elections. Sinabi ni Mrs. Doble, napilitan siyang lumuwas ng Maynila galing sa Kidapawan, Cotabato matapos makatanggap siya ng text mula sa kanyang mister at sinasabing magmadali siyang lumuwas dahil pinipilit siyang magsalita sa media kasama si Atty. Ong. Batay sa text message ni Sgt. Doble sa kanyang misis, &amp;quot;nasa loob ako ng room 29 sa San Carlos Seminary kasama si Atty. Ong, bilisan mo dahil pinipilit nila akong magsalita sa media&amp;quot;. Humingi kaagad ng tulong si Mrs. Doble sa AFP at PNP para iligtas ang kanyang asawa na hostage ni Atty. Ong sa loob ng seminaryo simula noong nakaraang Biyernes. Kaagad nagpadala ng 6 na truck ng sundalo ang AFP kasama ang PNP upang iligtas si Sgt. Doble sa loob ng seminaryo na lumikha ng tensyon sa bisinidad nito pero napalaya naman si Doble mula sa grupo ni Ong sa tulong ni Bishop Socrates Villegas kahapon. Mariing itinanggi naman ni Ong na dinukot nila ang nasabing ISAFP agent bagkus ay kusang-loob daw itong sumama sa kanila upang ibunyag ang nalalaman umano tungkol sa illegally-wire tapped conversation nina PGMA at Comm. Garcillano tungkol sa dayaan noong nakaraang May 2004 elections. Inamin naman ni Doble sa panayam ng ABS-CBN na siya ang kausap ni Ong sa video tape pero napilitan lamang daw siya. Samantala, sinabi naman ni NBI director Reynaldo Wycoco na ang PNP ang lead agency sa pagsasampa ng kasong paglabag sa anti-wire tapping law at inciting to sedition laban kay Atty. Ong. Ayon naman kay PNP spokesman Supt. Leopoldo Bataoil, nakatakda din nilang sampahan ng karagdagang kasong illegal detention si Ong batay sa reklamo ni Mrs. Doble. Nilinaw naman ni Justice Sec. Raul Gonzales na hindi aarestuhin si Ong habang walang warrant of arrest laban dito taliwas sa mga naunang napabalita. Nagbanta naman si Sec. Gonzales na kung patuloy na tatanggi ang pamunuan ng seminaryo na ibigay sa mga awtoridad si Ong ay sasampahan din nila ng kaso ang mga pari na nagkakanlong sa dating NBI official. Kamakalawa ay nanawagan si Pangulong Arroyo sa kanyang talumpati sa pagdiriwang ng ika-107 na Araw ng Kalayaan na itigil na ang maruming pamumulitika. (Ulat nina Joy Cantos,Lordeth Bonilla, Grace dela Cruz at Danilo Garcia)</body>
<link>http://www.philstar.com/Article.aspx?articleId=281606&amp;publicationSubCategoryId=92</link>
</article>
<article>
<title>Ong pinalayas sa San Carlos Seminary</title>
<author>Lordeth Bonilla</author>
<date>
<month>June</month>
<day>14</day>
<year>2005</year>
</date>
<body>Pinalayas na kagabi sa San Carlos Seminary si dating National Bureau of Investigation (NBI) deputy director Samuel Ong na kanyang pinagkublihan ng tatlong araw. Ayon kay Rez Cortez, miyembro ng National Council of Concerned Volunteer na si Ong ay inutusan umano ni Manila Auxiliary Bishop Bernardino Cortez, supervising officer ng nasabing seminaryo na lisanin na ang lugar dahil sa paglabag umano nito sa kanilang pinagkasunduan. Ang kasunduan ay pananatilihin nila si Ong sa kanila kung ito ay hindi magpapa-interview sa media. Subalit nilabag ito ni Ong nang mahuli itong nagpapa-interview sa media sa pamamagitan ng kanyang cellphone. Kahit na umapela si Cortez kay Bishop Cortez na panatilihin ito sa loob ng seminaryo ay hindi na ito pumayag. Bandang alas-7:45 kagabi ay lumabas na si Ong sakay ng isa sa mga kotse na lumabas sa seminaryo. Kinumpirma naman ni Atty. Homobono Adaza na umalis na si Ong ng seminaryo subalit hindi nito sinabi kung saan lugar ito mananatili dahil na rin sa seguridad ng buhay nito. Si Ong ay nagtungo noong Biyernes sa seminaryo matapos na ibulgar nito sa isang pulong balitaan na hawak niya ang &amp;quot;mother of all tapes&amp;quot; na naglalaman ng wiretapped na paguusap ni Pangulong Arroyo at Comelec commissioner Virgilio Garcillano na nagsabwatan umano para dayain ang 2004 presidential elections. (Ulat ni Lordeth Bonilla)</body>
<link>http://www.philstar.com/Article.aspx?articleId=281620&amp;publicationSubCategoryId=92</link>
</article>
<article>
<title>Mikey nag-leave sa Kongreso dahil sa jueteng</title>
<author>Malou Rongalerios</author>
<date>
<month>June</month>
<day>14</day>
<year>2005</year>
</date>
<body>Naghain kahapon si Pampanga Rep. Mikey Arroyo ng indefinite leave sa Kamara sa gitna ng panawagan na magbitiw siya sa puwesto matapos masangkot sa jueteng scam. Sa isang statement, sinabi ni Rep. Arroyo na hindi siya babalik sa Kongreso hanggat hindi nalilinis ang kanyang pangalan sa isyu ng jueteng matapos isangkot siya ng mga testigo na humarap sa imbestigasyon ng Senado. &amp;quot;After personal deliberation on the predecing weeks of unmitigated attacks on my person, I have decided to go on leave of absence as member of the house of representatives until my name is cleared from the jueteng issue,&amp;quot; wika pa ng anak ng Pangulong Arroyo. Aniya, personal niyang desisyon ito upang mawala ang impresyon na gagamitin niya ang kanyang impluwensiya sa isinasagawang imbestigasyon sa jueteng. Idinagdag pa nito, naniniwala siyang malilinis ang kanyang pangalan mula sa kontrobersiyang ito kasabay ang pagbabanta na ibubunyag niya ang mga nagkakalat umano ng maling akusasyon sa kanya na ang layunin ay pabagsakin ang administrasyon ng kanyang inang si Pangulong Arroyo. &amp;quot;I will not play their game of smear campaign, character assassination, and the misuse of political office to advance their vested interests,&amp;quot; pahayag pa ni Rep. Mikey. Nangako din ang kongresista na hindi siya makikialam sa mga isasagawang imbestigasyon at hindi siya magpapalabas ng anumang pahayag tungkol dito. Magugunita na pinangalanan ng bagwoman ng jueteng na si Sandra Cam si Mikey at tiyuhin nitong si Negros Occ. Rep. Iggy Arroyo na tumanggap umano ng jueteng money kung saan siya mismo daw ang nag-abot sa mga ito sa Kamara. (Ulat ni Malou Rongalerios)</body>
<link>http://www.philstar.com/Article.aspx?articleId=281628&amp;publicationSubCategoryId=92</link>
</article>
<article>
<title>'Master tape' iparinig sa Kamara</title>
<author>Malou Rongalerios/Rudy Andal</author>
<date>
<month>June</month>
<day>14</day>
<year>2005</year>
</date>
<body>Hiniling kahapon nina House Minority Leader Francis Escudero at Makati Rep. Butz Aquino na iparinig sa mga kongresista ang nilalaman ng sinasabing master tape kung saan ay kinakausap umano ni Pangulong Arroyo ang isang opisyal ng Comelec. Ayon kina Rep. Escudero at Rep. Aquino, hihilingin nila sa komiteng magsasagawa ng imbestigasyon sa tape sa Huwebes na iparinig ang nilalaman nito sa mga kongresista. Inaasahang dadalo din sa imbestigasyon ng Kamara ang kontrobersyal na si dating NBI deputy director Samuel Ong na nagbunyag kamakailan na hawak niya ang mother of all tapes ng pag-uusap umano nina Pangulong Arroyo at Comelec Commissioner Virgilio Garcillano. &amp;quot;Pipilitin namin sila na iparinig na iyan at dapat bukas sa media para malaman ng publiko kung dapat nga bang managot si Pangulong Arroyo,&amp;quot; wika pa ni Rep. Escudero. Samantala, isang kakampi ng Pangulo sa Kamara ang nagsabing hindi na kailangan iparinig pa ang kontrobersyal na tape sa publiko dahil labag sa batas ang pagkakakuha nito at hindi naman din puwedeng gamitin sa korte. Sa Senado, sinabi ni Sen. Rodolfo Biazon na hindi dapat ang senate committee on defense and security na kanyang pinamumunuan ang mag-imbestiga sa controversial tape. Ayon kay Sen. Biazon, dapat ay ang committee on justice and human rights, committee on public order and illegal drugs at committee on constitutional amendments and revision of laws, ang magsagawa ng imbestigasyon dito. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=281630&amp;publicationSubCategoryId=92</link>
</article>
<article>
<title>PGMA dapat mag-resign tulad ni Nixon sa August 9 -- Pimentel</title>
<author>Rudy Andal</author>
<date>
<month>June</month>
<day>14</day>
<year>2005</year>
</date>
<body>Hiniling ni Senate Minority Leader Aquilino Pimentel Jr. kay Pangulong Arroyo na gayahin ang pagbibitiw ni dating US President Richard Nixon matapos masangkot ito sa watergate scandal. Ayon kay Sen. Pimentel, tulad ni Nixon na nagbitiw sa tungkulin noong Agosto 9, 1974 matapos maikasa ang impeachment laban sa kanya, dapat gayahin ni PGMA ito at magbitiw sa tungkulin sa darating na Agosto 9 makaraang yanigin ng kontrobersya sa jueteng at tape scandal ang kanyang pamumuno. Iminungkahi naman ni administration Sen. Ramon Revilla Jr. sa Pangulo na gumawa ito ng mga hakbang para naman sa kapakanan ng taumbayan. Sinabi ni Sen. Revilla, ilan taon pa ang nalalabi sa termino ng Pangulo at dapat patunayan nito sa taumbayan na ang lahat ng akusasyon laban sa kanya at mga kamag-anak ay walang katotohanan. Samantala, sinabi naman ni Sen. Rodolfo Biazon na dapat ikunsidera ng Pangulo ang naging pahayag nito noong Disyembre 2002 kung saan sinabi ni PGMA na kung siya daw ang magiging dahilan ng pagkakawatak-watak ng bansa ay hindi na siya tatakbo. Gayunman, ipinaliwanag ni Sen. Biazon na anumang hakbang ng Pangulo ay dapat naaayon at nakapaloob sa ating saligang batas. (Ulat ni Rudy Andal)</body>
<link>http://www.philstar.com/Article.aspx?articleId=281636&amp;publicationSubCategoryId=92</link>
</article>
<article>
<title>Magkakagulo pag-dinakip si Ong; red alert pa rin!</title>
<author>Joy Cantos at Danilo Garcia</author>
<date>
<month>June</month>
<day>15</day>
<year>2005</year>
</date>
<body>Mananatili pa ring nakataas ang red alert ng militar at pulisya sa bansa dahil sa inaasahang kaguluhang maaaring ibunga ng pag-aresto kay ex-NBI deputy director Samuel Ong. Hinihintay na lang ng pulisya ang warrant of arrest laban kay Ong, ang nagsabing hawak niya ang mother of all tapes na naglalaman ng diumanoy telephone conversation nina Pangulong Arroyo at Comelec Commissioner Virgilio Garcillano tungkol sa pandaraya noong nakaraang halalan. Naunang nagbanta si Ong na hindi siya pahuhuli ng buhay at &amp;quot;dadanak ang dugo&amp;quot; sa sandaling tangkain siyang hulihin. &amp;quot;We have not lifted the alert status. There are still some threats out there,&amp;quot; pahayag ni AFP-PIO chief Lt. Col. Buenaventura Pascual. Ani Pascual, ang red alert status ay pangharang sa posibleng panibagong banta ng destabilisasyon upang ibagsak sa kapangyarihan si Pangulong Arroyo. Nitong mga nakalipas na araw matapos na lumutang si Ong ay tinangka ng oposisyon na kunin ang suporta ng publiko kontra sa Pangulo subalit nabigo ang mga ito. Patuloy pa ring minomonitor ng intelligence network ng Western Police District ang mga kilalang balwarte ng oposisyon tulad ng Isla Puting Bato, Parola compound sa Tondo at ilang lugar sa Paco, Maynila kung saan hinahakot ang mga residente para magsagawa ng pag-aaklas. (Ulat nina Joy Cantos at Danilo Garcia)</body>
<link>http://www.philstar.com/Article.aspx?articleId=281732&amp;publicationSubCategoryId=92</link>
</article>
<article>
<title>Ong nasa watchlist ng BI</title>
<author>Grace dela Cruz</author>
<date>
<month>June</month>
<day>15</day>
<year>2005</year>
</date>
<body>Dahil sa hindi na umano malaman ang kinaroroonan, ipinag-utos ng Department of Justice (DOJ) sa Bureau of Immigration (BI) na isailalim sa watchlist si dating National Bureau of Investigation (NBI) deputy director for intelligence Samuel Ong. Ginawa ni Justice Sec. Raul Gonzalez ang kautusan matapos na mabatid na nawawala si Ong at hindi na malaman ang kinaroroonan nito makaraang umalis sa San Carlos Seminary sa Makati City. Ayon kay Gonzalez, kinakailangan na mamonitor ang bawat galaw ni Ong upang matiyak na hindi ito makakalabas ng bansa at hindi matatakasan ang mga kasong isasampa laban sa kanya. Sinasabing nagtatago ngayon sa isang exclusive subdivision sa Muntinlupa City si Ong. Kasabay nito, sinabi ni Gonzalez na sa ngayon ay hindi pa rin maaaring masampahan ng kahit na anumang kaso si Ong dahil sa pagkawala nito. Hindi kasi malaman ng prosecution kung saan ipadadala ang subpoena laban dito, Gayunman, sinabi ng kalihim na posible lamang na makasuhan si Ong ng paglabag sa Anti-Wiretapping Law, illegal assembly, inciting to sedition at slight illegal detention. Ang illegal assembly ay dahil na rin sa pagtitipong ginawa ng mga supporters umano nito sa harap ng seminaryo. Una ng hinikayat umano ni Ong ang mga ito na bigyan siya ng proteksiyon habang nasa loob ng San Carlos Seminary. Habang ang kasong illegal detention ay isasampa dahil umano sa ginawang pagdetine nito kay ISAFP agent T/Sgt. Vidal Doble. Pinag-aaralan naman ng DOJ ang posibilidad na gawing state witness si Doble. Hinihintay lamang ng DOJ ang resulta ng tactical interrogation na isinasagawa ng Police Anti-Emergency Response (PACER) kay Doble. Samantala, tinitingnan rin ng DOJ ang posibilidad na masampahan ng kasong inciting to sedition at illegal assembly ang aktor na si Rez Cortez. (Ulat ni Grace dela Cruz)</body>
<link>http://www.philstar.com/Article.aspx?articleId=281745&amp;publicationSubCategoryId=92</link>
</article>
<article>
<title>P11-M libel vs Cam isinampa ni 'Pidal'</title>
<author>Malou Rongalerios</author>
<date>
<month>June</month>
<day>15</day>
<year>2005</year>
</date>
<body>Sinampahan kahapon ng P11-milyong libel suit ni Negros Occidental Rep. Ignacio Arroyo Jr., na kilala rin bilang Jose Pidal si jueteng baglady Sandra Cam sa Provincial Prosecutors Office ng Bacolod City, Negros Occidental. Sinamahan si Pidal ng kanyang abogadong si Atty. Antonio Zulueta sa pagsasampa ng kaso. Kung mananalo sa kaso, ido-donate umano ni Pidal ang makukuhang pera sa kanyang mga constituents sa Negros Occidental. Ipinaliwanag ni Arroyo na isinampa niya ang kaso sa kanyang lalawigan dahil doon siya nakatira. Sa kanyang sinumpaang salaysay kay Asst. Provincial Prosecutor Elvita Maglasang, sinabi ni Arroyo na naapektuhan pati ang kanyang pamilya sa isiniwalat ni Cam na tumanggap siya ng payola mula sa jueteng sa loob mismo ng Batasan Complex. &amp;quot;I, my wife and my family suffered and continue to suffer social humiliation, sleepless nights, mental anxiety and tarnished reputation,&amp;quot; ani Arroyo. Nais ni Arroyo na magbayad si Cam ng P5 milyon para sa moral damages, P5 milyon para sa exemplary damages, at P1 milyon para sa Attorneys fee. Sinabi ni Zulueta na hindi sakop ng immunity ni Cam ang inihayag nito sa national television. Nauna rito, magugunitang nagsampa rin ng kaso laban kay Cam, si Pampanga Rep Mikey Arroyo na pinangalanan ding tumanggap ng pera mula sa jueteng. (Ulat ni Malou Rongalerios)</body>
<link>http://www.philstar.com/Article.aspx?articleId=281754&amp;publicationSubCategoryId=92</link>
</article>
<article>
<title>House probe sa wiretapping vs GMA 'di tuloy</title>
<author>Malou Rongalerios</author>
<date>
<month>June</month>
<day>15</day>
<year>2005</year>
</date>
<body>Kinansela na ang inaabangang pagdinig ng limang komite sa Mababang Kapulungan ng Kongreso ngayong umaga (Miyerkules) kaugnay sa isyu ng kontrobersiyal master tape ng usapan umano nina Pangulong Arroyo at Comelec Commissioner Virgilio Garcillano tungkol sa pandaraya noong nakaraang eleksiyon. Nais ni House Majority Leader at Davao City Rep. Prospero Nograles na kanselahin muna ang pagdinig hanggat wala pang nailalatag na ground rules sa isasagawang imbestigasyon. &amp;quot;I would ask for the postponement of the hearing to draw ground rules before going on into a full-blast hearing,&amp;quot; pahayag ni Nograles. Ikinadismaya naman ito nina Para&amp;ntilde;aque Rep. Roilo Golez, chairman ng committee on national defense at Cavite Rep. Gilbert Remulla, chairman ng Public Information na kabilang sana sa magsasagawa ng imbestigasyon. Sinabi ni Golez na nagkasundo ang mga committee chairman na ipagpaliban ang pagdinig dahil na rin sa kahilingan ni Nograles. Pero nilinaw ni Remulla na itutuloy ang executive session kung saan hihilingin niya na iparinig ang tape recorded conversation sa kabila ng babala ng Department of Justice. Idinagdag ni Remulla na hindi rin siya nasabihan kaagad na hindi matutuloy ang hearing. Napadalhan na aniya ng imbitasyon ng kanyang komite ang mga resources persons na kinabibilangan ng ilang opisyal ng National Telecommunications Commission (NTC), ISAFP, DOJ, NBI at maging si dating NBI deputy director Samuel Ong. (Ulat ni Malou Rongalerios)</body>
<link>http://www.philstar.com/Article.aspx?articleId=281758&amp;publicationSubCategoryId=92</link>
</article>
<article>
<title>Garcillano 'di palulusutin sa CA</title>
<author>Rudy Andal</author>
<date>
<month>June</month>
<day>15</day>
<year>2005</year>
</date>
<body>Iginiit kahapon ni Senate President Franklin Drilon kay Pangulong Arroyo na huwag na muling italaga bilang Commissioner si Virgilio Garcillano sa Commission on Elections (Comelec) dahil hindi rin lang ito makakapasa sa Commission on Appointments (CA). Ayon kay Drilon, masyadong kontrobersyal si Garcillano nang tukuyin ito ng oposisyon bilang &amp;quot;Gary&amp;quot; na kausap umano ng Pangulo sa wire-tapped tape conversation na ebidensya ng dayaan noong nakaraang halalan. Pinayuhan ni Drilon si Garcillano na ngayon ay hindi na napagkikita sa kanyang tanggapan na magbitiw na lamang sa puwesto dahil hindi na rin puwedeng i-withdraw ng Pangulo ang kanyang appointment. Bagamat itinanggi ni Garcillano na siya ang Gary na nasa tape ay ilang foreign voice experts naman ang nagkumprima na boses niya ito at ng Pangulo. Si Garcillano at Commissioner Manuel Barcelona ay pinaupo sa Comelec noong Feb. 10, 2004 bilang kapalit nina Commissioners Luzviminda Tancangco at Ralph Lantion. (Ulat ni Rudy Andal)</body>
<link>http://www.philstar.com/Article.aspx?articleId=281765&amp;publicationSubCategoryId=92</link>
</article>
<article>
<title>'GMA-Garci tape' ringtone na!</title>
<author>Gemma Garcia, Ellen Fernando at Lordeth Bonilla</author>
<date>
<month>June</month>
<day>16</day>
<year>2005</year>
</date>
<body>Kalat na ang &amp;quot;ringtone&amp;quot; sa mga cellphone na naglalaman ng kontrobersiyal na usapan ng mga taong kaboses nina Pangulong Arroyo at Comelec Commissioner Virgilio Garcillano tungkol sa dayaan sa nakaraang halalan. Kaboses diumano ng Pangulo na nagsasabing &amp;quot;Hello Garci&amp;quot; ang naririnig na sinasabayan pa ng paulit-ulit na musika. Bunsod nito, nagbabala si Justice Secretary Raul Gonzalez sa mga nagpapakalat ng ringtone na maaari silang sampahan ng kasong paglabag sa Anti-Wiretapping Law. Bukod sa mga subscribers, binalaan din ni Gonzalez ang mga telecommunications company na nagbabalak gamiting ringtone ang nasabing wiretapped conversation upang pagkakitaan dahil maaari silang idemanda ng pamahalaan. Inamin naman ng kalihim na hindi kakayanin ng pamahalaan na ipahinto ang pagkalat ng nasabing ringtone sa milyon-milyong cellphone subscribers. Samantala, sa kabila ng pagbabawal na ipalabas sa radyo at TV ang umanoy wiretapped tape, sinimulan na ng grupong Kadamay (Kalipunan ng Mamamayang Mahihirap) na ipamudmod ito sa mamamayan. Ayon sa report, mahigit 200 kopya ng &amp;quot;Gloria Gate CD&amp;quot; at tapes mula sa hawak nilang 1,000 tapes ang ipinamahagi sa mga deboto sa Redemptorist Church kung saan itinaon kahapon ng alas-10 ng umaga sa araw ng novena sa Baclaran, Para&amp;ntilde;aque City. Matapos na malaman ng pulisya ang ginawang pamamahagi ng &amp;quot;Gloria tapes&amp;quot; ay agad na nagresponde sa lugar subalit mabilis na nagsipulasan ang mga miyembro ng Kadamay. Layunin ng nasabing grupo na malaman ng publiko ang nilalaman ng naturang tape na hanggang sa ngayon ay ipinagbabawal ng National Telecommunications Commission (NTC) na ipalabas o iere ito sa TV at radio. (Ulat nina Gemma Garcia, Ellen Fernando at Lordeth Bonilla)</body>
<link>http://www.philstar.com/Article.aspx?articleId=281849&amp;publicationSubCategoryId=92</link>
</article>
<article>
<title>Imbestigasyon sa wiretapping sisimulan na</title>
<author>Malou Rongalerios</author>
<date>
<month>June</month>
<day>16</day>
<year>2005</year>
</date>
<body>Sisimulan na sa Martes (Hunyo 21) ng limang komite sa Mababang Kapulungan ng Kongreso ang imbestigasyon sa sinasabing pag-uusap nina Pangulong Arroyo at Comelec Commissioner Virgilio Garcillano matapos aprubahan kahapon ang ground rules sa isasagawang inquiry. Matapos ang tatlot kalahating oras na executive session, inihayag ni Cavite Rep. Gilbert Remulla, chairman ng House committee on public information na nakabuo sila ng pitong ground rules. Nagkasundo ang limang komite na mag-imbita lamang ng dalawang resource persons kada araw at sisimulan ang hearing bandang ala-una hanggang alas-4:30 ng hapon. Kabilang sa mga padadalhan ng sulat upang ipaalam ang imbestigasyon ay sina Pangulong Arroyo, Garcillano, First Gentleman Mike Arroyo at Egdar Ruado. Iimbitahan sa Martes sina Press Sec. Ignacio Bunye at NBI dir. Reynaldo Wycoco. Sa Hunyo 22, ipatatawag sina dating NBI dep. dir. Samuel Ong at Atty. Allan Paguia samantalang sa Hunyo 23 ay si dating ISAFP chief Gen. Tirso Danada. Inaprubahan ng komite ang mosyon ni Para&amp;ntilde;aque Rep. Roilo Golez na hilingin sa Federal Bureau of Investigation (FBI), Scotland Yard at ibang kaparehong ahensya na i-authenticate ang kontrobersyal na audio tape. Isasagawa ang hearing sa plenary hall, at ipagbabawal ang mga mag-iingay at &amp;quot;unruly behavior ng mga manonood. (Ulat ni Malou Rongalerios)</body>
<link>http://www.philstar.com/Article.aspx?articleId=281863&amp;publicationSubCategoryId=92</link>
</article>
<article>
<title>GMA nagpapasaklolo sa El Shaddai</title>
<author>Ellen Fernando</author>
<date>
<month>June</month>
<day>16</day>
<year>2005</year>
</date>
<body>Bagaman bahagyang humupa ang tensiyon sa planong destabilisasyon sa Arroyo administration, halatang bantulot pa rin si Pangulong Arroyo kaya nagpasaklolo na ito kay Bro. Mike Velarde ng grupong El Shaddai. Sa isinagawang pamamahagi ng land ownership sa Mayor Arsenio Castillo Coliseum sa Molino-Bacoor kahapon ng tanghali, inamin ng Pangulo na nagsilbing pangunahing pandangal sa okasyon na hati na ang bansa na tinawag nitong &amp;quot;2 Pilipinas&amp;quot; dahil na rin sa magkakasalungat na pananaw ng mamamayan ukol sa isyu ng umanoy wiretapped tapes na ebidensiya ng pandaraya ng nagdaang eleksiyon at ang kinasasangkutan ng First Family sa illegal na sugal na jueteng. Hindi napigilan ng Pangulo na humingi ng suporta kay Bro. Mike Velarde na kasama nito sa nasabing okasyon dahil na rin sa kaliwat kanang paghayag ng ilang sektor na magbitiw na ito sa puwesto at sa pagsusulong na pabagsakin ito. Sinabi ng Pangulo na subok na ang grupong El Shaddai na may milyun-milyong miyembro sa pagsuporta sa kanya dahil solido rin ang nasabing religious group nang siya ay iboto sa nagdaang presidential elections. Binigyang-diin din ng Pangulo na hindi niya papatulan ang pulitika ng destabilisasyon. Marami naman aniya diyan na magagaling na alagad ng batas at abogado na siyang bahala sa kasalukuyang mga isyu laban sa kanya. Maraming mga kaparian ang nagpakita ng pagsuporta sa paglantad ni dating NBI Dept. Dir. Samuel Ong na nagsilbing self-confessed source sa tape-recorded conversations umano nina Pangulong Arroyo at Comelec Commissioner Virgilio Garcillano hinggil sa umanoy dayaan ng May 2004 presidential elections. Bukod dito, nagpahayag din ang grupong Jesus is Lord ni Bro. Eddie Villanueva na nakatunggali ng Pangulo sa halalan at may milyun-milyon ding miyembro ng pagsuporta kay Ong na nagsusulong ng panawagan na bumaba na sa puwesto ang Pangulo. (Ulat ni Ellen Fernando)</body>
<link>http://www.philstar.com/Article.aspx?articleId=281869&amp;publicationSubCategoryId=92</link>
</article>
<article>
<title>Libel pa vs Cam ikakasa ni Mikey</title>
<author>Malou Rongalerios</author>
<date>
<month>June</month>
<day>16</day>
<year>2005</year>
</date>
<body>Hindi pa kuntento sa naunang libel case na isinampa laban kay baglady Sandra Cam, isa na namang kasong libelo ang inihahanda ng abogado ni Presidential son at on-leave Pampanga Rep. Juan Miguel &amp;quot;Mikey&amp;quot; Arroyo laban sa una. Ang ikalawang libel case ay ibabase sa inihayag ni Cam sa programang Pipol ng Channel 21 o ANC news channel kung saan inihayag nito na nagtangka siyang suhulan ng mga taong malalapit kay Mikey at Negros Occidental Rep. Ignacio &amp;quot;Jose Pidal&amp;quot; Arroyo na iatras ang testimonya sa Senado. &amp;quot;After we review the tape and get an exact transcription of her new false and malicious imputations against Congressman Arroyo, we will be filing a fresh count of criminal libel against Mr. Cam,&amp;quot; pahayag ni Atty. Grace Maduramente. Sinabi ng abogado ni Mikey na pawang kasinungalingan at malisyoso ang mga inihayag ni Cam laban kay Mikey at Jose Pidal. Samantala, sinabi ni Surigao del Norte Rep. Robert &amp;quot;Ace&amp;quot; Barbers na kalahating buwang suweldo lamang ang makukuha ni Mikey ngayong buwan mula sa regular na sahod nitong P33,000 matapos maghain ng indefinite leave bilang kinatawan ng Pampanga. Babawasan na rin ang P250,000 buwanang allowance nito pero ipagpapatuloy ang pagpapasuweldo sa kanyang mga staff. Posible rin aniyang magtalaga si House Speaker Jose de Venecia ng caretaker sa distrito ni Mikey habang naka-leave ito katulad nang ginawa noon sa distrito ng namayapang si Quezon City Rep. Reynaldo Calalay na pansamantalang hinalilian ni Quezon City Rep. Nanette Castelo-Daza. (Ulat ni Malou Rongalerios)</body>
<link>http://www.philstar.com/Article.aspx?articleId=281876&amp;publicationSubCategoryId=92</link>
</article>
<article>
<title>Samuel Ong kinasuhan ng inciting to sedition</title>
<author>Gemma Amargo-Garcia/Danilo Garcia</author>
<date>
<month>June</month>
<day>16</day>
<year>2005</year>
</date>
<body>Tuluyan nang sinampahan ng kasong inciting to sedition sa Department of Justice (DOJ) si ex-NBI deputy director Samuel Ong. Pinagbatayan ng National Bureau of Investigation (NBI) sa 6-pahina nilang reklamo ang naganap noong gabi ng Hunyo 10, 2005 nang magpa-press conference si Ong sa Makati City para ilantad ang mother of all tapes na naglalaman ng sinasabing planong pandaraya sa halalan ng Pangulo habang kausap si Comelec Commissioner Virgilio Garcillano. Iginiit ng NBI na ang ginawa ni Ong ay kawalan ng paggalang sa Chief Executive ng bansa lalo na ng manawagan ito na magbitiw sa tungkulin ang Pangulo dahil sa umanoy panloloko nito sa bayan. Naniniwala ang NBI na ang pahayag ni Ong ay pang-uudyok sa publiko upang mag-alsa laban sa liderato ni Arroyo para tuluyan itong mapatalsik sa Malaca&amp;ntilde;ang. Bilang ebidensiya, ginamit ng NBI ang ibat ibang artikulo na nailathala sa mga pahayagan, VHS tapes at footages ng presscon ni Ong. Nilinaw naman ng DOJ na hindi agad maaaring arestuhin si Ong dahil kinakailangang sumailalim muna ito sa imbestigasyon bago isulong sa hukuman at magpalabas ng warrant of arrest laban dito. Ipinadala ang subpoena ni Ong sa address na 4016 Diamond Ave., Greenheights subd., Novaliches, Quezon City habang binigyan pa ito ng DOJ ng 10-araw para sagutin ang kasong kinakaharap nito. Iginiit din ng kalihim na hindi pa rin lusot sa kasong wiretapping si Ong dahil sa puwede nilang isulong ang naturang kaso kahit na hindi pa tiyak kung si PGMA at Garcillano nga ang nag-uusap dito. Samantala, sinabi ng NBI na may koneksyon ang paglabas sa publiko nina Ong at jueteng baglady Sandra Cam na sinasabing nagkaroon ng relasyon noong 2000. Sinabi ni NBI Spokesman Atty. Ric Diaz, noong Hunyo 2000, nagsagawa ng isang raid ang NBI-Special Task Force sa Unit 706 ng Sommerset Condominium sa Pasay City at mahigit 250 kilo ng shabu ang nakumpiska. Nakapangalan ang nasabing unit sa isang Sandra Lim na gumagamit ng mga alyas na Sandra de Villa at Sandra Cam. Dahil nadawit ang kanyang pangalan, kusang-loob na sumuko si Cam kay Ong na noon ay hepe ng NBI-NCR at tinulungan ito na linawin ang kanyang pangalan. Nadakip naman ang tunay na Sandra Lim at napawang-sala si Cam. May bali-balita na nagkaroon ng relasyon noon si Ong at Cam kaya may posibilidad na may kaugnayan ngayon ang magkasunod nilang paglitaw laban sa Pangulo. (Ulat nina Gemma Amargo-Garcia/Danilo Garcia)</body>
<link>http://www.philstar.com/Article.aspx?articleId=281880&amp;publicationSubCategoryId=92</link>
</article>
<article>
<title>GMA 'di pabubusisi sa House</title>
<author>Ellen Fernando,Malou Rongalerios at Rudy Andal</author>
<date>
<month>June</month>
<day>17</day>
<year>2005</year>
</date>
<body>Binigyang-diin ng Palasyo na hindi na kailangan pang sumagot o personal na humarap si Pangulong Arroyo sa anumang paanyaya o ipadadalang liham ng limang komite ng Mababang Kapulungan ng Kongreso hinggil sa pagsasagawa ng wiretapping probe dahil wala siyang dapat na ipaliwanag. Ayon kay Press Sec. at Presidential Spokesman Ignacio Bunye, nirerespeto ng Pangulo ang anumang uri ng imbestigasyon na isinusulong ng mga mambabatas subalit wala silang nakikitang sapat na dahilan upang humarap pa ang Pangulo. Dapat aniya na unawain din ang Pangulo sa kanyang pananahimik at hindi pagpatol sa isyu hinggil sa kontrobersiyal na audio tape. Sa Lunes ay ipadadala ng House ang sulat kay GMA para hingan ito ng komento sa isyu. Ayon sa mga mambabatas, dapat magsalita na ang Pangulo hinggil sa kontrobersiyal na wiretapped conversation kaysa patuloy na manahimik. Sinabi ni Senate President Franklin Drilon, dapat basagin na ng Pangulo ang kanyang pagsasawalang-kibo at magsulong ng inisyatiba upang harapin ang kinakaharap na krisis kaysa mag-isip ang taumbayan at magpatuloy ang destabilisasyon sa kanyang administrasyon. Unang nanawagan ang Kamara at Makati Business Club sa Pangulo na magsalita na ito kung siya o hindi ang kausap umano ni Comelec Commissioner Virgilio Garcillano sa wiretapped conversation na naglalaman ng dayaan noong nakaraang eleksiyon. (Ulat nina Ellen Fernando,Malou Rongalerios at Rudy Andal)</body>
<link>http://www.philstar.com/Article.aspx?articleId=281978&amp;publicationSubCategoryId=92</link>
</article>
<article>
<title>'Hello Garci' gagawing busina sa mga sasakyan</title>
<author>Angie dela Cruz/Ellen Fernando</author>
<date>
<month>June</month>
<day>17</day>
<year>2005</year>
</date>
<body>Naghahanap na rin ng technician ang pinagkaisang Samahan ng mga Tsuper at Operator Nationwide (PISTON) para gawing busina ang kontrobersiyal na &amp;quot;Hello Garci tape.&amp;quot; Ayon kay George San Mateo, spokesman ng PISTON, hindi lang sa ringing tone mapapakinggan ang Gloria gate scandal dahil bukas-makalawa ay may busina na ring ganito. Pakulo na ngayon ng mga transport group ang pagpapatugtog ng GMA-Garci tape sa mga pumapasadang pampasaherong dyip sa buong Pilipinas at nagsimula na silang mamudmod ng mga CD copies sa kani-kanilang miyembro upang ipatugtog sa mga dyip, tricycle at pati na rin sa mga bumibiyaheng SUVs at FX. Isa lamang umano itong paraan para ipaalam sa mga kababayang Pinoy kung ano talaga ang laman ng kontrobersiyal na tape. Sa dami ng mga pasaherot tsuper na bumibiyahe araw-araw, hindi malayong mabigyan ng tunay na kamalayan ang mga kababayang Pinoy tungkol sa tunay na laman ng tape, wika ng PISTON. Ayon pa sa PISTON, walang pinagkaiba ngayon ang Pangulo sa isang kolorum na sasakyan na iligal na ipinapasada dahil sa pagkakaroon ng pekeng prangkisa mula sa Comelec. (Ulat nina Angie dela Cruz/Ellen Fernando)</body>
<link>http://www.philstar.com/Article.aspx?articleId=281990&amp;publicationSubCategoryId=92</link>
</article>
<article>
<title>Senate at House reporters ginamit para maka-kubra ng kalahating milyon sa COA</title>
<author>Malou Rongalerios</author>
<date>
<month>June</month>
<day>17</day>
<year>2005</year>
</date>
<body>Nabisto kahapon ang panggagamit ng Office of the Secretary ng Department of National Defense (DND-OSEC) sa mga Senate at House reporters matapos iulat ng ahensiya sa Commission on Audit (COA) na gumastos sila ng nasa P445,482.06 sa cocktails, dinner at meryenda ng mga reporters na nakatalaga sa Senado at House of Representatives. Mariing inangalan ng mga reporters ng Senado at House of Representatives ang nasabing ulat dahil kahit isang beses ay wala ang mga itong matandaan na nagpakain ang sinumang opisyal ng Defense sa kanila. Ang Senado ay mayroong 80 print at broadcast reporters at tv crews na nakarehistro sa Public Information and Media Relations Office samantalang 50 naman ang accredited na miyembro ng media sa Public Relations and Information Division ng Lower House. Nagpaplano ang mga reporters na maghain ng letter protest sa COA upang hilingin na huwag tanggapin ang nasabing report ng DND at linawin kung saan napunta ang nasabing halaga na halos umabot sa kalahating milyon. Base sa opisyal na dokumento, ang DND-OSEC ay nagbayad sa mga hindi pinangalanang caterers ng P112,453,21 para sa cocktails ng 300 guests na ginastusan ng 319 per head at meryenda na nagkakahalaga ng P71.50 para sa 50 katao. Ang okasyon ay may petsang Oktubre 6, 2003 at nangyari noong SNDs assumption of office o pag-upo sa puwesto ng Secretary ng National Defense. Kabilang sa listahan ng mga pinakain ang mga DND officials. Sa isang symposium naman na may petsang Hulyo 13, 2004, nagsumite ang OSEC ng mga resibo na nagkakahalaga ng P613.25 per head para sa 350 guests kabilang ang mga DND officials, Senate-House media. Ang pinakahuli ay cocktail noong Agosto 25, 2004 na dinaluhan daw ng nasa 300 katao at nagbayad ang DND-OSEC ng P77,745.60 para sa P188.76 per head. (Ulat ni Malou Rongalerios)</body>
<link>http://www.philstar.com/Article.aspx?articleId=281995&amp;publicationSubCategoryId=92</link>
</article>
<article>
<title>Tax evasion vs DA sec.,</title>
<author>Angie dela Cruz/Grace Amargo-dela Cruz</author>
<date>
<month>June</month>
<day>17</day>
<year>2005</year>
</date>
<body>Kinasuhan ng tax evasion sa Department of Justice (DoJ) sina Department of Agriculture Secretary Arthur Yap at ama nitong si Domingo H. Yap bunsod ng pagkabigo umano ng mga ito na mag-file ng witholding tax returns at mabayaran ang tamang buwis sa loob ng taong 1997-1999. Nabigo din umano ang mga Yap na mabayaran ang documentary stamp tax sa pagbebenta ng property ng mga ito na umaabot sa halagang P4,003,315.22. Ang mag-amang Yap ay mga opisyal ng DHY Realty. Sa reklamong isinumite ng BIR, sinabi nito na bumili ng lupa ang mag-amang Yap na may hawak na 3,176 sq. meter mula sa isang Carlota Mendoza sa Pasig City na nagkakahalaga ng P20.6M noong 1997. Ngunit, binili umano ng mga Yap ang nasabing lupa sa mas mababang halaga kumpara sa orihinal na halaga nito. Ipinaliwanag ni BIR Commissioner Guillermo Parayno na dapat ay nagbayad ang DHY Realty ng P3.7M bilang creditable witholding tax at P923,818.90 sa documentary stamps. Samantala, mahigpit na itinanggi ni Sec. Yap na may pagkukulang sila sa pagbabayad ng buwis. Aniya, hindi pa niya nakikita ang nasabing kaso ngunit kung ito aniya ay kaugnay sa nabili ng kanilang kumpanyang DHY Realty and Development Inc. sa Pasig noong 1977 ay ang nagbenta ng property ang dapat na nagbabayad ng buwis at hindi ang bumili nito. &amp;quot;Ang umanoy utang sa buwis hinggil sa nasabing bentahan at utang ng kumpanya ay hindi sa akin. Walang katotohanan na ako ang may pananagutan sa batas. Kailanman ay hindi ko kinaligtaan ang aking obligasyon na magbayad ng tamang buwis sa pamahalaan at ito ay mapapatunayan sa aking isinumiteng tamang assets and liabilities at income tax return&amp;quot;, sabi ni Yap. Matagal na aniya niyang binitawan ang anumang pag-aari, interest o posisyon sa kumpanya ng kanilang pamilya. (Ulat nina Angie dela Cruz/Grace Amargo-dela Cruz)</body>
<link>http://www.philstar.com/Article.aspx?articleId=282002&amp;publicationSubCategoryId=92</link>
</article>
<article>
<title>Walang pondo sa pensiyon ng mga pulis</title>
<author>Lordeth Bonilla</author>
<date>
<month>June</month>
<day>17</day>
<year>2005</year>
</date>
<body>Malabo pa na matuldukan ang sakripisyo at matagal na paghihintay ng mga retiradong pulis bago matanggap ang kanilang pensiyon dahil walang pondo ang pamahalaan para dito. Nakumpirma kahapon sa National Police Commission (Napolcom) na inamin ng Department of Budget and Management na wala pang pondong nakalaan at patuloy na naghahanap ang naturang ahensiya ng pagkukunan ng pang-abono para maibigay ang pension backlog ng mga retiradong pulis. Ayon sa Napolcom, hindi kinakalimutan ng gobyerno ang kabayanihan ng mga pulis subalit sa kasalukuyan ay wala umanong kakayahan ang DBM para maibigay ang kanilang pensiyon. (Ulat nina Lordeth Bonilla)</body>
<link>http://www.philstar.com/Article.aspx?articleId=282008&amp;publicationSubCategoryId=92</link>
</article>
<article>
<title>Ibinigay ni Laarni sa wiretapping: P2-M kay Doble</title>
<author>Joy Cantos</author>
<date>
<month>June</month>
<day>18</day>
<year>2005</year>
</date>
<body>Pinondohan umano ng P2 milyon ni dating actress Laarni Enriquez, isa sa mga mistress ng pinatalsik na si dating Joseph &amp;quot;Erap&amp;quot; Estrada, ang kontrobersiyal na wiretapped conversation na ibinulgar ni dating NBI Deputy Director Atty. Samuel Ong sa umanoy pandaraya noong 2004 presidential elections. Base sa affidavit ni ISAFP agent Sgt. Vidal Doble, sinabi ni Philippine National Police (PNP) Chief Director Gen. Arturo Lomibao na inamin ng nasabing intelligence agent na binayaran siya ni Ong ng P2-M subalit ang pera ay nanggaling kay Enriquez para i-wiretapped ang usapan sa telepono nina Pangulong Arroyo at Comelec Commissioner Virgilio Garcillano. Ayon kay Lomibao, sa testimonya ni Doble nitong Hunyo 15 sa Police Anti-Crime Emergency Response (PACER), itinanggi nito ang alegasyon ni Ong na siya ang source ng mother of all tapes laban kay Pangulong Arryo. &amp;quot;Technical Sgt. Doble revealed that he was paid by Atty. Ong of P2 million immediately after he appeared in a scripted authentication (of the alleged wiretapped tape) covered by audio-video recording,&amp;quot; ani Lomibao sa press briefing sa Camp Crame. Naganap umano ang bayaran sa isa sa mga kuwarto sa ikalimang palapag ng Imperial Hotel na matatagpuan sa Timog Ave., Quezon City na sinaksihan ng kapatid ng ISAFP intel agent na si Reynaldo at kaibigan nitong babae na si Marietta Santos. Nasa lugar din umano si Angelito &amp;quot;Lito&amp;quot; Santiago, ang pinagkakatiwalaang driver/bodyguard ni Ong, isang NBI photographer na nakabakasyon habang si Ong ay may kasama umanong Chinese mestizo at may dala ang mga itong videocam at isang bag na naglalaman ng pera. Sinabi ni Lomibao na inamin ni Doble na pinipilit umano siya ni Ong para i-authenticate ang nasabing &amp;quot;mother of all tapes&amp;quot; nang ipagsama siya nito sa kanyang kuwarto at ipakita ang larawan ng kanyang pamilya na nakalatag sa kama kasama ang naturang halaga. Ang pera ay pinaghatian umano nina Doble, kapatid niya at Santiago na nakatanggap ng P250,000 habang P75,000 naman sa babaeng kasama nila. Sa kabila nito ay wala namang maipakitang pruweba ang PNP na sangkot din sa wiretapped scandal si Enriquez maliban sa testimonya umano ni Doble. Kaugnay nito, sinabi ni Lomibao na ipatatawag na nila sa susunod na linggo sa Camp Crame si Enriquez upang magbigay-linaw sa kasong ito. (Ulat ni Joy Cantos)</body>
<link>http://www.philstar.com/Article.aspx?articleId=282367&amp;publicationSubCategoryId=92</link>
</article>
<article>
<title>Martial Law sa June 21 kumalat sa text!</title>
<author>Joy Cantos/Ellen Fernando</author>
<date>
<month>June</month>
<day>18</day>
<year>2005</year>
</date>
<body>Mistulang bombang kumalat sa mga text messages ang umanoy plano ng administrasyon ni Pangulong Arroyo na magdeklara ng alinman sa martial law at state of emergency bago o mismong Hunyo 21 sa gitna na rin ng lumalabas na panawagang bumaba ito sa puwesto. Base sa kumalat na text messages &amp;quot;Confirmed. Please pass to as many people. GMA will declare martial law on or before June 21.&amp;quot; &amp;quot;Larry Mendoza and Berroya to command SOTs (Special Operations Teams). 500 Bushmaster automatic weapons for Berroyas hit squads have arrived. If the plan is exposed, baka matakot si GMA. Ikalat na. The plan includes closing mass media and all cellphones. There is some resistance in the AFP, for sure, key personalities will be arrested,&amp;quot; pahayag ng text. Ang ikalawang mensahe ay tumutukoy kay Transportation and Communications Secretary Leandro Mendoza at ret. Police Director Reynaldo Berroya, LTO-NCR Chief Reynaldo Berroya. &amp;quot;Flash report: GMA met all AFP top brass last night and plan to declare state of emergency the generals are buying the idea so that all retirable will be extended. Ermita, Tiglao and Gonzalez were present. There will be anarchy in the street if that will happen. Kawawang Pilipino. Please pass,&amp;quot; anang isa pang text messages. Ang Hunyo 21 ang ibinigay na ultimatum ni dating AFP chief of staff ret. Gen. Fortunato Abat sa Pangulo na huling araw nito sa Malaca&amp;ntilde;ang. Gayunman, pinabulaanan ng Palasyo ang ulat na pagdedeklara ng martial bilang panghuling option ng Presidente upang walang makaagaw sa kanyang puwesto. (Ulat nina Joy Cantos/Ellen Fernando)</body>
<link>http://www.philstar.com/Article.aspx?articleId=282369&amp;publicationSubCategoryId=92</link>
</article>
<article>
<title>Tarongoy pinalaya na?</title>
<author>Mer Layson</author>
<date>
<month>June</month>
<day>18</day>
<year>2005</year>
</date>
<body>Matapos umanong magbayad ng $8-milyon ang kumpanyang pinaglilingkuran ng OFW na si Robert &amp;quot;Bobby&amp;quot; Tarongoy sa kanyang mga abductors kaya pinalaya na umano ito. Ito ang impormasyong lumutang kahapon sa Department of Foreign Affairs ngunit hindi pa naman kinukumpirma ng mga opisyal ng DFA. Sinasabing mula sa dating $12 milyong hinihingi na ransom ng mga bandidong Iraqi ay naibaba sa $8 milyon. Sa nasabing halaga ay ang kumpanyang Arabia Trading and Construction Co. na pinagtatrabahuhan ni Tarongoy ang nagbayad umano ng $4 milyon habang ang natitira pang $4 milyon ay nagmula umano sa ibat ibang donasyon sa mga Muslim leaders at Filipino community sa Middle East. Sa ngayon ay hawak na umano ng neutral party sa Iraq si Tarongoy at nakatakdang i-turnover sa embahada ng bansa sa Baghdad. Si Tarongoy ay may pitong buwan ng bihag ng hindi pa kilalang grupo ng mga kidnapper sa Iraq. (Ulat ni Mer Layson)</body>
<link>http://www.philstar.com/Article.aspx?articleId=282380&amp;publicationSubCategoryId=92</link>
</article>
<article>
<title>Condo units para sa mga sundalo</title>
<author>Joy Cantos</author>
<date>
<month>June</month>
<day>18</day>
<year>2005</year>
</date>
<body>Pormal nang iginawad kahapon sa mga junior at senior officers ng militar ang bagong tayong 240 units ng AFP condominium project na nagkakahalaga ng P1.2 bilyon sa Bonifacio Heights, Makati City na pinasinayaan nina VP Noli de Castro at outgoing chief of staff Gen. Efren Abu kahapon. Bukod sa nasabing 240 condo units ay may lima pang on-base housing sites na inaprubahan si Pangulong Arroyo. Ang nasabing on-base housing sites ay para sa mga sundalo sa Cagayan de Oro City; Camp Riego de Dios sa Trece Martirez City, Cavite; Camp Tinio sa Cabanatuan City, Nueva Ecija; Camp Lapu-Lapu sa Cebu City at Fort del Pilar sa Baguio City. Babayaran sa loob ng 20 taon sa halagang P11,000 bawat buwan ang condo. (Ulat ni Joy Cantos)</body>
<link>http://www.philstar.com/Article.aspx?articleId=282381&amp;publicationSubCategoryId=92</link>
</article>
<article>
<title>GMA puntang HK sa Lunes</title>
<author>Rudy Andal</author>
<date>
<month>June</month>
<day>18</day>
<year>2005</year>
</date>
<body>Nakatakda umanong magtungo sa Hong Kong sa darating na Lunes si Pangulong Arroyo para &amp;quot;takasan&amp;quot; ang imbitasyon ng House of Representatives na sagutin ang hinggil sa wiretapped tape. Nadismaya si Senate Minority Leader Aquilino Pimentel Jr. dahil ang pagtungo ng Pangulo sa HK ay isa anyang pag-iwas sa kontrobersiya. Ayon kay Pimentel, baka naman daw sa 1-day official trip na ito ni PGMA sa HK ay makapag-isip mabuti ang Pangulo at magkaroon ng panahon upang makagawa na siya ng kanyang resignation letter. &amp;quot;Maybe she can have time to write her resignation letter and wind up her affairs. We wish her well,&amp;quot; wika pa ng senate minority leader. Naniniwala si Pimentel na kahit manahimk ang Pangulo sa isyung ito ay wala na ang tiwala ng taumbayan sa kanyang pamumuno kaya mas mabuting magbitiw na ito sa puwesto kasama si Vice-Pres. Noli de Castro at magpatawag ng snap elections. Iginiit pa nito, wala ring katotohanan ang mga akusasyon ng kampo ng administrasyon na ang oposisyon ay mayroong hidden agenda upang makuha ang poder sa Malaca&amp;ntilde;ang dahil sa sandaling magbitiw sina PGMA at de Castro ay si Senate Franklin Drilon na kakampi rin ng administrasyon ang pansamantalang uupo kasabay ang pagpapatawag ng snap elections. &amp;quot;I dont care whether the incoming president comes from the administration or from the opposition. Who cares? The important thing is the people are given a chance to give new mandate to a new leader in this time of crisis, because otherwise, the people will suffer from the misdeeds of Gloria,&amp;quot; dagdag pa ni Pimentel. (Ulat ni Rudy Andal)</body>
<link>http://www.philstar.com/Article.aspx?articleId=282392&amp;publicationSubCategoryId=92</link>
</article>
<article>
<title>GMA padadalhan pa rin ng sulat</title>
<author>Malou Rongalerios/Rudy Andal</author>
<date>
<month>June</month>
<day>18</day>
<year>2005</year>
</date>
<body>Itutuloy pa rin ng House of Representatives ang pagpapadala ng sulat kay Pangulong Arroyo sa Lunes sa kabila nang pahayag ng Malaca&amp;ntilde;ang na hindi magbibigay ng anumang komento ang Pangulo hinggil sa isyu ng diumanoy pakikipag-usap nito kay Comelec Commissioner Virgilio Garcillano. Sa isang presscon, sinabi ni Para&amp;ntilde;aque Rep. Roilo Golez na itutuloy pa rin nila ang pagpapadala ng sulat kahit hindi magbigay ng anumang sagot si Arroyo. Ang sulat ay gagawin ng head ng limang komite sa Kongreso na mag-iimbestiga sa isyu ng wiretapping sa susunod na linggo. Iginiit naman kahapon ni Sen. Miriam Defensor-Santiago na hindi maituturing na ang pagiging tahimik ni Pangulong Arroyo sa isyu ng wiretapped conversation ay pag-amin na nito na siya ang babae sa tape na kausap ng isang Comelec official. Sinabi ni Santiago na mas binigyan lamang ng panahon ng Chief Executive ang kanyang trabaho kaysa pansinin ang mga paninira sa kanyang administrasyon. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=282393&amp;publicationSubCategoryId=92</link>
</article>
<article>
<title>Garci tumakas, nasa Malaysia na!</title>
<author>Rudy Andal,Edwin Balasa at Danilo Garcia</author>
<date>
<month>June</month>
<day>19</day>
<year>2005</year>
</date>
<body>Tumakas na umano patungong Sabah, Malaysia si Comelec Commissioner Virgilio Garcillano upang iwasan ang congressional investigation hinggil sa taped conversation nila ni Pangulong Arroyo. Ayon kay dating Sen. Francisco Tatad, nakatanggap sila ng impormasyon na kinontak umano ni Garcillano ang Pangulo nang dumalaw ito sa Cagayan de Oro City noong Biyernes upang hingin ang permiso nito na umalis ng bansa. Nais diumano ni Garcillano na lumipat sa Kota Kinabalu, ang capital ng Sabah bago magtago sa ibang bahagi ng bansang ito habang mainit pa ang isyu ng &amp;quot;Gloriagate&amp;quot; scandal. Bagamat hindi umano personal na nagkita ang dalawa, madali lang umanong naibigay ni Garcillano ang kanyang mensahe sa Pangulo dahil nagpapahinga lamang ito sa farm nito sa Bukidnon na hindi kalayuan sa Cagayan de Oro City. &amp;quot;We are appealing to authorities to stop Garcillano from leaving the country if they are after the truth. I really doubt if Mrs. Arroyo will ever issue a hold order on her favorite commissioner since she herself is being implicated in the tapes,&amp;quot; wika ni Tatad. Dahil dito, maituturing na umanong &amp;quot;fugitive&amp;quot; o pugante si Garcillano dahil naglaho ito sa panahon na iniimbestigahan na siya ng Comelec at ng limang komite ng Kamara. Maging si San Juan Mayor Jose Victor (JV) Ejercito ay nakatanggap ng impormasyon mula sa kanyang mapagkakatiwalaang source na inutusan ni Arroyo ang kanyang mga tauhan na paalisin sa bansa si Garcillano at dumaan ito sa backdoor sa Mindanao papuntang Kota Kinabalu ilang araw na ang nakalilipas. &amp;quot;I receive A1 information from my reliable source that GMA instructed her man to assist Garcilliano to leave the country via backdoor in Mindanao and go to Kota Kinabalu,&amp;quot; pahayag ni Mayor Ejercito. Dahil dito hinamon ng alkalde ang Pangulo na kung hindi totoo ang kanyang nakuhang impormasyon ay ilabas na nito si Garcillano upang magbigay ng pahayag sa kontrobersiyal na wiretapped audiotape. Ayon naman kay Comelec chairman Benjamin Abalos, mahigit isang linggo na buhat nang huli niyang makita si Garcillano nang magpaalam ito sa kanya na magtutungo sa ilang probinsya sa Southern Tagalog at sa Bicol Region upang ayusin ang voters registration doon. Hindi na rin umano makontak si Garcillano sa cellphone at hindi rin tumatawag sa komisyon. Nilinaw ni Abalos na sa ngayon ay hindi na miyembro ng Comelec si Garcillano matapos na mapaso ang pagkakatalaga sa kanya sa komisyon at hindi rin naaprubahan ang kanyang re-appointment. (Ulat nina Rudy Andal,Edwin Balasa at Danilo Garcia)</body>
<link>http://www.philstar.com/Article.aspx?articleId=282531&amp;publicationSubCategoryId=92</link>
</article>
<article>
<title>Unahin si Doble sa House probe</title>
<author>Malou Rongalerios</author>
<date>
<month>June</month>
<day>19</day>
<year>2005</year>
</date>
<body>Iminungkahi kahapon ng mga kongresista na unahing isalang si ISAFP agent T/Sgt. Vidal Doble sa isasagawang pagdinig sa wiretapped conversation ng Kamara. Ayon kina Eastern Samar Rep. Marcelino Libanan at Leyte Rep. Eduardo Veloso, ang ginawang pagbubunyag ni Doble na binayaran ito ng P2 milyon ang magiging susi upang matukoy kung saan nanggaling ang dinuktor na umanoy taped conversation ni Pangulong Arroyo. Ayon sa dalawang kongresista, ang ginawang salaysay ni Doble ang nagpapatunay na bahagi lamang ang jueteng at tapes sa plano ng oposisyon na sirain ang kredibilidad at pagtitiwala sa pamahalaan. &amp;quot;Dobles appearance must be prioritized by the probing committee since the alleged payoff was witnessed by Dobles brother Reynaldo and Dobles female companion Marietta Santos,&amp;quot; pahayag ni Libanan. Hinikayat naman ni Veloso ang limang komite na dapat magharap-harap sa pagdinig sina Doble, Ong at Laarni Enriquez, ang umanoy pinanggalingan ng P2-M na ibinayad sa kanya ni ex-NBI deputy director Samuel Ong, upang malaman kung sino sa kanila ang nagsasabi ng katotohanan. Sinabi ni Veloso na isama sa pagdinig ang mga opisyal ng PNP upang sagutin ang mga alegasyon na pinilit nila si Doble na magbigay ng kanyang salaysay. Naniniwala ito na ang pagdalo ni Doble sa pagdinig ang magbibigay katapusan sa mga isyung ibinabato laban sa Arroyo administration. (Ulat ni Malou Rongalerios)</body>
<link>http://www.philstar.com/Article.aspx?articleId=282536&amp;publicationSubCategoryId=92</link>
</article>
<article>
<title>Laarni sasabit sa panunuhol</title>
<author>Malou Rongalerios</author>
<date>
<month>June</month>
<day>19</day>
<year>2005</year>
</date>
<body>Naniniwala ang ilang kongresistang kakampi ni Pangulong Arroyo na posibleng sumabit si Laarni Enriquez, isa sa mga babae ni dating Pangulong Estrada, sa panunuhol sa isang ahente ng ISAFP. Sinabi nina House Majority Leader Prospero Nograles at Davao del Sur Rep. Douglas Cagas na posibleng ginamit ni Estrada si Enriquez upang bayaran si ISAFP agent T/Sgt. Vidal Doble ng P2 milyon para isabit ang ISAFP sa &amp;quot;Garci tape&amp;quot;. Binatikos din nina Nograles at Cagas ang ginawang pagbibigay ng kondisyon ni Enriquez sa kanyang pagdalo sa isasagawang pagsisiyasat sa Kamara. Matatandaan na sinabi ni Enriquez na sisipot lamang siya sa imbestigasyon kung dadalo rin si Pangulong Arroyo. &amp;quot;Tigilan na niya ang pag-arte na akala mo siya ang First Lady ni Estrada, tinatalo pa niya si Sen. Loi,&amp;quot; ani Nograles. Hinimok din ng mga solon si Enriquez na makipagtulungan na lamang sa Kamara at pabulaanan ang ginawang salaysay ni Doble. (Ulat ni Malou Rongalerios)</body>
<link>http://www.philstar.com/Article.aspx?articleId=282543&amp;publicationSubCategoryId=92</link>
</article>
<article>
<title>Oil hike uli, 50 sentimo itinaas</title>
<author>Edwin Balasa</author>
<date>
<month>June</month>
<day>19</day>
<year>2005</year>
</date>
<body>Muli na namang nagtaas kahapon ng 50 sentimos kada litro sa kanilang produktong petrolyo ang mga kumpanya ng langis. Unang nagtaas ng kanilang produktong diesel, gasoline at kerosene dakong alas-6 ng umaga ang Total Philippines na sinundan ng Pilipinas Shell at Caltex dakong alas-12 ng tanghali. Ayon kay Shell spokesman Bobby Kanapi, napilitan silang itaas ang kanilang presyo dahil sa muli na namang tumaas ang presyo nito sa pandaigdigang pamilihan at hindi na nila kayang pasanin pa ang naturang pagtaas. Subalit patuloy pa rin aniya ang kanilang ibinibigay na P1 diskuwento kada litro sa mga pampasaherong jeepney at bus sa kanilang mga istasyon. Matatandaang noong nakaraang linggo ay tumaas din ng parehas na presyo ang mga produktong petrolyo kaya ito na ang ikalawang pagtataas sa loob ng dalawang linggo at pang-10 price hike sa taong ito. (Ulat ni Edwin Balasa)</body>
<link>http://www.philstar.com/Article.aspx?articleId=282549&amp;publicationSubCategoryId=92</link>
</article>
<article>
<title>Housing loan giit itaas</title>
<author>Doris Franche</author>
<date>
<month>June</month>
<day>19</day>
<year>2005</year>
</date>
<body>Hinikayat ng Quezon City Council si Pangulong Arroyo na itaas ang Community Mortgage Loan (CML) upang magkaroon ng disenteng bahay ang mga mamamayan sa lungsod at iba pang lugar sa bansa. Ito ay matapos na aprubahan sa konseho ng QC upang igiit naman kay GMA na itaas mula P80,000-P100,000 ang CML, isang law income financing scheme, na nagbibigay ng programa para sa mga low housing projects. Ang nasabing programa ay kasalukuyang nasa ilalim ng National Home Mortage Finance Corp. na nagbibigay benepisyo para sa mga may informal income na makautang ng hanggang P80,000. Ngunit dahil sa nananatiling krisis ang bansa ay hindi makakasapat ang nasabing halaga dahilan upang isulong ni QC Councilor Winston Castelo ang panukala na itaas ito. Ayon kay Castelo na siyang may-akda ng panukala, ang karagdagang halaga ay malaking tulong sa mga urban poor communities na siyang prayoridad ng pamahalaang lungsod upang magkaroon ng sariling bahay at lupa. (Ulat ni Doris Franche)</body>
<link>http://www.philstar.com/Article.aspx?articleId=282557&amp;publicationSubCategoryId=92</link>
</article>
<article>
<title>Hunyo 24, non-working holiday sa Manila</title>
<author>Ellen Fernando</author>
<date>
<month>June</month>
<day>19</day>
<year>2005</year>
</date>
<body>Idineklara ni Pangulong Arroyo ang Hunyo 24, 2005 (Biyernes) na special non-working holiday sa lungsod ng Maynila. Sa ipinalabas na Proclamation 857 na inaprubahan ng Pangulo, gugunitain ang ika-434 taon ng Araw ng Maynila na pangunguhan ni Manila Mayor Lito Atienza at ibang city officials kasabay ng isasagawang pagpapasinaya sa New Bulwagang Rodriguez sa ikalawang palapag ng Manila City Hall dakong alas-11 ng umaga. Bilang tradisyon, ang Araw ng Maynila ay kinikilala bilang &amp;quot;the founding of the City as the premier Christian City of Asia&amp;quot;. (Ulat ni Ellen Fernando)</body>
<link>http://www.philstar.com/Article.aspx?articleId=282559&amp;publicationSubCategoryId=92</link>
</article>
<article>
<title>Enrile kumampi na kay Gloria</title>
<author>Ni Rudy Andal</author>
<date>
<month>June</month>
<day>20</day>
<year>2005</year>
</date>
<body>Nakakita ng kakampi si Presidente Arroyo sa katauhan ni Sen. Juan Ponce Enrile na nagsabing hindi dapat sagutin ng Pangulo ang issue sa diumanoy pakikipag-usap niya sa isang Comelec official tungkol sa dayaan sa eleksyon. Si Enrile na nanlalamig ang relasyon sa mga kasamahan sa oposisyon ay nagsabing ang issue sa sinasabing wiretapped conversation ng Pangulo kay Comelec Commisioner Virgilio Garcillano ay isang parte ng malawakang hakbang para i-destabilize ang administrasyon. Pinuna ni Enrile na ang kanyang mga kasamahan sa oposisyon ay hindi makapagbigay ng malinaw na istorya sa likod ng kontrobersyal na tape. Dahil dito aniya, nahihirapan ang oposisyon na mapabagsak si Arroyo dahil walang credible na papalit sa kasalukuyang Pangulo. &amp;quot;Palpak at hindi kapanipaniwala&amp;quot; ani Enrile sa mala-telenobelang kasaysayan tungkol sa naturang taped conversation. Sinabi rin ni Enrile na lalabagin ng Kongreso ang probisyon sa Saligang Batas para sa paghihiwalay ng kapangyarihan at responsibilidad ng Ehekutibo at ng Lehislatura kung pupuwersahin nito si Pangulong Arroyo na sagutin ang isang sulat para mag-komento hinggil sa tape. Sinabi ni Enrile na walang kapangyarihan ang Mababang Kapulungan na gawin ang binabalak nito at maaari umanong magkaroon ng constitutional crisis kung magpipilit ito sa Pangulo. Samantala, iginiit ni Sen. Miriam Santiago na &amp;quot;walang legal value&amp;quot; ang tape para mapasimulan ang isang impeachment proceeding laban sa Pangulo hanggat itoy hindi nao-authenticate. Kung oobligahin ng Kongreso ang Pangulo na sagutin ang isyu, sinabi ni Santiago na itoy &amp;quot;abuse of discretion.&amp;quot; Ani Santiago, national security issue ang nakapaloob sa usapin dahil oposisyon na rin ang nagsabi na ang pinagmulan ng tape ay ang Intelligence Service of the Armed Forces of the Philippines (ISAFP). Kung totoo ito, sinabi ni Miriam na malinaw na lumabag sa batas ang Armed Forces of the Philippines (AFP) dahil ipinagkanulo ang seguridad ng taumbayan na dapat pangalagaan. Dapat aniya, ipa-authenticate muna sa sinasabing pinagmulan ang tape bago ito magkaroon ng legal value. Pero nauna nang pinabulaanan ng AFP na sa ISAFP nagmula ang tape.</body>
<link>http://www.philstar.com/Article.aspx?articleId=282722&amp;publicationSubCategoryId=92</link>
</article>
<article>
<title>Gloria sasalubungin ng protesta sa HK</title>
<author></author>
<date>
<month>June</month>
<day>20</day>
<year>2005</year>
</date>
<body>Hindi na yata matatakasan ni Pangulong Arroyo ang galit ng mga Pinoy na naniniwalang nandaya ito ng nagdaang eleksiyon base sa GMA-Garci tape matapos na magpahayag ang grupo ng overseas Filipino workers (OFWs) sa Hong Kong na siya ay sasalubungin ng kilos-protesta sa pagdating nito ngayong araw doon. Lalong naasar ang mga OFWs nang malamang hindi sila kabilang sa mga makakadaupang-palad ng Pangulo sa isang araw na pagbisita nito sa HK kaya dadaanin na lang nila sa pag-iingay. Pangungunahan ng United Filipino in Hong Kong, isang alyansa ng mga organisasyong migrante, ang protesta at susubukan nilang ikompronta ang Pangulo hinggil sa mga kontrobersiyang kinasasangkutan nito sa umanoy dayaan ng May 2004 presidential elections at ang pagkakadawit ng kanyang pamilya sa jueteng scandal. &amp;quot;What fears does she have with the Filipino community here? What does she have to hide from us,&amp;quot; ani Solores Balladeras, secretary-general ng nasabing grupo. Nakatakdang makipagkita ang Pangulo sa mga business leaders at Hong Kong officials sa pagpupumilit nito na makakuha ng investment para sa bansa. (Ellen Fernando/AP)</body>
<link>http://www.philstar.com/Article.aspx?articleId=282728&amp;publicationSubCategoryId=92</link>
</article>
<article>
<title>Garci nasa New Jersey na!</title>
<author></author>
<date>
<month>June</month>
<day>20</day>
<year>2005</year>
</date>
<body>Nasa New Jersey, USA na ang kontrobersiyal na si Comelec Commissioner Virgilio Garcillano. Ito ang sinabi kahapon ng isang mapagkakatiwalaang source kaugnay sa pag-alis sa bansa ni Garcillano, ang lalaking pinaniniwalaang kausap ni Pangulong Arroyo sa kontrobersiyal na &amp;quot;GMA-Garci tape&amp;quot;. Nauna umanong nagtungo sa Kota Kinabalu, Malaysia si Garcillano pagkatapos ay tumuloy ito sa Amerika. Ayon sa source, si Public Works and Highways Sec. Hermogenes Ebdane, na naging National Security Adviser rin ni Pangulong Arroyo ang naatasang sumama kay Garcillano. Sinabi ng source na maituturing na admission of guilt ang biglang pag-alis sa bansa ni Garcillano matapos masangkot sa &amp;quot;GMA-Garci tape&amp;quot;. &amp;quot;It was an admission of guilt. Garcillano left for Malaysia and flown to New Jersey and Ebdane escorted him through a private plane,&amp;quot; anang source. Ikinairita naman ni Para&amp;ntilde;aque Rep. Roilo Golez, chairman ng House committee on national defense, ang nasabing ulat at sinabi pa nitong dapat managot sa &amp;quot;pagtakas&amp;quot; ni Garcillano ang Justice department. &amp;quot;Kahit walang kaso, puwede siyang pigilan. Mananagot dito ang DOJ,&amp;quot; ani Golez. Isa ang komite ni Golez sa limang komite sa Mababang Kapulungan ng Kongreso na nakatakdang mag-imbestiga sa wiretapping issue bukas. Pero sinabi ng isang solon na walang maaaring makapigil kay Garcillano sa pag-alis ng bansa dahil wala pa namang kasong naisasampa at hindi rin nagpapalabas ng hold departure order ang Immigration laban sa kanya. (MRongalerios/EBalasa)</body>
<link>http://www.philstar.com/Article.aspx?articleId=282735&amp;publicationSubCategoryId=92</link>
</article>
<article>
<title>Ex-CIDG chief 'di paliligtasin sa jueteng</title>
<author></author>
<date>
<month>June</month>
<day>20</day>
<year>2005</year>
</date>
<body>Hindi pa rin ligtas si dating Criminal Investigation and Detention Group (CIDG) chief Nestor Gualberto, ito ay matapos na isumite ng Department of Justice (DOJ) sa Ombudsman ang lahat ng pangalan ng personalidad na sangkot sa illegal na jueteng. Una ng ibinunyag ng DOJ ang pagkakasangkot sa jueteng ng ilang dating opisyal ng PNP sa pangunguna ni Gualberto. Ito ay batay na rin sa natanggap na impormasyon ng DOJ. Si Gualberto ay nakatakda na sanang ipatawag ni Justice Sec. Raul Gonzalez upang humarap sa Task Force Against Jueteng nang bigla naman ipag-utos ng Malaca&amp;ntilde;ang na ilipat ang imbestigasyon nito sa Ombudsman. Nauna rito, nakatanggap ang DOJ ng impormasyon na itinuturo si Gualberto bilang jueteng financier sa Palawan at Nueva Ecija. (Grace dela Cruz)</body>
<link>http://www.philstar.com/Article.aspx?articleId=282740&amp;publicationSubCategoryId=92</link>
</article>
<article>
<title>Army vs Navy sa AFP top post</title>
<author></author>
<date>
<month>June</month>
<day>20</day>
<year>2005</year>
</date>
<body>Nahati na lamang sa pagitan ng dalawang heneral ang maigting na labanan sa susunod na chief of staff kaugnay ng pagreretiro sa Biyernes, Hunyo 24 ni outgoing Chief of Staff Gen. Efren Abu. Mahigpit na pinagpipilian ng Malaca&amp;ntilde;ang para ipalit kay Abu sina Army Chief Lt. Gen. Generoso Senga at Navy Flag Officer-in-Command Vice Adm. Ernesto de Leon, kapwa ng PMA Class 72. Si Senga ay napapabalitang napipisil na successor ng kanyang kaibigang si Abu at inirekomenda ng AFP Board of Generals samantalang si de Leon ay malakas naman umano kay First Gentleman Mike Arroyo at inindorso ng National ROTC Alumni Association . (Joy Cantos)</body>
<link>http://www.philstar.com/Article.aspx?articleId=282747&amp;publicationSubCategoryId=92</link>
</article>
<article>
<title>Binay, de Villa dawit sa destabilization</title>
<author></author>
<date>
<month>June</month>
<day>20</day>
<year>2005</year>
</date>
<body>Iniutos kahapon ng Malaca&amp;ntilde;ang sa PNP at NBI na masusing imbestigahan ang dalawang katao na may alyas na &amp;quot;Binay&amp;quot; at &amp;quot;de Villa&amp;quot; na isinasangkot sa destabilisasyon laban sa Arroyo government. Ayon kay Press Sec. at Presidential Spokesman Ignacio Bunye, hawak na nila ang kopya ng text messages ni ISAFP agent T/Sgt. Vidal Doble para sa asawang si Arlene habang nasa loob noon ng San Carlos Seminary sa Makati City kasama ang self-confessed source ng &amp;quot;GMA-Garci tape&amp;quot; na si dating NBI Dep. Dir. Samuel Ong. Ayon sa text ni Doble, isang nagngangalang Binay ang magtatakas sa kanya sa loob ng seminaryo habang isang de Villa ang naulinigan niyang uupo bilang bagong lider ng bansa kapag napatalsik ang Pangulo. Si de Villa rin ang namumuno sa mga planong destabilisasyon. Nakalagay pa sa text messages na may nakaantabay na limang battalion ng sundalo na siyang aalalay sa gagawing pag-agaw sa liderato ng Pangulo. Magugunita na isa si Makati Mayor Jejomar Binay sa nagpumilit na pumasok sa San Carlos Seminary upang suportahan si Ong. (Ellen Fernando)</body>
<link>http://www.philstar.com/Article.aspx?articleId=282749&amp;publicationSubCategoryId=92</link>
</article>
<article>
<title>Gloriagate probe ngayon</title>
<author>Malou Rongalerios, Edwin Balasa at Rudy Andal</author>
<date>
<month>June</month>
<day>21</day>
<year>2005</year>
</date>
<body>Siniguro kahapon ng limang komite sa Kamara na tuloy ang isasagawang imbestigasyon sa Gloriagate scandal sa isyu ng wiretapping habang magpapakalat naman ng anti-riot squad ang pulisya sa kapaligiran ng Kongreso dahil sa pagdagsa ng kilos-protesta dito ngayong araw na ito. Sinabi ni Cavite Rep. Gilbert Remulla, kung sakaling isnabin ni Press Secretary Ignacio Bunye ang imbestigasyon ngayon ng Kamara ay mahihirapang magpalabas ng subpoena dito dahil nasa France si House Speaker Jose de Venecia. Wika pa ni Rep. Remulla, chairman ng house committee on public information, hanggang sa kasalukuyan ay nagkumpirma ng pagdalo naman si Sec. Bunye subalit sa sandaling isnabin niya ang pagdinig ay hindi agad makakapagpalabas ng subpoena ang Kongreso dahil nasa abroad si Speaker de Venecia. Aniya, kung sakaling hindi dadalo si Bunye sa pagdinig ng Kamara ay lalo lamang magkakaroon ng pagdududa ang taumbayan at hindi ito magiging pabor sa administrasyon. Ang mga inaasahang dadalo ngayon sa pagdinig ng Kamara sa wiretapping ay sina Bunye at NBI director Reynaldo Wycoco habang sa Huwebes naman ay inaasahang dadalo si Comelec Commissioner Virgilio Garcillano. Ihahatid naman ngayon ang sulat para sa Pangulong Arroyo upang magbigay ito ng kanyang komento sa isyu ng wire-tapped audio taped. Ang sulat ng komite ay ihahatid mismo ng House Sergeant-at-Arms at isusunod na padadalhan naman ay sina First Gentleman Mike Arroyo, Comelec Comm. Garcillano, dating Sen. Robert Barbers, Edgar Ruado na chief of staff ni Negros Occ. Rep. Iggy Arroyo. Pinababantayan naman sa media ni Ilocos Norte Rep. Imee Marcos ang isasagawang pagdinig ng Kamara sa isyu ng wiretapping habang pinasisiguro naman ni Para&amp;ntilde;aque Rep. Roilo Golez, chairman ng house committee on national defense, kay Justice Secretary Raul Gonzales na makakadalo sa susunod na pagdinig sa Huwebes si Comm. Garcillano. Samantala, iginiit naman ni Senate Minority Leader Aquilino Pimentel Jr. na hindi kailangang humarap si Pangulong Arroyo sa imbestigasyon ng Kamara hinggil sa audio tape isyu. &amp;quot;There is no need to invite the President to the congressional hearing. What is important is whether indeed the womans voice in the tape is hers. And there are experts who will be invited to analyze the voices in the tapes as part of our legislative inquiry,&amp;quot; wika pa ni Sen. Pimentel. Sa panig naman ni Sen. Miriam Defensor-Santiago, dapat irespeto ng Kamara ang executive privilege ni Pangulong Arroyo lalo kung ito ay nakabatay sa usapin ng national security secrets. &amp;quot;Congress should focus on passing presidential materials law which will direct the administrator of the General Services Administration to take custody of any presidents papers and tapes, process and screen them, return to a former president those items that are personal in nature, and establish the terms in which the public might eventually have access for the remainder of the materials,&amp;quot; paliwanag pa ni Sen. Santiago. Magpapakalat naman ng may 400 anti-riot police mula sa National Capital Region sa paligid ng Batasan complex sa araw na ito sa pagsisimula ng pagdinig ng Kamara sa Gloriagate scandal. Ayon kay NCRPO director Vidal Querol, ang mga pulis ay ikakalat sa limang entry points patungong IBP road kung saan ay inaasahang dadagsa ang mga magsasagawa ng kilos-protesta sa pagsisimula ng pagdinig ng Kamara sa wiretapped audio taped na sinasabing hawak ni whistle-blower Atty. Samuel Ong. Nagbabala din si Querol sa mga ralista partikular ang mga taga-suporta ni dating Pangulong Erap Estrada at iba pang grupo na mahigpit nilang ipapatupad ang no permit, no rally policy. (Ulat nina Malou Rongalerios, Edwin Balasa at Rudy Andal)</body>
<link>http://www.philstar.com/Article.aspx?articleId=282883&amp;publicationSubCategoryId=92</link>
</article>
<article>
<title>'Hello Garci' tape ini-export na!</title>
<author>Joy Cantos/Ellen Fernando</author>
<date>
<month>June</month>
<day>21</day>
<year>2005</year>
</date>
<body>Mabentang-mabenta sa mga Filipino communities sa Hong Kong, Australia, Singapore at Estados Unidos ang &amp;quot;Hello Garci&amp;quot; tapes na naglalaman umano ng kontrobersyal na pag-uusap nina Pangulong Arroyo at Comelec Commissioner Virgilio Garcillano ukol sa 2004 national elections. Ito ang napag-alaman ng mga mamamahayag na nakabase sa Camp Aguinaldo at Camp Crame mula sa kanilang mga kamag-anak na nagtatrabaho sa ibang bansa. Ayon sa mga kaanak ng mga reporters sa Hong Kong, halos ang buong Filipino community ay nagka-interes sa kontrobersyal na &amp;quot;Hello Garci&amp;quot; tape. Maging sa Filipino community sa Estados Unidos ay bumebenta na parang hot cakes ang nasabing Hello Garci tape dahil sa kagustuhan ng mga Pinoy na malaman ang katotohanan sa likod ng mga kaganapan. Sa bansang Australia at Singapore, hindi lamang ang mga Pinoy ang nagkaka-interes mapakinggan ang nasabing kontrobersyal na tape kundi maging ang mga dayuhan. Ayon sa mga banyaga, kaya daw nakakapandaya sa eleksyon ang mga maiimpluwensiyang kandidato ay hindi lamang sa paggamit ng makinarya ng gobyerno kundi dahil manual at hindi computerized ang sistema ng ating halalan. Samantala, sisimulan naman bukas ng Commission on Elections (Comelec) ang imbestigasyon nito hinggil sa &amp;quot;Hello Garci&amp;quot; tape na kinasasangkutan umano ni Comelec Comm. Virgilio Garcillano. Ayon kay Comelec chairman Benjamin Abalos, kabilang sa mga ipapatawag sa imbestigasyon si Comm. Garcillano na sinasabing kausap umano ni Pangulong Arroyo sa taped conversation. Nauna rito, iniutos ng Comelec en banc na i-ground ang lahat ng mga election officials na nabanggit sa nasabing tape. (Ulat nina Joy Cantos/Ellen Fernando)</body>
<link>http://www.philstar.com/Article.aspx?articleId=282890&amp;publicationSubCategoryId=92</link>
</article>
<article>
<title>PGMA nahirapan sa HK investors</title>
<author>Ellen Fernando</author>
<date>
<month>June</month>
<day>21</day>
<year>2005</year>
</date>
<body>Nahirapan si Pangulong Arroyo na makumbinsi ang mga investors mula sa Hong Kong dahil na rin sa kontrobersyang kinasasangkutan ng Arroyo administration sa isyu ng jueteng at mahiwagang GMA-Garci tape na umanoy ebidensiya ng dayaan sa nakaraang eleksyon. Inamin ni Press Secretary at Presidential Spokesman Ignacio Bunye na masyadong nakaapekto ang isyu ng jueteng at taped scandal upang mahikayat ng Pangulo ang mga HK investors na mamuhunan sa Pilipinas. Sa pakikipagharap ng Pangulo sa isang luncheon meeting sa mga HK businessmen sa pangunguna ni Dr. Victor Fung, tinalakay nito ang economic achievements ng Pilipinas at ang mga oportunidad ng negosyo para sa mga foreign investments. Inilatag at ipinagmalaki din ng Pangulo sa business communities ang economic reform agenda at ang specific action na ginagawa nito upang suportahan ang key growth sectors ng ekonomiya at ang oportunidad ng mga negosyante na mamumuhunan sa bansa. Nagkaroon naman ng isang kondisyon sa pakikipag-usap ng Pangulo sa anti-corruption adviser na si dating HK Independent Commission Against Corruption Mr. Tony Kwok bago nito tuluyang mahikayat ang mga business leaders. Sinabi ni Kwok, dapat ay tiyakin muna ng Arroyo administration na malinis sa katiwalian ang gobyerno upang mahikayat ang mga Hong Kong businessmen na mag-invest sa Pilipinas. &amp;quot;These discussions are a vital opportunity for me to talk to international investors about significant progress we have made bringing reforms to the Philippines and what remains to be done,&amp;quot; wika pa ng Pangulo. Natuwa naman ang mga business leaders sa determinasyon at pagsusumikap ng Pangulong Arroyo na maisulong ang ating ekonomiya sa kabila ng mga pagbatikos sa kanyang administrasyon at bantang destabilisasyon. (Ulat ni Ellen Fernando)</body>
<link>http://www.philstar.com/Article.aspx?articleId=282897&amp;publicationSubCategoryId=92</link>
</article>
<article>
<title>Bunye nag-sorry sa oposisyon</title>
<author>Malou Rongalerios</author>
<date>
<month>June</month>
<day>22</day>
<year>2005</year>
</date>
<body>Humingi ng paumanhin sa oposisyon si Press Secretary at Presidential Spokesman Ignacio Bunye dahil sa mga nauna nitong pahayag sa media na bahagi ng destabilisasyon laban sa gobyerno ang audio tape na ipapakalat ng oposisyon. Natuloy na rin kahapon ang imbestigasyon sa kontrobersiyal na isyu ng wiretapping kung saan humarap sa pagdinig ng limang komite sa Mababang kapulungan ng Kongreso si Bunye. &amp;quot;I apologize if they (opposition) felt alluded for my remarks,&amp;quot; ani Bunye. Humingi rin ito ng paumanhin sa mga &amp;quot;ladies of opposition&amp;quot; dahil sa pagsasabing isang desperadong hakbang ng oposisyon ang paggamit ng kontrobersiyal na tape para magulo ang gobyerno. Inamin din nito na hindi siya sigurado kung si Pangulong Arroyo ang boses ng babae sa tape pero sinabi nito na sigurado siyang si Arroyo ang nanalo noong 2004 presidential elections. Pinatunayan anya ito ng nasa 100 foreign observers na bumisita sa bansa noong nakaraang halalan. Nagkagulo naman sa labas ng session hall matapos hindi papasukin sa loob ng second gallery ang mga anti-Gloria na kinabibilangan nina Linggoy Alcuaz ng FPJ Volunteer Brigade, Rez Cortez at Atty. Bernie Luceres. Pinigil din ang pamimigay ng CDs ng grupong Anakbayan, LFS at NUSP sa loob mismo ng session hall. Humarap din sa komite si NBI Director Reynaldo Wycoco. Nakatakdang ipagpatuloy ngayon ng komite ang pagdinig. (Ulat ni Malou Rongalerios)</body>
<link>http://www.philstar.com/Article.aspx?articleId=283032&amp;publicationSubCategoryId=92</link>
</article>
<article>
<title>Kabayan, FVR idinawit sa destabilisasyon</title>
<author>Rudy Andal</author>
<date>
<month>June</month>
<day>22</day>
<year>2005</year>
</date>
<body>Nadawit kahapon sina Bise Presidente Noli de Castro at dating President Fidel Ramos sa planong destabilisasyon laban sa pamahalaang Arroyo. Lihim umanong nakikipag-usap si de Castro sa oposisyon at personal na kinausap si dating Pangulong Joseph Estrada sa kanyang villa sa Tanay, Rizal kung saan naka-resthouse arrest ang dating lider. Ayon pa sa impormante na ayaw mabunyag ang pangalan para sa kanyang seguridad, nakakuha umano ng blessing si de Castro kay Ramos sa plano nitong siya ang papalit kay Presidente Gloria sakaling mag-tagumpay ang pagpapabagsak sa pamahalaan. Itinatadhana ng Konstitusyon na sakaling mapatalsik si Pangulong Gloria, ang bise presidente nito ang papalit, katulad nang nangyari noon kay Estrada na ang bise niyang si Macapagal-Arroyo ang pumalit sa kaniya bilang pangulo. Ganito rin umano ang senaryong nakikita ni de Castro kaya humingi ito ng blessing kay Ramos at nakipagkasundo na rin umano kay Estrada at sa iba pang key figures ng oposisyon. Kung pagbabasehan ang senaryo umano ni de Castro, hindi junta ang magpapatakbo sa pamahalaan kundi isang &amp;quot;Constitutional seccession&amp;quot; ang mangyayari. Siya ang tatayong presidente, samantalang si Sen. Manny Villar ang kanyang magiging bise presidente at Sen. Joker Arroyo naman ang tatayong presidente ng Senado. Si Villar, Arroyo at de Castro ay pawang mga miyembro ng tinatawag nilang &amp;quot;Wednesday Group&amp;quot; sa Senado at magpahanggang ngayon ay nananatiling aktibo ang grupo at si de Castro ay walang mintis na dumadalo sa ginagawang mga pagpupulong ng nasabing grupo. Sinabi ng source na mahigit isang buwan na nang makipagkita si de Castro ng palihim kay Estrada. &amp;quot;Ito iyong mga panahong nasa planning stage pa ang destabilization plot at pina-finalize pa ang mga detalye,&amp;quot; pahayag ng source. &amp;quot;Gusto ni Noli na masigurado kasi na siya ang uupong pangulo kaya minabuti niyang makipagkasundo at makuha ang suporta ni Estrada.&amp;quot; Samantala, iginiit kahapon ni de Castro na walang dapat ipag-alala si Pangulong Arroyo dahil wala siyang iniisip na masama sa liderato nito bagkus ay buo ang kanyang suporta sa Arroyo administration. Aniya, hindi niya iniisip ang mga bagay na siya na ang susunod na Presidente ng bansa sakaling magtagumpay na patalsikin sa poder si GMA. Nilinaw din ni de Castro na wala siyang handler tulad ng sinasabi ng ilan upang paghandaan daw ang pag-upo niya bilang kapalit ng Pangulo sakaling magbitiw ito sa puwesto tulad ng isinusulong ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=283039&amp;publicationSubCategoryId=92</link>
</article>
<article>
<title>Wycoco inakusahan ng pananabotahe</title>
<author></author>
<date>
<month>June</month>
<day>22</day>
<year>2005</year>
</date>
<body>Inakusahan si National Bureau of Investigation Director Reynaldo Wycoco ng pananabotahe dahil sa pag-claim niya na may gadget umano siya na kayang gayahin ang boses ninuman. Hinamon kahapon ni Atty. Liberato Ledesma na ilabas ni Wycoco ang sinasabi niyang gadget upang mapatunayan ang claim niya na kayang gayahin ng hi-tech equipment ang boses ni Pangulong Arroyo. &amp;quot;Isang panlilinlang sa bayan ang sinasabi ni Director Wycoco sapagkat ang voice print ng isang tao ay hindi maaaring ma-clone kailanman,&amp;quot; sabi ni Ledesma. &amp;quot;Each persons voice print is unique and cannot be faked.&amp;quot; Pinayuhan ni Ledesma na kailangang itigil na ni Wycoco ang pagdepensa sa Pangulo sa isyu ng tape scandal dahil bukod sa lalo lamang nadidiin si Arroyo ay nasisira ang kanyang sariling kredibilidad sa mata ng taumbayan. Sinabi ni Ledesma na napatunayang authentic ang mga taped conversation ni Pangulo at isang Comelec commissioner tungkol sa pandaraya sa nakaraang pagka-panguluhang halalan. Ipinaliwanag ni Ledesma na ang taped conversation ay nasertipikahan nang authentic sa mga technologically advanced na bansa sa ibayong dagat na lubhang sopistikado ang mga surveillance at audio technology. Isiniwalat ni Ledesma na kung mayroon mang voice software na available sa mundo ay iyong nakakapag-enhance at nakapagpapabago ng boses ng isang tao, at wala pa noong sinasabi ni Wycoco na voice cloning factory.</body>
<link>http://www.philstar.com/Article.aspx?articleId=283048&amp;publicationSubCategoryId=92</link>
</article>
<article>
<title>Templo sibak sa Customs</title>
<author>Gemma Garcia</author>
<date>
<month>June</month>
<day>22</day>
<year>2005</year>
</date>
<body>Sinibak kahapon sa puwesto ni Customs Commissioner Alberto Lina ang isang mataas na opisyal ng Bureau of Customs dahil sa umanoy pagbibigay ng impormasyon sa media kaugnay sa nadiskubreng matataas na uri ng armas at bala sa Manila International Container Port (MICP) noong nakaraang linggo. Nainis si Lina sa ginawang aksyon ni Deputy Commissioner for Intelligence and Enforcement Division chief Celso Templo nang ipaalam kaagad sa media ang nakitang may 100 piraso ng armas na nakalagay sa may 7 sa 326 balikbayan boxes na nasa warehouse ng MICP sa North Harbor noong Hunyo 14. Ipinalit kay Templo si Customs Director III Galliant Soriano kung saan nilampasan nito ang iba pang opisyal na may puwestong Director IV at V. Inilagay naman si Templo sa dating puwesto ni Soriano bilang deputy for assessment and monitoring coordinating group na maituturing na floating status na puwesto sa Customs. Ayon kay Lina, hindi dapat isiniwalat agad ni Templo sa media ang nadiskubreng mga baril dahil maaaring makasira ito sa mga pangalan ng consignees na hindi pa tiyak na sangkot sa gun smuggling. Naniniwala naman ang isang insider na napulitika umano si Templo sa Customs dahil lamang sa simpleng aberya ng pagbibigay ng impormasyon sa media. Si Templo ay matagal nang naninilbihan sa Customs mula pa noong panahon ni dating Pangulong Marcos. (Ulat ni Gemma Garcia)</body>
<link>http://www.philstar.com/Article.aspx?articleId=283051&amp;publicationSubCategoryId=92</link>
</article>
<article>
<title>Kredibilidad ng oposisyon nawasak</title>
<author>Malou Rongalerios</author>
<date>
<month>June</month>
<day>22</day>
<year>2005</year>
</date>
<body>Naniniwala ang mga kongresistang kaalyado ni Pangulong Arroyo na nawasak ang natitirang kredibilidad ng oposisyon sa pagsasabing umalis na ng bansa si ex- Comelec commissioner Virgilio Garcillano. Ito ay matapos na sabihin ng Bureau of Immigration at ng asawa ng dating Comelec official na nasa bansa pa rin si Garcillano. Ayon pa kina House Deputy Speaker for Mindanao Gerry Salapuddin at Leyte Rep. Eduardo Veloso, lalong natibag ang kredibilidad ng oposisyon nang lumutang kahapon si Public Works Secretary Hermogenes Ebdane sa paliparan upang ihatid patungong Hong Kong si Pangulong Arroyo. Hinimok ng dalawa ang oposisyon na bumawi sa kanilang kapalpakan, kundi ay lalong lulubog ito bilang isang kapatiran ng mga walang integridad. Anila, walang dahilan si Garcillano para lumabas ng bansa dahil pinabulaanan na nito ang pagkakasangkot sa sinasabing Gloriagate tapes at naghihintay lamang ng tamang panahon upang magbigay ng testimonya sa mga kinauukulan. (Ulat ni Malou Rongalerios)</body>
<link>http://www.philstar.com/Article.aspx?articleId=283056&amp;publicationSubCategoryId=92</link>
</article>
<article>
<title>FX taxi na magtataas ng pasahe, kakanselahin ang prangkisa  LTFRB</title>
<author>Angie dela Cruz</author>
<date>
<month>June</month>
<day>22</day>
<year>2005</year>
</date>
<body>Nagbanta kahapon ang Land Transportation Franchising and Regulatory Board (LTFRB) na kakanselahin nito ang prangkisa ng mga FX taxi units na mapapatunayang nagdagdag na rin ng singil sa pasahe matapos ang fare hike sa mga pampasaherong jeep at ordinary bus. Ang pahayag ay ginawa ng LTFRB makaraan ang patuloy na pagdagsa ng reklamo laban sa mga FX mega taxi na naniningil ng labis sa mga pasahero nito, kahit hindi sila sakop ng ipinatupad na P2.00 fare increase epektibo kahapon ng umaga. Ayon kay LTFRB board member Herardo Pinili, umaga pa lang ay inulan na sila ng reklamo laban sa mga FX drivers na pumapasada sa ibat ibang bahagi ng Metro Manila dahil sa pang-aabuso sa pagsingil ng pasahe. Nabatid na marami sa reklamo ang may kaugnayan sa sobrang paniningil ng P5.00 hanggang P20.00 mula sa dating pasahe kung saan walang magawa ang mga pasahero. Kung datiy P20.00 ang paunang bayad sa mga AUVs (Asian Utility Vehicles), ngayoy tumataas ito mula P25.00 hanggang P40.00 mismo. &amp;quot;Meron talaga na naniningil ng labis kaya nga humihingi kami ng tulong sa mga mananakay na makipagtulungan sa LTFRB para maparusahan ang mga abusadong driver,&amp;quot; ani Pinili. Dahil dito, nakikipag-ugnayan na ang LTFRB sa Land Transportation Office (LTO) upang magsagawa ng operasyon laban sa mga abusadong driver. Ang LTO lamang kasi umano ang may kapangyarihang manghuli, sabi pa ni Pinili. Nilinaw ng opisyal na walang petisyon ang mga samahan ng FX mega taxi at ang regular o demetrong taxi na magtaas ng pasahe kung kayat malinaw na paglabag ang ginagawang paghingi ng dagdag na pasahe sa mga pasahero. Ang sinumang may reklamo ay puwede umanong tumawag sa hotline ng LTFRB sa telepono bilang 0921-4487777 upang magsumbong. Siniguro ng opisyal na magiging confidential ang anumang reklamo na kanilang matatanggap. (Ulat ni Angie dela Cruz)</body>
<link>http://www.philstar.com/Article.aspx?articleId=283064&amp;publicationSubCategoryId=92</link>
</article>
<article>
<title>Garcia patatalsikin sa PMAAA</title>
<author>Malou Rongalerios</author>
<date>
<month>June</month>
<day>22</day>
<year>2005</year>
</date>
<body>Nakahanda ang Philippine Military Academy Alumni Association (PMAAA) na sibakin bilang miyembro ng kanilang asosasyon si ex-AFP comptroller Gen. Carlos Garcia kung mapapatunayang lumabag ito sa code of ethics. Ayon kay dating Customs chief Salvador Mison, pinuno ng PMAAA, ang kanilang grupo ay may sariling ethics committee na maaaring mag-imbestiga sa mga graduates ng PMA na nasasangkot sa mga maanomalyang transaksiyon sa gobyerno. Hindi aniya limitado ang kanilang imbestigasyon sa kontrobersiya sa jueteng kundi pati sa kinakasangkutang korapsiyon ng kanilang miyembro.Ang pinakamabigat na parusang maaaring igawad sa isang miyembro ay &amp;quot;expulsion o pagkasibak sa samahan.Kung nasisibak ang isang miyembro, nawawala din ang pagkilala dito bilang graduate ng PMA. (Ulat ni Malou Rongalerios)</body>
<link>http://www.philstar.com/Article.aspx?articleId=283066&amp;publicationSubCategoryId=92</link>
</article>
<article>
<title>Sex abuse vs Bishop Cruz</title>
<author></author>
<date>
<month>June</month>
<day>23</day>
<year>2005</year>
</date>
<body>Natupad ang hula sa sarili ni Archbishop Oscar Cruz na dahil sa kanyang matapang na pagbubunyag sa jueteng na nagdadawit sa mga kaanak ni Pangulong Arroyo ay may lalantad para siraan ang kanyang pagkatao. Isang dating sakristan na diumanoy newspaper correspondent ang dumulog kahapon sa Catholic Bishops Conference of the Philippines (CBCP) upang ireklamo ng sexual abuse si Cruz. Sa pahayag ni James Aquino, 38, ng Pangasinan inabuso umano siya noong mga taong 1988 at 1989 habang siya ay naninilbihang sakristan sa Baguio City. Ibinunyag pa ni Aquino na si Cruz ay isa umanong sabungero, malakas mag-casino, sangkot sa illegal na droga, jueteng at may dalawang anak na itinatago sa publiko. Sa 13-pahinang sinumpaang salaysay ni Aquino, pinagsamantalahan siya noong Hunyo 2-3, 1988 sa isang hotel sa Baguio City matapos umanong magsugal ang arsobispo sa Casino Filipino noon ay 18-anyos pa lamang siya. Naulit ito noong Agosto 12-13, 1989 kaya nagpasya itong kumalas subalit pinakiusapan siya nito na huwag sasabihin kahit kanino kapalit nito ang pangakong payayamanin siya at pag-aaralin kaya pumayag umano ito na magpagamit kay Cruz. Nakahanda anya iyang patunayang totoo ang lahat ng kanyan akusasyon kay Cruz dahil sa mayroon siyang iba pang mga ebidensiyang ihaharap sa sandaling maghain ito ng kaso sa Department of justices (DOJ) sa Lunes. Samantala, agad namang itinanggi ni Cruz ang naturang paratang at sinabing hindi niya kilala ang complainant. Pinagtawanan nito ang paglantad ni Aquino na bahagi lamang anya ng paninira sa kanyang pagkatao upang matigil ang kanyang kampanya laban sa jueteng. Kumbinsido ang arsobispo na ang nasa likod ng paglutang ni Aquino ay ang mga taong kanyang nasagasaan. Aniya, naway patawarin ng Panginoong Diyos si Aquino sa pagsisinungaling at paninirang-puri sa isang alagad at opisyal ng Simbahan. (Ulat Nina Grace Dela Cruz, Gemma Garcia At Ellen Fernando</body>
<link>http://www.philstar.com/Article.aspx?articleId=283201&amp;publicationSubCategoryId=92</link>
</article>
<article>
<title>Apela ni Barbers vs Biazon binasura ng SC</title>
<author>Grace dela Cruz</author>
<date>
<month>June</month>
<day>23</day>
<year>2005</year>
</date>
<body>Ibinasura ng Supreme Court (SC) ang kahilingan ni dating Sen. Robert Barbers na ipawalambisa ang proklamasyon ng Comelec kay Senador Rodolfo Biazon. Sa 21-pahinang desisyon ng SC en banc, hindi nito inaksiyunan ang apela ni Barbers dahil sa wala silang hurisdiksiyon na pakialaman ang nasabing kaso. &amp;quot;The alleged invalidity of Biazons proclamation involves a dispute or contest relating to the election returns of members of the Senate. Indisputably, the resolution of such dispute falls with the sole jurisdiction of the Senate Electoral Tribunal (SET),&amp;quot; ani pa ng SC. Nilinaw ng SC na tanging ang SET ang siyang maaaring duminig sa mga election contest laban sa mga senador. Ipinaliwanag ng SC na dapat isinampa muna ni Barbers ang kanyang apela sa SET bago sila maaaring kumilos para tingnan kung may naging pagkakamali sa ilalabas nitong desisyon. Bukod dito, ipinaliwanag pa ng SC na walang naging pagkakamali nang agad ideklarang panalo si Biazon kahit hindi pa tapos ang bilangan at special elections sa ilang lalawigan. Malinaw umano na may kapangyarihan ang poll body na magdesisyon kung sino ang nanalo kahit hindi pa tapos ang bilangan kung mapapatunayan na hindi na mauungusan ang lamang ng isang kandidato. (Ulat ni Grace dela Cruz)</body>
<link>http://www.philstar.com/Article.aspx?articleId=283210&amp;publicationSubCategoryId=92</link>
</article>
<article>
<title>Jueteng ipasa na lang sa Ombudsman - Angara</title>
<author>Rudy Andal</author>
<date>
<month>June</month>
<day>23</day>
<year>2005</year>
</date>
<body>Iginiit kahapon ni Sen. Edgardo Angara sa Senado na tapusin na nito ang imbestigasyon hinggil sa jueteng payola at ibigay na lamang sa Ombudsman ang nakalap na impormasyon na kinasasangkutan ng mga public officials. Sinabi ni Sen. Angara, dapat ay pagsamahin na ng Senate committee on public order and illegal drugs ni Sen. Manuel Villar at games and sports ni Sen. Lito Lapid ang imbestigasyon sa jueteng at isumite sa Ombudsman ang nakalap nilang mga impormasyon. Wika pa ni Angara, dapat itigil na ng Senado ang pag-akto bilang mga prosecutor bagkus ay ibigay na lamang ang trabahong ito sa Ombudsman na siyang mayroong kapangyarihan sa mga inaakusahang public officials. Sinuportahan din ng mambabatas kasama ang 7 pang senador na gamitin ng 2 komite na nag-iimbestiga sa jueteng scandal ang panukala ni dating Senate President Jovito Salonga upang maprotektahan ang mga inosenteng isinasangkot sa kontrobersiya. Sa panukala ni Salonga, kung masyadong delikado ang magiging testimonya ng testigo at wala namang sapat na ebidensiya ay dapat payagang magsalita lamang ang witness sa executive session para hindi magamit sa paninira ang komite ng Senado na nag-iimbestiga sa jueteng. (Ulat ni Rudy Andal)</body>
<link>http://www.philstar.com/Article.aspx?articleId=283213&amp;publicationSubCategoryId=92</link>
</article>
<article>
<title>'Army' ni Abat lulusob sa Malaca&amp;ntilde;ang sa Hunyo 25</title>
<author>Joy Cantos</author>
<date>
<month>June</month>
<day>23</day>
<year>2005</year>
</date>
<body>Tuloy ang martsa ng bayan! Ito ang matapang na reaksyon kahapon ni dating Defense Secretary ret. Gen. Fortunato Abat matapos itong sampahan ng kasong sedisyon na kaugnay ng planong pamumuno sa Peoples March sa darating na Hunyo 25, 2005 upang kalampagin ang administrasyon sa &amp;quot;Hello Garci&amp;quot; scandal. Sa isang phone interview, sinabi ni Abat na hindi siya kayang takutin ng inihaing kasong sedisyon ng pamahalaan para lamang iurong ang kanilang panawagan para sa pagbibitiw ni Pangulong Arroyo dahilan umano sa pandaraya nito noong 2004 elections. Ikinatwiran ni Abat, chairman ng Coalition for National Solidarity, na hindi saklaw ng sedisyon ang panawagan ng kanilang grupo na bumaba sa puwesto ang Pangulo dahil sa kapalpakan nito sa pamamalakad sa gobyerno na nag-ugat sa dinaya umanong resulta ng eleksiyon dahil sa ilalim ng batas ay pinahihintulutan ang karapatang ito. &amp;quot;That's (calls for resignation) part of the constitutional right, part of the Constitution. There are a lot of other people asking her to resign. Why single me out,&amp;quot; mariing pagkuwestiyon pa ng 80-anyos na si Abat. Ang grupo ni Abat ay nagpaplanong magsagawa ng Peoples Summit sa isang hotel sa Quezon City sa Biyernes bilang bahagi ng ilulunsad na Peoples March. Nanindigan din ito na tuloy ang martsa patungo sa Malaca&amp;ntilde;ang ng kanyang grupo kahit na magpalabas pa laban sa kanya ng arrest warrant ang korte. (Ulat ni Joy Cantos)</body>
<link>http://www.philstar.com/Article.aspx?articleId=283222&amp;publicationSubCategoryId=92</link>
</article>
<article>
<title>Gualberto sunod na sisibakin sa Customs?</title>
<author>Gemma Amargo-Garcia</author>
<date>
<month>June</month>
<day>23</day>
<year>2005</year>
</date>
<body>Isa pang mataas na opisyal ng Bureau of Customs (BOC) ang posibleng sumunod sa sinibak na si Deputy Commissioner Celso Templo bunsod na rin sa pagkakadiskubre ng mga puslit na matataas na uri ng baril at bala sa Manila International Container Port (MICP) sa North Harbor kamakailan. Ayon sa isang source, anumang oras ay maaaring masibak si Enforcement and Security Services (ESS) director Nestorio Gualberto matapos na mainis dito si Executive Sec. Eduardo Ermita at ang US Embassy dahil sa pagbibigay ng impormasyon sa media ng naturang mga kargamento. Nilinaw pa ng source na nagulat si Ermita ng i-ugnay ni Gualberto sa destabilisasyon sa pamahalaang Arroyo ang pagkakadiskubre sa matataas na uri ng armas at bala sa MICP. Nagalit din umano ang US Embassy dahil sa nabigo ang BOC na mahuli ang consignees ng kargamento dahil sa nakapagtago na ito ng malaman ang balitang pagkakakumpiska ng mga baril. Samantala, nangako naman si Customs Commissioner Alberto Lina na masusi niyang pag-aaralan ang kaso ni Gualberto samantala nakapagsumite na rin ito ng report kaugnay sa smuggling attempt. Magugunita na sinibak kamakalawa ni Lina si Templo dahil na rin sa pagbibigay impormasyon sa media tungkol sa nasabing kontrabando. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=283225&amp;publicationSubCategoryId=92</link>
</article>
<article>
<title>Drilon, Jinggoy perfect attendance, Jamby at Recto pala-absent na senador</title>
<author>Rudy Andal</author>
<date>
<month>June</month>
<day>23</day>
<year>2005</year>
</date>
<body>Nakapagtala ng pinakamaraming absent sa 1st regular session ng 13th Congress ng Senado si Sen. Jamby Madrigal at Sen. Ralph Recto habang perfect attendance naman sina Senate President Franklin Drilon at Sen. Jinggoy Estrada. Kapwa nakapagtala ng 11 araw na absent sa 96 sesyon ng Senado sina Madrigal at Recto. Ang kalimitang rason ng pag-absent ni Madrigal ay dahil umano sa pagiging masasakitin nito. Ang iba pang miyembro ng Senado na nakapagtala ng absent ay sina Senators Miriam Defensor-Santiago (10 absent), Ramon Magsaysay Jr. (9), Edgardo Angara (7), Ramon Revilla Jr. at Mar Roxas na parehong may 6 absent. Lima ang naitalang pagliban ni Panfilo Lacson, 4 kay Rodolfo Biazon habang 2 kina Richard Gordon, Alfredo Lim at Sergio Osme&amp;ntilde;a III. Perfect attendance naman sina Drilon at Jinggoy kung saan at wala ring late ang mga ito. Wala ring absent sina Senate Majority Leader Francis Pangilinan, Senate Minority Leader Aquilino Pimentel Jr., Senate President Pro-Tempore Juan Flavier, Joker Arroyo, Pia Cayetano, Loi Estrada, Juan Ponce Enrile, Lito Lapid at Manny Villar. Bukod sa pala-absent, nakapagtala rin ng pinakamaraming late si Recto, 55 beses, 30 beses na-late si Villar at 39 beses si Osme&amp;ntilde;a. (Ulat ni Rudy Andal)</body>
<link>http://www.philstar.com/Article.aspx?articleId=283235&amp;publicationSubCategoryId=92</link>
</article>
<article>
<title>Garci balak itumba - Ping</title>
<author>Rudy Andal</author>
<date>
<month>June</month>
<day>24</day>
<year>2005</year>
</date>
<body>Ibinunyag kahapon ni Sen. Panfilo Lacson na dapat lumantad at magsalita na si Comelec Commissioner Virgilio Garcillano bago magtagumpay na maitumba ito para mapigilang ilantad ang katotohanan sa umanoy nangyaring dayaan sa nakaraang May 2004 elections. Sinabi ni Sen. Lacson sa kanyang speech sa paglulunsad niya ng &amp;quot;Be Not Afraid&amp;quot; call sa Manila Hotel, dapat ipagtapat ni Garcillano sa publiko ang kanyang nalalaman sa tunay na pangyayari sa katatapos na halalan dahil nasa panganib na ang kanyang buhay. Naniniwala si Lacson na naririto lamang sa Metro Manila si Garcillano at itinatago ng grupo umano ni DPWH Sec. Hermogenes Ebdane upang pigilan itong magsalita. Wala anyang ibang mag-iinteres sa buhay ni Garcillano kundi ang mga taong natatakot siyang lumantad at ibunyag ang kanyang nalalaman sa Gloria-Garci tape. Ayon pa kay Lacson, ang katotohanan ang tunay na magpapalaya sa mga Filipino kaya magtatayo sila ng mga &amp;quot;be not afraid&amp;quot; centers sa buong bansa upang mamahagi ng libreng taped conversation para malaman ng publiko ang naging pag-uusap umano nina Pangulong Arroyo at Garcillano habang nagsasagawa ng bilangan sa nakaraang eleksiyon. Sa nilalaman umano ng pag-uusap ay siniguro ni Garci na magagawan nila ng paraan na mahigit isang milyon ang ilalamang ng Pangulo kay Fernando Poe, Jr. sa pamamagitan ng pagmamanipula sa resulta ng bilangan ng boto sa Lanao at 5 pang lalawigan sa Mindanao at Cebu. Nangako din si Lacson na ipababatid niya sa publiko ang resulta ng isinagawang &amp;quot;authentication&amp;quot; ng mga boses sa tape na ipinasuri niya sa isang voice expert company sa Australia. Dito rin anya nagpapasuri para sa voice comparison at identification ang Hong Kong at Australian police forces para sa voice analysis. (Ulat ni Rudy Andal)</body>
<link>http://www.philstar.com/Article.aspx?articleId=283381&amp;publicationSubCategoryId=92</link>
</article>
<article>
<title>GMA magpaliwanag ka na!</title>
<author>Edwin Balasa/Ellen Fernando/Joy Cantos</author>
<date>
<month>June</month>
<day>24</day>
<year>2005</year>
</date>
<body>Umamin kahapon si dating Defense secretary Renato de Villa na hindi na siya kakampi ni Pangulong Arroyo, pero nilinaw nito na hindi siya parte ng anumang destabilisasyon laban sa Pangulo. Sa isinasagawang press conference kahapon sa EDSA Shangri-la sa Mandaluyong City, sinabi ni de Villa na hindi bahagi ng anumang klaseng destabilisasyon ang kanyang grupong Reporma laban kay GMA subalit dapat umanong sagutin nito ang isyu hinggil sa kontrobersiyal na Gloriagate scandal bilang isang responsableng lider ng bansa. Sinabi ni de Villa na sumusuporta siya sa mga hakbangin ng oposisyon at ilang sektor na maisiwalat at malaman ng publiko ang katotohanan ukol sa wiretapped tape. &amp;quot;There is an imperative need for the President, as chief executive and commander-in-chief, and as the central character allegedly featured in the said tapes to explain herself frankly and convincingly before our people,&amp;quot; ani de Villa, dating Defense secretary noong panahon ni Ramos at naging executive secretary naman ni Pangulong Arroyo subalit nagbitiw ito sa tungkulin. Dahil dito nagpanukala si de Villa na magtayo ng isang non-governmental truth council na bubuuin ng mga taong nirerespeto ng taumbayan upang siyang mag-imbestiga sa iskandalo. Iminungkahi din ni de Villa na isama sa bubuuing konseho si dating Pangulong Cory Aquino bilang isa sa convenors. (Ulat nina Edwin Balasa/Ellen Fernando/Joy Cantos)</body>
<link>http://www.philstar.com/Article.aspx?articleId=283394&amp;publicationSubCategoryId=92</link>
</article>
<article>
<title>Hulihin n'yo na lang ako -- Abat</title>
<author>Angie dela Cruz</author>
<date>
<month>June</month>
<day>24</day>
<year>2005</year>
</date>
<body>Inisnab lamang ni ret. General Fortunato Abat ang &amp;quot;no permit no rally policy&amp;quot; na ipaiiral ng pamahalaan sa panahon ng kilos protestang ikakasa ng kanilang grupo bukas. Sa isang press conference kahapon sa Sulu Hotel, Quezon City, nagbanta si Abat na hulihin na lamang siya ng mga pulis dahil wala nang makakapigil sa kanilang paglulunsad ng malawakang kilos-protesta sa nabanggit na araw. Binigyang diin ni Abat, bagaman hindi pa niya natatanggap ang sinasabing subpoena na ibinigay sa kanya ng National Bureau of Investigation (NBI) hinggil sa kasong inciting to sedition, hindi siya natatakot na magpaaresto. &amp;quot;Its now or never, May permit o wala, tuloy ang aming protesta,&amp;quot; anang retiradong heneral. Itinanggi ni Abat na nasa likod ng gagawin nilang pagkilos si dating Pangulong Ramos. Sinabi nito na walang kinalaman sa mga ginagawa niyang aksiyon ngayon ang dating Pangulo ng bansa. Hindi rin umano totoong pinopondohan siya nito. Ang buong katotohanan, sabi pa ni Abat, ay taumbayan na ang ayaw sa pamamalakad ni Pangulong Arroyo. (Ulat ni Angie dela Cruz)</body>
<link>http://www.philstar.com/Article.aspx?articleId=283397&amp;publicationSubCategoryId=92</link>
</article>
<article>
<title>Tarongoy dumating na</title>
<author>Butch Quejada at Ellen Fernando</author>
<date>
<month>June</month>
<day>24</day>
<year>2005</year>
</date>
<body>Matapos ang 332 araw na pagkakabihag, nakauwi na ng bansa kahapon ang Pinoy worker na si Roberto Tarongoy mula sa Iraq. Dakong ala-1:40 ng hapon nang dumating sa Ninoy Aquino International Airport (NAIA) si Tarongoy, 31, tubong Davao City lulan ng Gulf Air flight mula sa Dubai. Kasamang dumating ni Tarongoy si Foreign Affairs Undersecretary for Special Concern Rafael Seguis at ilang opisyales ng Philippine Embassy sa Middle East bilang mga escort. Sa kanyang pahayag, maluha-luhang pinasalamatan ni Tarongoy ang Panginoon sa pangalawa nitong buhay, gayundin ang kanyang pamilya, kaanak, ilang opisyales ng pamahalaan at mga Filipino na naghandog ng panalangin para sa kanyang kalayaan. Nang tanungin ng media kung ano ang pinakamalubhang karanasan nitong sinapit habang bihag ng mga Iraqi ay tumanggi itong idetalye ang mapait na bahagi ng kanyang buhay. &amp;quot;Hinihingi ko ang pang-unawa ninyo sa ngayon. Sana bigyan ninyo muna ako ng privacy. Ayaw ko munang balikan ang mga pangyayari,&amp;quot; ani Tarongoy. Kaugnay nito, pinaniniwalaan naman ng mga mamamahayag na nagtiyagang maghintay sa pagdating ni Tarongoy na &amp;quot;scripted&amp;quot; ang nangyaring press conference sa Dignitaries Lounge ng NAIA. Anilay nagkaroon pa ng raffle upang malaman kung sino ang tatlong reporter mula sa print, tv at radio na mabibigyan ng pagkakataon na masagot ang katanungan. Ngunit hindi pa man natatapos ang sagot ni Tarongoy sa ikalawang katanungan ay tinapos na sa loob ng 3-minuto ang press briefing at kaagad na dinala ang dating bihag na OFW sa rampa para dalhin umano sa Malaca&amp;ntilde;ang. Naging madamdamin ang muling pagtatagpo ni Tarongoy at kanyang nag-aantabay na pamilya na nasa Palasyo. Labis naman ang pagpapasalamat ni Tarongoy kay Pangulong Arroyo sa kanyang pagkakasagip at sa RP team. Sinabi naman ni RP special envoy Roy Cimatu na walang ransom na ibinigay ang pamahalaan. (Ulat nina Butch Quejada at Ellen Fernando)</body>
<link>http://www.philstar.com/Article.aspx?articleId=283405&amp;publicationSubCategoryId=92</link>
</article>
<article>
<title>Palasyo may pakana sa demolisyon vs Cruz</title>
<author>Ellen Fernando</author>
<date>
<month>June</month>
<day>24</day>
<year>2005</year>
</date>
<body>Itinuro kahaponi Archbishop Oscar Cruz ang Malaca&amp;ntilde;ang na siyang utak sa demolition job laban sa kanya. Sinabi ni Cruz na batid na niya na may lilitaw na isang &amp;quot;false accuser&amp;quot; upang sirain siya at ang kanyang mga inilitaw na testigo sa Kongreso at ang paglutang anya ni Jaime Aquino ay malinaw na bahagi ng sinimulang pagdurog sa kanyang kredibilidad at pagkatao. &amp;quot;Kaya nga kinompronta ko siya (Aquino) kung kilala niya ako, yun pala hindi, naaawa ako sa kanya kasi ginagamit lamang siya ng mga nasagasaan ko sa kampanya sa jueteng,&amp;quot; wika ni Cruz. Itinuro rin ni Cruz ang NBI na siyang nasa likod sa paglitaw ni Aquino. (Ulat ni Ellen Fernando)</body>
<link>http://www.philstar.com/Article.aspx?articleId=283411&amp;publicationSubCategoryId=92</link>
</article>
<article>
<title>Iggy habol ng BIR</title>
<author>Angie dela Cruz</author>
<date>
<month>June</month>
<day>25</day>
<year>2005</year>
</date>
<body>Pinagpapaliwanag ng Bureau of Internal Revenue (BIR) si Negros Occidental Rep. Iggy Arroyo dahil sa umanoy hindi tamang pagbabayad ng buwis ng pitong taon. Ayon sa BIR, si Rep. Iggy ay may kabuuang asset and liabilities na P286 milyon at inako pa ang bank asset ni Jose Pidal na naglalaman ng P40 milyon, bukod pa sa dalawang gusali sa San Francisco, USA. Alinsunod sa batas, sinabi ng BIR na ang may kalahating milyong asset ay may katumbas na 32% na buwis o P160,000. Lumalabas na dapat ay may mahigit P140 milyon ang babayaran ni Iggy sa pamahalaan, subalit lumilitaw na wala pang P15,000 kada taon ang naibabayad sa buwis ng naturang kongresista mula taong 1998. Binigyang-diin ni BIR Commissioner Guillermo Parayno na kahit kapamilya pa ni Pangulong Arroyo ay hindi nila sasantuhin at pagbabayarin ng batas kung mapapatunayang nandadaya. (Ulat ni Angie dela Cruz)</body>
<link>http://www.philstar.com/Article.aspx?articleId=283554&amp;publicationSubCategoryId=92</link>
</article>
<article>
<title>Gloriagate hearing pinatitigil na</title>
<author>Malou Rongalerios</author>
<date>
<month>June</month>
<day>25</day>
<year>2005</year>
</date>
<body>Pinapahinto na ng mga kakampi ni Pangulong Arroyo sa Mababang Kapulungan ng Kongreso ang pagdinig sa isyu ng wiretapping bilang paggalang sa kamatayan ni dating Manila Archbishop Jaime Cardinal Sin. Ikinatuwiran ni House Majority Leader Prospero Nograles na labag din sa Konstitusyon ang isasagawang hearing dahil dapat anyang suspindihin ang lahat ng pagdinig 30 araw bago magbukas ang regular session sa Hulyo 25. Wala rin naman anyang kahihinatnan ang isinasagawang hearing dahil nagtatalu-talo lamang ang mga kongresista. Ang dapat anyang pagtuunan ng pansin ng imbestigasyon ay kung papaano itatama ang mga kasalukuyang batas kaugnay sa eleksiyon at hindi na dapat gatungan ang suspetsa na nandaya noong 2004 elections si Pangulong Arroyo. Ang tanging dahilan anya kung bakit pumayag ang liderato ng Kongreso na isagawa ang imbestigasyon ay upang masilip ang mga butas sa electoral process ng bansa at upang makapagbuo ng batas ukol dito. Lalo lamang anyang mahahati ang bansa kung itutuloy pa rin ng limang komite ang kanilang imbestigasyon sa susunod na linggo. (Ulat ni Malou Rongalerios)</body>
<link>http://www.philstar.com/Article.aspx?articleId=283563&amp;publicationSubCategoryId=92</link>
</article>
<article>
<title>Paglusob sa Malaca&amp;ntilde;ang ni Abat inatras</title>
<author>Angie dela Cruz/Joy Cantos</author>
<date>
<month>June</month>
<day>25</day>
<year>2005</year>
</date>
<body>Ipinagpaliban muna ni ret. Gen. Fortunato Abat ang plano nitong paglulunsad ng malawakang martsa patungo sa Malaca&amp;ntilde;ang na gaganapin sana sa araw na ito para pagbitiwin si Pangulong Arroyo. Bagaman preparado na ang kanilang grupo, sinabi ni Abat na hindi muna nila itutuloy ang kilos-protesta na tinawag nilang National Solidarity March dahil binigyan-daan muna nila ang pakikidalamhati sa pagkamatay ni dating Manila Archbishop Jaime Cardinal Sin dahil kahit paano ay itinuturing nila itong isang bayani ng mapayapang rebolusyon. &amp;quot;Matapos na lang siguro ang libing ni Cardinal Sin dahil kailangang kilalanin natin ang naging ambag niya sa ating bayan noong nabubuhay pa siya,&amp;quot; sabi ni Abat. Nilinaw ni Abat na hindi siya natatakot kaya kinansela ang planong malawakang rali. Walang sinuman anya sa pamahalaan ngayon ang dapat niyang katakutan. Isa si Abat sa kinasuhan ng NBI ng inciting to sedition. (Ulat nina Angie dela Cruz/Joy Cantos)</body>
<link>http://www.philstar.com/Article.aspx?articleId=283565&amp;publicationSubCategoryId=92</link>
</article>
<article>
<title>Witness ni Bishop naduwag</title>
<author>Rudy Andal</author>
<date>
<month>June</month>
<day>25</day>
<year>2005</year>
</date>
<body>Biglang naduwag ang testigo ni Lingayen-Dagupan Bishop Oscar Cruz matapos makatanggap ng text messages sa kanyang mga kapatid at anak na pulis na itigil na ang pagtestigo sa jueteng dahil baka sibakin sila sa kanilang posisyon. Sa pagpapatuloy ng imbestigasyon sa jueteng payola, humarap kahapon sa Senado si self-confessed jueteng administrator sa Camarines Sur na si Antonio Batacan subalit bigla siyang nakatanggap ng text messages mula sa kanyang mga kapatid na pulis at isang anak na pulis kung saan ay sinasabing itigil na niya ang pagbibigay ng testimonya tungkol sa jueteng dahil baka mangahulugan ito ng pagkasibak nila sa posisyon. Ayon kay Batacan, natatakot ang kanyang apat na kapatid at anak na pulis na baka ang mga ito ang buweltahan ng liderato ng PNP dahil sa gagawin niyang pagbubulgar sa jueteng payola scandal sa Bicol region. Bagamat nakatanggap ng mga ganitong pagbabanta ay nagawa pa rin ni Batacan na tumestigo sa Senate committees on public order and illegal drugs at games, amusement and sports kung saan ay pinatotohanan nito ang mga naunang pahayag nina Wilfredo Mayor at Richard Garcia hinggil sa jueteng operations sa Bicol. Nabigo ring maiharap ni Bishop Cruz ang dalawang bagong testigo gaya ng pangako nito na kanyang dadalhin sa Senado para patotohanan ang testimonya ng 3 naunang testigo na sina Sandra Cam, Mayor at Garcia ukol sa jueteng payola. Ayon kay Cruz, hindi naman direktang umatras ang dalawang bago niyang testigo pero posibleng natakot at nag-alala sa magiging kalagayan ng kanilang mga kaanak ang mga bago niyang testigo kaya tumanggi munang humarap pero ang mga ito ay nasa kanyang custody pa rin. Sa naging pagdinig ng Senado sa jueteng payola scam, iginiit ni Cam na sa kanyang bank account idinedeposito ang perang nagmumula sa jueteng at agad naman niyang inililipat ito sa dalawang bank accounts ni Mosqueda sa loob ng 24 oras. Iginiit ni Mosqueda ang kanyang right to privacy at tumangging pabuksan ang kanyang bank accounts sa komite. Sinabi ni Cam na nagdeposito ito ng pera sa kanyang account na umaabot sa halagang P15 milyon hanggang P28 milyon sa loob ng 6 buwan. Samantala, iginiit naman ni Sen. Jinggoy Estrada sa komite na padalhan ng imbitasyon ang magtiyuhing sina Pampanga Rep. Mikey Arroyo at Negros Occ. Rep. Iggy Arroyo matapos akusahan ang mga ito ni Cam na tumatanggap din ng jueteng money mula kay Mosqueda. (Ulat ni Rudy Andal)</body>
<link>http://www.philstar.com/Article.aspx?articleId=283572&amp;publicationSubCategoryId=92</link>
</article>
<article>
<title>Senga bagong AFP chief</title>
<author>Joy Cantos/Ellen Fernando</author>
<date>
<month>June</month>
<day>25</day>
<year>2005</year>
</date>
<body>Inanunsiyo kahapon ni Pangulong Arroyo ang pagtatalaga kay Army Chief Lt. Gen. Generoso Senga bilang susunod na chief of staff ng Armed Forces of the Philippines (AFP) kapalit ng magreretirong si Gen. Efren Abu. Gayunman, sa Agosto 16, 2005 pa uupo si Senga matapos palawigin ng Pangulo ang termino ni Abu na magreretiro sana kahapon. Nabatid na sa kabila ng mga preparasyon para sa testimonial parade, pagpapakalat ng imbitasyon at dress rehearsal para sa susunod na chief of staff ay nabitin ang pinanabikang turn-over ceremony kahapon sa biglaang pagbabago ng desisyon ng Malaca&amp;ntilde;ang. Ayon sa sources, kabado ang Pangulo na ituloy kaagad ang turn-over ceremony bunga ng lumalakas na panawagang bumaba ito sa puwesto buhat sa mga grupong kalaban ng administrasyon dulot ng imbestigasyon sa anomalya sa jueteng at &amp;quot;Hello Garci tape&amp;quot; kaya pinalawig muna ang termino ni Abu. Si Major Gen. Hermogenes Esperon, commander ng Armys Special Operations Command, ang papalit sa puwesto ni Senga. (Ulat nina Joy Cantos/Ellen Fernando)</body>
<link>http://www.philstar.com/Article.aspx?articleId=283579&amp;publicationSubCategoryId=92</link>
</article>
<article>
<title>&amp;quot;Hello Garci&amp;quot; paboritong ringtone</title>
<author>Malou Rongalerios</author>
<date>
<month>June</month>
<day>25</day>
<year>2005</year>
</date>
<body>Umabot na sa 1 milyong Pinoy ang gumagamit ng &amp;quot;Hello Garci&amp;quot; ringtone sa kanilang mga cellphones, dahilan para ituring itong worlds most popular ringtone. Ito ang isiniwalat kahapon ng consumer group na TXT Power na pinagmulan ng &amp;quot;Hello Garci&amp;quot; tones na mayroon na ngayong tatlong bersiyon. Ibinase ni Anthony Cruz, convenor ng grupo, ang nasabing bilang sa 350,000 katao na nag-downloads ng Hello Garci ringtones mula sa kanilang website na www.TXTPower.org. &amp;quot;Each of the 350,000 people who downloaded the ringtones have most often passed them on to their families and friends,&amp;quot; ani Cruz. Ang nasabing ringtone ay nagsimulang mai-download sa kanilang website noong Hunyo 17. Noong Hunyo 21, nakapag-record ang website ng 58,192 visitors araw-araw. Ang &amp;quot;Hello Garci&amp;quot; ay hango sa kontrobersiyal na pag-uusap umano nina Pangulong Arroyo at Comelec Commissioner Virgilio Garcillano. (Ulat ni Malou Rongalerios)</body>
<link>http://www.philstar.com/Article.aspx?articleId=283584&amp;publicationSubCategoryId=92</link>
</article>
<article>
<title>Snap election giit ni Pimentel</title>
<author>Rudy Andal</author>
<date>
<month>June</month>
<day>25</day>
<year>2005</year>
</date>
<body>Muling iginiit kahapon ni Senate Minority Leader Aquilino Pimentel Jr. ang pagdaraos ng snap elections bilang alternatibo sa sandaling magbitiw o mapatalsik si Pangulong Arroyo sa Palasyo dahil sa Gloria-Garci tape at jueteng scandal. Sinabi ni Sen. Pimentel, dapat ding magbitiw sa puwesto si Vice Pres. Noli de Castro dahil sa ebidensiya sa nasabing taped conversation na nagkaroon ng dayaan sa nakaraang May 2004 elections. &amp;quot;As I said before, its better that we follow the Constitution. Resignation is an option and when the President resigns, together with VP de Castro, we will have new elections,&amp;quot; wika pa ni Pimentel. Sa panukalang ito ng mambabatas, si Senate President Franklin Drilon ang pansamantalang uupong acting president at sa loob ng 45 araw ay dapat magpatawag siya ng snap elections para sa nabakanteng posisyon ng presidente at bise-presidente. Naniniwala naman si Pimentel na hindi naging bahagi ng pandaraya si VP de Castro subalit dahil kuwestiyonable ang naging resulta ng halalan ay kinakailangang magbitiw din siya. Aniya, puwede namang tumakbo bilang presidente si de Castro at nakahanda siyang suportahan ang kandidatura nito. (Ulat ni Rudy Andal)</body>
<link>http://www.philstar.com/Article.aspx?articleId=283588&amp;publicationSubCategoryId=92</link>
</article>
<article>
<title>Kahambugan ang maglulubog sa iyo</title>
<author>Rudy Andal</author>
<date>
<month>June</month>
<day>25</day>
<year>2005</year>
</date>
<body>Sinabi kahapon ng abugado ni Pampanga Rep. Mikey Arroyo na lalong nalubog sa kumunoy si Sandra Cam sa ginawa nitong testimonya sa Senado kung saan ipinagmayabang nito sa harap ng mga senador at sa taumbayan na labas-masok siya sa gusali ng Kamara de Representantes nang hindi man lamang sinisita ng mga guwardiya. Sa isang pahayag makaraang mapanood ang mga ipinahayag ni Cam, sinabi ni Atty. Grace Maduramente na nakakatawa ang ginawang pagyayabang ng aminadong jueteng collector na ang kanyang tindig at istilo ng paglalakad ang dahilan umano kung bakit walang kahirap-hirap na nalusutan nito ang mahigpit na seguridad na ipinatutupad sa loob ng Kamara. Pinaboran din ni Maduramente ang ginawang pamamangha ni Sen. Rodolfo Biazon sa birada ni Cam na nalagpasan nito ang mahigpit na seguridad sa loob ng gusali at maging sa pagpasok sa loob ng session hall. &amp;quot;Senator Biazon is right. Ms. Cam should conduct seminars on her patented power-walk and look which allows her to evade security checks while lesser mortals must suffer through these. I dont think she learned this at the Matute Fashion School, perhaps she can share her secret to the world,&amp;quot; pahayag pa ng abogado. (Ulat ni Rudy Andal)</body>
<link>http://www.philstar.com/Article.aspx?articleId=283589&amp;publicationSubCategoryId=92</link>
</article>
<article>
<title>Alyansa vs GMA</title>
<author>Ni Ellen Fernando</author>
<date>
<month>June</month>
<day>27</day>
<year>2005</year>
</date>
<body>Ibinunyag kahapon ng isang military intelligence report na may alyansa ang oposisyon at mga maka-kaliwang grupo dahil aktibo ang mga leftist identified organizations sa mga rally at kilos-protesta laban sa administrasyon noong Biyernes, Hunyo 24. &amp;quot;The opposition together with identified leftists are seen openly declaring the move to remove President Arroyo from the presidency, a clear indication that the two groups have reached an agreement towards a singular objective,&amp;quot; anang report. Sinabi ng report na maraming grupo na nakisali sa mga naturang protest rallies ay kilalang mga front organizations ng komunismo sa bansa. Bagamat itoy tahasang pinasinungalingan ng oposisyon, sinabi sa report na nagpagamit ang oposisyon sa mga maka-Kaliwang grupo para lamang makahakot ng mga taong sasama sa kilos-protesta laban kay Pangulong Gloria. Dahil sa partisipasyon ng mga leftist groups, tinataya sa report na hindi puwedeng makapanaig ang grupo ni retired Gen. Fortunato Abat na nag-uudyok sa militar na mag-alis ng suporta kay Presidente Arroyo. &amp;quot;Sa desperadong hangarin ng oposisyon na mapatalsik si Presidente Arroyo, pinabayaan nito na sumali sa mga rally ang mga Leftist groups,&amp;quot; anang report. Tinataya sa limang libo katao ang nakalap ng oposisyon upang sumali sa martsa noong Biyernes at ang malaking porsyento ng mga ito ay mula sa mga Leftist groups. Pinupuntirya diumano ng oposisyon na makabuo ng malaking puwersa ng masa para gamitin sa pagpapabagsak ng administrasyon, sabi pa sa report. Ang tensyong political ay sinasakyan naman ng mga left-leaning groups para makapaghasik ng gulo at makalikha ng puwang para sa isang extra-legal take-over at makapanaig ang tinig ng komunismo.</body>
<link>http://www.philstar.com/Article.aspx?articleId=283723&amp;publicationSubCategoryId=92</link>
</article>
<article>
<title>State honors kay Sin</title>
<author></author>
<date>
<month>June</month>
<day>27</day>
<year>2005</year>
</date>
<body>Ibibigay ng pamahalaan ang pinakamataas na parangal na &amp;quot;State Honors&amp;quot; sa namayapang si dating Manila Archbishop Jaime Cardinal Sin sa paghahatid sa kanyang huling hantungan bukas sa Manila Cathedral, Intramuros. Sinabi ni Fr. Rufino Seskol, secretary ng Manila Archdiocese na isang state burial ang igagawad kay Sin kung saan uumpisahan ito sa isang interment ceremony dakong alas-9 ng umaga sa loob ng Manila Cathedral. Matapos ito, ilalabas ang mga labi ni Sin at isasakay sa isang karwahe kung saan ililibot ito sa mga kalsada ng Intramuros at Plaza Roma upang masilayan ng publiko sa huling pagkakataon ang dating lider ng Simbahang Katoliko sa bansa. Titiklupin naman ang watawat ng bansa na nakapatung sa ataul ni Sin at ibibigay kay Manila Archbishop Cardinal Gaudencio Rosales. Muling ipapasok ito sa Cathedral at isasagawa ang huling misa. Dito na ipapasok ang labi ni Sin sa loob ng Manila Cathedral Crypt kung saan ihihimlay na ito kasama ang tatlong naunang nagsilbing Archbishop ng Pilipinas. Kahapon, nagsagawa na ng isang rehearsal ang mga pari sa paghahatid kay Sin sa huling hantungan dakong ala-una ng madaling-araw. Tiniyak ng Western Police District ang seguridad sa libing ni Sin. Nakaalerto ang daan-daang pulis para maiwasan ang anumang uri ng kaguluhan. Bumuo na ng re-routing plan si Manila Traffic Bureau chief Sr. Supt. Cesar Javier upang matiyak ang maayos na daloy ng trapiko kabilang ang pagpapatupad ng one-way lanes, pagbabawal sa mga pampublikong jeep at sidewalk vendors. (DGarcia)</body>
<link>http://www.philstar.com/Article.aspx?articleId=283732&amp;publicationSubCategoryId=92</link>
</article>
<article>
<title>DNA test sapilitan na! - DOJ</title>
<author></author>
<date>
<month>June</month>
<day>27</day>
<year>2005</year>
</date>
<body>Iginiit ng Korte Suprema na maaari nang puwersahang ipasailalim sa DNA testing ang isang indibidwal na hindi nalalabag ang kanyang karapatan partikular na kung layunin nito na patunayan ang kanyang relasyon sa isang anak sa labas para sa suportang pinansiyal. &amp;quot;We therefore take this opportunity to forcefully reiterate our stand that DNA testing is a valid means of determining paternity,&amp;quot; ayon sa 3rd division ng Korte Suprema. Itoy kaugnay ng nakatakda ngayong DNA testing na isasagawa ng Cebu City Regional Trial Court kay Philippine Benevolent Missionary Association grand master Ruben Ecleo Jr. at tatlong umanoy anak nito. Nabatid na naunang tumanggi si Ecleo na magpasailalim sa naturang pagsusuri dahil sa nilalabag umano nito ang kanyang mga &amp;quot;constitutional rights&amp;quot;. Itoy matapos na humingi ng suportang pinansiyal ang mga kaanak ng kanyang tatlong anak matapos na maakusahan ito na pinaslang ang sariling asawa. Sinabi naman ni Justice Renato Corona na walang nilalabag na karapatan ang pagkuha ng DNA sample buhat sa isang indibidwal. &amp;quot;The right against self-incrimination is simply against the legal process of extracting from the lips of the accused an admission of guilt. It does not apply where the evidence sought to be excluded is not an incrimination but as a part of object evidence,&amp;quot; paliwanag ni Corona. Bukod sa relasyon ng isang ama sa anak, matutulungan rin ng DNA testing ang pagkilala kung magkarelasyon ang isang indibidwal sa isang kaanak na maaaring nawala ng matagal na panahon o kaya naman ay sinadyang itago. (Danilo Garcia)</body>
<link>http://www.philstar.com/Article.aspx?articleId=283735&amp;publicationSubCategoryId=92</link>
</article>
<article>
<title>Simbahan gagamitin ng DOLE sa labor dispute</title>
<author></author>
<date>
<month>June</month>
<day>27</day>
<year>2005</year>
</date>
<body>Dahil sa tambak-tambak na mga nakabinbing kaso, tatapikin ng Department of Labor and Employment (DOLE) ang Simbahan upang maging tagaresolba sa mga &amp;quot;labor disputes&amp;quot; sa mga kumpanya upang hindi na umabot ang kaso sa korte. Sinabi ni Labor Secretary Patricia Sto. Tomas, gagawin nilang partner ang mga Pari at opisyales ng Simbahan upang maging mga &amp;quot;arbitrary&amp;quot; sa mga sigalot na kumpanya dahil sa naniniwala siyang mas magiging epektibo ang mga ito para magkaroon ng kasunduan ang panig ng mga manggagawa at mga opisyales ng isang kumpanya. Ayon kay Sto. Tomas, hindi na umano epektibo ang ipinapatupad nilang sistema sa &amp;quot;arbitration&amp;quot; o nareresolbang kaso sa labor at mga bagong reklamo. Bilang patunay, binanggit ni Sto. Tomas na may mga kaso ang DOLE na isinampa noon pang 1995 ngunit hanggang ngayon ay hindi pa nareresolba. Hindi na umano nila mapapayagan na magpatuloy ito kaya humanap sila ng mga kapartner na iginagalang at pinaniniwalaan ng mga manggagawa, ang Simbahan. Isang bagong sistema sa &amp;quot;arbitration&amp;quot; ang kanilang binuo kung saan pagkakasundo at negosasyon ang tutukan habang pinakahuling solusyon ang pagsasampa ng mga kaso sa korte. Bukod sa Simbahan, hinihingan rin ng tulong ng DOLE ang mga local government units at mga NGOs para gumitna sa anumang labor disputes. (Danilo Garcia)</body>
<link>http://www.philstar.com/Article.aspx?articleId=283746&amp;publicationSubCategoryId=92</link>
</article>
<article>
<title>Chavit mamumuno kontra oust-Gloria</title>
<author></author>
<date>
<month>June</month>
<day>27</day>
<year>2005</year>
</date>
<body>Pamumunuan ni Ilocos Sur Gov. Luis &amp;quot;Chavit&amp;quot; Singson ang pakikipaglaban para sa Ilocos Region kontra sa lahat ng pagtatangka na bumagsak ang kasalukuyang administrasyon at ang pagsusulong na itayo ang illegal government. Ayon kay Singson, binabalaan niya ang anumang pag-agaw ng kapangyarihan ni Pangulong Arroyo at nanawagan ito sa taumbayan na ipagpatuloy ang kanilang paniniwala sa tunay na iniluklok na Presidente ng bansa. Aniya, ang mga mamamayan sa Ilocos Region ay tutol sa &amp;quot;power grab o anumang puwersahang pag-agaw ng gobyerno upang magsagawa ng &amp;quot;junta&amp;quot; dahil ito umanoy iligal. &amp;quot;Yung mga magpa-power grab at magtatayo ng junta ay di rin magtatagal dahil sa kalaunan, magpapatayan din sila,&amp;quot; ani Singson. Kapag natuloy aniya ang junta ay ito ang magiging simula ng walang katapusang labanan ng &amp;quot;supremacy&amp;quot; kung saan ang talunan ay taumbayan. Sinabi ng gobernador na isusulong na lamang nila sa kanyang rehiyon ang awtonomiya na humihiwalay at hindi kumikilala sa gobyerno kapag sapilitang naagaw ang puwesto ng Pangulo. (Ellen Fernando)</body>
<link>http://www.philstar.com/Article.aspx?articleId=283750&amp;publicationSubCategoryId=92</link>
</article>
<article>
<title>Umamin sa tape: GMA nag-sorry</title>
<author>Ellen Fernando at Rudy Andal</author>
<date>
<month>June</month>
<day>28</day>
<year>2005</year>
</date>
<body>Humingi nang paumanhin kagabi sa publiko si Pangulong Gloria Macapagal-Arroyo sa pamamagitan ng telebisyon matapos aminin na tumawag nga siya sa isang Comelec official noong panahon ng canvassing. Inamin ni Pangulong Arroyo sa kanyang pahayag na marami siyang tinawagan noong panahon ng bilangan kabilang ang isang Comelec official subalit hindi umano niya intensyon na mandaya kundi nais lamang niyang protektahan ang kanyang boto. &amp;quot;Nagagambala ako. Maliwanag na may kakulangan sa wastong pagpapasya ang nangyaring pagtawag sa telepono. Pinagsisisihan ko ito ng lubos. Pinananagutan ko nang lubusan ang aking mga ginawa, at humihingi ako ng tawad sa inyo, sa lahat ng butihing mamamayan na nabawasan ang tiwala dahil sa mga pangyayaring ito. Ibig kong tiyakin sa inyo na lalo akong magsisikap upang maglingkod sa bayan at matamo ang inyong tiwala,&amp;quot; wika pa ng Pangulo. Humingi din ng paumanhin ang Pangulo sa matagal niyang pananahimik sa nasabing kontrobersya bago tuluyang nagsalita kagabi. Nanawagan din ang chief executive na magkaisang muli ang sambayanan upang isulong ang ibat ibang pagbabago sa pamahalaan, labanan ang corruption at payabungin ang ating ekonomiya. Ayon naman kay Press Secretary Ignacio Bunye, dapat hangaan ang Pangulo sa ginawa nitong pag-amin at paghingi ng tawad kaugnay sa kinasangkutang controversial conversation kay Comelec Commissioner Virgilio Garcillano. Umaasa din si Sec. Bunye na matapos umamin at humingi ng paumanhin ang Pangulo ay tatanggapin na ito ng publiko at magiging kaagapay muli ng chief executive ang taumbayan para muling maibangon ang bansa. Sinabi pa ni Bunye, ang naging susi upang makumbinsi ang Pangulo na basagin ang kanyang pananahimik sa nasabing kontrobersya ay si dating Supreme Court Justice Jose Vitug. Nais ding paimbestigahan ang naganap na wire-tapping activity sa Pangulo. Iginiit naman nina Senate Minority Leader Aquilino Pimentel Jr., Sen. Jinggoy Estrada at Sen. Panfilo Lacson na maliwanag na may motibong mandaya ang Pangulo ng amining tinawagan niya si Comm. Garcillano sa gitna ng bilangan para sa nakaraang May 2004 presidential elections. Nagkakaisa sina Sen. Pimentel at Sen. Lacson na dapat lamang magbitiw ang Pangulo at bakantihin ang Palasyo dahil sa pag-amin nito sa Gloria-Garci tape conversation. Nais naman ni Sen. Pimentel na pati si Vice-President Noli de Castro ay magbitiw sa posisyon dahil sa kwestyonable na rin ang pagkapanalo nito. Sa panig naman ni Senate President Franklin Drilon, tama ang ginawa ng Pangulo na pag-amin at paghingi ng tawad sa publiko kasabay ang pangako na lalo niyang pag-iibayuhin ang kanyang pamumuno sa pamahalaan upang burahin ang corruption. (Ulat nina Ellen Fernando at Rudy Andal)</body>
<link>http://www.philstar.com/Article.aspx?articleId=283874&amp;publicationSubCategoryId=92</link>
</article>
<article>
<title>Bomba ni Loren pinasabog</title>
<author>Rudy Andal</author>
<date>
<month>June</month>
<day>28</day>
<year>2005</year>
</date>
<body>Ibinunyag kahapon ni dating Sen. Loren Legarda ang mga bagong ebidensiya hingigil sa pandaraya sa nakalipas na eleksyon na naging dahilan ng kanyang pagkatalo sa kanyang kalabang si Vice-President Noli de Castro. Ipinakita ni Sen. Legarda sa Kapihan sa Maynila forum ang mga sample ng dagdag-bawas na magpapatunay ng malawakang dayaan laban sa kanya na kandidato ng Koalisyon ng Nagkakaisang Pilipino (KNP) para bise-presidente. Ginawa ni Loren ang pahayag sa gitna ng &amp;quot;hello garci&amp;quot; tape na ayon sa oposisyon ay patunay na nagsabwatan daw ang 2 para mandaya para sa administration candidates. Sabi pa nito, idedeposito niya sa Huwebes sa Supreme Court ang unang installment ng bond na kailangan para masimulan ang kanyang electoral protest laban kay de Castro. Ang mga probinsiyang tinukoy ni Loren kung saan ay nagkaroon ng malawakang dayaan sa election returns ay sa Lanao del Sur, Lanao del Norte, Surigao del Sur, Cebu, Pampanga at Maguindanao. Ayon kay Legarda, mayroong maliwanag na discrepancies sa certificate of canvass kumpara sa statement of votes at mga election returns. Sa probinsiya ng Tawi-tawi, Lanao de Sur, Sultan Kudarat, Basilan, Albay at Agusan del Norte ay nakatanggap siya ng 82,412 votes sa ER pero lumitaw na 54,417 lamang ang boto niya sa COC na maliwanag na binawasan ang kanyang boto ng 27,995 sa COC. Sa nasabing mga probinsiya din ay natuklasan na dinagdagan daw ng 21,825 ang boto ni de Castro dahil ang boto nito sa ER ay 83,708 lamang ngunit pagdating sa COC ay naging 105,533 na ito. Wika pa ni Legarda, maging sa Quezon City ay nabiktima siya ng dagdag-bawas nang ang kanyang boto ay bawasan ng 56,246. (Ulat ni Rudy Andal)</body>
<link>http://www.philstar.com/Article.aspx?articleId=283888&amp;publicationSubCategoryId=92</link>
</article>
<article>
<title>Lapid pabor itigil na ang jueteng probe</title>
<author>Rudy Andal</author>
<date>
<month>June</month>
<day>28</day>
<year>2005</year>
</date>
<body>Pabor si Sen. Lito Lapid na itigil na ang imbestigasyon ng Senado sa jueteng dahil sapat na ang impormasyong nakalap ng dalawang komite upang maging gabay sa paggawa ng batas sa legalisasyon ng jueteng. Sinabi ni Sen. Lapid, chairman ng senate committee on games, amusement and sports, kokonsultahin pa rin niya si Sen. Manuel Villar Jr., chairman ng senate committee on public order and illegal drugs, kung payag na itong ihinto ang jueteng probe at i-wrap up ang nakalap na impormasyon saka isumite sa Ombudsman. Ayon kay Lapid, sang-ayon siya sa panukala ni Senate President Franklin Drilon na itigil na ang imbestigasyon at ipaubaya na lamang sa Ombudsman ang pagsasampa ng kaso sa mga public officials na natuklasang sangkot sa nasabing ilegal na sugal. &amp;quot;Sang-ayon ako sa panukala ni Sen. Drilon na tingnan namin kung puwede nang itigil ang imbestigasyon sa jueteng. Ikokonsulta ko ang bagay na ito sa mga miyembro ng komite at tanungin kung sila ay pabor na itigil na ito,&amp;quot; wika pa ni Lapid. Sa panig naman ni Senate Minority Leader Aquilino Pimentel Jr., ayaw niyang ihinto ang jueteng probe dahil may 30 pang personalidad na nais niyang ipatawag ng komite. Sinabi naman ni Sen. Villar, pag-aaralan ng kanyang komite kung puwede nang tapusin ang imbestigasyon sa jueteng matapos ang susunod na hearing sa Huwebes. &amp;quot;Kung maraming tumututol sa pagtigil ng imbestigasyon ay siyempre gusto natin malaman kung bakit o kung marami pa ba silang witness, pero kung wala naman ay palagay ko hindi na rin dapat patagalin ito,&amp;quot; wika pa ni Villar. Sa panig naman ni Senate Majority Leader Francis Pangilinan, hindi naman dapat ipalagay na naging sunud-sunuran ang Senado sa Palasyo sa sandaling itigil ang jueteng probe. &amp;quot;Ang ayaw po natin mangyari ay wala ng humaharap sa komite na testigo, naghahanap at naghihintay pa tayo, like fishing expedition sa mga magiging witness,&amp;quot; dagdag pa ni Sen. Pangilinan. (Ulat ni Rudy Andal)</body>
<link>http://www.philstar.com/Article.aspx?articleId=283890&amp;publicationSubCategoryId=92</link>
</article>
<article>
<title>P2.5-M suhulan sa Kamara 'tsismis ng oposisyon'</title>
<author></author>
<date>
<month>June</month>
<day>28</day>
<year>2005</year>
</date>
<body>Itinuro ni Surigao del Sur Rep. Prospero Pichay ang oposisyon na may pakana sa mga kumakalat na text message na itinuturo siyang nagpamudmod umano ng P2.5 milyon sa mga kongresista upang maitigil ang imbestigasyon sa tinaguriang &amp;quot;Gloriagate tape&amp;quot;. Iginiit ni Rep. Pichay na pakana ng oposisyon ang malisyosong text message kung saan ay itinuturo siyang namudmod ng nasabing halaga sa mga mambabatas na papabor upang itigil na ang imbestigasyon ng Kamara sa wiretapping. Ayon naman sa isang kongresista na aktibo sa pagdinig ng 5 komite, maliwanag pa sa sikat ng araw na ang ikinakalat na text message ay patunay na desperado na ang oposisyon at pawang kasinungalingan at walang batayan ang ibinabatong paratang laban kay Pangulong Arroyo. Idinagdag pa ni Pichay, kahit sinong kongresista ay walang aaminin dahil wala naman talagang ganito sa Kamara at kahit kailan ay hindi siya naging paymaster. Imposible na magpalabas ang PAGCOR ng pondo para ipamudmod sa mga kongresista dahil ang pondong inilalaan ng nasabing ahensiya ay dumadaan sa pagsang-ayon ng lahat ng kasapi ng lupon nito at hindi lamang iisang tao ang nagdedesisyon nito,&amp;quot; dagdag pa ng mambabatas.</body>
<link>http://www.philstar.com/Article.aspx?articleId=283896&amp;publicationSubCategoryId=92</link>
</article>
<article>
<title>Cardinal Sin ililibing ngayon</title>
<author>Joy Cantos</author>
<date>
<month>June</month>
<day>28</day>
<year>2005</year>
</date>
<body>Nakatakdang ihatid ngayon sa kanyang huling hantungan ang yumaong si Jaime Cardinal Sin matapos ang seremonya sa Manila Cathedral. Inaasahang dadalo sa burial rites ni Cardinal Sin ang limang dayuhang kardinal, mga foreign dignitaries at si Pangulong Arroyo ngayong umaga sa Manila Cathedral. Magpapakalat naman ng 800 pulis sa bisinidad ng Manila Cathedral upang mangalaga sa seguridad ng mga dadalo sa libing ni Sin bukod sa 130 traffic enforcers na itinalaga upang mangasiwa naman sa daloy ng trapiko. Isasara ang Gen. Luna St. ngayong 6 a.m. at ang puwedeng dumaan lamang dito ay ang mga foreign dignitaries. Magsisimula ang prosesyon ng labi ni Sin sa paligid ng Plaza Roma ngayong alas-9 ng umaga at inaasahang matatapos ganap na ika-12 ng tanghali kung saan ay ihahatid na ang labi ni Cardinal Sin sa kanyang libingan sa loob ng Manila Cathedral. Nagpahatid naman ng kanilang pakikiramay ang National Democratic Front (NDF) sa pamamagitan ni Luis Jalandoni sa mga kaanak ni Cardinal Sin. Ayon kay Jalandoni, na isang dating pari, hinangaan nila ang matatag na paninindigan ni Sin laban sa paglabag sa karapatang pantao laban sa rehimeng Marcos at ang pangunguna nito para patalsikin sa poder si dating Pangulong Marcos sa pamamagitan ng EDSA 1. (Ulat ni Joy Cantos)</body>
<link>http://www.philstar.com/Article.aspx?articleId=283901&amp;publicationSubCategoryId=92</link>
</article>
<article>
<title>Impeach GMA umusad na</title>
<author>Malou Rongalerios</author>
<date>
<month>June</month>
<day>29</day>
<year>2005</year>
</date>
<body>Inendorso na kahapon ni Alagad party-list Rep. Rodante Marcoleta ang impeachment complaint laban kay Pangulong Arroyo na inihain ni Marcos loyalist Atty. Oliver Lozano. Sinabi ni Marcoleta na bilang mambabatas, may karapatan siyang mag-endorso ng reklamong inihain laban kay Pangulong Arroyo. Idinagdag nito na ang impeachment complaint ang tanging paraan sa Konstitusyon upang maresolba ang political crisis ng bansa. Wala rin aniyang basbas ng administrasyon ang ginawa niyang endorsement sa reklamo na magbibigay kay Arroyo ng isang taong immunity sa panibagong impeachment complaint sakaling hindi magtagumpay ang kasalukuyang reklamo. Sa ilalim ng impeachment rules, isang impeachment complaint lamang ang maaaring isampa sa loob ng isang taon sakaling hindi magtagumpay ang naunang reklamo. Idinagdag ni Marcoleta na bagaman at kulang sa substansiya ang reklamo ni Lozano, maaari naman itong masuportahan ng mga ebidensiya kapag nakasampa na sa House committee on justice. Sinampahan ng impeachment complaint ni Lozano si Pangulong Arroyo base sa pandarayang naganap noong 2004 elections na ibinase niya sa wiretapped na pag-uusap ng Pangulo at opisyal ng Comelec. Inakusahan si Arroyo ng &amp;quot;betrayal of public trust&amp;quot; dahil sa nangyari umanong dayaan. Sa 5-pahinang complaint affidavit, sinabi ni Lozano na mismong si retired Supreme Court Justice Cecilia Mu&amp;ntilde;oz-Palma ang nagbigay ng expert opinion na ang tanging paraan para maresolba ang krisis pulitikal sa bansa ay sa pamamagitan ng impeachment complaint. Naniniwala naman si House Minority Leader Francis Escudero na moro-moro na at walang kalalabasan ang impeachment complaint. Sinabi ni Escudero na nauna na silang nakiusap sa mga mambabatas na kakampi ng administrasyon na hayaan ang minorya at oposisyon sa Kamara na siyang magsulong ng impeachment complaint upang hindi mabalewala ang proseso. Ayon pa kay Escudero, hindi sila makikilahok sa complaint dahil kakampi at kapartido ni Arroyo ang magdi-dismis at uusig sa moro-morong impeachment. (Ulat ni Malou Rongalerios)</body>
<link>http://www.philstar.com/Article.aspx?articleId=284036&amp;publicationSubCategoryId=92</link>
</article>
<article>
<title>Hindi sapat ang sorry</title>
<author>Doris Franche/Danilo Garcia</author>
<date>
<month>June</month>
<day>29</day>
<year>2005</year>
</date>
<body>Tila hindi man lamang lumambot ang puso ng mga grupong laban kay Pangulong Arroyo matapos humingi ng sorry at aminin na nagkaroon siya ng pakikipag-usap sa isang opisyal ng Comelec noong 2004 elections. Ayon kay Renato Reyes, Jr., secretary general ng Bagong Alyansang Makabayan (BAYAN), ang sinserong paghingi ng kapatawaran ay dapat sundan ng pagbibitiw. &amp;quot;Kung hindi pa dahil sa malawak na protesta ay hindi babasagin ni Gng. Arroyo ang kanyang katahimikan. Hindi sapat ang paghingi ng kapatawaran. Ang pandaraya sa eleksiyon ay isang seryosong krimen,&amp;quot; sabi ni Reyes. Kailangan anyang lisanin ni GMA ang Palasyo at huwag na niyang hintayin pang magkagulo. &amp;quot;kung hindi siya magbibitiw ang tao ang magtutulak sa kanya palabas ng Malaca&amp;ntilde;ang,&amp;quot; pahayag pa ni Reyes. Muntik nang lusubin ng mga militanteng grupo ang Malaca&amp;ntilde;ang ilang oras matapos mag-sorry ang Pangulo. Agad namang naitaboy ng mga tauhan ng WPD ang mga demonstrador na dumagsa sa Mabuhay Rotonda. Iginiit naman ni PMAP leader Ronald Lumbao na hindi nila titigilan ang pagsasagawa ng ibat ibang rally hanggat hindi binabakante ng Pangulo ang kanyang puwesto. (Ulat nina Doris Franche/Danilo Garcia)</body>
<link>http://www.philstar.com/Article.aspx?articleId=284040&amp;publicationSubCategoryId=92</link>
</article>
<article>
<title>Sorry ni GMA katapangan - solons</title>
<author>Malou Rongalerios</author>
<date>
<month>June</month>
<day>29</day>
<year>2005</year>
</date>
<body>Sama-samang nagpahayag ng buong suporta ang mga kongresista sa matapang at tapat na pag-amin at paghingi ng paumanhin ni Pangulong Arroyo sa taumbayan hinggil sa pagkakasangkot sa isyu ng kontrobersiyal na Hello Garci tape. Sa isang pahayag, sinabi ni Para&amp;ntilde;aque Rep. Eduardo Zialcita na saludo siya sa katapangang ginawa ng Pangulo na harapin at sagutin ang isyu at lalong naglapit sa kanya sa sambayanan na patuloy ang pananalig at pagtitiwala sa kanyang layunin na mabigyan ng magandang buhay ang mamamayan. Naniniwala si Zialcita na ginagamit lamang ng oposisyon ang iligal na kinopyang pribadong pag-uusap upang sirain ang administrasyon at mabigyang buhay ang matagal nang pangarap na makuha ang pampulitikang kapangyarihan. Ipinagdiinan pa ng kongresista na ang layunin ng oposisyon sa paggamit sa tape ay upang mapalaya ang nakakulong na si dating Pangulong Estrada at maibalik ito sa kapangyarihan. Hinikayat naman ni Bulacan Rep. Lorna Silverio ang oposisyon na tigilan na ang kanilang panawagang civil disobedience at sa halip ay tulungan na lamang ang Pangulo na maibigay sa taumbayan ang mga kinakailangang reporma at programa. Ipinakita anya ng Pangulo ang kanyang pagiging tunay na lider dahil pinili nitong maging totoo at tapat sa taumbayan sa pagsagot sa isyu. Naniniwala naman si Tarlac Rep. Jesli Lapus na nasa kalagayang walang patutunguhan si Pangulong Arroyo kundi ito nagsalita sa taumbayan. Aniya, hindi kaya ng bansa na mawala ang pagkakataon na maiahon ang ekonomiya sa pamamagitan ng mga nailatag na reporma dahil lamang sa mga mapangahas na pamumulitika. Ipinagdiinan pa ni Lapus na makakamtan ng sambayanan ang tunay at pangmatagalang pagbabago sa pagtatapos ng termino ng Pangulo sa taong 2010. (Ulat ni Malou Rongalerios)</body>
<link>http://www.philstar.com/Article.aspx?articleId=284051&amp;publicationSubCategoryId=92</link>
</article>
<article>
<title>Right to privacy ni GMA pinasusuko</title>
<author>Malou Rongalerios</author>
<date>
<month>June</month>
<day>29</day>
<year>2005</year>
</date>
<body>Dapat isuko ni Pangulong Arroyo ang kanyang right to privacy upang mabigyan ang Kongreso nang pagkakataon na marinig ang buong nilalaman ng kontrobersiyal na tape kung saan nakikipag-usap ang Pangulo sa isang opisyal ng Comelec. Ito ang hamon kahapon ng ilang kongresista kay Arroyo matapos aminin na siya ang boses ng babaeng nasa tape at humingi ng tawad sa mga mamamayang Filipino. Naniniwala sina Cavite Rep. Gilbert Romulla, chairman ng House committee on public information at Anak Mindanao Rep. Mujiv Hataman na mababayaran ni Arroyo ang pagkakamali sa naging desisyon na tumawag sa opisyal ng Comelec noong panahon ng bilangan ng boto sa pamamagitan nang pagsusuko ng ilang karapatan niya. Sinabi ni Hataman na walang laman ang pag-amin ni Arroyo dahil mas nagkaroon ngayon ng mas maraming tanong sa isyu kaysa sagot. &amp;quot;President Arroyo delivered an empty statement and empty admission. It left more questions unanswered. Since it opens up so many question and double need to be addressed,&amp;quot; ani Hataman. Panahon na aniya na isantabi ni Arroyo ang kanyang karapatan sa &amp;quot;private communication&amp;quot; at isantabi rin ang Anti-Wiretapping Law (RA 4200). Hindi aniya dapat gamitin ni Arroyo ang kanyang karapatan sa privacy upang marinig ng publiko ang buong nilalaman ng tape. &amp;quot;She should waive all her rights. She should not hide behind the mandate ng Anti-Wiretapping Law of Republic Act 4200,&amp;quot; dagdag naman ni Remulla. (Ulat ni Malou Rongalerios)</body>
<link>http://www.philstar.com/Article.aspx?articleId=284057&amp;publicationSubCategoryId=92</link>
</article>
<article>
<title>Gabinete nag-iyakan</title>
<author>Ellen Fernando</author>
<date>
<month>June</month>
<day>29</day>
<year>2005</year>
</date>
<body>Matapos humingi ng paumanhin at pagsisisi Pangulong Arroyo sa bayan hinggil sa &amp;quot;Gloriagate CD&amp;quot; ay hindi napigilan ng mga miyembro ng kanyang Gabinete na mapaiyak habang sinasalubong ang Pangulo sa guest house ng Palasyo. Matapos ang pagbibigay ng mensahe ay inalayan ang Pangulo ng kantang &amp;quot;If we hold on together, you know our dreams will never dies...&amp;quot; linya ng awiting pinasikat ni Diana Ross. Hindi na napigilan pa ang emosyon ng mga miyembro ng Gabinete at mga opisyales ng Presidential Security Group (PSG) at napaiyak bilang pagsuporta at simpatya sa Presidente. Nagpasalamat naman ang huli sa kanilang suporta. Nilinaw naman ni Press Sec. at Presidential Spokesman Ignacio Bunye na hindi na rin siya kailangan pang magbigay din ng paumanhin dahil sa unang pagsisinungaling nito sa media dahil saklaw na rin aniya siya ng ginawang paghingi ng tawad ng Pangulo sa publiko. Sa pag-amin ni GMA ay nalagay din sa alanganin si Bunye dahilan para manawagan ang ilan na mag-resign na ito. (Ulat ni Ellen Fernando)</body>
<link>http://www.philstar.com/Article.aspx?articleId=284063&amp;publicationSubCategoryId=92</link>
</article>
<article>
<title>Mosqueda ikakalaboso</title>
<author>Rudy Andal</author>
<date>
<month>June</month>
<day>29</day>
<year>2005</year>
</date>
<body>Posibleng sa kulungan ang diretso ni dating Bicol Region PNP director ret. C/Supt. Restituto Mosqueda at ang Provincial Election Officer ng Masbate matapos na lokohin nito ang Senado sa patuloy na pagdinig ng jueteng payola. Ayon kay Senate Minority Leader Aquilino Pimentel, sinampahan niya ng kasong contempt si Mosqueda at si Masbate election officer Atty. Armando Ricarte matapos na makakuha siya ng sertipikasyon na ang jueteng witness na si Sandra Cam ay nanilbihan bilang Board Member ng Masbate. Nauna ng sinabi ni Mosqueda na may certification siya galing kay Ricarte na hindi naging Board Member si Cam. Nakadepende sa Senate committees on games amusement and sports at public order and illegal drugs na nagsasagawa ng pagdinig sa jueteng kung ano ang magiging hakbang sa pagpapakulong kay Mosqueda sa Senado. Sinabi ni Pimentel na nakakuha sila ng certification mula sa Provincial Board of Canvassers ng Masbate ng oath of office ni Cam at ilang dokumento na may partisipasyon si Cam sa mga proyekto bilang Board Member ng nasabing lalawigan. &amp;quot;Maliwanag na sinungaling si Mosqueda sa pag-present ng certification na hindi nanilbihan si Cam bilang Board Member ng Masbate,&amp;quot; dagdag ni Pimentel. Iginiit din ng senador na dapat ituloy ang imbestigasyon sa jueteng dahil hindi pa sapat ang kanilang mga dokumento na hinawakan at hindi pa nakakadalo ang mga taong itinuturo ng mga testigo. (Ulat ni Rudy Andal)</body>
<link>http://www.philstar.com/Article.aspx?articleId=284064&amp;publicationSubCategoryId=92</link>
</article>
<article>
<title>GMA resign!  Susan</title>
<author>Edwin Balasa at Ellen Fernando</author>
<date>
<month>June</month>
<day>30</day>
<year>2005</year>
</date>
<body>Hinihingi ng biyuda ni Fernando Poe, Jr. na si Susan Roces ang agarang pagbibitiw sa puwesto ni Pangulong Arroyo matapos na umamin at mag-sorry sa taumbayan hinggil sa na-wiretapped na pakikipag-usap nito sa isang Comelec official. &amp;quot;Hindi matatanggap ang sorry, sinira mo ang tiwala ng mamamayang Pilipino, wala kang karapatang mamuno! May kasabihan tayong ang sinungaling ay kapatid ng magnanakaw&amp;quot;, ito ang galit na pahayag ni Roces sa harap ng mga mamahayag sa isinagawang press conference kahapon sa Club Filipino sa Greenhills, San Juan. &amp;quot;You have stolen the presidency not once but twice,&amp;quot; mariing pahayag ni Roces. Tinawag din ni Roces si Arroyo na manhid at arogante dahil sa hindi nito pagsaalang-alang sa damdamin ng sambayanang Pilipino. &amp;quot;Sagrado ang ating boto, ipinaglalaban ng patayan para makamit lamang ang ating kalayaan, alam natin minsan lang tayong magkapantay-pantay na mga Pilipino tuwing eleksyon lang, pero ano ang ginawa ni Mrs. Arroyo? Niloko niya ang taumbayan, isa siyang manhid at arogante&amp;quot;, pahayag pa ni Roces. Hindi rin naniniwala si Roces na sincere ang paghingi ng paumanhin ng Pangulo noong Lunes ng gabi hinggil sa isyu ng Gloriagate scandal. &amp;quot;Nakikita ko sa iyong mga mata Mrs. Arroyo na hindi galing sa puso ang iyong ginawang paumanhin, gusto mo na naman kaming (taumbayan) isahan,&amp;quot; wika ni Susan. Sinabi din ng aktres na wala siyang malaking grupo upang magsagawa ng malawakang kilos protesta upang hilingin ang pagre-resign ni Arroyo subalit kung may magsisimula nito ay handa siyang sumama at makipaglaban. &amp;quot;Kung merong mag-uumpisa at kailan, handa ako, umpisahan nyo tatapusin ko&amp;quot;, pagtatapos na pahayag ni Roces. Samantala, sinabi umano ni dating Pangulong Estrada na nagagalak siya sa paglantad ni Susan at sinusuportahan niya ang panawagang bumaba sa puwesto si Pangulong Arroyo. Ayon sa isang military intelligence report, ang dating presidente ang umanoy nasa likod ng paglutang ni Susan. Hindi naman matatanggap ng Malaca&amp;ntilde;ang ang mga matatapang at maaanghang na salita ni Susan. Ayon kay Presidential Adviser on Political Affairs Gabby Claudio, hindi nandaya ang Pangulo upang maluklok lamang sa puwesto. Mali anya ang paratang na nang-agaw ng posisyon ang Pangulo ng hindi lamang iisang pagkakataon kundi maka-dalawang beses dahil idinaan lahat ang pagkakahirang nito bilang presidente ng bansa sa tamang proseso at legalidad. (Ulat nina Edwin Balasa at Ellen Fernando)</body>
<link>http://www.philstar.com/Article.aspx?articleId=284194&amp;publicationSubCategoryId=92</link>
</article>
<article>
<title>Susan ginagamit para painitin ang sitwasyon  Muslim community</title>
<author>Doris Franche</author>
<date>
<month>June</month>
<day>30</day>
<year>2005</year>
</date>
<body>Ginagamit lamang ng ibang tao si Susan Roces upang painitin ang kasalukuyang sitwasyon ng pulitika sa bansa. Ito ang naging reaksiyon ng Muslim community sa Culiat, Quezon City matapos ang madamdaming press conference na ginanap kahapon ng tanghali sa Club Filipino, San Juan. Sinabi ni Haji Nur Hassan, chairman ng Brgy. Culiat, wala umanong mangyayari sa bansa kung hindi kuntento ang bawat isa. Kahit manatili sa puwesto si PGMA o mapalitan man ito ng iba, wala pa ring magaganap na katahimikan dahil patuloy lang na maghahanap ng kamalian sa bawat sinumang uupong pangulo ang mga taong walang kakuntentuhan. Aniya, malayong makamtan ng sinumang lider ang hinahangad nitong kapayapaan at kaayusan tungo sa isang maunlad na bansa. Hindi umano sila sasali sa anumang pagkilos laban o pabor sa administrasyon bagkus ay mag-oobserba lamang sila sa mga susunod na pangyayari. (Ulat ni Doris Franche)</body>
<link>http://www.philstar.com/Article.aspx?articleId=284205&amp;publicationSubCategoryId=92</link>
</article>
<article>
<title>Impeachment ni Arroyo tapos SONA pa uusad</title>
<author>Malou Rongalerios</author>
<date>
<month>June</month>
<day>30</day>
<year>2005</year>
</date>
<body>Bagaman at may nag-endorso na ng impeachment complaint na inihain ni Atty. Oliver Lozano laban kay Pangulong Arroyo, maaantala pa rin ang pagtalakay nito hanggat hindi nagbubukas ang 2nd regular session ng 13th Congress kung saan isasagawa ang State of the Nation Address (SONA) ng Pangulo sa Hulyo 25. Ipinaliwanag kahapon ni Maguindanao Rep. Simeon Datumanong, chairman ng committee on justice na didinig sa impeachment complaint na kailangan munang aprubahan ang Impeachment Rules ng House of Representatives bago umusad ang reklamo. Nais naman ng oposisyon na iurong ni Alagad party-list Rep. Rodante Marcoleta ang pag-eendorso sa impeachment complaint upang mapag-aralan munang mabuti ang reklamo at masuportahan ng matitibay na ebidensiya. Idinagdag naman ni Datumanong na may pag-asa pa ang oposisyon na magsulong ng sarili nilang impeachment complaint na susuportahan ng mas matibay na ebidensiya hanggat hindi pa nakakarating sa justice committee ang reklamo ni Lozano. (Ulat ni Malou Rongalerios)</body>
<link>http://www.philstar.com/Article.aspx?articleId=284207&amp;publicationSubCategoryId=92</link>
</article>
<article>
<title>Impeachment sagot sa political crisis</title>
<author></author>
<date>
<month>June</month>
<day>30</day>
<year>2005</year>
</date>
<body>Bukas ang mga kongresista sa anumang impeachment complaint na ihahain laban kay Pangulong Arroyo kasabay ng pahayag na ito lamang ang pinakamainam na legal action upang malutas ang nagaganap na political crisis ng bansa. Ayon kay Pangasinan Rep. Generoso Tulagan, ang anumang impeachable offense ni Arroyo ay kailangan na daanin sa legal na paraan na nakasaad sa Konstitusyon at hindi dahil lamang bunga ng mga personal na galit at interes. Ipinaliwanag ni Tulagan na ang impeachment process lamang ang maaaring magbigay ng pagkakataon sa mamamayan na makuha ang tunay na demokrasya. Subalit hindi umano nangangahulugan na ang prosesong ito ang dapat na gawin ng sinuman upang mapatalsik lamang ang isang mataas na lider ng bansa. Sinabi naman ni Palawan Rep. Antonio Alvarez na ang miyembro na ng Kongreso ang siyang magdidetermina kung sapat ang mga ebidensiya laban sa Pangulo. Kinatigan din ito ni Pasay Congw. Consuelo Dy kasabay ng pahayag na matatalino na ang mga Filipino ngayon dahil mas nais ng mga ito na lutasin ang problema ng bansa sa legal na pamamaraan.</body>
<link>http://www.philstar.com/Article.aspx?articleId=284213&amp;publicationSubCategoryId=92</link>
</article>
<article>
<title>GMA, FG 'divorce muna'</title>
<author>EFernando</author>
<date>
<month>June</month>
<day>30</day>
<year>2005</year>
</date>
<body>Maghihiwalay pansamantala ang First Couple na sina Pangulong Gloria Macapagal-Arroyo at First Gentleman Mike Arroyo upang makagaan sa nararanasan nilang sunud-sunod na dagok sa buhay at upang maiwasan ang mga kontrobersyang kinasasangkutan ng Arroyo administration. Ito ang inamin kahapon ng Pangulo sa harap ng mga negosyante na isang umanoy pagsasakripisyo sa kanyang pamilya ang gagawin nilang mag-asawa alang-alang sa pagsisilbi nito sa bayan. Sinabi ng Pangulo na personal na nagboluntaryo ang kanyang asawa na tumungo muna sa Estados Unidos upang makagaan sa kasalukuyang sitwasyon mula sa kaliwat kanang pagbatikos hinggil sa GMA-Garci tape at mga panawagang magbitiw ito sa puwesto. Aniya, labis na nasasaktan ang Unang Ginoo sa matinding pagbira at sa masasakit na akusasyong nagnakaw ng puwesto ang Pangulo sa pamamagitan ng pandaraya ng nagdaang halalan na pinagbasehan ang nilalaman ng audio tape kaya nagpasya na siyang dumistansiya at tuluyang mangibang-bansa. Napagpasyahan ng First Couple na maghiwalay muna upang hindi na makadagdag pa ang Unang Ginoo sa bigat ng problema ng Pangulo kung saan sinasabing si FG ay isa sa mga &amp;quot;mabigat na bagahe&amp;quot; ng Punong Ehekutibo. Magugunita na ilang beses na ring nadawit si FG sa anomalya gaya ng &amp;quot;Jose Pidal&amp;quot;, pagkakaroon ng relasyon sa ibang babae, corruption, tumatanggap ng jueteng payola at pang-iimpluwensiya sa ibat ibang transaksyon. Upang mapagtakpan ang akusasyon ni Sen. Panfilo Lacson na si FG ang tunay na Pidal, lumutang si Rep. Iggy Arroyo, kapatid ni FG, at inako na siya ang tunay na Jose Pidal. Inamin ng Pangulo na masakit sa kanya, sa mga anak at ibang miyembro ng pamilya ang pagkakahiwa-hiwalay nilang magpapamilya. Nakatakdang umalis ang First Gent sa July 5, 2005 kasama ang anak na si Pampanga Rep. Mikey Arroyo. (Ulat ni EFernando)</body>
<link>http://www.philstar.com/Article.aspx?articleId=284219&amp;publicationSubCategoryId=92</link>
</article>
<article>
<title>Moro-moro ng mga abogado ni Estrada pinapatigil ni Chavit</title>
<author>Malou Rongalerios</author>
<date>
<month>June</month>
<day>30</day>
<year>2005</year>
</date>
<body>Hinikayat kahapon ni Ilocos Sur Gov. Luis &amp;quot;Chavit&amp;quot; Singson ang Korte Suprema na ipatigil ang ginagawang pagpi-prisinta ng mga testigo sa Sandiganbayan Special Division dahil ginagawang katawa-tawa ng kampo ni Estrada ang Korte sa pamamagitan nang pagpi-prisinta ng kung sinu-sinong testigo. Noong una aniya ay pinaupo sa witness stand ng mga abogado ni Estrada ang isang prosecution lawyer at plano naman ng mga itong iharap sa korte ang ilang mamamahayag na nagko-kober ng hearing. &amp;quot;They will be presenting even those who are merely there to witness the proceedings. Naging moro-moro na tuloy ang labas,&amp;quot; sabi ni Chavit sa isang press statement. Maliwanag aniya na naghihintay lamang ang depensa na may malaking mangyari kaya pinapahaba ang pagpi-prisinta ng mga testigo. Dapat din aniyang matapos na ang pagdinig sa plunder case sa lalong madaling panahon. (Ulat ni Malou Rongalerios)</body>
<link>http://www.philstar.com/Article.aspx?articleId=284226&amp;publicationSubCategoryId=92</link>
</article>
<article>
<title>Loren kailangang magbayad ng P11.3-M sa poll protest</title>
<author>Grace Amargo-dela Cruz</author>
<date>
<month>June</month>
<day>30</day>
<year>2005</year>
</date>
<body>Inatasan ng Presidential Electoral Tribunal (PET) si dating Senador Loren Legarda na magbayad ng P11.3-M kaugnay sa election protest na isinumite nito sa 12-probinsiya na nagkaroon umano ng katiwalian noong nagdaang presidential election. Sa 2-pahinang resolution ng Supreme Court (SC) en banc bilang PET, ibinatay nito ang kanilang pagkukuwenta sa bilang ng ballot boxes sa anim na probinsiya at saka iminultiply ito sa P500. Kinabibilangan ng mga lalawigan ng Lanao del Sur, Lanao del Norte, Surigao del Sur, Cebu City, Pampanga at Maguindanao ang nagkaroon umano ng matinding dayaan kung saan mayroong kabuuang 22,679 ballot boxes ang umanoy nagkaroon ng iregularidad. Ipinaliwanag naman ng SC na ang P11,339,500 na babayaran ni Legarda ay nakakatiyak na magkakaroon ng pantay na recomputation, ngunit ang pagbabayad sa mga taong magbibilang muli ng balota ay hindi pa kasama sa nasabing halaga. Una ng hiniling ni Legarda sa PET na ibatay na lamang sa bilang ng balota ang kanyang babayaran at hindi na sa bawat presinto. Aniya, dapat maging maluwag ang PET sa kanyang kahilingan dahil ito naman umano ay makakapagbigay daan sa pantay na hustisya. Magugunita na nag-sumite ng kanyang election protest si Legarda dahil sa nagkaroon umano ng dayaan sa 12,105 presinto sa anim na probinsiya at siyam na munisipalidad kaya hiniling niya na magkaroon muli ng recounting ng election returns. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=284231&amp;publicationSubCategoryId=92</link>
</article>
</data>