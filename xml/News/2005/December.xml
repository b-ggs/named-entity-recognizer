<?xml version="1.0" encoding="ISO-8859-1" ?>
<data>
<article>
<title>Kongreso kinalampag sa P125 umento</title>
<author></author>
<date>
<month>December</month>
<day>01</day>
<year>2005</year>
</date>
<body>Muling sumugod kahapon sa Mababang Kapulungan ng Kongreso ang ibat ibang grupo ng mga manggagawa upang kalampagin ang mga kongresista na ibasura ang EVAT at dagdagan ang sahod. Itinaon ng mga manggagawa sa paggunita ng kaarawan ni Gat Andres Bonifacio ang muling pagsusulong ng P125 wage hike kung saan tinawag nila ang kampanya na Lakbayan KKK, Kabuhayan, Karapatan at Kalayaan, Itayo ang Tunay na Gobyerno ng Mamamayan. Nag-damit Bonifacio ang mga ito na simbolo anya ng pakikipaglaban nila kontra kahirapan. Ayon kay Partido ng Manggagawa (PM) party-list Rep. Renato Magtubo, mas dapat unahin ng Kongreso ang panukalang P125 umento sa sahod kaysa sa isinusulong na pag-amyenda sa Konstitusyon dahil hindi na kasya sa kanilang pamilya ang mahigit P200 minimum wage sa probinsiya. Nasa P700 ang daily cost of living sa Metro Manila pero nananatili sa P250-P325 ang tinatanggap na minimum wage ng mga obrero. Bukod sa mababang sahod, inilalaban din nila ang problema sa contractualization, retrenchment, closure, paglabag sa karapatang makipag-negotiate at mag-strike. Ang mga nagmartsang manggagawa ay nagmula pa sa mga lalawigan ng Cavite, Laguna, Bulacan at Rizal. Pasado alas-11 kahapon ng umaga ng magsalubong ang mga mula Laguna at Cavite sa Katipunan, Quezon City. Pagsapit sa Sandiganbayan ay sinalubong naman sila ng grupo mula naman sa Bulacan at Rizal saka nagtungo ng Kongreso. Gayunman, hinarang sila ng mga pulis at hindi na pinayagang makapasok sa Batasan Complex. (Malou Rongalerios)</body>
<link>http://www.philstar.com/Article.aspx?articleId=309754&amp;publicationSubCategoryId=92</link>
</article>
<article>
<title>Cha-cha di prayoridad ng Senado</title>
<author></author>
<date>
<month>December</month>
<day>01</day>
<year>2005</year>
</date>
<body>Binigyang-diin kahapon ni Senate President Franklin Drilon na hindi prayoridad ng Senado ang pag-amyenda sa Konstitusyon dahil mas uunahin nila ang pag-apruba sa proposed 2006 national budget. Ayon kay Sen. Drilon, ang ipinasang resolusyon ng Kamara ay ire-refer ng Senado sa Senate committee on constitutional amendments and revision of laws na pinamumunuan ni Sen. Richard Gordon. Aniya, sa ngayon ay mas bibigyan nila ng pansin ang pagtalakay at pag-apruba sa panukalang P1.053 trilyon kaysa unahin ang pagbabago sa porma ng gobyerno. Inaprubahan ng Kamara na magkaroon ng Charter change sa pamamagitan ng Constitutional Assembly, pero Constitutional Convention ang isinusulong ng Senado. Maging si Sen. Manuel Villar ay nagpahayag na bukas ang pananaw ng mga senador ukol sa pagpapalit ng sistema mula presidential tungo sa parliamentary pero hindi ito ang dapat pagkaabalahan sa kasalukuyan ng Senado. (Rudy Andal)</body>
<link>http://www.philstar.com/Article.aspx?articleId=309759&amp;publicationSubCategoryId=92</link>
</article>
<article>
<title>Gutierrez, bagong Ombudsman</title>
<author></author>
<date>
<month>December</month>
<day>01</day>
<year>2005</year>
</date>
<body>Hinirang kahapon ni Pangulong Arroyo bilang bagong Ombudsman si Presidential Legal Counsel Merceditas Gutierrez kapalit ng nagbitiw na si Simeon Marcelo. Si Gutierrez ang kauna-unahang babaeng Ombudsman sa bansa. Siya ang hahawak ng mga kaso ng katiwalian laban sa mga tao ng gobyerno. Nangako ito na walang sisinuhin kahit balitang malapit siya kay First Gentleman Mike Arroyo. Itoy tugon sa balitang may kinalaman ang pagiging malapit niya sa Malaca&amp;ntilde;ang sa bago nitong puwesto. Dalawa ang mahigpit na nakalaban ni Gutierrez sa puwesto, sina Sandiganbayan Associate Justice Diosdado Peralta at Deputy Ombudsman for Luzon Victor Fernandez. Bago natalagang Presidential Legal Counsel, si Gutierrez ay dalawang ulit naging acting Justice Secretary. Tapos siya ng law sa Ateneo de Manila at mayroon siyang ispesyalisasyon sa international law sa Institute of Social Studies sa the Hague, Netherlands. Graduate siya ng BS Elementary Education sa College of the Holy Spirit. (Lilia Tolentino)</body>
<link>http://www.philstar.com/Article.aspx?articleId=309767&amp;publicationSubCategoryId=92</link>
</article>
<article>
<title>P280-M kulambo ng DOH, nasilip</title>
<author></author>
<date>
<month>December</month>
<day>01</day>
<year>2005</year>
</date>
<body>Nasilip kahapon ng Kamara ang napakamahal na kulambo na umaabot sa P280 milyon na balak bilhin ng Department of Health (DOH) sa 2006 para ipanlaban sa sakit na malaria. Ikinagulat ni Tarlac Rep. Benigno &amp;quot;Noynoy&amp;quot; Aquino ang paglalaan ng budget ng DOH para sa 1 milyong kulambo na aabot sa P280 bawat isa. Sinabi ni Aquino na bagaman at dapat gumawa ng paraan ang DOH para labanan ang malaria, hindi naman epektibo ang naiisip nilang estratehiya dahil tuwing gabi lamang gumagamit ng kulambo ang mga Pinoy at expose sila sa kagat ng lamok kung umaga. Kinuwestiyon din ni Aquino kung bakit P280 milyon ang ilalaan para sa pambili ng kulambo na higit na malaki sa P3.2 milyon budget na para sa bakuna laban sa malaria. Ani Aquino, dapat mas pagtuunan ng pansin ng DOH ang pagbili ng bakuna laban sa malaria dahil mas epektibo ito kaysa sa kulambo. Matatandaan na marami ang natakot sa sakit na malaria matapos mamatay ang anak ni broadcaster Rey Langit na si Reyster Langit sa isang coverage sa Palawan kung saan nakagat siya ng lamok na may dalang malaria. Inaasahang haharangin ng mga kongresistang miyembro ng House committee on appropriations ang napakalaking budget ng DOH para sa kulambo. (Malou Rongalerios)</body>
<link>http://www.philstar.com/Article.aspx?articleId=309772&amp;publicationSubCategoryId=92</link>
</article>
<article>
<title>Kilos-protesta tigil muna habang may SEAG</title>
<author></author>
<date>
<month>December</month>
<day>01</day>
<year>2005</year>
</date>
<body>Nakiusap kahapon ang Department of Tourism (DOT) sa mga militanteng-grupo na pansamantalang itigil muna ang mga kilos-protesta habang isinasagawa ang 23rd South East Asian Games upang hindi masira ang pangalan ng bansa sa paningin ng mga atleta ng karatig-bansa natin sa rehiyon. Sinabi ni Philippine Tourism Authority (PTA) general manager Robert Dean Barbers na mapipigilan ng ilulunsad na kilos-protesta ang nagaganap na pag-angat ng ekonomiya kasama na ang sektor ng turismo dahil pinapapangit nito ang imahe ng Pilipinas. Sinabi ni Barbers, lubhang makakatulong sa ekonomiya ang ginawang aksyon ni BI Commissioner Alipio Fernandez na bigyan ng extension visa ang mga dayuhang atleta at iba pang miyembro ng delegasyon ng hanggang isang buwan matapos ang palaro dahil sa dagdag na kita buhat sa atleta na magiging turista sa bansa. (Danilo Garcia)</body>
<link>http://www.philstar.com/Article.aspx?articleId=309781&amp;publicationSubCategoryId=92</link>
</article>
<article>
<title>Pondo ng PHC nilulustay</title>
<author></author>
<date>
<month>December</month>
<day>01</day>
<year>2005</year>
</date>
<body>Nalulustay umano ang kinikita ng Philcomsat Holdings Corp. (PHC) dahil sa kuwestyonableng paggamit ng pondo ng kumpanya sa ilalim ng management na pinangungunahan ni Manuel Nieto Jr. Dahil dito, nagbabala ang ilang concerned observers na kapag nagpatuloy ang ganitong pagpapatakbo ng kumpanya ay malamang maubos ang pondo nito sa madaling panahon. Pinansin nila na ang PHC, bagamat listed sa Philippine Stock Exchange (PSE), ay hindi nagdedeklara ng dibidendo kaya ang nakikinabang lamang umano ay ang management at board of directors at hindi ang stockholders. Ayon sa ulat na isinumite ng kumpanya sa PSE, ang kinita nito ay bumagsak ng 37.45 porsyento mula P23.98 milyon sa unang siyam ng buwan ng 2004 hanggang P15 milyon sa unang siyam ng buwan ng 2005. Ang representation at entertainment expenses na iniulat ng Nieto management ay kuwestyonable rin umano dahil ang pangunahing pinagkukunan ng kita nito ay ang tubo mula sa perang idinedeposito sa mga bangko at money market, at ang upa sa condominium unit nito sa Makati. Noong Enero-Setyembre 2005, gumasta ang PHC ng P7.12-M para sa representation &amp;amp; entertainment o 18.3% higit sa P2.43-M na ginasta noong Enero-Setyembre 2004. Nakita rin sa ulat ang kaduda-dudang pagtaas ng gastos sa buwis, transportation at iba pa na umaabot sa P262-M sa unang siyam na buwan ng 2005 kumpara sa P1.07-M noong 2004.</body>
<link>http://www.philstar.com/Article.aspx?articleId=309784&amp;publicationSubCategoryId=92</link>
</article>
<article>
<title>Dayaan sa SEA Games siyasatin  GMA</title>
<author></author>
<date>
<month>December</month>
<day>02</day>
<year>2005</year>
</date>
<body>Binigyan ni Pangulong Arroyo ng 24-oras ang mga opisyal na nangangasiwa ng 23rd Southeast Asian Games para imbestigahan ang alegasyon ng Prime Minister ng Thailand na may dayaang nagaganap sa nasabing kumpetisyon. Itoy kasunod na rin ng paratang ng mga opisyales ng bansang Thailand at Vietnam na nagkakaroon ng dayaan sa naturang kompetisyon na minamaniobra ng Pilipinas kung kayat nananatiling nangunguna ang bansa. &amp;quot;I am concerned over the remarks of an ally and good friend, Prime Minister Thaksin Shinawatra, on the ongoing Southeast Asian Games. I am directing the officials of the games to conduct a thorough and impartial investigation into this matter and submit an impartial report within 24 hours,&amp;quot; pahayag ng direktiba ng Pangulo. Sinabi ng Pangulo na agad resolbahin ang akusasyon dahil mahirap na magkaroon ng bahid ang naganap na palaro sa bansa at nakasalalay din dito ang reputasyon ng Pilipinas at relasyon nito sa Thailand. Unang kinukuwestiyon nina PM Thaksin at di nakilalang opisyal ng Vietnam ang kasalukuyang standings ng mga bansang kasapi ng nasabing palaro. Mas binibigyan anila ng favorable decision ng organizer (Pilipinas) ang sarili nitong atleta kaya humahakot ng ginto. Pinoy athletes ipinagtanggol Ipinagtanggol naman nina Reps. Roilo Golez, Rolex Suplico, Jose Solis, Jacinto Paras ang mga Pilipinong atleta at naniniwala ang mga ito sa kakayahan ng manlalarong Pinoy. Ayon sa mga mambabatas, dapat tukuyin ng Thailand kung anong laro ang sinasabing dinaya at magharap ito ng ebidensiya upang patunayan ang akusasyon. Posibleng dahilan na lamang ng mga opisyal nila na silay dinadaya dahil natatalo na ang kanilang mga player. &amp;quot;Persona non grata&amp;quot; Hiniling naman kahapon ni Sen. Miriam Defensor-Santiago na ideklarang &amp;quot;persona non grata&amp;quot; si Thaksin sakaling hindi maipaliwanag ng kanilang embahada ang naging pahayag nito na binabalot ng dayaan ang kasalukuyang palaro. Sinabi ni Santiago, dapat na hingan ng paliwanag ni Foreign Affairs Sec. Alberto Romulo ang embahada ng Thailand sa bansa dahil sa pahayag ng kanilang pinuno. Wika pa nito, hindi dapat nagpahayag ng ganito ang isang pinuno ng bansa dahil maaaring magdulot ito ng negatibong impresyon sa bansa sa international community at maging sa lahat ng kinatawang bansa ng SEAG. Sakaling may katibayan silang hawak, dapat idulog ito sa isang fact-finding group para imbestigahan ito at madali naman itong matukoy dahil may mga video tapes at footages na magpapatunay sa kanilang akusasyon. Pinag-aaralan na ng DFA ang posibilidad na pagsasampa ng protesta laban sa pamahalaang Thailand. Wala pang natatanggap na pormal na paghingi ng paumanhin mula kay Thaksin ang DFA bagaman verbal nang nag-sorry ang Thailand kahapon kasabay na pahayag na huwag nang palakihin ang naturang isyu. (Lilia Tolentino, Rudy Andal, Ellen Fernando, Malou Rongalerios at Angie Dela Cruz)</body>
<link>http://www.philstar.com/Article.aspx?articleId=309929&amp;publicationSubCategoryId=92</link>
</article>
<article>
<title>Pagsipot ni Garci sa Kamara tiyak na</title>
<author></author>
<date>
<month>December</month>
<day>02</day>
<year>2005</year>
</date>
<body>Wala nang atrasan at tiyak na umano ang pagsipot ni dating Comelec Commissioner Virgilio Garcillano sa Kongreso sa Miyerkules, Disyembre 7. At para masigurong walang aberya, humiling ang kampo ni Garcillano sa pamamagitan ng kanyang abogadong si Atty. Eddie Tamondong ng seguridad sa Philippine National Police (PNP) para sa ligtas na paglantad ng kanyang kliyente. Ayon kay Tamondong, gusto nilang makasiguro na hindi malalagay sa peligro ang buhay ni Garcillano na inaasahang luluwas sa Maynila mula sa Mindanao sa Linggo o Lunes. Hiniling din ni Tamondong sa PNP kung puwedeng sa Camp Crame tutuloy si Garcillano. Bagaman wala pang natatanggap na request ang PNP, tiniyak naman nito na handa silang protektahan ang dating komisyuner. Inaasahang dadalhin ni Garcillano sa kanyang paglantad ang kanyang affidavit. &amp;quot;If events will turn out normal, he will come,&amp;quot; ani Tamondong Tiniyak din ni Tamondong na oras na alisin ng Kongreso ang arrest warrant ay agad din nilang iuurong ang kanilang petisyon na isinumite sa Korte Suprema na nagbabasura sa warrant. Kasabay nito, iginiit kahapon ni Para&amp;ntilde;aque Rep. Roilo Golez sa limang komite ng House of Representatives na dumidinig sa &amp;quot;Hello Garci&amp;quot; tapes na paharapin din sa Disyembre 7 ang ilan pang personalidad na nasabit sa naturang iskandalo. Sa isang liham, iminungkahi ni Golez na ipatawag din sina Michael Angelo Zuce, Capt. Marlon Mendoza at Justice Sec. Raul Gonzales. Matatandaan na si Zuce ang nagsiwalat ng La Vista pay-off kung saan namudmod umano ng jueteng money ang Pangulo sa mga opisyal ng Comelec. Samantala si Mendoza na nagsilbing chief security officer ni Garcillano, ang nagbunyag ng umanoy sabwatan ng Comelec officials para mandaya umano noong May 2004 elections. (Malou Rongalerios)</body>
<link>http://www.philstar.com/Article.aspx?articleId=309938&amp;publicationSubCategoryId=92</link>
</article>
<article>
<title>Thailand nagpaliwanag</title>
<author></author>
<date>
<month>December</month>
<day>02</day>
<year>2005</year>
</date>
<body>Pinabulaaan ng mga opisyal ng Thailand ang napaulat na sinabi ni Prime Minister Thaksin Shinawatra na may dayaan sa isinasagawang 23rd Southeast Asian Games. Sa kanyang liham kay Pangulong Arroyo, sinabi ni Jose &amp;quot;Peping&amp;quot; Cojuangco, pangulo at chief executive officer ng Philippine SEA Games Organizing Committee, mariing itinanggi ni Gen. Charouck Ariarachakaran, secretary general ng Thailand Olympic Committee, na nag-akusa nang pandaraya ang kanilang bansa. Sa katunayan, ayon pa kay Cojuangco, binati pa ng SEAG Federation Council ang Pilipinas sa matagumpay na pagdaraos ng SEA Games. Dahil dito, wala na anyang dahilan upang imbestigahan ang ulat na dayaan dahil nagbigay linaw na ang kampo ng Thailand at ang mga tapes ng mga laro ay maaari namang panoorin anumang oras upang mabatid kung totoong may dayaang naganap. Ang tanging lamang ng Pilipinas sa ibang kalahok na bansa ay ang mga manonood na Pinoy na pinupuno ang mga galleries upang bigyang suporta ang ating mga atleta. Umaasa si Cojuangco na maituturing nang saradong aklat ang nasabing isyu upang malasap ng mga atletang Pinoy ang tamis ng tagumpay. (Lilia Tolentino)</body>
<link>http://www.philstar.com/Article.aspx?articleId=309945&amp;publicationSubCategoryId=92</link>
</article>
<article>
<title>Eroplano sisiyasatin ng boarding team ng BI bago paliparin</title>
<author></author>
<date>
<month>December</month>
<day>02</day>
<year>2005</year>
</date>
<body>Dahil sa umanoy naganap na pagkakapuslit ni dating Comelec Commissioner Virgilio Garcillano, bumuo ang Bureau of Immigration (BI) ng isang team na magrerebisa sa mga dokumento ng mga pasaherong papalabas ng bansa. Ayon kay BI Commissioner Alipio Fernandez, binibigyan ng kapangyarihan ang &amp;quot;boarding team&amp;quot; upang siyasatin ang mga papaalis na pasahero sakay ng eroplano upang matiyak na &amp;quot;fully accounted&amp;quot; ang mga ito bago lumabas ng bansa.Sa naturang patakaran, puwedeng pumasok sa loob ng eroplano ang team bago pa man ito tuluyang lumipad upang matiyak na ang mga pasahero ay walang iniwang liability sa bansa. Kinakailangan na abangan ng mga immigration officer ang mga padating na pasahero tatlong oras bago lumapag ang eroplano sa airport. Mahigpit din na inatasan ang mga immigration officer na tiyakin na wala sa watchlist ang sinumang pasahero na papaalis sa bansa. (Grace dela Cruz)</body>
<link>http://www.philstar.com/Article.aspx?articleId=309946&amp;publicationSubCategoryId=92</link>
</article>
<article>
<title>Gen. Garcia hahatulan ngayon</title>
<author></author>
<date>
<month>December</month>
<day>02</day>
<year>2005</year>
</date>
<body>Hahatulan na ngayong araw ng General Court Martial ng Armed Forces of the Philippines (AFP) ang kontrobersiyal na si dating AFP Comptroller chief, ret. Major Gen. Carlos Garcia na inakusahang nagtataglay ng ill-gotten wealth matapos ang mahigit isang taong pagdinig sa kaso nito. Ayon kay military prosecutor Capt. Candy Rivas, si Garcia ay nahaharap sa anim na taong pagkabilanggo at pagbawi ng mga benepisyo kapag napatunayang guilty sa kasong paglabag sa Articles of War (AW) 98 o conduct unbecoming an officer and a gentleman at AW 97, conduct prejudicial to good order and military discipline. Ang kaso ay nag-ugat matapos mabigo itong ideklara ang kanyang yaman sa isinumite nitong Statement of Assets, Liabilities and Net Worth (SALN) para sa taong 2002 at 2003 gayundin ang pagtataglay nito ng green card. Hindi umano ibinilang ni Garcia ang P6.5 milyon nitong deposito at P5.8 milyong dividends sa AFPSLAI at anim na magarbong behikulo. Nahaharap din si Garcia sa P303 milyong kasong plunder sa Sandiganbayan. (Joy Cantos)</body>
<link>http://www.philstar.com/Article.aspx?articleId=309952&amp;publicationSubCategoryId=92</link>
</article>
<article>
<title>Gutierrez bigyan muna ng pagkakataon  solons</title>
<author></author>
<date>
<month>December</month>
<day>02</day>
<year>2005</year>
</date>
<body>Naniniwala ang ilang mambabatas na dapat munang bigyan ng pagkakataon ang bagong hirang na si Ombudsman Merceditas Gutierrez na patunayan ang sarili bago ito husgahan at batikusin. Ayon kay Rep. Jose Solis (Sorsogon), Jacinto Paras (Negros Oriental) at Roilo Golez (Para&amp;ntilde;aque), hindi dapat gawing basehan ang pagiging mag-kaklase ni Gutierrez at First Gentleman Mike Arroyo sa Ateneo Law School sa pagkaka-hirang nito bilang bagong Ombudsman. Sinabi ni Paras, miyembro ng oposisyon, makikita lamang aniya ng mamamayan ang tunay na pagkatao o pananaw sa trabaho ni Gutierrez pagkatapos ng ilang buwan kapag nahawakan na nito ang mga kontrobersiyal na kaso na kinabibilangan ng Unang Pamilya. Inihayag naman ni Golez, noong nasa ilalim pa siya ng administrasyong Arroyo ay nakasama niya si Gutierrez at nakita niya ang pagiging masipag at dedikasyon nito sa trabaho. Naniniwala rin si Solis na hindi papayag ang Ombudsman na masangkot sa impeachable offense na maaaring maging dahilan para mapatalsik ito sa tungkulin. (Malou Rongalerios)</body>
<link>http://www.philstar.com/Article.aspx?articleId=309956&amp;publicationSubCategoryId=92</link>
</article>
<article>
<title>Gen. Garcia guilty!</title>
<author></author>
<date>
<month>December</month>
<day>03</day>
<year>2005</year>
</date>
<body>Dalawang taong &amp;quot;hard labor&amp;quot; ang ipinataw na hatol kahapon ng General Court Martial (GCM) kay dating AFP Comptroller ret. Major Gen. Carlos Garcia matapos na mapatunayang guilty sa kasong katiwalian. Ipinag-utos din ng GCM ang pagbawi sa lahat ng mga nakabinbing benepisyo ni Garcia na tinatayang umaabot sa P2 milyon. &amp;quot;The court finds ret. Major Gen. Garcia, guilty as charged,&amp;quot; pahayag ni Lt. Gen. Emmanuel Teodosio, GCM president. Hindi naman idinetalye ni Teodosio kung anong uri ng &amp;quot;hard labor&amp;quot; ang bubunuin ni Garcia sa loob ng dalawang taon. Ang hatol ay matapos ang dalawang oras na close door deliberation&amp;quot; at botohan kung saan napatunayang lumabag ito sa Articles of War (AW) 96 o conduct unbecoming an officer and a gentleman at AW 97 conduct prejudicial to good order and military discipline. Nag-ugat ang kaso matapos na palsipikahin ni Garcia ang idineklara nitong Statements of Assets and Liabilities and Net Worth (SALN) sa taong 2002 at 2003 gayundin ang ilegal na pagtataglay nito ng green card o resident status mula sa Amerika habang aktibo pa sa serbisyo sa AFP. Nabatid na nag-aplay ito ng green card noong 1989 at naaprubahan noong 1992. Hindi rin ibinilang ni Garcia ang P6.5 milyon nitong deposito at P5.8 milyong dividends sa Armed Forces and Police Savings and Loans Inc. (AFPSLAI) at anim na magarbong behikulo sa kanyang SALN. Nahaharap din si Garcia sa hiwalay na kasong P303 milyong plunder at 4 counts ng perjury sa Sandiganbayan. Iginiit ng GCM na imposibleng taglayin ni Garcia ang multi-milyong ill-gotten wealth, anim na bank accounts, mamahaling mga ari-arian sa US at 6 magagarbong mga sasakyan kung ang pagbabatayan lamang ay ang P40,000 sinasahod nito kada buwan noong aktibo pa sa serbisyo. Matatandaan na nabulgar ang pagtataglay ni Garcia ng tagong yaman matapos mahulihan ng $100,000 ang anak nitong lalaki sa airport ng US noong Oktubre 2004. Si Garcia ay miyembro ng Phil. Military Academy (PMA) Class 1971. Nagretiro ito sa serbisyo noong Nob. 18, 2004 ilang araw matapos na pasimulan ang pagdinig sa kanyang kaso. (Joy Cantos)</body>
<link>http://www.philstar.com/Article.aspx?articleId=310131&amp;publicationSubCategoryId=92</link>
</article>
<article>
<title>Finance Usec. Bonoan nag-resign</title>
<author></author>
<date>
<month>December</month>
<day>03</day>
<year>2005</year>
</date>
<body>Nagbitiw kahapon sa puwesto si Finance Undersecretary Emmanuel Bonoan sa personal umanong kadahilanan. Kinumpirma naman ni Press Secretary Ignacio Bunye ang ulat, subalit itinanggi na hindi magkasundo sina Finance Sec. Margarito Teves at Bonoan sa mga patakarang ipinatutupad sa kagawaran ng pananalapi kaya ito nagbitiw sa puwesto. Sa ginanap pa ring press briefing inihayag ni Bunye na mayroong pagbalasa sa Gabinete na gagawin ang Pangulo. Sinabi ni Bunye na ang reorganisasyon ay tinatanggap ng bawat opisyal ng pamahalaan na isang kalakaran ng buhay. &amp;quot;They are there at the pleasure of the President. Anytime she can appoint a new member of the Cabinet,&amp;quot; ani Bunye. Walang panahong binanggit si Bunye kung kailan isasagawa ang Cabinet revamp. (Lilia Tolentino)</body>
<link>http://www.philstar.com/Article.aspx?articleId=310137&amp;publicationSubCategoryId=92</link>
</article>
<article>
<title>Garci bibigyan ng security ng PNP</title>
<author></author>
<date>
<month>December</month>
<day>03</day>
<year>2005</year>
</date>
<body>Tatlong security escorts ang ibibigay ng Philippine National Police (PNP) kay dating Comelec Commissioner Virgilio Garcillano upang matiyak ang kaligtasan nito kaugnay ng nakatakda niyang pagharap sa Kamara sa imbestigasyon ng &amp;quot;Hello Garci&amp;quot; scandal sa Disyembre 7. Ayon kay PNP chief Gen. Arturo Lomibao, nagpalabas na siya ng direktiba kay Police Security and Protection Office (PSPO) director P/Chief Supt. Edgardo Doromal para pangalagaan ang seguridad ni Garcillano at misis nito. Kamakalawa ay humiling si Atty. Eddie Tamondong, abogado ni Garcillano, ng seguridad sa PNP para sa kanyang kliyente. Ayon kay Tamondong, gusto nilang makasiguro na hindi malalagay sa peligro ang buhay ni Garcillano na inaasahang luluwas sa Maynila mula sa Mindanao sa Linggo o Lunes. (Joy Cantos)</body>
<link>http://www.philstar.com/Article.aspx?articleId=310145&amp;publicationSubCategoryId=92</link>
</article>
<article>
<title>Assets ng 3 Abu leaders pinigil ng US</title>
<author></author>
<date>
<month>December</month>
<day>03</day>
<year>2005</year>
</date>
<body>Ipinag-utos ng US Treasury Department na hindi puwedeng galawin ang anumang ari-arian ng tatlong lider ng Abu Sayyaf Group (ASG) na may kaugnayan sa al Qaeda terrorist network dahil sa pagkakasangkot ng mga ito sa paghahasik ng terorismo sa bansa. Ayon sa ulat, anumang ari-arian na nasa Estados Unidos nina Jainal Antel Sali Jr., Radulan Sahiron at Isnilon Totoni Hapilon ay pinipigil base na rin sa US Executive Order 13224. Maging ang sinumang US citizens ay hindi maaaring makipagnegosasyon sa tatlong nabanggit na lider. Pormal nang isusumite ng US at Australia ang mga pangalan ng tatlong lider sa United Nations Committee para maitala sa listahan ng mga taong may kaugnayan kay Osama bin laden. Naitala na rin ng Department of Defenses US Pacific Command (US PACOM) ang pangalan nina Sali, Sahiron and Hapilon sa USPACOM Rewards Program Wanted List na may patong sa ulo na $200,000. Ang nabanggit na grupo ay responsable sa 2004 bombing ng ferry sa Manila na ikinasawi ng 100-katao. (Mario Basco)</body>
<link>http://www.philstar.com/Article.aspx?articleId=310149&amp;publicationSubCategoryId=92</link>
</article>
<article>
<title>Guro bawal mangaroling, humingi ng kontribusyon</title>
<author></author>
<date>
<month>December</month>
<day>03</day>
<year>2005</year>
</date>
<body>Pinagbawalan ng Department of Education (DepEd) ang mga guro na mangaroling at manghingi ng anumang sapilitang kontribusyon para sa pagdaraos ng Christmas party. Sa isinagawang press conference kahapon sa tanggapan ni Officer-in-Charge Secretary Fe Hidalgo, pinaalalahanan nito ang lahat ng mga guro na bawal mangolekta sa mga bata o kaya ay magsagawa ng caroling para makalikom ng salapi sa kanilang gagawing party. &amp;quot;Schools should exercise austerity measures this Christmas. The department discourages anything that insinuates compulsory contribution. We encourage simple parties,&amp;quot; saad ni Hidalgo. Sa susunod na linggo ay ilalabas na ng ahensya ang memorandum order hinggil sa nasabing kautusan. Hindi pa malinaw kung ano ang karampatang parusang nakalaan sa mga guro na susuway. Dahil dito, hinikayat ng DepEd ang mga magulang na magsumbong sa DepEd kung puwersahan itong hinihingan ng pera para sa Christmas party o anumang kontribusyon ngayong Kapaskuhan. (Edwin Balasa)</body>
<link>http://www.philstar.com/Article.aspx?articleId=310154&amp;publicationSubCategoryId=92</link>
</article>
<article>
<title>Mag-ingat sa pagbili ng laruan  Sen. Villar</title>
<author></author>
<date>
<month>December</month>
<day>03</day>
<year>2005</year>
</date>
<body>Pinayuhan ni Sen. Manuel Villar Jr. ang taumbayan na mag-ingat sa pagbili ng mga laruan na mapanganib sa kalusugan at kung minsan ay nagdudulot pa ng kamatayan bukod sa malaking banta pa ito sa kalikasan. Sa kanyang Senate Bill 658 o &amp;quot;Toy Safety Labelling Act of 2004&amp;quot;, sinabi ng senador na dapat magkaroon ng mga paalala sa mga laruan kung anong edad ang puwedeng maglaro ng nabanggit na laruan at dapat na may babala din ito hinggil sa kalusugan. Ginawa ni Sen. Villar ang panawagan dahil na rin sa paglaganap ng mga laruan sa bangketa na walang mga tinatawag na &amp;quot;safety measures&amp;quot;. Aniya, malaking bilang din ng mga laruan maging sa mga shopping malls ang wala sa kuwalidad ng itinakdang batas batay na rin sa Consumer Act of the Philippines o R.A. 7394 na naglalayong protektahan ang mga mamimili laban sa mapanganib na laruan. Dinagdag pa ng senador na ilang insidente na rin ng pagkadisgrasya bunga ng mga depektibong laruan ang naitala ng pulisya. (Rudy Andal)</body>
<link>http://www.philstar.com/Article.aspx?articleId=310157&amp;publicationSubCategoryId=92</link>
</article>
<article>
<title>Lacson wag sumawsaw sa SEA Games  solons</title>
<author></author>
<date>
<month>December</month>
<day>03</day>
<year>2005</year>
</date>
<body>Binuweltahan kahapon ng mga kaalyadong kongresista ni Pangulong Arroyo si Sen. Panfilo Lacson sa paggamit sa isyu ng umanoy dayaan sa Southeast Asian Games para batikusin ang First Family. Sinabi nina House Majority Leader Prospero Nograles, Cebu City Rep. Antonio Cuenco at Antique Rep. Exequiel Javier na muli na namang ipinamalas ni Lacson ang totoong kulay nito sa taumbayan bilang isang intrigero at walang pagmamahal sa bansa. Anila, ang panawagan ni Lacson na dumistansiya ang Unang Pamilya sa lahat ng mga lugar na pinagdadausan ng palaro dahil sa isyu ng dayaan ay katulad din sa mungkahi ng mga human rights advocates na hindi dapat dumalo ang senador sa mga burol at libing ng mga naging biktima umano nito noong hepe pa siya ng Philippine National Police (PNP). Sinabi pa ni Nograles na ngayong humingi na ng paumanhin ang mga opisyal ng Thailand, dapat nang ibaon sa limot ang isyu at sama-samang suportahan ang mga atletang Pilipino upang makamit ng bansa ang overall championship sa SEA Games. Hinimok din nila ang mga opisyal sa pamahalaan na tanggapin nang maluwag sa loob ang paumanhing ginawa ng Thailand. (Malou Rongalerios)</body>
<link>http://www.philstar.com/Article.aspx?articleId=310159&amp;publicationSubCategoryId=92</link>
</article>
<article>
<title>2-M Pinoy natitigok sa maruming hangin</title>
<author></author>
<date>
<month>December</month>
<day>04</day>
<year>2005</year>
</date>
<body>Palala na umano ng palala ang dumi sa nalalanghap nating hangin, kung saan sa pinakahuling report ng World Health Organization (WHO) ay isa ang Pilipinas sa may pinakamaruming hangin na pumapatay ng 2 milyong Pinoy kada taon. Ayon kay Pampanga Rep. Francis Nepomuceno, tatlong air pollution related diseases ang sanhi ng pagkamatay ng mga Pilipino-pneumonia, tuberculosis at chronic obstructive pulmonary, samantala P22 milyon naman ang may sakit sa baga. Nabatid sa WHO na pang-apat ang siyudad ng Maynila sa pinaka-polluted na siyudad sa mundo na pinangunahan ng Mexico City, Mexico; Shanghai, China at New Delhi, India. Dahil dito, nanawagan si Rep. Nepomuceno sa pamahalaan na kumilos at gawing pangunahing agenda ng Department of Environment and Natural Resources (DENR) at lokal na pamahalaan ang pagkontrol sa polusyon sa bansa. Batay sa ulat ng DENR, nasa 70%-80% ng polusyon sa bansa ay dulot ng vehicle emission o usok ng sasakyan. Ang Pilipinas ay mayroong 9 milyong registered vehicles kabilang na ang 5 milyong motorsiko na naglalabas din ng mataas na level ng pollutants dahil sa kanilang 2-stroke engine. Sa 25,000 truck, kotse at dyip naman na nasisita kada taon, 70% umano ang bumabagsak sa emission tests, habang ang pabrika at construction work ang siya namang nagbubuga ng 20-30% ng smog o usok sa Metro Manila. Ang current level ng total suspended particles sa Maynila ay 152 micrograms per cubic meter, mas mataas sa standard na 90 micrograms. Idinagdag pa ni Nepomuceo na hindi na kailangan pa ng mga makabagong teknolohiya para ma-measure ang air pollution dahil kitang-kita na ng mata ng maitim na usok na ibinubuga ng mga sasakyan. (Malou Rongalerios)</body>
<link>http://www.philstar.com/Article.aspx?articleId=310305&amp;publicationSubCategoryId=92</link>
</article>
<article>
<title>Bonoan di dapat pakawalan ng gobyerno  Recto</title>
<author></author>
<date>
<month>December</month>
<day>04</day>
<year>2005</year>
</date>
<body>Nanawagan kahapon si Sen. Ralph Recto kay Pangulong Arroyo na bigyan ng ibang trabaho sa gobyerno ang nag-resign na si Finance Undersec. Emmanuel Bonoan dahil sayang lamang ang talino at talento nito kung mawawala sa poder ng gobyerno. &amp;quot;Mr. Bonoan is one guy government shouldnt let go. There are enough officers in the government which are in need of his services,&amp;quot; ani Recto. Inirekomenda ng senador na italaga na lamang si Bonoan bilang Deputy Ombudsman for revenue agencies nang sa gayon ay magsilbing &amp;quot;Big Brother&amp;quot; ito ng mga government officials na nangongolekta ng buwis. Samantala, posibleng ipatawag ng Senado sa susunod na linggo si Bonoan upang komprontahin sa tunay na dahilan ng kanyang pagbibitiw. Ayon sa impormante, hindi umano naniniwala ang ilang senador na problema sa kalusugan ang tunay na dahilan ng pagbibitiw nito at posibleng may iba pang mabigat na rason kung bakit ito kumawala sa Arroyo administration. Si Bonoan ang may ideya ng mga programang Revenue Integrity Protection Service (RIPS) at Run After Tax Evaders (RATE) na nagresulta ng paghahain ng 20 tax evasion case laban sa mga prominenteng personalidad, kabilang na ang mga miyembro ng Gabinete. (Rudy Andal)</body>
<link>http://www.philstar.com/Article.aspx?articleId=310316&amp;publicationSubCategoryId=92</link>
</article>
<article>
<title>Job fair pinatigil ni GMA, ginagawa raw raket</title>
<author></author>
<date>
<month>December</month>
<day>04</day>
<year>2005</year>
</date>
<body>Ipinatigil ni Pangulong Arroyo ang 2-day job fair na nakatakdang idaos kahapon at ngayong araw sa may Mendiola matapos makatanggap ng report na pinagkakakitaan umano ito ng Office of the Press Undersecretary. Ayon kay Press Secretary Ignacio Bunye, minabuti ng Palasyo na ipakansela muna ang mga job fair hanggang hindi nalulutas ang kontrobersiya dito kasabay ng utos na imbestigahan ang isyu. Isa sa inirereklamo ang umanoy masyadong mataas na singil sa renta para sa mga itinatayong booth at parking na nagkakahalaga ng P60,000. Ang singil sa mga shopping mall sa pagdaraos ng job fair ay umaabot lang sa P30,000 bawat kalahok na kompanya. Agad namang hiningan ng paliwanag si Press Undersec. Robert Rivera. Bunga nito, may 200 mga aplikante sa trabaho na mula pa sa ibat ibang mga probinsiya ang nadismaya matapos mabatid na nakansela ang job fair. Ayon sa mga aplikante, malayo pa ang kanilang pinanggalingan at pinilit nilang magsadya sa Maynila sa pagbabakasali na makahanap ng trabaho. (Lilia Tolentino)</body>
<link>http://www.philstar.com/Article.aspx?articleId=310319&amp;publicationSubCategoryId=92</link>
</article>
<article>
<title>Hello Garci hearing sasadyaing bagalan</title>
<author></author>
<date>
<month>December</month>
<day>04</day>
<year>2005</year>
</date>
<body>Naniniwala si Anakpawis Rep. Crispin Beltran na posibleng sadyain ng mga kaalyado ng Malaca&amp;ntilde;ang na bagalan ang gagawing imbestigasyon sa &amp;quot;Hello Garci&amp;quot; scandal upang hindi mapiga si dating Comelec Commissioner Virgilio Garcillano. Dahil dito kaya hinamon kahapon ni Rep. Beltran ang liderato ng Kamara na i-postpone ang nalalapit na Christmas break ng Kongreso sa sandaling simulan na ang pagdinig sa Disyembre 7. Ayon kay Beltran, dapat isakripisyo ng mga kongresista ang kanilang Christmas holiday sakaling hindi kaagad matapos ang imbestigasyon ng limang komite na maggigisa kay Garcillano. Mahalagang isyu anya ang &amp;quot;Hello Garci&amp;quot; na maaaring makaapekto sa mga susunod pang presidential elections kaya dapat itong bigyan ng importansiya ng Kongreso. &amp;quot;Its difficult to not suspect that Congress is deliberately being slow in its measures to compel Garcillano to surface and appear before proper investigations,&amp;quot; ani Beltran. Katungkulan aniya ni Garcillano na sagutin sa taumbayan ang mga hindi pa nasasagot na tanong kaugnay sa &amp;quot;Hello Garci&amp;quot; scandal. Magsisimula ang Christmas break ng mga mambabatas sa Disyembre 17 hanggang Enero 15. (Malou Rongalerios)</body>
<link>http://www.philstar.com/Article.aspx?articleId=310329&amp;publicationSubCategoryId=92</link>
</article>
<article>
<title>Passport 1-oras lang nakuha sa Caloocan</title>
<author></author>
<date>
<month>December</month>
<day>04</day>
<year>2005</year>
</date>
<body>Ipinagmalaki kahapon ni Caloocan City Mayor Enrico &amp;quot;Recom&amp;quot; Echiverri na sa lungsod naisakatuparan ng Department of Foreign Affairs (DFA) ang pag-iisyu ng pasaporte ng mga aplikante sa loob lamang ng isang oras. Sinabi ni Echiverri na sa unang pagkakataon mula nang isagawa ang proyektong Mobile Passport ay sa Caloocan naging posible na makuha ang inaplay na pasaporte bandang alas-9 ng umaga matapos mag-aplay ng alas-8 ng umaga. Tinatayang 400 residente ng lungsod na may kumpletong papeles ang nabenepisyuhan at nakakuha ng kanilang pasaporte sa loob lamang ng isang araw. Nagalak ang alkalde sa isinagawang serbisyo dahil hindi na nahirapang pumunta sa ibat ibang opisina ng pamahalaan at pumila nang matagal ang mga residente para lamang makuha ang kanilang passport. Idinagdag pa na malaking kabawasan din sa gastos ng mga mamamayan ang programa ng pamahalan na dalhin sa bawat lungsod ang serbisyo ng DFA dahil hindi na sila mamamasahe ng malaki bukod sa malapit lamang sa kanilang tahanan ang kuhanan. (Ellen Fernando)</body>
<link>http://www.philstar.com/Article.aspx?articleId=310334&amp;publicationSubCategoryId=92</link>
</article>
<article>
<title>Plunder ni Garcia hamon sa bagong Ombudsman</title>
<author></author>
<date>
<month>December</month>
<day>04</day>
<year>2005</year>
</date>
<body>Isa umanong hamon sa bagong upong si Ombudsman Merceditas Gutierrez ang kasong plunder na kinakaharap ni dating AFP Comptroller ret. Major Gen. Carlos Garcia. Ayon kina House Deputy Speaker for Mindanao Gerry Salapuddin at Ilocos Sur Rep. Salacnib Baterina, kahit nasentensiyahan ng guilty ng military court si Garcia ay dapat pa rin ituloy ng Ombudsman ang pagpupursige sa kasong pandarambong na kinakaharap nito sa Sandiganbayan dahil ang sentensiya ng military court laban sa dating opisyal ay para lamang sa Articles of War. Si Garcia ay nahaharap sa kasong P303 milyong plunder na may maximum penalty na kamatayan at kasong perjury dahil sa P100 milyong unexplained wealth nito. Ang pagsusulong ng kaso laban kay Garcia ay hamon kay Gutierrez para walisin sa pamahalaan ang mga tiwaling opisyal. (Malou Rongalerios)</body>
<link>http://www.philstar.com/Article.aspx?articleId=310340&amp;publicationSubCategoryId=92</link>
</article>
<article>
<title>Kasabwat ni Garci kakasuhan!</title>
<author>Nina Danilo Garcia, Butch Quejada, Lordeth Bonilla, Ellen Fernando At Rudy Andal</author>
<date>
<month>December</month>
<day>05</day>
<year>2005</year>
</date>
<body>Kinumpirma ng binuong &amp;quot;Task Force Garci&amp;quot; ng Department of Justice (DOJ) na nagkaroon ng sabwatan para makalabas ng bansa si dating Comelec Commissioner Virgilio Garcillano kaya inirekomenda na nito kay Secretary Raul Gonzalez na sampahan ng mga kasong kriminal at administratibo ang mga sangkot. Sa 23-pahinang ulat ng Task Force, inirekomenda nito ang agarang pagsasampa ng kasong perjury sa mga opisyales ng Bureau of Immigration, Bureau of Customs, Bureau of Quarantine, Manila International Airport Authority at Air Transportation Office dahil sa pagkukutsabahan umano para makapuslit patungong Singapore si Garcillano. Maaari umanong maparusahan ang mga opisyales ng naturang mga ahensiya ng paglabag sa Anti-Graft and Corrupt Practices Act at Conduct and Ethical Standards. Una nang inirekomenda ng Task Force ang pagsasampa ng kaso kay Capt. Arthur Santos, piloto ng Subic lear jet na siya umanong naghatid kay Garcillano sa Singapore. Maaari rin umanong managot ang mga opisyales ng Subic International Air Charter Inc. dahil sa pagpapasakay kay Garcillano sa kabila ng kawalan ng sapat na travel documents. Garci nasa Maynila na Dumating kahapon sa Maynila si Garcillano lulan ng isang PAL flight mula Cotabato City makaraan ang 6 buwang pagtatago sa Mindanao. Nakasuot ito ng kulay brown na jacket at puting-tshirt. Naging napakahigpit ng seguridad sa NAIA dahil na rin sa umanoy mga banta sa kanyang buhay. Kasama niyang dumating ang abogadong si Atty. Eddie Tamondong at ret. Gen. Bayani Fabic, Sgt.-at-Arms ng House of Representatives na sumundo sa dating komisyuner. Sinalubong sila ni Gen. Edgardo Doromal, hepe ng Police Security and Protection Office (PSPO) at ilang pulis na nagsilbing mga security escort nito. Tumagal lamang ng tatlong minuto ang inilagi ni Garcillano sa NAIA at kaagad na itong idiniretso patungong Camp Bagong Diwa kung saan siya mananatili. Ito ang kauna-unahang pagharap ni Garcillano sa publiko makaraan magtago habang nasa kasagsagan ng &amp;quot;Hello Garci&amp;quot;. Haharap siya sa gagawing pagdinig ng Kamara sa Disyembre 7, pero hindi pupunta sa Senado sa kabila ng kahilingan ng mga senador dahil wala raw siyang natatanggap na imbitasyon mula dito. Sinabi rin ni Atty. Tamondong na baka mapagod ang kanyang kliyente sa pagdalo sa imbestigasyon ng House sa Miyerkules at hindi na ito makapunta sa Senado sa Huwebes.</body>
<link>http://www.philstar.com/Article.aspx?articleId=310715&amp;publicationSubCategoryId=92</link>
</article>
<article>
<title>Annual exemptions sa coding alok ni Sen. Roxas</title>
<author></author>
<date>
<month>December</month>
<day>05</day>
<year>2005</year>
</date>
<body>Hiniling kahapon ni Sen. Mar Roxas sa Metro Manila Development Authority (MMDA) na upang makakalap ito ng pondo para madagdagan ang suweldo ng mga traffic enforcers ay pabayaran ng P20,000 ang annual exemptions ng mga motorista para sa color coding scheme. Sinabi ni Sen. Roxas, chairman ng Senate committee on economic affais, umaabot sa 1.25 milyon ang sasakyan sa Metro Manila at kung 10% nito ang magpapasyang kumuha ng annual exemptions ay mangangahulugan ito ng P2.5 bilyon. Ayon kay Roxas, pupuwede nang dagdagan ng MMDA ang sahod ng kanilang 1,200 enforcers na sumusuweldo lamang ng P9,000 kada buwan at gawin itong P12,000/buwan. Aniya, ang sosobra sa makukuhang pondo dito ay puwede namang gamitin ng MMDA para sa pag-upgrade ng transport system, pagsasaayos sa trapiko at kalsada. (Rudy Andal)</body>
<link>http://www.philstar.com/Article.aspx?articleId=310722&amp;publicationSubCategoryId=92</link>
</article>
<article>
<title>Early dropout syndrome aaksiyunan ng Kongreso</title>
<author></author>
<date>
<month>December</month>
<day>05</day>
<year>2005</year>
</date>
<body>Mareresolbahan ang problema sa bilang ng dropouts sa mga estudyante sa elementary at high school kung maaga pa lamang ay masosolusyonan na ang &amp;quot;early dropout syndrome&amp;quot; mula sa pagkabata. Ayon kay Camarines Sur Rep. Rolando Andaya, chair ng House committee on appropriations, 24 bata sa 100 estudyante na pumapasok sa Grade 1 ang tumitigil sa loob ng 3 taon o bago umabot ng Grade 4. Ang problemang ito anya ang pangunahing hinahanapan ng solusyon ng pamahalaan kaya nagbubuo na ng budget scheme ang komite para gawing prayoridad ang unang tatlong level ng public elementary school. Uunahin ang kakulangan sa guro, libro at classroom sa Grades 1-3. Kabilang dito ang pagbibigay ng malaking bahagi ng kukuning 9,200 bagong teachers, 36 milyong libro at 5,000 bagong classrooms ang mapupunta sa Grade 1-3 na kukunin mula sa P119 bilyong budget proposal para sa Department of Education. Batay pa sa talaan, 58 lamang sa 100 elementary students ang nakakaabot ng high school at 48 ang nakakatapos ng secondary education. (Malou Rongalerios)</body>
<link>http://www.philstar.com/Article.aspx?articleId=310731&amp;publicationSubCategoryId=92</link>
</article>
<article>
<title>Vice Gov. ng Lanao wag daw payagang mag-acting Gov.</title>
<author></author>
<date>
<month>December</month>
<day>05</day>
<year>2005</year>
</date>
<body>Nais ni Lanao del Sur Governor Bashier Manalao na magpalabas ng kautusan ang Court of Appeals (CA) na magbabawal kay Lanao Vice-Governor Monera Macabangon na umupo sa puwesto ni Manalao bilang acting Governor. Sa 20-pahinang memorandum ni Manalao na isinumite sa CA 15th Division, sinabi nito na dapat igalang ni Macabangon ang status quo order na pipigil sa 60-day suspension order laban sa kanya ng Ombudsman. Pilit umanong iginigiit ni Macabangon ang karapatang maging acting Governor sa kabila ng kautusan ng CA. Iginiit pa ni Manalao na kamakailan lamang ay nag-isyu ng temporary restraining order (TRO) o status quo si CA 15th Division Associate Justice Noel Tijam, upang harangin ang 6-buwang preventive suspension na ipinalabas ni Deputy Ombudsman for Luzon Victor Fernandez laban sa kanya. Ipinaliwanag ni Manalao na umabuso si Fernandez sa pagpapalabas ng nasabing kautusan dahil ang lalawigan ng Lanao ay may awtonomiya bilang independent region, sa ilalim ng Autonomous Region in Muslim Mindanao (ARMM), batay sa Republic Act 7160 ng Muslim Mindanao Autonomy. Samantala, sa 45-pahinang memo ni Vice-Gov. Macabangon, sinabi nito sa appellate court na nararapat na ibasura na ang petisyon at aplikasyon ni Manalao sa writ of preliminary injuction kaugnay sa suspension order ng Ombudsman. Matatandaang nag-ugat ang kaso nang maghain ng reklamo si Macabangon sa Ombudsman kaugnay sa pagpasok ng kaanak ni Manalao bilang empleyado nito, na paglabag sa nepotism at kuwestyunableng pagbili ng mga ambulance at police mobile patrol. Nilinaw naman ni Manalao na isang confidential staff ang kanyang kaanak na pinapayagan ng batas at ang pagbili umano ng mga sasakyan ay walang nilabag sa batas. (Grace dela Cruz)</body>
<link>http://www.philstar.com/Article.aspx?articleId=310732&amp;publicationSubCategoryId=92</link>
</article>
<article>
<title>Northrail ready na</title>
<author></author>
<date>
<month>December</month>
<day>05</day>
<year>2005</year>
</date>
<body>Wala nang makapipigil pa para simulan ang konstruksiyon ng riles ng Northrail sa buwang ito makaraang umabot sa November 30 deadline ang pagsasaayos sa mga residenteng nasa &amp;quot;home along da riles&amp;quot;. Ayon kay Transportation Undersec. Jose Cortes Jr., pangulo ng North Luzon Railways Corp. (Northrail), hinihintay na lamang nila ang proper turn-over ng National Housing Authority (NHA) at Philippine National Railways (PNR) sa property na nalinis sa Bulacan upang tuluyang masimulan ang konstruksiyon ng proyekto. Sinabi ni Cortes, nasa bansa na ang mga Chinese engineers at magsisimula na ang initial constructions para sa Caloocan-Valenzuela side ng proyekto hanggang sa Malolos, Bulacan na inaasahang matatapos sa loob ng 3 taon. Ipinaliwanag pa ni Cortes, aabot sa 2,000 trabahador ang kakailanganin ng Northrail para sa konstruksiyon nito kung saan ay bibigyan nila ng prayoridad ang mga residenteng naapektuhan ng proyekto. Bukod dito, itatayo na rin nila ang mga kongkretong pader para sa seguridad ng magiging pasahero ng tren habang magkakaroon naman ng elevation ang riles sa mga crossings at mga lugar na hindi maganda ang lupa tulad ng tinamaan ng lahar. Idinagdag pa ni Cortes, pinag-aaralan din nila ang paglalagay ng riles patungo sa mga relocation site upang magkaroon ng mabilis na transportasyon ang mga naapektuhan ng proyekto paluwas ng Maynila upang pumasok sa trabaho at paaralan. Nakatakdang bisitahin ng bagong Chinese ambassador sa Pilipinas ang Northrail project sa linggong ito. (Rudy Andal)</body>
<link>http://www.philstar.com/Article.aspx?articleId=310743&amp;publicationSubCategoryId=92</link>
</article>
<article>
<title>Programang patubig sa Caloocan hiling tapusin na</title>
<author></author>
<date>
<month>December</month>
<day>05</day>
<year>2005</year>
</date>
<body>Inatasan ni Caloocan City Mayor Enrico &amp;quot;Recom&amp;quot; Echiverri ang kagyat na pagkukumpleto ng programang patubig ng lungsod sa Bagong Barrio kasabay ng paghamon niya sa Maynilad Water Services, Inc. (MWSI) na pabilisin ang paglalagay ng booster pumps sa area. Sa naganap na dayalogo sa mga residente ng Bagong Barrio, hiniling ni Echiverri kay Engr. Jaime Bartolome ng MWSI na maglagay ng booster pumps lalo na sa mga Brgy. 149, 152, at 150 kung saan walang tumutulong tubig sa mga gripo ng mga residente rito. Ayon kay Echiverri, kung kulang ang pondo ng MWSI ay handang magpaluwal ang pamahalaang lungsod para sa paglalagay ng booster pumps sa Bagong Barrio. Sinabi ni Echiverri na kung sa susunod na anim na buwan ay wala pa ring ginagawa ang MWSI, uutusan na niya si City Engr. Rolando Eduria na magtayo ng dalawang motorized deep well at overhead tanks sa Bagong Barrio. Sinabi ni Echiverri na on-track ang programang patubig ng lungsod, patunay dito ang nalalapit ng pagtatapos na pagbibigay ng tubig sa Bagong Silang, isa sa mga pinakamalaking barangay sa bansa. &amp;quot;Sa nakalipas na 30 taon, walang tubig na tumutulo sa mga gripo sa Bagong Silang. Ngunit sa susunod na taon, matatapos na ang pagbibigay ng tubig sa lahat ng phase nito,&amp;quot; aniya. Ipinaliwanag ni Echiverri na pansamantala lamang ang isinasagawang pagrarasyon ng tubig sa Bagong Barrio hanggang sa makapaglagay na ng booster pumps ang MWSI dito.</body>
<link>http://www.philstar.com/Article.aspx?articleId=310744&amp;publicationSubCategoryId=92</link>
</article>
<article>
<title>Garci ikukulong!</title>
<author></author>
<date>
<month>December</month>
<day>06</day>
<year>2005</year>
</date>
<body>Isasalang na bukas sa pagsisiyasat ng Mababang Kapulungan ng Kongreso si dating Commission on Elections (Comelec ) Commissioner Virgilio Garcillano kaugnay ng alegasyong sangkot ito sa malawakang dayaan noong 2004 national elections sa bansa. Ayon kay North Cotabato Rep. Emmylou Tali&amp;ntilde;o-Santos, kahit na bawiin pa ng House of Representatives ang warrant of arrest na ipinalabas laban kay Garcillano ay posible pa rin itong ikulong at ilagay sa pangangalaga ng House Sergeant -At-Arms kung magiging pasaway at tatangging sagutin ang ibabatong tanong ng mga mambabatas. Sinabi ng lady solon na maaring makulong ng hanggang sampung araw si Garcillano kung bibigyan nito ng dahilan ang mga kongresista para ma-contempt ito. Kinuwestiyon naman ni House Minority Leader Francis Escudero ang pagkakaroon ng mga armadong escorts ng kontrobersyal na dating poll executive ng lumabas ito sa kaniyang pinagtataguan sa Maguindanao. Kaugnay nito, pinangalanan naman ni Garcillano ang walong Kongresista na nakausap niya noong 2004 elections na kinabibilangan nina Reps. Alan Peter Cayetano, Francis Escudero, Roilo Golez, Benasing Macarambon Jr., Clavel Martinez, Rafael Nantes, Ricky Sandoval at Danilo Suarez. Ipinabubusisi naman ni Senador Miriam Defensor-Santiago sa Ombudsman at sa Senate Ethics Committee ang mga Senador na tutukuyin ni Garcillano sa pagdinig ng Kongreso sa Hello Garci tape. Sa palasyo ng Malaca&amp;ntilde;ang, umapela naman si Press Secretary at Presidential Spokesman Ignacio Bunye kay Garcillano na magsabi ng patotohanan sa kaniyang pagharap sa imbestigasyon na walang naganap na dayaan noong nagdaang halalan. (Malou Rongalerios, Lilia Tolentino at Rudy Andal)</body>
<link>http://www.philstar.com/Article.aspx?articleId=310890&amp;publicationSubCategoryId=92</link>
</article>
<article>
<title>Philcomsat holdings inireklamo</title>
<author></author>
<date>
<month>December</month>
<day>06</day>
<year>2005</year>
</date>
<body>Binatikos kahapon ng minority stock holders ng Philcomsat Holdings Corp. (PHC) ang Board of Directors at Management ng kumpanya dahilan diumano sa paglilihim sa patuloy na pagkaubos ng pondo nito dahilan sa mga kuwestiyonableng gastusin. Sinabi ni Victor Africa, isa sa mga stockholders na marami ang dahilan kung bakit hindi nagpatawag ng pagpupulong ang mga stockholders ng PHC Board para sa taong 2005 dahilan marami sa kanila ang hindi nakatala sa Philippine Stock and Exchange (PSE). Nabatid na si Africa ay stockholders na bago pa naging Philippine Holdings ang publicly listed na Liberty Lines Inc. na binili ng Philippine Communications Satellite Corp. noong 1995. Ayon kay Africa kinakailangan pang puwersahin ng SEC ang PHC na magsagawa ng stockholders meeting pagkatapos tumanggap ng reklamo mula sa isa nitong indibidwal na stockholders. &amp;quot;Ang transparency ay isa sa pinakamahalagang responsibilidad ng mga listed companies&amp;quot;, dagdag ni Africa. Binigyang diin nito na kung walang stockholders meeting ay hindi magkakaroon ng pagkakataon ang mga kumpanya lalo na ang maliliit na stockholders na komprontahin ang Board of Directors tungkol sa mga nangyayari sa PHC.</body>
<link>http://www.philstar.com/Article.aspx?articleId=310898&amp;publicationSubCategoryId=92</link>
</article>
<article>
<title>Posisyon ng Navy Chief sinusulot</title>
<author></author>
<date>
<month>December</month>
<day>06</day>
<year>2005</year>
</date>
<body>Naudlot umano dahil sa pulitika ang itinakdang turnover ceremony kahapon sa Philippine Navy dahilan sinusulot umano ng isa sa mga contender na may hawak ng kontrobersyal na Hello Garci tape ang posisyon. Ito ang nabatid kahapon mula sa ilang matataas na opisyal ng militar matapos hindi matuloy ang itinakdang pagsasalin ng kapangyarihan ni outgoing Navy Chief Vice Admiral Ernesto de Leon kay Office of the Inspector General Vice Admiral Mateo Mayuga sa nasabing puwesto dahilan sa lobbying diumano. Nabatid na sa kabila ng mga preparasyon matapos na ihayag ni Executive Secretary Eduardo Ermita kamakalawa na si Mayuga ang successor ni de Leon ay bigla itong ipinagpaliban ilang oras bago ang turnover. &amp;quot;The turnover ceremony was postphoned indifinetly due to lack of material preparations awaiting the final approval of the President &amp;quot;, paliwanag naman ni Navy Spokesman Captain Geronimo Malabanan. Kaugnay nito, sa press briefing sa palasyo ng Malaca&amp;ntilde;ang, nilinaw naman ni Press Secretary at Presidential Spokesman Ignacio Bunye na walang pang napipirmahan ang Pangulong Arroyo na paghirang kay Mayuga. Si Mayuga ay nagtapos sa Philippine Military Academy (PMA) Class 1973 at isa sa mga pinakakuwalipikado sa hanay ng mga contenders na kinabibilangan rin nina Rear Admiral Tirso Danga, Deputy Chief of Staff for Intelligence (J2), Rear Admiral George Uy, Chief ng Naval Staff, Vice Admiral Alfredo Abueg, Chief ng Naval Education and Training Command at Philippine Fleet Chief Constantino Jardeniano. (Joy Cantos at Lilia Tolentino)</body>
<link>http://www.philstar.com/Article.aspx?articleId=310901&amp;publicationSubCategoryId=92</link>
</article>
<article>
<title>Pinoy athletes pinarangalan</title>
<author></author>
<date>
<month>December</month>
<day>06</day>
<year>2005</year>
</date>
<body>Ginawaran ng komendasyon ng Senado ang 1,100 atletang Pinoy na lumahok sa 23rd Southeast Asian Games (SEAG) sa bansa kung saan nakopo nito ang pangkalahatang kampeon sa nabanggit na torneo. Sa resolusyon na isinumite nina Senador Ralph Recto, Joker Arroyo, Manuel Villar Jr at Francis Pangilinan, sinabi ng mga ito na nararapat lang na bigyan ng komendasyon ang mga atleta na sumungkit ng 113 ginto, 84 pilak at 94 tanso. Ayon sa mga Senador, ang ipinakitang gilas ng mga atleta ay bunga na rin ng dibdibang pagsasanay at pagsasakripisyo ng kanilang mga personal na gawain para pangunahan ang 11 bansang lumahok sa SEAG. Ipinagbunyi naman ni Pangulong Gloria Macapagal Arroyo ang pagiging kampeon ng mga manlalarong Pinoy at nagpasalamat din ito sa mga lumahok sa palakasan. (Rudy Andal at Lilia Tolentino)</body>
<link>http://www.philstar.com/Article.aspx?articleId=310908&amp;publicationSubCategoryId=92</link>
</article>
<article>
<title>National week of prayer idineklara</title>
<author></author>
<date>
<month>December</month>
<day>06</day>
<year>2005</year>
</date>
<body>Idineklara kahapon ni Pangulong Gloria Macapagal Arroyo ang Nobyembre 30 hanggang Disyembre 7 bilang pambansang linggo ng pananalangin, pagtitika at pag-aayuno. Nakapaloob ito sa Proklamasyon Bilang 949 ng kaniyang panawagan sa lahat na wakasan na ang awayang pulitikal para sa sambayanang Pilipino para mabigyang pagkakataong makapagtamasa ng kapayapaan, pagkakaisa at kasaganaan. Binigyang diin ng Pangulo na ang tunay na kapayapaan, pagkakaisa at kasaganaan ay matatamo sa pamamagitan ng pagkakaisa ng bansa sa pananalangin sa Diyos at pagsasantabi ang sigalot ng bawat indibidwal. (Lilia Tolentino)</body>
<link>http://www.philstar.com/Article.aspx?articleId=310914&amp;publicationSubCategoryId=92</link>
</article>
<article>
<title>US Embassy isinara sa bomb threat</title>
<author></author>
<date>
<month>December</month>
<day>07</day>
<year>2005</year>
</date>
<body>Naparalisa ang operasyon ng US Embassy kahapon matapos itong pansamantalang ipasara makaraang makatanggap ng impormasyong target itong pasabugin ng mga terorista. &amp;quot;Due to plausible threat information, US public services at the US Embassy in Manila will be temporarily closed to the public beginning December 6, 2005,&amp;quot; pahayag ng inilabas na statement ng embahada. Hindi muna mag-ooperate ang visa section at iba pang serbisyo ng Consular Services and Special Security Administration at Veterans Affairs Regional Office. Hindi naman inihayag kung kailan ito magbabalik sa normal na operasyon. Nabatid na Lunes ng gabi, ilang oras matapos na pormal na isara ang 23rd Southeast Asian Games ay isang text message ang natanggap ng US Embassy na nakatakdang pasabugin ang gusali. Mabilis namang rumesponde ang mga miyembro ng Special Action Force (SAF) at Special Weapons and Tactics (SWAT) ng Manila Police District. Nagpakalat din ng mga K-9 units o &amp;quot;bomb sniffing dogs&amp;quot; ang Explosive and Ordnance Division (EOD) sa mga entrada ng Roxas boulevard at maging sa loob nito. Kasabay nito ay muli ring nagpalabas ang Amerika ng travel warning para sa mga mamamayan nito na mag-ingat dahil sa banta ng mga terorista. (Ellen Fernando, Danilo Garcia at Joy Cantos)</body>
<link>http://www.philstar.com/Article.aspx?articleId=311033&amp;publicationSubCategoryId=92</link>
</article>
<article>
<title>250 pulis itinalaga kay Garci</title>
<author></author>
<date>
<month>December</month>
<day>07</day>
<year>2005</year>
</date>
<body>May 250 pulis ang mangangalaga kay dating Comelec Commissioner Virgilio Garcillano sa kanyang pagpunta sa Kongreso ngayong araw. Ayon kay Police Security and Protection Office (PSPO) Director C/Supt. Eduardo Doromal, i-eskortan nila si Garcillano mula sa Camp Bagong Diwa patungong Kamara kung saan tetestigo ito sa pagdinig ng limang komite sa &amp;quot;Hello Garci&amp;quot; scandal ngayong alas-10 ng umaga. Binigyang-diin ni Doromal na mananatili ang mahigpit nilang pagbabantay sa dating komisyuner hanggang may banta sa kanyang buhay. Babantayan nila ito sa tuwing ibig nitong lumabas ng kampo. Hindi naman pahihintulutan ang sinuman na mabisita si Garcillano na walang &amp;quot;clearance&amp;quot; mula sa PSPO. Samantala, ibinasura kahapon ng Supreme Court ang kahilingan ni Garcillano na ipawalambisa ang warrant of arrest na ipinalabas ng Kongreso dahil wala anyang batayan o merito ang nasabing petisyon. Bunga nito, maaari pa ring damputin o arestuhin ng Kamara si Garcillano sa sandaling hindi ito sumipot ngayong araw. Magugunita na napagkasunduan ng limang komite na babawiin lamang ang arrest order kung haharap ito sa pagdinig. Kaugnay nito, hinamon kahapon ni Atty. Eddie Tamondong, abogado ni Garcillano, na sumailalim sa lie detector test ang mga kongresistang nag-deny na nakipag-usap sila sa kanyang kliyente noong 2004 elections. Agad namang tinanggap nina Reps. Francis Escudero, Alan Peter Cayetano at Roilo Golez ang hamon pero sa kondisyon na sasama sa kanila si Garcillano at si Pangulong Arroyo. Magugunitang pinangalanan ni Garcillano noong Lunes ang walong kongresista na kabilang umano sa 30 mambabatas na nakipag-usap kay Garcillano noong nakaraang halalan. Bukod kina Escudero, Cayetano at Golez, sinasabing naki-Hello Garci rin sina Reps. Clavel Martinez, Benasing Macarambon, Rafael Nantes, Ricky Sandoval at Danilo Suarez. (Joy Cantos/Grace dela Cruz/Malou Rongalerios)</body>
<link>http://www.philstar.com/Article.aspx?articleId=311043&amp;publicationSubCategoryId=92</link>
</article>
<article>
<title>Pinoy athletes inulan ng premyo at bakasyon</title>
<author></author>
<date>
<month>December</month>
<day>07</day>
<year>2005</year>
</date>
<body>Inaani ngayon ng mga atletang Pilipino ang bunga ng kanilang sakripisyo dahil sa pag-agos ng mga papremyong salapi, rekomendasyon at maging libreng bakasyon buhat sa pamahalaan. Inihayag ni First Gentleman Mike Arroyo na bibigyan niya ng libreng bakasyon sa Disneyland-Hong Kong ang mga atletang nakakuha ng medalya sa katatapos na 23rd Southeast Asian Games (SEAG). Ayon dito, karamihan sa mga atleta na nagwagi ng SEAG ay buhat sa mga mahihirap na pamilya na nagkakasya lamang sa tinatanggap na maliit na allowance buhat sa pamahalaan. Pagkakataon na umano nito na makaranas naman ng konting ginhawa dahil sa karangalang ipinagkaloob ng bansa nang makuha ang overall championship sa SEAG. Magbibigay rin ang Department of Tourism (DOT) ng tatlong araw na libreng bakasyon sa 113 Pinoy gold medalist sa mga piling tourist destination sa bansa na pinatatakbo ng Philippine Tourism Authority (PTA) upang makapagliwaliw matapos ang mga hirap na pinagdaanan ng mga atleta sa kanilang training at kumpetisyon. Sinabi ni PTA general manager Robert Dean Barbers na maaaring makapamili ang mga atleta kung nais nila ang beach sa San Fabian, Pangasinan o kaya naman ay marating ang World Eight Wonders na Banaue Rice Terraces at tumuloy sa Banaue Hotel at Youth Hotel sa Ifugao Province. Maaari rin na magsama ang mga atleta ng dalawa nilang pamilya. Inimbitahan rin nito ang mga dayuhang atleta at delegado na manatili pa sa bansa upang mapasyalan ang mga magagandang lugar sa Pilipinas kung saan nakatakdang bigyan ng PTA ang mga ito ng malaking discounts. Itoy matapos buksan ng Bureau of Immigration ang pinto para sa extension visa ng mga dayuhang atleta ng isang buwan para sa turismo. Bukod pa dito ang inilabas na P16 milyon ng kabuuang premyo sa mga atleta na humakot ng mga medalya. Makakatanggap ng P100,000 ang lahat ng gold medalists; P50,000 sa silver medalist at P10,000 sa bronze medalist. Pinakamalaki ang matatanggap ni swimmer Miguel Molina na nakakuha ng triple gold medals sa buong tatlong individual events, kasunod ang mga kapwa triple medalist na sina diver Sheila Mae Perez at rower Benjie Tolentino na nanalo sa individual at group events. (Danilo Garcia)</body>
<link>http://www.philstar.com/Article.aspx?articleId=311050&amp;publicationSubCategoryId=92</link>
</article>
<article>
<title>152 political prisoners hiling palayain</title>
<author></author>
<date>
<month>December</month>
<day>07</day>
<year>2005</year>
</date>
<body>Tatangkain ngayon ng 50 miyembro ng Task Force Detainees of the Philippines kasama ang kanilang pamilya na makapag-martsa sa Mendiola bridge para hilingin kay Pangulong Arroyo na pagkalooban ng executive clemency ang 152 political prisoners sa ibat ibang bilangguan sa bansa. Ayon kay TFDP Executive Director for Luzon Sr. Cres Lucero, may naipadala na silang liham sa Pangulo noon pang Nobyembre na humihiling na makausap siya hinggil sa hinihinging executive clemency, pero tumanggi anya si Mrs. Arroyo sa kanilang hinihiling na dayalogo. Gayunman, sinabi niyang may permiso o wala ang Malaca&amp;ntilde;ang ay itutuloy nila ang martsa hanggang maibigay sa kanila ang hinihinging dayalogo. (Lilia Tolentino)</body>
<link>http://www.philstar.com/Article.aspx?articleId=311058&amp;publicationSubCategoryId=92</link>
</article>
<article>
<title>Mayuga tuloy na sa Navy</title>
<author></author>
<date>
<month>December</month>
<day>07</day>
<year>2005</year>
</date>
<body>Pinal na ring inanunsyo kahapon ng Palasyo ang pagkakahirang kay incoming Navy Flag Officer-in Command Vice Admiral Mateo Mayuga matapos na maudlot ang turn-over ceremony noong Lunes. Napilitan ang Malaca&amp;ntilde;ang na ihayag ang pagkakatalaga kay Mayuga matapos sabihin ng mayorya ng mga opisyal ng Phil. Navy na lilikha ng matinding demoralisasyon sa kanilang hanay kung hindi itutuloy ang paghirang kay Mayuga gayong nauna na itong inabisuhan na siya ang papalit kay outgoing Navy Chief Vice Admiral Ernesto de Leon. Nitong Lunes ay ipinagpaliban ang dapat sanay turn-over ceremony sa pagsasalin ng kapangyarihan ni de Leon kay Mayuga dahilan sa pagla-lobby ng isa sa mga contender na matindi ang paghahangad sa puwesto. Isa umanong pulitiko ang humirit na iposisyon ang contender na malapit dito pero hindi nagtagumpay dahilan sa matinding problema nito sa kanyang kalusugan. Muling itinakda ang turn-over ceremony sa Phil. Navy bukas, alas-2 ng hapon. (Joy Cantos)</body>
<link>http://www.philstar.com/Article.aspx?articleId=311061&amp;publicationSubCategoryId=92</link>
</article>
<article>
<title>2 DA officials di paaalisin ng Pinas</title>
<author></author>
<date>
<month>December</month>
<day>07</day>
<year>2005</year>
</date>
<body>Hihilingin ng Senado sa Bureau of Immigration (BI) na ilagay sa hold departure order ang mga opisyales ng Department of Agriculture (DA) upang hindi na makaalis ng bansa at makapagtago tulad ng naunang ginawa ni DA Undersec. Jocelyn &amp;quot;Joc-joc&amp;quot; Bolante para makaiwas sa imbestigasyon tungkol sa P727 milyong fertilizer fund. Sinabi ni Sen. Ramon Magsaysay, Jr., chairman ng Senate committee on agriculture and food, dapat ilagay sa HDO ng BI sina Undersec. Belinda Gonzales at Assistant Sec. Montes upang hindi na makapagtago at humarap sa Senate hearing. Wika pa ni Magsaysay, umiwas ang dalawang opisyal na dumalo sa budget hearing ng kanilang tanggapan upang hindi sila matanong sa fertilizer fund. Bigla umanong nagkasakit ang dalawa kaya hindi nakadalo. Nakarating naman sa pagdinig si DA Sec. Domingo Panganiban. (Rudy Andal)</body>
<link>http://www.philstar.com/Article.aspx?articleId=311065&amp;publicationSubCategoryId=92</link>
</article>
<article>
<title>38 isinabit ni Garci</title>
<author></author>
<date>
<month>December</month>
<day>08</day>
<year>2005</year>
</date>
<body>Ibinulgar kahapon ni dating Comelec Commissioner Virgilio Garcillano ang 38 personalidad na nakausap niya sa telepono noong nakaraang May 2004 elections. Sa kanyang kauna-unahang pagharap sa Kongreso kahapon kaugnay sa &amp;quot;Hello Garci&amp;quot; controversy, ibinulgar ni Garcillano ang listahan ng 7 senador, 23 kongresista at 8 pang pulitiko na tumawag sa kanya kabilang sina dating Senadora Loren Legarda, Sens. Panfilo Lacson, Juan Ponce Enrile, Jamby Madrigal, Alfredo Lim, Richard Gordon at Mar Roxas. Ayon kay Garcillano, hindi siya si &amp;quot;Garci&amp;quot;, ang opisyal na sinasabing kausap ni Pangulong Arroyo sa kontrobersiyal na &amp;quot;Hello Garci&amp;quot; wiretapped tapes at hindi rin anya siya nagpunta ng Singapore. Ginawa ni Garcillano ang pagtanggi nang tanungin siya ni House Minority Leader Rep. Francis Escudero kung &amp;quot;Garci&amp;quot; ang palayaw na ginagamit niya. Inamin din ni Garcillano na nakausap niya ang Pangulo nang isang beses hindi para protektahan ang boto nito kundi para umano tanungin kung bakit lumiit ang lamang nito kay yumaong Fernando Poe, Jr. Taliwas naman ito sa pahayag ni San Juan Rep. Ronaldo Zamora na base sa kanyang pagtataya kung pakikinggan ang &amp;quot;Hello Garci&amp;quot; tapes ay 15 beses na nagtawagan sina Pangulong Arroyo at si Garci. Upang hindi mapilit ng mga kongresista na sagutin ang anumang tanong kaugnay sa tapes ay ginamit ni Garcillano ang isinampang petisyon sa Supreme Court kung saan hiniling niya na pigilan ang mga kongresista na muling patugtugin ang nasabing tapes na kinuha umano sa ilegal na paraan. Hinggil naman sa umanoy pagtungo niya sa Singapore, iginiit ni Cavite Rep. Gilbert Remulla na mayroon siyang mga dokumentong makapagpapatunay na nagpunta sa Singapore si Garcillano. Hindi anya maaaring magsinungaling ang Singaporean Government na nagbigay ng dokumento na nagsasabing nagtungo sa kanilang bansa ang isang Virgilio Garcillano. Dahil sa ginawang pagtanggi ni Garcillano, hiniling ni Remulla na isumite ng dating komisyuner ang kanyang passport sa Kongreso. Dahil ayaw kilalanin ni Garcillano kung boses niya ang nasa tape ay ipinilit ni Rep. Golez na basahin ni Garcillano ang ilang bahagi ng transcript ng &amp;quot;Hello Garci&amp;quot; tapes upang makuha ang sample ng kanyang boses na maaaring gamitin sa &amp;quot;voice analysis&amp;quot;. Kabilang sa gustong ipabasa ang salitang &amp;quot;pipilitin ko maam&amp;quot; na narinig sa tapes, pero hinarang ito ni Camarines Sur Rep. Luis Villafuerte sa pagsabing &amp;quot;he is entrapping the witness&amp;quot; na pinatutungkulan si Golez, na naging sanhi para suspindihin ang pagdinig kagabi. Maliban sa pitong senador na pinangalanan ni Garcillano, kasama rin sa umanoy nakausap niya sina Reps. Arnulfo Fuentebella (Camarines Sur), Narciso Bravo (Masbate), Carmelita Villarosa (Mindoro Occ.), Suharto Mangudadatu (Sultan Kudarat), Anthony Miranda (Isabela), Ed Zialcita (Para&amp;ntilde;aque), Lorna Silverio (Bulacan), Peter Paul Falcon (Surigao del Sur), Munir Arbison (Sulu), Ernie Clarete (Misamis Occ.), Danilo Lagbas (Misamis Or.), JJ Romualdo (Camiguin) at Narciso Bravo (Masbate) at isang Carlos ng Bulacan na posibleng si Valenzuela Bobbit Carlos, Reps. Clavel Martinez (Cebu), Minority Leader Francis Escudero, Roilo Golez (Para&amp;ntilde;aque), Alan Peter Cayetano (Taguig/Pateros), Danilo Suarez (Quezon), Rafael Nantes (Quezon), Benasing Macarambon (Lanao del Sur) at Ricky Sandoval (Malabon/Navotas), Nur Jaafar, Georgidi Agabao, Rodolfo Candazo (Marikina), Falcon (tatay ni Peter Paul), Pasig Mayor Vicente Eusebio, Catanduanes Gov. Verceles, ex-Sulu Gov. Sakur Tan at ex-Sulu Rep. Jakiri at Lynette Punzalan (Quezon) at ex-BIR Commisioner Atty. Liwayway Vinzons Chato. (Malou Rongalerios)</body>
<link>http://www.philstar.com/Article.aspx?articleId=311199&amp;publicationSubCategoryId=92</link>
</article>
<article>
<title>Garci sinungaling!  Lacson</title>
<author></author>
<date>
<month>December</month>
<day>08</day>
<year>2005</year>
</date>
<body>Kakasuhan ng perjury ni Sen. Panfilo Lacson si dating Comelec Commissioner Virgilio Garcillano at mga holders nito dahil sa pagsisinungaling nito sa pagharap sa imbestigasyon ng Kamara matapos siyang idawit sa mga pulitikong tumawag at nakipagkita sa kanya noong nakaraang eleksiyon. &amp;quot;As I have anticipated, Garcillano indeed lied under oath to serve the interest of his handlers and his principal, Gloria Macapagal-Arroyo,&amp;quot; wika ni Sen. Lacson kasabay ang pagtangging tumawag o nakipag-usap siya kay Garcillano. Itinanggi rin nina Sens. Mar Roxas, Juan Ponce Enrile, Alfredo Lim, Richard Gordon at Jamby Madrigal na tumawag o nakipagkita sila kay Garcillano noong panahon ng eleksiyon. Ayon kay Sen. Roxas, aksidenteng nagkakilala lamang sila nito noong Abril 2004 matapos siyang ipakilala dito ng isang kaibigan. Mula noon ay hindi na sila nagkita o nagkausap sa telepono man o personal. Itinanggi rin ni Sen. Lim na tumawag siya o nakipagkita kay Garcillano noong election period pero inamin niyang kilala niya ito dahil kaklase niya ito sa UE Law School pero hindi sila naging malapit sa isat isa. Pinabulaanan din ni Sen. Gordon na tumawag siya kay Garcillano, pero inamin na nagkita sila noong Pebrero 2005 sa Diamond Hotel pero ang dating Comelec official ang humiling nito upang hingin ang kanyang tulong para sa kumpirmasyon nito pero walang kaugnayan sa eleksiyon. Inamin naman ni Sen. Madrigal na nakausap niya ang kontrobersiyal na opisyal ng Comelec matapos ibigay sa kanya ang telepono ng kanyang staff kung saan ay nalaman niyang si Garcillano ang nasa kabilang linya. Iginiit nito na hindi siya gumamit ng impluwensiya o humiling ng anuman kay Garcillano ng magkausap sila at kung mayroong duda sa kanyang pagkapanalo ay handa siyang ipabusisi ang kanyang naging boto. Nauna nang inamin si Sen. Enrile na tinawagan niya si Garcillano dahil sa pakiusap ni dating Sen. Vicente Sotto upang hilingin na maging patas ang Comelec sa pagbibilang ng boto ng yumaong si Fernando Poe Jr. (Rudy Andal)</body>
<link>http://www.philstar.com/Article.aspx?articleId=311209&amp;publicationSubCategoryId=92</link>
</article>
<article>
<title>Samuel Ong lumantad, may 3 pang master tapes</title>
<author></author>
<date>
<month>December</month>
<day>08</day>
<year>2005</year>
</date>
<body>Matapos magpakita kahapon sa Kamara si dating Comelec Commissioner Virgilio Garcillano, lumutang din ang nagtatagong si dating National Bureau of Investigation (NBI) deputy director Samuel Ong para ipagmalaking may tatlo pa siyang master tapes na hindi pa naririnig ng publiko at magdidiin kay Pangulong Arroyo sa umanoy dayaan noong nakaraang 2004 elections. Ayon kay Ong, handa siyang tumestigo sa Kongreso at Senado sa kondisyong iuurong ng Department of Justice ang mga kasong isinampa laban sa kanya. Tatlong imbitasyon na ang ipinadala ng Kamara sa dating opisyal ng NBI pero inisnab ito ni Ong kaya hiniling ni Camarines Sur Rep. Luis Villafuerte sa mga kongresista na magpalabas na ng warrant of arrest laban dito. Una nang sinabi ni Ong na wala siyang balak na magtungo sa Kongreso hanggat hindi iniuurong ng DOJ ang mga kasong isinampa laban sa kanya. Si Ong ang sinasabing may hawak ng &amp;quot;mother of all tapes&amp;quot; na pinagkunan ng ibat ibang bersiyon ng &amp;quot;Hello Garci&amp;quot;. (Malou Rongalerios/Danilo Garcia)</body>
<link>http://www.philstar.com/Article.aspx?articleId=311216&amp;publicationSubCategoryId=92</link>
</article>
<article>
<title>60 embassies target ng terorista</title>
<author></author>
<date>
<month>December</month>
<day>08</day>
<year>2005</year>
</date>
<body>Matapos magsara ang US Embassy kamakalawa dahil sa bomb threat ay nakatanggap din ng parehong pagbabanta ang Switzerland at Singapore Embassies kahapon. Dahil dito, agad nagpakalat ang Philippine National Police (PNP) ng karagdagang 200 pulis para magpatrulya sa Makati City at sa mga subdivisions dito na tinutuluyan ng mga diplomats ng may 60 embahada ng ibat ibang mga bansa. Nabatid kay NCRPO chief Director Vidal Querol na isang nagpakilalang Abdullah ang tumawag sa Singapore at Switzerland Embassies at nagbabalang isang sasakyan ang sasabog sa harapan ng naturang mga embahada. Nagpakalat din ng karagdagang mga pulis para mangalaga sa seguridad ng Israeli Embassy sa Salcedo Village sa Makati City sa kahilingan na rin ng kanilang mga diplomats. Bagaman walang natatanggap na banta ay naniniwala ang mga opisyal ng Israeli Embassy na kabilang sila sa mga target ng terror attack. Maliban sa mga embahada ay bantay sarado rin ang mga shopping malls, LRT, MRT, airports, daungan at iba pang matataong lugar. Samantala, inihayag ng US Embassy na normal na ang operasyon nito ngayong araw. (Joy Cantos)</body>
<link>http://www.philstar.com/Article.aspx?articleId=311224&amp;publicationSubCategoryId=92</link>
</article>
<article>
<title>Black Army ariba na  Imee</title>
<author></author>
<date>
<month>December</month>
<day>09</day>
<year>2005</year>
</date>
<body>Pinangangambahan ng isang lady solon na nalalapit na ang pagdedeklara ng Martial Law sa bansa matapos pakawalan umano ng Malaca&amp;ntilde;ang ang Black Army na sinanay upang gumawa ng scenario na nagkakagulo na sa bansa. Ayon kay Ilocos Norte Rep. Imee Marcos, naniniwala siyang ang Black Army ay mga kaalyado ni Pangulong Gloria Macapagal Arroyo na siyang may kagagawan ng sunud-sunod na pagpapasabog at pamamaril sa Metro Manila kamakalawa. Sinabi ng kongresista na bahagi ng scripted na scenario ang pamamaril sa LTA Building at pagpapasabog sa mga sasakyan sa mga lungsod ng Caloocan, Para&amp;ntilde;aque at Quezon. Ayon kay Marcos takot ang Malaca&amp;ntilde;ang sa magiging negatibong epekto ng pagharap ni dating Comelec Commissioner Virgilio Garcillano sa Kongreso kaya gumagawa na ito ng scenario upang maunahan na ang anumang hakbang na maaring gawin ng oposisyon na kapagdakay sa kanilang hanay rin ipaparatang para makapagdeklara ng martial rule. Nagkamali aniya ang Palasyo sa ginawa nitong pagpapalutang kay Garcillano at ang patuloy na pagsisinungaling nito sa Kongreso ay magreresulta sa pag-aaklas ng taumbayan. Sinabi pa nito na ang Black Army na pinamumunuan ng mga dating opisyal ng PNP at AFP ay itinatag para sumagupa sakaling mayroong maglunsad ng kudeta at iba pang uri ng pag-aaklas laban kay Pangulong Arroyo upang mabigyang daan ang planong pagdedeklara ng martial rule. Bilang reaksyon , sinabi naman ni AFP Chief of Staff Gen. Generoso Senga, hindi trabaho ng AFP ang maghasik ng gulo para sindakin ang taumbayan. Ayon kay Senga sa kasalukuyan ay wala siyang nakikitang dahilan para magdeklara ng martial law ang gobyerno dahilan kontrolado ng AFP ang sitwasyon ng seguridad sa bansa. Sa Palasyo ng Malaca&amp;ntilde;ang , sinabi naman ni Press Secretary at Presidential Spokesman Ignacio Bunye na bogus ang grupong &amp;quot;Enlightened Warrior&amp;quot; na nagkukunwaring mga sundalo na inakong sila ang nagpaulan ng bala sa gusali ng LTA sa Makati City na pag-aari ng pamilya ni First Gentleman Arroyo. &amp;quot;We assure the public that these acts of lawlessness and terrorism will not go unpunished once we unmask those responsible for them&amp;quot;, ani Bunye. (Malou Rongalerios, Joy Cantos at Lilia Tolentino)</body>
<link>http://www.philstar.com/Article.aspx?articleId=311375&amp;publicationSubCategoryId=92</link>
</article>
<article>
<title>PNP full alert na</title>
<author></author>
<date>
<month>December</month>
<day>09</day>
<year>2005</year>
</date>
<body>Isinailalim na sa full alert status; ang 117,000 malakas na puwersa ng Philippine National Police (PNP) sa buong bansa upang hindi makapagsagawa ng pag-atake ang mga teroristang grupo . &amp;quot; We declare full alert nationwide and we are maintaining this alert status until further guidance by our Chief PNP Director General Arturo Lomibao &amp;quot;, pahayag ni PNP Spokesman Chief Supt. Leopoldo Bataoil. Ang hakbang ay kasunod ng nangyaring pamamaril sa LTA Building na pag-aari ng pamilya ni First Gentleman Mike Arroyo sa Makati City at magkakasunod na pagpapasabog ng behikulo sa lungsod ng Quezon City, Caloocan at Para&amp;ntilde;aque kamakalawa. Sinabi ni Bataoil pinalakas nila ang seguridad upang mahadlangan ang pag-atake ng teroristang grupo partikular na ngayong nalalapit na naman ang anibersaryo ng mga rebeldeng New Peoples Army (NPA) sa bansa sa darating na Disyembre 26 gayundin sa anibersaryo ng LRT bombing noong Disyembre 30, 2000 na kumitil ng buhay ng 27 katao habang marami pa ang nasugatan. Maliban dito, ayon pa sa PNP Spokesman ay mahigpit rin nilang babantayan ang mga elementong kriminal na maaring magsamantala ngayong kapaskuhan at maging ang mga anti-GMA groups na ibig ibagsak ang gobyerno. (Joy Cantos)</body>
<link>http://www.philstar.com/Article.aspx?articleId=311386&amp;publicationSubCategoryId=92</link>
</article>
<article>
<title>Saklolo ng SEC hingi sa PHC</title>
<author></author>
<date>
<month>December</month>
<day>09</day>
<year>2005</year>
</date>
<body>Isang stockholder ng Philcomsat Holdings Corp. ang nanawagan sa Securities and Exchante Commission (SEC) na magpalabas ng cease and desist order laban sa mga director at opisyales ng kumpanya upang mapigilan ang pagkaubos ng pondo nito. Nauna nang nagpetisyon si Jose Ma. Ozamis sa SEC na magpalabas ng kautusan upang magsagawa ng stockholders meeting ang kumpanya para sa taong 2005. Sinabi ni Ozamis na habang hindi pa nakapagsasagawa ng stockholders meeting ay mahalaga na maingatan ang mga pag-aari ng PHC kabilang na ang mga pondo nito na nakalagak sa mga bangko at money market upang huwag magamit sa mga illegal na transaksyon. Kasabay nito, binanatan ni Ozamis ang mga director at opisyales ng kumpanya dahilan sa kawalan ng malasakit at hindi magandang pakikitungo sa mga stockholder ng PHC. Nabatid pa na ang pinakamalaking bahagi ng pag-aari ng PHC ay cash kaya madali itong mauubos kung hindi maagapan.</body>
<link>http://www.philstar.com/Article.aspx?articleId=311391&amp;publicationSubCategoryId=92</link>
</article>
<article>
<title>Live-in partner ni Doble kumanta sa P2M</title>
<author></author>
<date>
<month>December</month>
<day>09</day>
<year>2005</year>
</date>
<body>Kinumpirma kahapon ng isa sa dating live-in partner ni Intelligence Service of the Armed Forces (ISFP) agent T/Sgt. Vidal Doble sa imbestigasyon ng Senado sa Hello Garci scandal na binayaran ng P2M ang orihinal na kopya ng wiretapped taped conversation nina dating Comelec Commissioner Virgilio Garcillano at Pangulong Gloria Macapagal Arroyo. Sa kaniyang pagharap sa imbestigasyon ng Senate Committee on National Defense and Security na pinamumunuan ni Senador Rodolfo Biazon, sinabi ni Ms. Marieta Santos, dating live-in partner ni Doble, si Angelito Santiago ang nag-abot ng halagang P2M kay Doble noong Mayo 2005 sa Imperial Suite Hotel sa Quezon City kapalit ng orihinal na kopya ng kontrobersyal na wiretapped taped. Sinabi ni Santos na naroroon siya ng maganap ang bayaran kung saan ang P2M ay iniabot ni Santiago kay Doble para sa mother of all tapes  na hawak naman ngayon ni dating National Bureau of Investigation (NBI) Deputy Director Atty. Samuel Ong. Ipinaliwanag pa ni Santos sa imbestigasyon ng komite na 14 tauhan ng ISAFP kabilang si Doble ang inatasan diumanong i-wiretap si Garcillano. Iginiit pa nito sa senate inquiry na walang naganap na kidnapping o serious illegal detention sa kanila ni Doble sa San Carlos Seminary dahilan kusa silang nagtungo doon kung saan ay nauna pa sila kay Atty. Ong. (Rudy Andal)</body>
<link>http://www.philstar.com/Article.aspx?articleId=311397&amp;publicationSubCategoryId=92</link>
</article>
<article>
<title>3 Dating opisyal ng DA nasa watchlist</title>
<author></author>
<date>
<month>December</month>
<day>09</day>
<year>2005</year>
</date>
<body>Tuluyan nang isinailalim sa watchlist ng Bureau of Immigration (BI) si dating Department of Agriculture (DA) Undersecretary Jocelyn &amp;quot;Joc-Joc&amp;quot; Bolante at dalawa pang matataas na opisyal nito na umanoy nasangkot sa P 728 M fertilizer fund scam. Ang pagsasailalim kina Bolante, Undersecretary Belinda Gonzales at Assistant Secretary Felix Jose Montes sa watchlist ng BI ay alinsunod sa kahilingan ni Senador Ramon Magsaysay Jr. Ipinaliwanag pa ni BI Commissioner Alipio Fernandez Jr. na hindi maaring mailagay sa hold departure order ang mga pangalan ng nabanggit na mga opisyal ng DA dahilan kinakailangan ang court order dito mula sa Department of Justice (DOJ). Nabatid na hiniling ni Magsaysay na maisailalim sa watchlist order sina Bolante at ang dalawang nabanggit na mga opisyal upang matiyak na hindi matatakasan ng mga ito ang imbestigasyon ng Senado hinggil sa nabanggit na fund scam. Ang naturang pondo umano ay ginamit ni Bolante sa nakaraang 2004 presidential election pabor sa kandidatura ni Pangulong Gloria Macapagal Arroyo. (Gemma de la Cruz )</body>
<link>http://www.philstar.com/Article.aspx?articleId=311404&amp;publicationSubCategoryId=92</link>
</article>
<article>
<title>P5,000 Dagdag na bonus pamasko ni GMA</title>
<author></author>
<date>
<month>December</month>
<day>09</day>
<year>2005</year>
</date>
<body>Makakatanggap ng P5,000 karagdagang bonus ang may P1.2 milyong mga empleyado ng gobyerno na ibibigay hanggang Disyembre 15. Ito ang magandang balitang inihayag mismo ni Pangulong Gloria Macapagal Arroyo sa ginanap na pambansang kumbensyon ng Philippine Government Employees Association sa Palasyo ng Malaca&amp;ntilde;ang kahapon. Sinabi ni Pangulong Arroyo na ang dagdag na bonus ay magmumula sa natipid na pondo ng lahat ng mga ahensiya na pag-aari ng gobyerno. Samantalang ang hinihinging umento sa sahod ng mga kawani ng pamahalaan ay maipagkakaloob sa sandaling mapagtibay na ng Kongreso ang panukalang pambansang badyet. (Lilia Tolentino)</body>
<link>http://www.philstar.com/Article.aspx?articleId=311407&amp;publicationSubCategoryId=92</link>
</article>
<article>
<title>Drilon: Garci kakaladkarin!</title>
<author></author>
<date>
<month>December</month>
<day>10</day>
<year>2005</year>
</date>
<body>Iginiit kahapon ni Senate President Franklin Drilon na puwedeng kaladkarin ng Senado si dating Comelec Commissioner Virgilio Garcillano kung patuloy nitong iisnabin ang isinasagawang pagdinig sa &amp;quot;Hello Garci&amp;quot; controversy. Sinabi ni Sen. Drilon, nasa kamay ng senate committee on national defense and security na pinamumunuan ni Sen. Rodolfo Biazon kung irerekomenda nilang magpalabas ng warrant of arrest ang Senado kung patuloy na babalewalain ni Garcillano ang imbitasyon para dumalo sa pagdinig ng mataas na kapulungan. Ayon kay Drilon, inisnab ni Garcillano ang naunang imbitasyon ng komite ni Sen. Biazon matapos itong lumantad at dumalo sa pagdinig ng Kamara. Isang subpoena ang susunod na ipapadala ng komite kay Garcillano at kapag hindi pa siya dumalo ay puwede na siyang i-cite for contempt at isyuhan ng warrant of arrest. Idinagdag pa ng senate president, sa panahon ng pamumuno noon ni Sen. Aquilino Pimentel Jr. sa Senate Blue Ribbon committee ay mayroong abugado silang ipinaaresto sa Mindanao dahil sa hindi nito pagsipot sa pagdinig ng Senado. Winika naman ni Sen. Biazon, kung patuloy ang gagawing pang-iisnab ni Garcillano sa ipapadalang subpoena dito para sa susunod na pagdinig ng komite ay mapipilitan na silang i-cite for contempt ang dating Comelec official at hilingin sa liderato ng Senado na magpalabas ng warrant of arrest upang bitbitin ito para makadalo sa senate inquiry. Samantala, pinaiimbestigahan ni Sen. Pimentel ang posibilidad na gumamit ng alyas na Joel T. Sanchez si Garcillano sa pasaporte nito kaya nakalabas ng bansa. Ayon kay Pimentel, maging sa ginawang pag-iikot ni Garcillano sa Mindanao at pagtuloy sa mga hotel ay posibleng ang ginamit nitong pangalan ay Joel T. Sanchez. Aniya, kung mapapatunayan ito ay puwedeng kasuhan si Garcillano ng paglabag sa Passport Act sa paggamit ng 2 pasaporte. Hinamon naman ni Sen. Joker Arroyo ang ibat ibang pinuno ng komite sa Senado na magkaroon ng pokus sa kanilang isinasagawang imbestigasyon lalo sa Garcillano isyu upang makapagpalabas sila ng kahit initial committee report. Itinuturing na basura ng Malaca&amp;ntilde;ang ang muling pagbuhay sa Hello Garci tape isyu ng oposisyon dahil wala namang bagong lumalabas sa imbestigasyon ng Kamara. (Rudy Andal at Lila Tolentino)</body>
<link>http://www.philstar.com/Article.aspx?articleId=311528&amp;publicationSubCategoryId=92</link>
</article>
<article>
<title>Subic rape case reresolbahin bago ang Pasko</title>
<author></author>
<date>
<month>December</month>
<day>10</day>
<year>2005</year>
</date>
<body>Siniguro kahapon ng Olongapo City Prosecutors Office na dedesisyunan nila ang kasong rape ng 6 na US Marines bago sumapit ang araw ng Pasko. Sa pagpapatuloy ng ikatlong preliminary investigation sa Subic rape case ay hindi sumipot ang 6 na akusadong sundalo pati ang driver ng Starex van na si Timotheo Soriano na ibinilang na ring respondent ng kaso. Sinabi ni Olongapo City Chief Prosecutor Prudencio Jalandoni, hindi nilang tinanggap ang isinumiteng affidavit ni Soriano dahil hindi ito napanumpaan sa prosecutor. Inatasan nito ang magkabilang-panig na magsumite ng memorandum sa loob ng 10 araw. Sa isinumiteng dokumento ng 2 ahente ng US Naval Criminal and Investigation Service sa Olongapo Prosecutors Office ay inamin ng akusadong si Cpl. Daniel Smith na nakipagtalik siya sa 22-anyos na Pinay sa loob ng starex van subalit hindi niya ito ginahasa kundi kusa itong pumayag makipag-sex. Sinabi pa ni Smith sa NCIS na kaya lamang nagalit ang nooy lasing na lasing na Pinay ay dahil tinawag siyang &amp;quot;bitch&amp;quot; ng isa sa kanyang kasamahan sa loob ng van. Iginiit naman ng mga abugado ng biktima na magpapabagal sa kaso ang hindi paglutang ni Soriano sa imbestigasyon at sinisi nito ang prosecution matapos ituring na respondent ang driver ng van kaya natakot humarap sa pagdinig. (Grace dela Cruz/Jeff Tombado)</body>
<link>http://www.philstar.com/Article.aspx?articleId=311535&amp;publicationSubCategoryId=92</link>
</article>
<article>
<title>Fil-Chinese pinatatapon ng DOJ</title>
<author></author>
<date>
<month>December</month>
<day>10</day>
<year>2005</year>
</date>
<body>Inatasan ng Department of Justice ang Bureau of Immigration na ipatapon palabas ng bansa ang isang Fil-Chinese dahil sa kawalan nito ng legal na dokumento bilang Pinoy. Sa memorandum na ipinalabas ni Justice Secretary Raul Gonzales, inatasan nito ang BI na isailalim sa deportation proceedings si Ang Chiong. Nadiskubre ng DOJ na walang legal na dokumento si Chiong na magpapatunay na isa siyang Pinoy sa kabila ng katwiran nitong nakakuha siya ng Philippine Citizenship sa Board of Special Inquiry noong December 5, 1961 subalit walang record namang nagpapatunay dito. Siniguro naman ni BI Commissioner Alipio Fernandez na agad niyang ipapatupad ang kautusan ng DOJ para sa deportation ni Chiong at aalamin pa ng kanyang tanggapan ang iba pang paglabag sa immigration laws nito. (Grace dela Cruz)</body>
<link>http://www.philstar.com/Article.aspx?articleId=311542&amp;publicationSubCategoryId=92</link>
</article>
<article>
<title>P2.8-M premyo sa Casino Filipino bingo fiesta</title>
<author></author>
<date>
<month>December</month>
<day>10</day>
<year>2005</year>
</date>
<body>Aabot sa P2.8 milyon ang papremyong naghihintay sa mga masuswerteng maglalaro sa gaganaping 2005 Casino Filipino Charity Bingo fiesta. Ang charity bingo fiesta ay gaganapin sa Disyembre 18 mula alas-3 hanggang alas-6 ng hapon sa World Trade Center. Dalawang P1 milyong jackpot at libo-libong papremyo ang naghihintay sa mga maglalaro. Ang charity bingo na ito ay maagang pamasko ng Casino Filipino. Ang bingo ticket ay nagkakahalaga lamang ng P1,000 kasama na ang meryenda. Para sa interasado ay tumawag sa numero 523-3127, 523-8691 hanggang 92 local 113 o 114.</body>
<link>http://www.philstar.com/Article.aspx?articleId=311548&amp;publicationSubCategoryId=92</link>
</article>
<article>
<title>Chinese envoy pinamamadali ang Northrail project</title>
<author></author>
<date>
<month>December</month>
<day>10</day>
<year>2005</year>
</date>
<body>Hiniling ng bagong Chinese Ambassador sa Pilipinas na si Li Jin Jun sa gobyerno na bilisan nito ang pagsasagawa ng Northrail project na pinondohan mula sa $421 milyong loan sa China. Binisita ni Amb. Li Jin Jun kasama si Northrail president Jose Cortes Jr. ang ginawang clearing sa lumang railroad track ng Philippine National Railways (PNR) mula Caloocan City hanggang Balagtas, Bulacan. Ipinaliwanag pa ni Jin Jun, ang nasabing loan ay bunga ng isang &amp;quot;friendship agreement&amp;quot; na mababa ang interes bukod sa mas mahabang panahon ang ibinigay na palugit para mabayaran ito. Ayon kay Undersecretary Cortes, ang aktwal na konstruksyon, partikular ang paglalagay ng kongkretong bakod sa daraanan ng tren ay sa Disyembre 15 pagkatapos na muling magpulong ang mga Chinese engineers at Northrail para desisyunan ang design nito. Wika pa ni Cortes, hinihintay na lamang nila ang turn-over ng properties na nilinis ng National Housing Authority at PNR bago mag-full blast ang konstruksyon ng Northrail. Iginiit pa ng Northrail president, ang naging friendly agreement sa pagitan ng dalawang bansa ay mas pabor sa Pilipinas kaysa sa China. (Rudy Andal)</body>
<link>http://www.philstar.com/Article.aspx?articleId=311549&amp;publicationSubCategoryId=92</link>
</article>
<article>
<title>Worldwide ban sa asbestos ipinapanawagan ng ISSA</title>
<author></author>
<date>
<month>December</month>
<day>10</day>
<year>2005</year>
</date>
<body>Inudyok ni Social Security System (SSS) president at chief executive officer Corazon S. de la Paz ang lahat ng mga bansa na ipagbawal ang paggawa, paggamit at pangangalakal ng lahat ng uri ng asbestos. Ang panawagang ito ay ginawa ni de la Paz bilang presidente rin ng International Social Security Association (ISSA) sa dinaluhan nitong 17th World Congress on Safety and Health at Work, noong nakaraang Setyembre 20, 2005 sa Orlando, Florida, USA. Sa kanyang talumpati sa nasabing World Congress, sinabi ni de la Paz na ang paggawa at paggamit ng mapanganib na elementong ito ay patuloy na tumataas, lalo na sa mga developing countries. Mahigit 500,000 cancer-related deaths ang inaasahan sa Western Europe sa taong 2029 dahil sa paggamit ng asbestos, na napatunayang nagdudulot ng pagkakasakit, pagkabalda at kamatayan sa mga taon na-expose dito, lalo na sa lugar ng kanilang trabaho. Dahil dito, ani de la Paz, isang pasanin din sa ekonomiya at healthcare sytem ng isang bansa ang asbestos-related deaths. Itinuturing ng ISSA, na isang organisasyon ng mga social security at pension institutions sa buong mundo, na ethical responsibility ng bawat bansa ang pagbabawal sa paggawa at paggamit ng asbestos, kahit na mayroon ding mga bansa na kumbinsido na wala o maliit lamang ang epekto sa kalusugan ng tao ang asbestos. Ang 17th World Congress on Safety and Health at Work na may temang &amp;quot;Prevention in a Globalized World  Success through Partnership&amp;quot; ay inorganisa ng National Safety Council, ang International Labor Organization at ang International Social Security Association.</body>
<link>http://www.philstar.com/Article.aspx?articleId=311558&amp;publicationSubCategoryId=92</link>
</article>
<article>
<title>Lacuna target ng demolisyon?</title>
<author></author>
<date>
<month>December</month>
<day>10</day>
<year>2005</year>
</date>
<body>Kinondena ni Bise Alkalde Danny Lacuna ang harapang paninirang isinasagawa ng mga di kilalang grupo sa siyudad laban sa kanya. Ito ay matapos makatanggap ng ilang sumbong ang bise tungkol sa mga ilegal na aktibidades ng ilang grupo na isinasagawa diumano sa ngalan niya. Kasama rito ang babalang paggiba diumano sa ilang kabahayan ng mga iskuwater sa Nepomuceno St. sa San Miguel sa ikaanim na distrito ng siyudad at ang pagtanggal ng mga nagtitinda sa harap ng Trabajo Market ng mga nagpakilalang mga tauhan ni Lacuna. Ayon sa bise alkalde, wala siyang kinalaman sa mga operasyong ito na sa kanyang pananaw ay ilegal sa kadahilanang hindi nito sinunod ang reglamento ukol sa pagbibigay ng notice sa mga target bago isagawa ang operasyon nang naaayon sa batas. Nanawagan din si Lacuna sa taumbayan na maging handa sa mga ganitong gawain at layuning siraan siya sa pamamagitan ng pagpapahirap sa kanila.</body>
<link>http://www.philstar.com/Article.aspx?articleId=311559&amp;publicationSubCategoryId=92</link>
</article>
<article>
<title>Wiretap probe sisimulan ng Senado</title>
<author>Nina Rudy Andal at Lilia Tolentino</author>
<date>
<month>December</month>
<day>11</day>
<year>2005</year>
</date>
<body>Kung walang intensiyon si Pangulong Arroyo na paimbestigahan ang wiretapping activities ng ISAFP, ang Senado na lamang ang mag-iimbestiga sa illegal na aktibidad ng spy agency na ito. Ayon kay Sen. Rodolfo Biazon, chairman ng Senate committee on national defense and security, irerekomenda niya ngayong Lunes na muling buksan ang imbestigasyon ng Senate oversight committee on intelligence sa paggamit ng pondo ng ISAFP. Sinabi ni Biazon na ipahihiwalay niya sa imbestigasyon ng &amp;quot;Hello Garci&amp;quot; scandal ang isyu ng wiretapping activities ng ISAFP dahil ang oversight committee ang may hurisdiksiyon sa pagbusisi ng spy funds ng pamahalaan. Patuloy na dumidistansiya ang Palasyo sa isyu ng wiretapping, itoy sa kabila ng panawagan ni Senate President Franklin Drilon na dapat makialam na si Pangulong Arroyo sa pagsisiyasat sa isyu. Ayon kay Press Secretary Ignacio Bunye, hindi na panghihimasukan ng Malaca&amp;ntilde;ang ang usaping ito dahil mayroon nang imbestigasyon dito ang Kongreso. Pinabulaanan din ni Bunye ang paniniwala ng mga kritiko ng Pangulo na kaya ayaw pakialaman ng Pangulo ang pagsisiyasat sa mga miyembro ng ISAFP ay dahil nangangamba siyang baka siya ang buweltahan ng mga ito. Matatandaan na ibinuking ni Marietta &amp;quot;Mayette&amp;quot; Santos sa defense committee noong Huwebes na 14 miyembro ng Military Intelligence Group-21 ang nagrekord ng usapan nina Pangulong Arroyo at dating Comelec Commissioner Virgilio Garcillano. Sinabi ni Santos na labas-masok siya sa opisina ng MIG-21 dahil naging kabit siya ni T/Sgt. Vidal Doble at alam din niya kung saan nakapuwesto ang bugging machines na nasa tinatawag na &amp;quot;blue room&amp;quot;. Nagpahayag naman ng paniniwala ang mga senador na may pinapairal na cover-up ang pamahalaan sa nabuking na wiretapping activities ng ISAFP. Nakapagtataka anila kung bakit hindi man lamang pinaimbestigahan ng Pangulo ang pag-wiretapped ng ISAFP sa usapan nila ni Garcillano.</body>
<link>http://www.philstar.com/Article.aspx?articleId=311706&amp;publicationSubCategoryId=92</link>
</article>
<article>
<title>Erap may karapatang magpasaklolo sa UN</title>
<author></author>
<date>
<month>December</month>
<day>11</day>
<year>2005</year>
</date>
<body>May karapatan umano si dating Pangulong Joseph Estrada at mga supporters nito na dalhin sa United Nations (UN) ang usapin sa pagpapalaya sa dating lider dahil sa pagburo ng kanyang kaso sa Sandiganbayan upang mapanatili ito sa kulungan sa loob ng mahabang panahon. Ayon kay Senate Minority Leader Aquilino Pimentel, Jr., maaaring tumakbo sa UN si Estrada matapos na tanggihan ng Sandiganbayan ang petisyon nito para makapagpiyansa o mapasailalim man lamang sa house arrest habang nililitis ang kanyang kaso. Sinabi ni Pimentel na nakakaawa na ang kalagayan ni Estrada dahil mahigit apat na taon na itong nasa detensiyon samantalang wala pang linaw kung mareresolba na ng graft court ang kinakaharap nitong asunto. &amp;quot;Under the United Nations Charter, any person or group of persons in any country who fell their human rights are being trampled upon or their right to due process are being denied them can bring the case to the UN,&amp;quot; pahayag ng senador. Inihalimbawa ni Pimentel ang ginawang pakikialam ng UN kay Nobel Laureate at Burmese opposition leader Aung San Suu Kyi na nananatiling nasa house arrest sa utos ng military junta ng Myanmar. Noong Biyernes, sumugod sa tanggapan ng UN Population Fund Office sa Makati ang grupong Free and Restore Estrada for Democracy and Order Movement at ibinigay sa kinatawan na si Zahidul Huque ang isang sulat kay secretary-general Kofi Annan na humihiling na pakialaman na ang kasong kinasasangkutan ni Estrada. (Rudy Andal)</body>
<link>http://www.philstar.com/Article.aspx?articleId=311714&amp;publicationSubCategoryId=92</link>
</article>
<article>
<title>Cha-cha susi sa pag-unlad ng Pinas</title>
<author></author>
<date>
<month>December</month>
<day>11</day>
<year>2005</year>
</date>
<body>Tiniyak kahapon ng mga kongresista na magiging susi sa pag-unlad ng bansa ang mungkahing baguhin ang sistema ng pamahalaan sakaling tanggapin ito ng taumbayan sa pamamagitan ng isang plebisito. Sa pinagsamang kalatas, sinabi rin nina House Deputy Speaker for Mindanao Gerry Salapuddin at Manila Rep. Ernesto &amp;quot;Banzai&amp;quot; Nieva na kapakanan ng sambayanan ang layunin sa pagpupursige ng mga mambabatas na maipatupad ang pagbabago sa pamahalaan upang makahikayat ng mas maraming pamumuhunan at pantay-pantay na maibigay sa mamamayan ang kaunlaran at kasaganahan. Ginawa nina Salapuddin at Nieva ang pahayag makaraan ang pagdududang ginawa ng Moodys Investors Service na babagal ang kaunlaran ng bansa sa pagsusulong ng Charter change. Ayon pa kay Salapuddin, walang basehan ang pahayag ng Moodys dahil kabaligtaran ito sa magaganap sakaling aprubahan ng taumbayan ang pag-amyenda sa Saligang batas. Aniya, mas lalo pang uunlad ang ekonomiya ng Pilipinas sa sandaling payagan ang mga dayuhan na magmay-ari ng negosyo at kalupaan sa bansa. Sinabi naman ni Nieva na ang pagbuo ng pamahalaan ng isang Constitutional Commission upang pag-aralan kung anong mga probisyon sa Konstitusyon ang dapat baguhin ay isang palatandaan na determinado ang administrasyon na ipatupad ang pagbabago. Aniya, ang pagreporma sa Saligang Batas ay matatag na sinusuportahan ng mga kongresista dahil nais na nilang mapalitan ang pampulitikang sistemang nakabatay sa maruming pamumulitika. Hinikayat din ni Nieva ang Moodys at iba pang international credit rating na tigilan muna ang paghuhusga sa pagsusulong ng Cha-cha at sa halip ay magbigay ng mungkahi kung papaano pa mapapalakas ang pagpapatupad dito. (Malou Rongalerios)</body>
<link>http://www.philstar.com/Article.aspx?articleId=311720&amp;publicationSubCategoryId=92</link>
</article>
<article>
<title>Pagbitay sa 15 convict pinagpaliban ng 3 buwan</title>
<author></author>
<date>
<month>December</month>
<day>11</day>
<year>2005</year>
</date>
<body>Pinalawig ni Pangulong Arroyo ng tatlong buwan ang buhay ng 15 preso na nakatakda na sanang bitayin ngayong taon. Base sa Memorandum na ipinalabas ni Executive Secretary Eduardo Ermita at ipinadala kay Justice Secretary Raul Gonzalez, nakasaad na ipinagpapaliban pansamantala ang paghatol ng kamatayan man o bitay sa mga convicted prisoners na sina Rogelio Ombreso at Jonel Manio na kapwa binigyan ng bagong execution date na Marso 13, 2006; Danilo Remundo, Alejandre delos Santos, Lucilo Untalan, Baltazar Banalon, Fidel Alborida at Paulino Sevilleno na binigyan ng execution date na Marso 20, 2006 habang sina Salvacion Miranda, Ramil Rayos, Castro Geraban at Ruben Suriaga na may execution date na Marso 27, 2006. Samantala, sa isa pang memo na ipinalabas naman ni Ombudsman Merceditas Gutierrez ay binigyan naman ng panibagong execution date sina Roberto Palero, Filomeno Serrano at Hilgem Nerio ng Marso 6, 2006. Layunin ng pamahalaan na bigyan pa ng pagkakataon ang mga presong ito na makasama ang pamilya ngayong Pasko at Bagong Taon kahit man lamang sa huling sandali. (Lilia Tolentino)</body>
<link>http://www.philstar.com/Article.aspx?articleId=311722&amp;publicationSubCategoryId=92</link>
</article>
<article>
<title>PNP dagdag puwersa sa Simbang Gabi</title>
<author></author>
<date>
<month>December</month>
<day>11</day>
<year>2005</year>
</date>
<body>Magdaragdag ng puwersa ang pamunuan ng Philippine National Police (PNP) sa Metro Manila bilang paghahanda sa tradisyunal na pagdiriwang ng Simbang Gabi. Ito ay bunsod na rin ng sunud-sunod na pag-atakeng naganap noong isang linggo sa ibat ibang panig ng Kamaynilaan na umanoy kagagawan ng rebeldeng New Peoples Army (NPA). Base sa direktiba ni DILG Sec. Angelo Reyes, ang 800 desk policeman sa Camp Crame ay pansamantalang itatalaga sa PNP-Operational Control ng NCRPO para sa hindi inaasahang pangangailangan. Bukod dito, mayroong 200 tauhan mula sa AFP-National Capital Region Command ang tutulong sa puwersa ng pulisya sa Metro Manila. &amp;quot;Mahalaga ang selebrasyong ito at tiyak na maraming kababayan natin ang lalabas ng maaga kaya dapat na masiguro ang katahimikan sa loob ng mga panahon ng selebrasyon,&amp;quot; ani Reyes. Naniniwala si Reyes na sa pamamagitan ng pagdaragdag ng mga tauhan ng pulis at military na magmamanman sa mga kalsada ay masisigurong ligtas ang publiko. Nakatakda ring itaas ng pulis at military ang heightened alert sa buong Metro Manila sa papalapit na kapaskuhan. (Angie dela Cruz)</body>
<link>http://www.philstar.com/Article.aspx?articleId=311731&amp;publicationSubCategoryId=92</link>
</article>
<article>
<title>GMA puntang Malaysia sa 11th ASEAN meet</title>
<author></author>
<date>
<month>December</month>
<day>11</day>
<year>2005</year>
</date>
<body>Aalis ngayon si Pangulong Arroyo para dumalo sa 11th Association of Southeast Asian Nations (ASEAN) meet na gaganapin mula Disyembre 12-14, 2005. Inaasahang mananawagan ang Pangulo ng ibayo pang pakikipagtulungan sa mga bansang kasapi ng organisasyon sa pagkakaroon ng seguridad sa enerhiya, proteksiyon sa mga likas na yamang dagat at kapaligiran, suporta sa BIMP-EAGA at mas mabilis na pagsusulong sa kaunlarang pangkabuhayan ng rehiyon. Nakatakda ring lumagda sa isang kasunduan ang 10 lider ng ASEAN na siyang tutulong para matamo ang mga layunin ng mga bansang miyembro nito. Kasama ng Pangulo sa pag-alis ngayong umaga sina Foreign Affairs Sec. Alberto Romulo, Trade Sec. Peter Favila, mga opisyal ng Mindanao Economic Development Council na pinamumunuan ni Jesus Dureza at Press Sec. Ignacio Bunye. (Lilia Tolentino)</body>
<link>http://www.philstar.com/Article.aspx?articleId=311733&amp;publicationSubCategoryId=92</link>
</article>
<article>
<title>Xmas coup sumingaw!</title>
<author>Ni Joy Cantos</author>
<date>
<month>December</month>
<day>12</day>
<year>2005</year>
</date>
<body>Anumang oras ay sasabog umano ang ikinasang &amp;quot;December coup&amp;quot; ng nagsanib puwersang mga elemento ng Phil. Marines at PNP-Special Action Forces (PNP-SAF) upang ibagsak ang liderato ni Pangulong Arroyo. Alas-11 kamakalawa ng gabi ay niyanig ang pulisya at militar ng balitang ilang trucks ng Phil. Marines at PNP - SAF na pawang naka-full battle gear ang pumasok umano sa Metro Manila bilang paghahanda sa iniumang ng mga itong kudeta. Una nang ibinulgar ni Sen. Miriam Defensor Santiago na may grupo umano sa AFP na nagpaplano ng kudeta ngayong Disyembre samantala sinabi naman ng kampo ni dating Defense secretary Fortunato Abat na balak umano ng administrasyon na paglunsarin ang AFP ng pekeng kudeta para mabigyang katwiran ang plano ng Malaca&amp;ntilde;ang na magdeklara ng emergency rule. Bilang reaksyon, agad namang pinabulaanan ng Philippine Marines at PNP-SAF ang sumingaw na ulat. Sa isang phone interview, sinabi ni Marine Commandant Major Gen. Renato Miranda na nananatiling solido ang kanilang hanay sa Saligang Batas ng bansa. &amp;quot;There is no such thing, they always keep on dragging the Phil. Marines, there is no troop movement, our men were all accounted for&amp;quot;, ani Miranda. Kaugnay nito, umapela si Miranda sa mga grupong nagpapakalat na magkukudeta ang Phil. Marines na tigilan na umano sila dahilan mga propesyonal silang sundalo para maligaw ng landas. Sa panig ng PNP, sinabi naman ni PNP spokesman Chief Supt. Leopoldo Bataoil na walang nagpaplano ng kudeta sa hanay ng PNP-SAF dahil minomonitor ng liderato ng PNP ang mga aktibidad ng kanilang mga tauhan. Naniniwala si Bataoil na mga grupong kalaban ng administrasyon ang nagpapakalat ng maling balita upang maghasik ng sindak sa mamamayan.</body>
<link>http://www.philstar.com/Article.aspx?articleId=311874&amp;publicationSubCategoryId=92</link>
</article>
<article>
<title>AIDS, parusa ng Diyos! - UNICEF</title>
<author></author>
<date>
<month>December</month>
<day>12</day>
<year>2005</year>
</date>
<body>Naniniwala ang karamihan ng mga Pilipino sa probinsiya na isang parusa buhat sa Panginoon ang pagkakaroon ng sakit na AIDS (acquired immune deficiency syndrome), ayon sa United Nations Childrens Fund (Unicef). Ayon kay Dr. Nicolas Alipue, kinatawan ng Pilipinas sa Unicef, nabatid sa isinagawa nilang survey sa Dumaguete City at Cebu na 2 sa 4 na kabataan na nasa edad 12-20 ang naniniwala na parusa ng Diyos ang pagkakaroon ng naturang sakit dahil sa kasalanan. Lumalabas rin na 3 sa 4 na kabataang Pilipino ang naniniwala na hindi sila tinatablan ng AIDS kaya walang problema na makipagtalik. Sa naturang ulat din lumilitaw na 1 sa 4 na Pilipino na may edad na 15-24 ay nagsasagawa na ng premarital sex at kalahati sa mga lalaki ay umamin na ibat iba ang kanilang mga naging kapartner. Sa kabila nito, 40 porsyento lamang sa kanila ang gumamit ng condom sa una nilang pakikipagtalik. Sinabi ni Alipue na patunay lamang ito na ignorante pa ang karamihan sa mga kabataan sa Pilipinas ukol sa mga impormasyon patungkol sa AIDS ngunit patuloy na magiging mapangahas sa pakikipagtalik. Maaari umanong matuloy ito sa isang epidemya sa Aids at HIV (human immunodeficiency virus). Sa rekord ng Department of Health (DOH), umaabot na sa 2,333 katao ang tinamaan ng AIDS virus mula Enero 1984-Agosto 2005. Nangunguna rito ang mga OFWs na may 765 kaso - 273 seamen; domestic helpers, 127; mga karaniwang empleyado, 69; nurses, 56; entertainers, 51; at waiters, 13. Mula 1984 hanggang 1995, umaabot na umano sa 268 biktima ng AIDS ang namatay dahil sa naturang sakit. (DGarcia)</body>
<link>http://www.philstar.com/Article.aspx?articleId=311879&amp;publicationSubCategoryId=92</link>
</article>
<article>
<title>PET kumilos na sa reklamo ni Loren</title>
<author></author>
<date>
<month>December</month>
<day>12</day>
<year>2005</year>
</date>
<body>Inaasahang maraming malalaking anomalya ang mahahalukay ngayon ng Korte Suprema sa isasagawang pagdinig sa mga isinampang reklamo ni dating senadora Loren Legarda ukol sa umanoy naganap na malawakang dayaan noong 2004 elections. Itoy matapos na magpasya ang Korte Suprema na busisiin na ang resulta ng ginawang pagbilang ng National Board of Canvassers para sa nanalong Pangulo at Ikalawang Pangulo ng bansa. Alas-8:30 ngayong umaga ay sisimulan ng Korte, nagsisilbi ring Presidential Electoral Tribunal (PET) ang pagrebisa sa resulta ng naturang halalan. Magkakaroon ng isang oras na lunchbreak alas-12:00 hanggang ala-1:00 ng hapon at muling ipagpapatuloy hanggang alas-5. Kabilang sa &amp;quot;manifest errors&amp;quot; na sasalain ng PET ay ang unang aspeto ng protesta ni Legarda ukol sa 10 bayan sa lalawigan ng Cebu na nagkaroon umano ng talamak na dagdag bawas pabor kay Vice-President Noli de Castro. Sinabi ng kampo ni Legarda na bukod sa bilangan sa labanan sa Bise-Pangulo ay sisilipin rin nila ang bilangan ng labanan sa Pagkapangulo dahil sa may kaugnayan ito sa naganap na dayaan. Nagpalabas na rin ng patuntunan ang electoral tribunal para sa correction ng manifest error. Tatlong grupo rin ang binuo kabilang dito ang isang head corrector na kinatawan ng PET, isang kinatawan mula sa kampo ni Legarda at isa sa kampo ni de Castro. Bukas naman umano sa media coverage ang naturang &amp;quot;re-canvassing&amp;quot; na araw-araw isasagawa hanggang sa matapos ang mga bilang ng mga presintong inirereklamo ni Legarda. (Danilo Garcia)</body>
<link>http://www.philstar.com/Article.aspx?articleId=311885&amp;publicationSubCategoryId=92</link>
</article>
<article>
<title>Oplan Paskuhan inilatag ng PNP</title>
<author></author>
<date>
<month>December</month>
<day>12</day>
<year>2005</year>
</date>
<body>Upang matiyak na magiging mapayapa ang pagdiriwang ng kapaskuhan ay ikinasa kahapon ng Philippine National Police (PNP) ang &amp;quot;Oplan Paskuhan 2005&amp;quot; na mahigpit na magbabantay sa mga simbahan, malls at iba pang mga lugar na dinarayo tuwing Pasko partikular na sa Metro Manila. Ayon kay PNP spokesman Chief Supt. Leopoldo Bataoil, mahigpit na tututukan ang mga simbahan dahil sa inaasahang pagdagsa ng milyon nitong deboto umpisa sa unang araw ng Simbang Gabi sa Disyembre 16. Babantayan ang Quiapo Church, Sto. Domingo sa Quezon City, Baclaran Church sa Para&amp;ntilde;aque City at Manila Cathedral sa Intramuros. Mahigpit rin ang seguridad sa MRT at LRT stations, airports at daungan. Binigyang diin ni Bataoil na lahat ng paghahanda ay kanilang gagawin upang hindi maisahan ng teroristang grupo na posibleng manabotahe ngayong kapaskuhan. (Joy Cantos)</body>
<link>http://www.philstar.com/Article.aspx?articleId=311890&amp;publicationSubCategoryId=92</link>
</article>
<article>
<title>Rep. Arroyo haharap sa cabalen in media</title>
<author></author>
<date>
<month>December</month>
<day>12</day>
<year>2005</year>
</date>
<body>Ilalatag ni Pampanga Rep. Juan Miguel &amp;quot;Mikey&amp;quot; Arroyo ang kanyang mga legislative agenda at accomplishments sa kanyang pagharap sa forum-fellowship ng Capampangan in Media, Inc. (CAMI) ngayong 7:30 ng gabi sa Nautilus I ng Manila Pavilion. Ito ang kauna-unahang pagkakataon na makakapalitan ng opinyon ni Rep. Arroyo ang mga lider ng Philippine journalism tungkol sa ibat ibang isyu. Ang CAMI ay pinamumunuan ni Manila Bulletin editor-in-chief Cris Icban, Jr., chairman; Manila Times publisher and editor-in-chief Alfredo dela Rosa, vice chairman; Philippine Star columnist Federico Pascual, president at Pilipino Star Ngayon editor-in-chief Al Pedroche. Ang iba pang CAMI officers ay sina Ernesto Tolentino, Diosdado Beltran, Alfredo Roxas, Noni Pelayo, Joe Cortez, Robert Mananquil at Mike Genovea. Ilan pa sa mga kilalang Capampangan sa media sina Dong Puno, Sheila Coronel, Randy David, Jarius Bondoc, Conrad Banal, Jess Diaz, Rey Langit, David Jude Sta. Ana at Rey Enano.</body>
<link>http://www.philstar.com/Article.aspx?articleId=311898&amp;publicationSubCategoryId=92</link>
</article>
<article>
<title>Negosyo para sa mga tricycle driver</title>
<author></author>
<date>
<month>December</month>
<day>12</day>
<year>2005</year>
</date>
<body>May pagkukunan na ng dagdag-kita ang mahigit 6 milyong miyembro ng National Confederation of Tricycle Operators and Drivers Associations of the Philippines, Inc. (NACTODAP). Inilunsad kamakailan ng TM (pinalakas na Touch Mobile) ang isang livelihood project na nagbibigay ng pagkakataon sa mga tricycle driver na makapagbenta ng mga TM Power 64k SIM cards, Globe AutoloadMAX at Globe prepaid cards. Tinaguriang &amp;quot;reloading centers on wheels&amp;quot;, ang proyekto ay hindi lamang makakatulong sa mga tricycle driver kundi pati na rin sa publiko dahil mas magiging madali na ang pag-reload ng mga TM at Globe subscriber. Kasalukuyang isinasagawa ng TM at NACTODAP ang pilot-test ng proyekto sa mga miyembro ng TODA sa Cavite at Metro Manila. Ayon kay TM head Nonie Busuego, lalong pinaigting ng proyekto ang layunin ng TM na matulungan at maiangat ang pamumuhay ng mga blue-collar worker tulad ng mga nasa transport sector. &amp;quot;Marami sa mga tricycle driver natin ang nais magkaroon ng pandagdag sa araw-araw nilang kita kaya tutugunan ito ng TM sa pamamagitan ng pagbibigay sa kanila ng negosyo habang pumapasada,&amp;quot; paliwanag ni Busuego. Dagdag pa ni Busuego, magiging madali lamang sa mga tricycle driver ang pagbebenta ng load dahil sa mga lugar na may maraming tao sila karaniwang pumapasada. Hindi lamang mga pasahero ang puwedeng maging customer ng mga tricycle driver kundi pati na ang ibang motorista. Hindi rin umano nangangailangan ng office space at special equipment para makapagbenta ng load kaya kahit pumapasada, tuloy ang negosyo! Isang cellphone at retailer SIM card lamang ang kailangang dalhin ng driver para makapagbenta ng load.</body>
<link>http://www.philstar.com/Article.aspx?articleId=311900&amp;publicationSubCategoryId=92</link>
</article>
<article>
<title>Mga guro sa Caloocan binigyan ng holiday</title>
<author></author>
<date>
<month>December</month>
<day>12</day>
<year>2005</year>
</date>
<body>Bilang pagkilala sa kontribusyon ng mga guro sa pagpapaunlad ng bayan, idineklara ni Caloocan City Mayor Enrico &amp;quot;Recom&amp;quot; Echiverri ang bawat ikalawang Biyernes ng Disyembre bilang &amp;quot;City Teachers Day&amp;quot;. Sa Executive Order No. 037-05, sinabi ni Echiverri na simula Disyembre 9, 2005, ang bawat ikalawang Biyernes ng huling buwan ng taon ay isa nang &amp;quot;special non-working holiday&amp;quot; para sa lahat ng pampubliko at pampribadong elementarya at sekondaryang paaralan sa lungsod. Ayon dito, nararapat lamang na mabigyan ng pagkilala ang mga guro sa kanilang walang kapaguran at dedikasyon para lamang matuto ang mga mamamayan. Binigyang-diin nito na ang mga guro ang pangunahing instrumento sa pagpapanuto sa mga kabataan at ibahagi sa kanila ang mga tamang kaugalian at gawin silang responsable at kapaki-pakinabang na bahagi ng lipunan. Ang deklarasyon ng holiday ay bilang tugon sa hiling ng mga guro at bilang pagkilala sa kanilang natatanging bahagi sa pagsusulong sa kabutihan ng lungsod. (Rose Tamayo)</body>
<link>http://www.philstar.com/Article.aspx?articleId=311901&amp;publicationSubCategoryId=92</link>
</article>
<article>
<title>Libreng pabahay para sa mga guro giit ni Lacuna</title>
<author></author>
<date>
<month>December</month>
<day>12</day>
<year>2005</year>
</date>
<body>Balak magharap ni Manila Vice-Mayor Danny Lacuna ng isang petisyon para sa pagpapatayo ng mga dormitory-type na pabahay para sa mga guro mula sa mga pampublikong paaralan sa siyudad. Ayon kay Lacuna, ang proyektong ito ay magbibigay ng libreng tahanan sa mga maestro na kapos ang sahod at para makaiwas din sa tumataas na pasahe sa mga pampublikong sasakyan. Plano ng bise alkalde na itayo mismo sa loob ng mga eskwelahan o sa isang lupa na pag-aari ng gobyerno na malapit dito. Ang ideya ay hinango ni Lacuna sa Hong Kong, kung saan ang pamahalaan ang siyang nagbibigay ng pabahay hindi lamang para sa mga guro kundi para sa buong kapulisan din. Ang pondong gagamitin para sa proyekto ay kukunin sa School Board ng siyudad na sa kasalukuyan ay sinasabing nagkakahalaga ng P800 milyon. Ang libreng tirahan ay sa layuning iangat ang antas ng edukasyon sa mga mag-aaral ng siyudad at sa pagbibigay halaga sa malaking kontribusyon ng mga guro sa paghubog ng mga kabataan upang magkaroon ng mas magandang kinabukasan. (Danilo Garcia)</body>
<link>http://www.philstar.com/Article.aspx?articleId=311902&amp;publicationSubCategoryId=92</link>
</article>
<article>
<title>OFW pabahay project sa Cavite</title>
<author></author>
<date>
<month>December</month>
<day>12</day>
<year>2005</year>
</date>
<body>Inilunsad ng Twin Realty Inc. (TRI) ang housing project nito para sa overseas Filipino workers (OFWs) na naglalayong palawakin ang serbisyo para sa murang pabahay at mabigyan ng investment opportunity ang libu-libong Pinoy na naninirahan sa ibang bansa. Ang Twin Realty Inc. (TRI), isa sa pinagkakatiwalaang real estate company sa Pilipinas ay nag-aanyaya sa ating mga OFWs upang samantalahin ang pagkakataon na magkaroon ng sariling bahay sa presyong abot-kaya. Ayon kay Nelson Cuizon, TRI general manager, dapat samantalahin ng ating mga kababayan na naghahanap ng maayos at murang pabahay, gaya ng bagong bukas na MONTEFARO VILLAGE sa Bucandala, Imus, Cavite. Ito ay mayroong 2 bedrooms, toilet and bath at parking space. Ang monthly amortization ay nagkakahalaga lamang ng P10,396.45 thru in-house financing para sa 10-year term of payment. Bilang Pamaskong regalo, magkakaloob ito ng P5,000 discount para sa unang 25 buyers. Ang housing project na ito na matatagpuan sa maunlad na bayan ng Imus, Cavite ay may sukat na 54 square meters bawat bahay. Sa karagdagang impormasyon at site tripping schedule, mag-log-on lamang http://www.twin realty.com.ph o tumawag/mag-text sa 0917-8912363 o sa tel. 852-7224/853-9558 (Manila office) o sa (046) 5150764 (Cavite).</body>
<link>http://www.philstar.com/Article.aspx?articleId=311903&amp;publicationSubCategoryId=92</link>
</article>
<article>
<title>AFP, PNP umalerto vs coup</title>
<author></author>
<date>
<month>December</month>
<day>13</day>
<year>2005</year>
</date>
<body>Isinailalim sa red alert status ng Armed Forces of the Philippines (AFP) at Philippine National Police (PNP) ang puwersa nito partikular sa Metro Manila matapos magtungo sa Malaysia si Pangulong Arroyo para dumalo sa Association of Southeast Asian Nations (ASEAN) summit. Inalerto ang AFP at PNP dahil sa panibagong bantang kudeta na ilulunsad umano ng magkasanib na puwersa ng PNP-Special Action Force at mga junior officers daw ng Philippine Army na malapit umano kay Col. Billy Bibit (Ret.) ng Rebolusyonaryong Alyansang Makabansa (RAM). Apat na batalyon ng sundalo mula sa AFP-National Capital Region Command ang nakaalerto ngayon sa Camp Aguinaldo habang 17,000 pulis naman ang ikinalat sa Metro Manila at ibang bahagi ng bansa dahil sa bantang kudeta. Itinanggi ng liderato ng AFP ang balitang kudeta pero naka-full battle gear ang mga sundalo sa Camp Aguinaldo gayundin sa security force sa Palasyo kasabay ang mahigpit na pagpapatupad ng seguridad. Ayon kay Capt. Ramon Zagala, spokesman ng AFP-NCRCOM, tsismis lamang ang sinasabing kudeta dahil nakumpirma naman nilang walang troop movement na nangyayari sa loob ng AFP. Ayon naman kay Presidential Spokesman at Press Secretary Ignacio Bunye, tsismis lamang at walang katotohanan ang umuugong na kudeta. Sinabi pa ni Sec. Bunye, kontrolado ng ating AFP at PNP ang sitwasyon at walang dapat ipag-alala ang taumbayan habang dumadalo sa ASEAN summit ang Pangulong Arroyo sa Malaysia. (Joy Cantos at Lilia Tolentino)</body>
<link>http://www.philstar.com/Article.aspx?articleId=312007&amp;publicationSubCategoryId=92</link>
</article>
<article>
<title>ISAFP pinaimbestigahan sa wiretapping</title>
<author></author>
<date>
<month>December</month>
<day>13</day>
<year>2005</year>
</date>
<body>Iniutos kahapon ni AFP chief of staff Generoso Senga ang imbestigasyon sa Intelligence Service of the Armed Forces of the Philippines (ISAFP) kaugnay ng &amp;quot;Hello Garci&amp;quot; scandal noong 2004 elections. Ayon kay Col. Tristan Kison, public information chief ng AFP, mayroon nang ginagawang imbestigasyon sa ISAFP upang malaman kung mayroong naganap na wiretapping activity. &amp;quot;Thats precisely the focus of the investigation, to find out whether or not there was wiretapping. If ever there was, which unit did it,&amp;quot; wika pa ni Col. Kison. Sinabi ni Kison, kabilang sa sumailalim sa imbestigasyon ay si T/Sgt. Vidal Doble na inakusahang nagbenta umano ng wiretapped taped sa halagang P2 milyon sa kampo ni Atty. Samuel Ong. &amp;quot;Sgt. Doble is the primary character. Therefore, his statement is very important,&amp;quot; dagdag pa ng AFP public information chief. Maging si dating ISAFP chief Rear Admiral Tirso Danga ay nakatakdang kuwestyunin din ni ISAFP chief B/Gen. Mario Quevedo upang malinawan ang isyu. Sinabi naman ni Presidential Spokesman at Press Secretary Ignacio Bunye na hindi makikialam ang Palasyo sa isyung ito bagkus ay ipauubaya sa AFP ang pag-iimbestiga dito. (Joy Cantos/Lilia Tolentino)</body>
<link>http://www.philstar.com/Article.aspx?articleId=312013&amp;publicationSubCategoryId=92</link>
</article>
<article>
<title>Garci baka magtago uli  Pimentel</title>
<author></author>
<date>
<month>December</month>
<day>13</day>
<year>2005</year>
</date>
<body>Nangangamba si Senate Minority Leader Aquilino Pimentel Jr. na muling magtago si dating Comelec Commissioner Virgilio Garcillano upang iwasan ang pagdalo sa imbestigasyon ng Senado ukol sa &amp;quot;Hello Garci tape. Sinabi ni Sen. Pimentel, hindi dumalo sa nakaraang imbestigasyon ng senate committee on national defense and security ni Sen. Rodolfo Biazon si Garcillano noong Disyembre 8 subalit nakadalo ito sa pagdinig ng Kamara noong Disyembre 7. Wika pa ni Pimentel, kapag muling inisnab ni Garcillano ang subpoena ng Senado sa susunod na senate inquiry ay isang warrant of arrest ang ipapalabas ng mataas na kapulungan. &amp;quot;The Senate is ready to arrest him if justified by the circumstances. And if a warrant of arrest is issued against him, he is likely to go into hiding again,&amp;quot; dagdag pa ng mambabatas. Samantala, kinumpirma naman ng isang audio expert na si Jim Sarthou, walang duda na boses ni Garcillano ang nasa &amp;quot;Hello Garci tape. Sinabi ni Sarthou na narinig niya sa telebisyon ang boses ni Garcillano matapos magpa-interview ito at sigurado siyang ang dating Comelec official ang nasa &amp;quot;Hello Garci&amp;quot; tape. &amp;quot;One need not to be an audio expert to identify very familiar voices, and I am extremely familiar with those of PGMA, and the mysterious &amp;quot;Gary&amp;quot; or &amp;quot;Garci&amp;quot;-until I finally heard Garcillano on TV,&amp;quot; dagdag pa ni Sarthou sa press conference na ipinatawag ng oposisyon sa Kamara. (Rudy Andal/Malou Rongalerios)</body>
<link>http://www.philstar.com/Article.aspx?articleId=312021&amp;publicationSubCategoryId=92</link>
</article>
<article>
<title>Erap gustong makipaglamay sa yumaong kuya</title>
<author></author>
<date>
<month>December</month>
<day>13</day>
<year>2005</year>
</date>
<body>Hiniling kahapon ni dating Pangulong Erap Estrada sa Sandiganbayan Special Division na payagan siyang makapaglamay at makipaglibing sa yumao nitong kapatid na nakaburol sa San Juan. Isinama din ni Erap sa kanyang kahilingan na payagan ng korte na makapag-Pasko sa kanilang bahay sa Polk St., Greenhills, San Juan. Sa apat na pahinang mosyon ni Erap sa pamamagitan ng kanyang abugadong si Rene Saguisag, hiniling nitong payagan siya ng anti-graft court na makapunta sa lamay ng yumaong kapatid na si Antonio Ejercito mula Huwebes ng alas-12 ng tanghali hanggang Biyernes ng alas-12 ng tanghali. Hindi hinarang ni Special Prosecutor Dennis Villa-Ignacio ang mosyong ito ng kampo ni Estrada na makapunta sa burol ng kanyang yumaong kapatid. Hindi naman pabor si Villa-Ignacio na payagang dumalo si Erap sa paghahatid sa huling hantungan sa San Juan cemetery sa yumaong kapatid nito dahil na rin sa security reason. Ayon kay Presiding Justice Ma. Theresa Leonardo-de Castro, hihintayin muna nila ng komento ng PNP bago sila maglabas ng desisyon sa kahilingang ito ni Estrada. Nais din ni Erap na magdiwang ng Pasko sa tahanan nito mula Disyembre 23 hanggang Enero 3 pero sinabi ni Villa-Ignacio na haharangin nila ang Christmas break na hinihinging ito ng dating Pangulo. (Malou Rongalerios)</body>
<link>http://www.philstar.com/Article.aspx?articleId=312026&amp;publicationSubCategoryId=92</link>
</article>
<article>
<title>Nagpatakas kay Bolante gigisahin ng Senado</title>
<author></author>
<date>
<month>December</month>
<day>13</day>
<year>2005</year>
</date>
<body>Ipapatawag ng Senado ang immigration official sa Ninoy Aquino International Airport (NAIA) na nagpaalis kay Agriculture Undersecretary Jocelyn Bolante sa kabila na mayroon itong hold departure order (HDO). Sinabi ni Senate President Franklin Drilon, dapat magpaliwanag si Ferdinand Sampol, overall supervisor ng BI sa NAIA, matapos nitong payagang makaalis ng bansa si Usec. Bolante patungong Hong Kong lulan ng Cathay Pacific flight CX 902 kamakalawa gayung nasa watchlist ito ng BI sa kahilingan ni Sen. Ramon Magsaysay Jr. Inirekomenda naman ni Sen. Juan Ponce Enrile sa Senado na hilingin sa Department of Foreign Affairs na kanselahin ang pasaporte ni Bolante dahil sa pag-iwas nitong dumalo sa imbestigasyon ng Senado. (Rudy Andal)</body>
<link>http://www.philstar.com/Article.aspx?articleId=312032&amp;publicationSubCategoryId=92</link>
</article>
<article>
<title>Loren tumutok sa PET</title>
<author></author>
<date>
<month>December</month>
<day>13</day>
<year>2005</year>
</date>
<body>Personal na nagtungo kahapon si dating Sen. Loren Legarda upang saksihan ang muling pagbilang sa mga balota na kanyang kinukuwestyon sa Presidential Electoral Tribunal (PET). Inumpisahan ng Supreme Court bilang PET ang pagbilang sa mga balota dakong alas-8:30 ng umaga mula sa kinukuwestyong probinsiya ni Legarda. Inuna ng PET na buksan ang 800 ballot boxes mula sa Mandaue City, Cebu. May kabuuang 125,000 na ballot boxes mula sa Lanao del Sur, Lanao del Norte, Surigao del Sur, Surigao del Norte at Maguindanao ang kinukuwestyon ni Legarda. Sinabi ni Legarda na tiyak na mabubunyag ang anomalya sa nakaraang May 2004 elections sa pagsisimula ng re-canvassing ng PET. Araw-araw ang isasagawang re-canvassing ng PET sa mga balota hanggang sa matapos ang lahat ng presintong kinukuwestyon ni Legarda. Magugunita na naghain ng protesta si Legarda laban kay Vice-President Noli de Castro dahil sa umanoy talamak na pandaraya ng administrasyon sa nakaraang eleksyon. (Grace dela Cruz)</body>
<link>http://www.philstar.com/Article.aspx?articleId=312035&amp;publicationSubCategoryId=92</link>
</article>
<article>
<title>Comelec igigisa sa Garci</title>
<author></author>
<date>
<month>December</month>
<day>14</day>
<year>2005</year>
</date>
<body>Nakatakdang ipatawag ng limang komite ng Mababang Kapulungan ng Kongreso ang mga Comelec commissioners upang dikdikin hinggil sa kanilang partisipasyon o nalalaman sa isyu ng wiretapping. Sa isinagawang limang oras na pagdinig kahapon, pinaboran ng mga miyembro ng limang komite ang mosyon ni Bukidnon Rep. Teofisto Guingona III na imbitahan ang mga commissioners para magbigay linaw sa umanoy dayaan sa eleksiyon. Ayon kay Rep. Guingona, kung wala rin lang umanong mapiga kay Garcillano ay magbabakasakali silang may makuhang impormasyon sa mga commissioner. Kahapon ay balik-Kongreso si Garcillano, subalit bigo pa rin ang mga mambabatas na mapiga ito sa umanoy dayaan sa halalan at kung nangibang-bansa nga ito noong nagtatago siya. Dahil dito ay binigyan ng komite ng hanggang ngayong araw si Garcillano upang ibigay ang kanyang passport sa limang komite upang malaman ng mga kongresista kung totoo ang balitang lumabas ng bansa si Garcillano kahit ilang beses nang itinanggi ng dating komisyuner na hindi siya lumabas ng bansa. Sinabi ni Garcillano na wala siyang alam sa sinasabing ulat mula sa Singapore na hawak ni Cavite Rep. Gilbert Remulla. Dahil hindi mapilit na aminin kung nanggaling nga ito sa Singapore noong Hulyo 14 ay hiniling ni Ilocos Norte Rep. Imee Marcos na i-contempt ito, subalit hindi natuloy ang pag-contempt dito. Nakatakda namang ipatawag sa susunod na pagdinig ang 14 ahente ng Intelligence Service of the Armed Forces of the Philippines (ISAFP) na pinangalanan ni Marietta Santos sa Senate hearing na nagsagawa umano ng pag-wiretap. Si Santos ang lover ni T/Sgt. Vidal Doble, ang umanoy source ng &amp;quot;Hello Garci&amp;quot; tape. (Malou Rongalerios)</body>
<link>http://www.philstar.com/Article.aspx?articleId=312171&amp;publicationSubCategoryId=92</link>
</article>
<article>
<title>Bolante pinapaaresto na ng Senado!</title>
<author></author>
<date>
<month>December</month>
<day>14</day>
<year>2005</year>
</date>
<body>Inaprubahan ng Senado ang pagpapaaresto kay Agriculture Undersecretary Jocelyn &amp;quot;Joc-joc&amp;quot; Bolante matapos nitong isnabin ng limang beses ang isinasagawang imbestigasyon hinggil sa P728 milyong fertilizer fund ng Mataas na Kapulungan. Ayon kina Sens. Ramon Magsaysay Jr., chairman ng committee on agriculture and food at Joker Arroyo, chairman ng blue ribbon, 13 miyembro ng komite ang pumabor na i-cite for contempt si Usec. Bolante at magpalabas ng warrant of arrest laban dito. Inaasahang lalagdaan ni Senate President Franklin Drilon ang arrest warrant upang atasan ang Office of the Senate Sergeant at Arms (OSSAA) na arestuhin ang nasabing opisyal sa sandaling dumating ito sa bansa mula sa Estados Unidos. Humingi naman ng paumanhin ang abogado ni Bolante na si Atty. Antonio Zulueta sa hindi pagdalo ng kanyang kliyente sa nakalipas na Senate inquiry dahil na rin umano sa naunang commitments nito. Siniguro ni Atty. Zulueta na dadalo si Bolante kasabay ang pakiusap na itapat sa pagitan ng petsang Enero 23 hanggang Pebrero 3 ang susunod na Senate investigation para naririto raw ang kanyang kliyente sa bansa. (R. Andal)</body>
<link>http://www.philstar.com/Article.aspx?articleId=312174&amp;publicationSubCategoryId=92</link>
</article>
<article>
<title>PNP payag pumunta si Erap sa lamay at libing ng Kuya</title>
<author></author>
<date>
<month>December</month>
<day>14</day>
<year>2005</year>
</date>
<body>Hindi tumutol ang Philippine National Police (PNP) sa kahilingan ni dating Pangulong Joseph Estrada na payagan siyang makipaglamay at makipag-libing sa kanyang yumaong kapatid na si Antonio Ejercito na namatay sa kanser. Dahil dito, inaasahan na pagbibigyan ng Sandiganbayan Special Division ang kahilingan ng dating pangulo matapos na hindi rin maghain ng objection ang prosekusyon sa nasabing mosyon. Pero nagbigay ng kondisyon ang PNP sakaling pagbigyan ang mosyon katulad ang pananatili ni Estrada sa Sanctuario de San Jose at hindi siya papayagang pumunta sa kanyang tahanan sa Polk st., Greenhills, San Juan. Ayaw din ng PNP na magkaroon ng media coverage at hindi dapat tumanggap ng sinumang bisita si Estrada at hindi rin dapat ito payagan na sumama sa funeral procession. Nais ng PNP na dumiretso si Estrada kasama ang kanyang mga escort sa Simbahan kung saan gagawin ang isang misa at pagkatapos ng misa ay dadalhin na kaagad ito sa sementeryo upang makipaglibing. (Malou Rongalerios)</body>
<link>http://www.philstar.com/Article.aspx?articleId=312179&amp;publicationSubCategoryId=92</link>
</article>
<article>
<title>Abalos pinagre-resign ng mga senador</title>
<author></author>
<date>
<month>December</month>
<day>14</day>
<year>2005</year>
</date>
<body>Pinagbibitiw ng mga senador si Comelec Chairman Benjamin Abalos at ang lahat ng mga commissioners nito dahil sa umanoy kapalpakan sa pagbili ng automated counting machine. Ayon kay Sen. Joker Arroyo, chairman ng Senate blue ribbon committee, hindi nasunod ang bidding at procurement procedures ng Comelec, at hanggat nasa puwesto ang mga ito ay mananatili ang duda ng taumbayan na walang malinis na eleksyon sa bansa. Sa committee report ni Sen. Arroyo na inaprubahan ng plenaryo, napatunayan na nagkaroon ng iregularidad sa pagbili ng mga machines kung saan karamihan sa mga ito ay may depekto. Ayon sa ulat, nilabag din ng Comelec ang desisyon ng Korte Suprema kung saan inatasan ito na itigil ang pagbili ng mga makina batay na rin sa reklamong naisampa laban sa Comelec. Nilinaw din ni Arroyo na hindi nila iipitin ang budget ng Comelec at ang hihintayin na lang nila sakaling magmatigas sa puwesto ang mga ito ay ang resolusyon ng kasong isasampa sa Ombudsman laban sa Comelec. (Rudy Andal)</body>
<link>http://www.philstar.com/Article.aspx?articleId=312186&amp;publicationSubCategoryId=92</link>
</article>
<article>
<title>Anti-terror bill pinahaharang</title>
<author></author>
<date>
<month>December</month>
<day>14</day>
<year>2005</year>
</date>
<body>Pinakikilos ni Anakpawis Rep. Rafael Mariano ang Catholic Bishops Conference of the Philippines (CBCP) para harangin ang panukalang anti-terror bill na minamadaling ipasa sa Kamara. Tinalakay kamakalawa ng gabi ng Kamara ang nasabing panukala na inaasahang palulusutin ngayong araw bago magbakasyon ang mga mambabatas. Sinabi ni Mariano na maraming kuwestiyonableng probisyon ang panukala na siguradong sisikil sa karapatang pantao ng mga mamamayan. Nakapaloob sa panukala ang paghuli at pagbilanggo sa mga pinagsususpetsahang terorista sa loob ng tatlong araw kahit na walang warrant of arrest. Naniniwala naman si Bayan Muna Rep. Joel Virador na gagamitin ng administrasyong Arroyo ang nasabing panukala sa sandaling maging isang ganap na batas upang manatili sa kapangyarihan si Pangulong Arroyo. (Malou Rongalerios)</body>
<link>http://www.philstar.com/Article.aspx?articleId=312193&amp;publicationSubCategoryId=92</link>
</article>
<article>
<title>Hold order vs Jaylo</title>
<author></author>
<date>
<month>December</month>
<day>14</day>
<year>2005</year>
</date>
<body>Upang maiwasan na matakasan ang mga kasong extortion, hindi na papayagang makalabas ng bansa si dating police Capt. Reynaldo Jaylo ng binuwag na Presidential Anti-Illegal Recruitment Task Force (PAIRTF) matapos na atasan ng Department of Justice (DOJ) ang Bureau of Immigration (BI) na magpalabas ng hold departure order laban kay Jaylo. Sa memorandum ni DOJ Sec. Raul Gonzalez kay BI Commissioner Alipio Fernandez, inutos nito ang paglalagay kay Jaylo sa HDO list upang maharap nito ang kasong serious illegal detention at qualified bribery na isinampa sa Manila Regional Trial Court. Matatandaan na walang inirekomendang piyansa ang korte laban kay Jaylo sa naturang mga kaso at nahaharap na ito sa warrant of arrest. Isinampa ang kasong serious illegal detention kay Jaylo matapos na igiit nito na manatiling nakakulong sa kanyang detention cell sa opisina ng PAIRTF sa Malate, Maynila ang mga nahuling pinaghihinalaang illegal recruiter sa kabila na matagal nang binuwag ang kanyang Task Force nang hindi na ito bigyan ng extention ni Pangulong Arroyo. Dinakip na rin ang mga tauhan ni Jaylo kabilang ang ilang mga aktibong pulis dahil sa mga reklamo ng hulidap, illegal detention at extortion. Pinayuhan naman ni NBI spokesman Atty. Ric Diaz si Jaylo na kusang-loob na sumuko at asikasuhin ang pagdedepensa sa kinakaharap na mga kaso sa halip na siraan ang ahensiya. Itoy matapos akusahan ni Jaylo sina NBI Asst. Director Nestor Mantaring at deputy chief for intelligence Atty. Edmund Arugay na mga protektor ng human trafficker sa bansa. (Danilo Garcia)</body>
<link>http://www.philstar.com/Article.aspx?articleId=312194&amp;publicationSubCategoryId=92</link>
</article>
<article>
<title>Senate reporters nainsulto kay Miriam</title>
<author></author>
<date>
<month>December</month>
<day>14</day>
<year>2005</year>
</date>
<body>Isinauli kahapon ng ilang nainsultong Senate reporters ang Christmas gift ni Sen. Miriam Defensor-Santiago matapos ipamukha sa mga tabloid at ilang broadsheet reporters na 2nd class citizen ang mga ito kumpara sa mga kilalang reporters ng broadsheet, TV at radyo. Nagtampo ang mga Senate reporters sa tanggapan ni Sen. Santiago dahil sa harapang diskriminasyon na ipinakita nito sa mga mamamahayag nang bigyan niya ng mga groceries ang mga reporter ng broadsheet, radyo at TV habang pastillas, toasted bread, broas, apa at turones naman sa mga tabloid at ilang broadsheet reporters. Bagaman naniniwala ang ilang reporters na maaaring hindi alam ng senadora ang naturang pamamahagi ng regalo ay tinukoy nila ang isang Aileen Toribio na media relation officer umano ni Santiago na siyang namahala sa pamimigay ng regalo. Anila, hindi naman sila namimili ng regalo ngayong Pasko pero huwag naman daw sanang ipamukha sa kanila ng harap-harapan na may tinititigan at kinikilingan ito pagdating sa bigayan ng regalo dahil patas naman anya sila pagdating sa pagbabalita. (Rudy Andal)</body>
<link>http://www.philstar.com/Article.aspx?articleId=312200&amp;publicationSubCategoryId=92</link>
</article>
<article>
<title>General, 4 Colonel dawit sa planong coup</title>
<author></author>
<date>
<month>December</month>
<day>14</day>
<year>2005</year>
</date>
<body>Isang heneral at apat na colonel kabilang ang dalawang retiradong opisyal ng pulisya ang lumutang na umanoy nasa likod ng sumingaw na kudeta para patalsikin sa puwesto si Pangulong Arroyo, Sa nakalap na ulat, may ugnayan umano ang limang opisyal sa oposisyon. Isa sa mga colonel na isinasabit sa Xmas coup ay tinanggal sa puwesto matapos akusahang sangkot sa electioneering dahilan sa pangangampanya umano sa kandidatura ni yumaong presidential candidate Fernando Poe, Jr. Subalit nilinis sa kaso ng Supreme Court ang nasabing colonel dahil sa kakulangan ng ebidensiya. Minomonitor na umano ng mga intelligence officers ng AFP ang galaw ng sinasabing mga coup plotters at isinumite na rin ang kanilang mga pangalan sa Pangulo. Nanindigan naman si AFP Chief of Staff Gen. Generoso Senga na nananatiling solido ang militar. (Joy Cantos)</body>
<link>http://www.philstar.com/Article.aspx?articleId=312201&amp;publicationSubCategoryId=92</link>
</article>
<article>
<title>Sedition vs Abat</title>
<author></author>
<date>
<month>December</month>
<day>15</day>
<year>2005</year>
</date>
<body>Namumurong makasuhan muli ng sedisyon si retired Gen. Fortunato Abat dahil sa pagtatayo ng revolutionary transition government at pagpoproklama sa sarili bilang ika-14 Pangulo ng Pilipinas kapalit ni Pangulong Arroyo. Ayon kay Justice Sec. Raul Gonzalez, hindi puwedeng ipagwalang-bahala ng gobyerno ang ginawa ni Abat dahil para na rin itong nagdeklara ng kudeta kasabay ng panawagan na mag-alsa ang mga mamamayan at bumaligtad ng suporta sa gobyerno ang militar at pulisya. Dahil dito kaya minomonitor na ng National Bureau of Investigation (NBI) ang mga aktibidad ni Abat at mga kasama nito na siyang magsisilbing basehan ng pagsasampa ng panibagong sedisyon laban sa dating heneral. Naniniwala si Gonzalez na hindi makakagawa ng pagkilos ang retiradong heneral kung nagsosolo lang ito kaya tiyak anyang may mga prominenteng tao ang nasa likod nito. Isa anyang paglabag sa batas ang ginawa ni Abat dahil mayroong sitting goverment na pinamumunuan ni Pangulong Arroyo. Gayunman, sinabi ng kalihim na ang mga ginagawa ni Abat ay resulta na lamang ng pagiging isip-bata nito. Iminungkahi ni Gonzalez na dapat maghanap ng isang isla ang gobyerno para dito itapon at ikulong ang retiradong heneral. Itinatag ni Abat ang kanyang transition government sa Club Filipino, San Juan kamakalawa ng gabi at nagtatag ng kanyang Gabinete. Nanindigan ang grupo na hindi nila lilisanin ang Club Filipino na siyang magsisilbing headquarters nila ngayon. Nanawagan din si Abat sa sambayanang Pilipino na lumabas na at magtipon-tipon sa Club Filipino upang sabay-sabay nilang sugurin ang Palasyo ng Malaca&amp;ntilde;ang upang ibaba si Pangulong Arroyo. Subalit hanggang kahapon ng hapon ay iilan lang ang nagpunta sa lugar upang sumuporta dito. Samantala, tinawag ng Malaca&amp;ntilde;ang na kawawa si Abat dahil sinira niya ang maganda niyang record sa militar. Pinagtawanan naman ng mga kongresista ang idineklarang gobyerno ni Abat. Wala anilang legal na basehan ang deklarasyon at walang suporta ng publiko kaya malabo itong magtagumpay. (Lilia Tolentino, Butch Quejada, Joy Cantos, Malou Rongalerios, Grace Dela Cruz at Edwin Balasa)</body>
<link>http://www.philstar.com/Article.aspx?articleId=312302&amp;publicationSubCategoryId=92</link>
</article>
<article>
<title>3 Christmas wish ni Erap inaprub</title>
<author></author>
<date>
<month>December</month>
<day>15</day>
<year>2005</year>
</date>
<body>Inaasahang magiging masaya ang Pasko ni dating Pangulong Joseph Estrada matapos aprubahan ng Sandiganbayan Special Division ang tatlong Christmas wish nito partikular ang paglabas sa kanyang rest house sa Tanay, Rizal. Kasama sa mga pinagbigyang kahilingan ni Estrada ang makapunta sa burol ng kanyang kapatid, madalaw ang kanyang inang si Do&amp;ntilde;a Mary sa San Juan Medical Center sa Pasko; at muling makadalaw sa ospital o sa bahay ni Do&amp;ntilde;a Mary sa Bagong Taon. Sa hearing kahapon, napuna ng korte na nasa &amp;quot;good mood&amp;quot; si Special Prosecutor Dennis Villa-Ignacio dahil hindi ito nag-object sa mga mosyon ni Estrada. Mamayang alas-7 ng gabi lalabas si Estrada sa kanyang detention cell upang pumunta sa burol ng kanyang kuya na si Antonio Ejercito sa Senctuario de San Jose sa Greenhills, San Juan. Pero hindi maaaring makadalaw sa kanilang tahanan sa Polk st., Greenhills, San Juan si Estrada matapos makipaglamay kahit na sinigurado ng PNP na kaya nilang pangalagaan ang seguridad ng dating pangulo. Pagkatapos ng misa sa funeral homes sa ganap na alas-12 ng tanghali bukas, si Estrada ay dadalhin sa San Juan Medical Center upang bisitahin ang kanyang ina na kasalukuyang naka-confine sa nasabing ospital at pagkatapos ay ibabalik sa Tanay, Rizal. Sa Disyembre 24, mula alas-5 ng hapon hanggang Disyembre 25 ng alas-5 rin ng hapon, si Estrada ay maaaring manatili sa ospital upang madalaw muli ang kanyang ina o pumunta sa bahay nito na nasa Kennedy st., Greenhills, o kung nasaan man naroon si Do&amp;ntilde;a Mary. Para sa kanyang request na New Years pass, lalabas ng kanyang rest house si Estrada sa Disyembre 31 sa alas-5 ng hapon upang muling makapiling ang kanyang ina sa ospital o sa bahay nito sa Kennedy st. at babalik sa Tanay sa Enero 1, 2006, sa alas-5 ng hapon. (Malou Rongalerios)</body>
<link>http://www.philstar.com/Article.aspx?articleId=312309&amp;publicationSubCategoryId=92</link>
</article>
<article>
<title>Anak ni Abat sinibak sa AFP</title>
<author></author>
<date>
<month>December</month>
<day>15</day>
<year>2005</year>
</date>
<body>Sinibak kahapon sa puwesto ang anak ni retired Gen. Fortunato Abat matapos mahuli itong nagpapasa ng anti-government text messages sa kanyang mga kasamahang opisyal. Si Col. Victor &amp;quot;Vicsle&amp;quot; Abat, Deputy Commander ng 702nd Infantry Brigade (IB) na nakabase sa Bongabon, Nueva Ecija ay inalis ni Army Chief Lt., Gen. Hermogenes Esperon Jr. &amp;quot;He was caught passing text messages that tend to destabilize the government&amp;quot;, ani Esperon. Nabatid base sa rekord ng AFP na si Col. Abat, Baron ng Class 1977 ay hindi binibigyan ng matataas na posisyon sa Phil. Army simula ng masangkot ang ama nito sa kaliwat kanang pag-atake laban sa gobyerno. Samantala isa pang opisyal ang sinibak din, si Marine Col. Junuario Caringal, kapatid ni Chief Supt. Jaime Caringal, ang heneral na nakaladkad ang pangalan sa sumingaw na kudeta. Ayon kay Marine Commandant Major Gen. Renato Miranda si Col. Caringal ay inilagay na muna nila sa floating status pero itinangging may bahid pulitika ito. Kaugnay nito, lumantad naman kahapon sa Camp Crame si Chief Supt. Caringal, hepe ng PNP-Civil Security Group at nilinis ang kaniyang pangalan sa sumingaw na coup plot. Binigyang diin ni Caringal na bilang isang propesyonal na opisyal ng PNP ay nanatili siyang tapat sa Konstitusyon at sa mga itinatadhana ng batas. (Joy Cantos)</body>
<link>http://www.philstar.com/Article.aspx?articleId=312314&amp;publicationSubCategoryId=92</link>
</article>
<article>
<title>OMB ni Edu Manzano binigyan ng pisong budget ng Senado</title>
<author></author>
<date>
<month>December</month>
<day>15</day>
<year>2005</year>
</date>
<body>Piso na lamang ang ipagkakaloob na budget ng Senado sa Optical Media Board (OMB) na pinamumunuan ni Edu Manzano matapos hindi sumipot ang sinumang opisyal nito sa budget hearing kahapon. Sinabi ni Senate President Franklin Drilon, mukhang hindi interesado si Manzano at iba pang opisyal ng OMB para sa kanilang hinihinging P26.6 milyon para sa kanilang budget sa susunod na taon dahil walang sinumang opisyal ang dumalo sa hearing nito sa Senado bagkus ay isang intelligence agent na si Dante Malbas ang ipinadala na walang alam tungkol sa usapin. Idinahilan ni Manzano na maysakit ito kaya hindi nakadalo. Hindi natuloy ang pagsalang noon ni Manzano sa hearing dahil nasa abroad daw ito kaya ni-reset pero bigla naman nagkasakit kahapon. (Rudy Andal)</body>
<link>http://www.philstar.com/Article.aspx?articleId=312320&amp;publicationSubCategoryId=92</link>
</article>
<article>
<title>Anomalya sa PHC bubusisiin</title>
<author></author>
<date>
<month>December</month>
<day>15</day>
<year>2005</year>
</date>
<body>Iimbestigahan ng Philippine Communication Satellite Corp. (Philcomsat) ang mga libro ng subsidiary nito, ang Philcomsat Holdings Corp. (PHC), dahil sa nakababahalang paghina ng kita kasabay ang kuwestyonableng paglobo ng gastusin nito. Kasabay nito, binatikos ni Philcomsat president Victor Africa si Manuel Nieto Jr., presidente ng PHC, dahil sa tangkang pagharang sa planong imbestigasyon. Ayon kay Africa, sasampahan ng Philcomsat ng kaso si Nieto at iba pang namumuno sa PHC kapag hindi pinayagan ang pagsusuri sa mga libro nito. Ang pagsusuri sa mga rekords ng PHC ay karapatan ng Philcomsat, na siyang may-ari ng 81% ng PHC. Maliwanag din ang layunin ng nasabing imbestigasyon dahil sa masamang nangyayari sa PHC. Ayon sa financial statements na isinumite ng PHC sa Philippine Stock Exchange, ang revenue ng kumpanya sa third quarter ng 2005 ay umabot sa P704,604M o mas mataas kaysa sa operating loss na mas P8.98 milyon noong 2004.Noong third quarter ng 2005, kumubra ang PHC ng P14.8M bilang interes sa pondo nito na naka-invest sa money market at sa mga banko, mas mababa ng 8.64% kaysa sa interest income na P15.99M noong 2005.Dahil dito, bumagsak ang net income ng kumpanya mula P7.01M noong 2004 hanggang P4.73M ngayong taon. Ayon kay Africa, ang gustong tutukan ng gagawing imbestigasyon ay ang paglaki ng mga ginagastang halaga para sa representation at entertainment gayong wala namang aktibong operasyon ang PHC maliban sa kumolekta ng tubo sa money market at renta sa pinauupahang condominium unit.</body>
<link>http://www.philstar.com/Article.aspx?articleId=312324&amp;publicationSubCategoryId=92</link>
</article>
<article>
<title>Palparan lusot na sa CA</title>
<author></author>
<date>
<month>December</month>
<day>15</day>
<year>2005</year>
</date>
<body>Nakalusot din sa kumpirmasyon ng Commission on Appointments (CA) ang kontrobersiyal na si Maj. Gen. Jovito Palparan makaraang aprubahan kahapon ang promosyon nito at 15 heneral kasama ang walong colonel. Gayunman, na-bypass naman ang kumpirmasyon ni AFP Chief of Staff Gen. Generoso Senga dahil sa &amp;quot;Hello Garci&amp;quot; scandal. Sa huling plenary session ng CA ngayong taon, sinermunan muna ng mga senador at kongresista sina Lt. Gen. Emmanuel Teodosio at Maj. Gen. Palparan bago inaprubahan ang promosyon ng mga ito. Sa kaso ni Gen. Teodosio, si Sen. Sergio Osme&amp;ntilde;a lamang ang nagrehistro ng negatibong boto dahil hindi nito maatim ang ginagawang pananahimik ng heneral kung bakit sinibak sa puwesto sa Lanao noong nakaraang halalan si Brig. Gen. Francisco Gudani. Sa kaso ni Palparan, tumutol din si Osme&amp;ntilde;a kasama sina Sen. Joker Arroyo at Bataan Rep. Antonio Roman dahil palagi umanong nakabuntot sa heneral ang multo ng political killings sa mga lugar na pinagsisilbihan nito. (Rudy Andal)</body>
<link>http://www.philstar.com/Article.aspx?articleId=312329&amp;publicationSubCategoryId=92</link>
</article>
<article>
<title>Saksi ni Jehovah may kombensiyon</title>
<author></author>
<date>
<month>December</month>
<day>15</day>
<year>2005</year>
</date>
<body>Idaraos ng mga Saksi ni Jehova ang isang serye ng mga kombensiyon sa ibat ibang panig ng Pilipinas na may temang &amp;quot;Godly Obedience&amp;quot;. Isa sa mga kombensiyong ito ay gagawin sa Metro Manila Assembly Hall of Jehovahs Witnesses sa Kaligayahan, Novaliches, QC sa Disyembre 16, 17, at 18, 2005. Dadalo sa sa pagtitipon ang mahigit 6,000 Saksi ni Jehova. Ayon kay Geoffrey Guevarra, circuit overseer ng mga Saksi ni Jehovah, itatampok sa kombensiyon ang turo ng Bibliya sa halaga ng pagsunod sa Diyos sa lahat ng salik ng ating buhay. Naniniwala ang mga Saksi ni Jehovah na ang pagsunod sa utos at gabay ng Diyos ang pinakamabuting paraan ng pamumuhay. Magbibigay rin ng mga praktikal na payo para sa mga pamilya at turo para sa mga kabataan. Inaanyayahan ang mga miyembro na dumalo sa libreng pagtitipon na ito.</body>
<link>http://www.philstar.com/Article.aspx?articleId=312331&amp;publicationSubCategoryId=92</link>
</article>
<article>
<title>Abat inaresto!</title>
<author></author>
<date>
<month>December</month>
<day>16</day>
<year>2005</year>
</date>
<body>Nagkaroon ng tensiyon kahapon sa Club Filipino sa Greenhills, San Juan matapos arestuhin ng mga elemento ng PNP-Criminal Investigation Group (CIDG) si dating Defense Sec. Fortunato Abat at mga miyembro ng Gabinete nito dahil sa pagtatatag ng transition government. Nasorpresa ang grupo ng 80-anyos na si Abat ng pasukin ng tinatayang 30 tauhan ng CIDG ang Waling-Waling function room kung saan nagkukuta ang grupo ng retiradong heneral at kunin sina Abat, dating ambassador Roy Se&amp;ntilde;eres, dating Budget sec. Salvador Enriquez at Atty. Charlie Serapio. Hindi namalayan ng grupo ang pagpasok ng mga miyembro ng CIDG na dumaan sa fire exit ng nasabing gusali. Nagkaroon ng bahagyang kaguluhan ng magtalo ang dalawang grupo dahil walang ipinakitang warrant of arrest ang CIDG sa naturang pag-aresto subalit sa bandang huli ay napilitan na ring sumama ang mga ito sa awtoridad. Nanatili namang kalmado si Abat na agad idiniretso sa Camp Crame sakay ng kulay pulang Isuzu Crosswind. Sa Camp Crame, ipinaliwanag ni PNP spokesman Chief Supt. Leopoldo Bataoil na ang grupo ni Abat ay isinailalim ng CIDG sa &amp;quot;citizens arrest&amp;quot; dahil sa pagtatatag ng transition government. Ayon kay Bataoil, bagaman walang warrant of arrest ay maaaring ipatupad ang citizens arrest dahil sa panggugulo sa gobyerno. Agad na isinailalim si Abat sa interogasyon kaugnay ng kasong sedisyon na kinakaharap ng mga ito sa Department of Justice (DOJ). Matatandaang nagtayo si Abat ng revolutionary transition government at iprinoklama ang sarili bilang ika-14 Pangulo ng Pilipinas kapalit ni Pangulong Arroyo. Nanawagan din ito sa sambayanang Filipino na lumabas na at magtipon-tipon sa Club Filipino upang sabay-sabay nilang sugurin ang Palasyo ng Malaca&amp;ntilde;ang upang ibaba si Pangulong Arroyo. Hinikayat din nito ang militar at pulisya na bumaligtad ng suporta sa gobyerno. Ayon kay DOJ Sec. Raul Gonzalez, bagaman sinabi niya na ayaw nang patulan ng pamahalaan si Abat dahil sa edad nito ay hindi naman maaaring basta na lamang manahimik ang gobyerno sa ginagawa nito. Hindi anya maaring gamiting dahilan ni Abat ang katandaan para maghikayat ng pag-aaklas laban sa gobyerno. (Joy Cantos, Edwin Balasa at Grace Amargo Dela Cruz)</body>
<link>http://www.philstar.com/Article.aspx?articleId=312457&amp;publicationSubCategoryId=92</link>
</article>
<article>
<title>Passport ni Garci dinoktor ng CIDG  Lacson</title>
<author></author>
<date>
<month>December</month>
<day>16</day>
<year>2005</year>
</date>
<body>Ibinunyag kahapon ni Sen. Panfilo Lacson na isang mataas na opisyal ng Philippine National Police (PNP) ang dumoktor&amp;quot; sa pasaporte ni dating Comelec Commissioner Virgilio Garcillano upang palabasin na hindi ito umalis ng bansa sa loob ng limang buwang pagtatago nito sa kainitan ng &amp;quot;Hello Garci&amp;quot; tape scandal. Sinabi ni Sen. Lacson, tumanggap siya ng impormasyon na isang Sr. Supt. Asher Dolina ng PNP-Criminal Investigation and Detection Group (CIDG) ang pumeke umano sa pasaporte ni Garcillano na iniharap ng Comelec official sa Kamara. &amp;quot;Our sources identified the official as Sr. Supt. Dolina. The passport was made to conform to Garcillanos statement that he never left the country. Were still investigating how he did it,&amp;quot; dagdag pa ni Lacson. Si Dolina ng CIDG-NCR ang namuno umano sa pagsalakay sa inuupahang bahay ni handwriting expert Segundo Tabayoyong sa Rizal noong Agosto 17. Wika pa ni Lacson, ang ginawang pamemeke sa pasaporte ni Garcillano upang palabasin na hindi ito umalis ng bansa ay posibleng makaapekto sa relasyon ng RP at Singapore matapos kumpirmahin ng Singapore authorities sa pamamagitan ng note verbale na dumating sa kanilang bansa si Garcillano noong July 14. &amp;quot;This now threatens to blow up into a high-level dispute between the government of 2 countries,&amp;quot; pahayag pa ng senador. Napag-alaman din ni Lacson na balak muling magtago sa publiko ni Garcillano at nakatakdang magtungo sa Cagayan de Oro bilang bahagi ng script na muling mawawala ang Comelec official para hindi makadalo sa imbestigasyon ng Senado. (Rudy Andal)</body>
<link>http://www.philstar.com/Article.aspx?articleId=312463&amp;publicationSubCategoryId=92</link>
</article>
<article>
<title>Ret. generals baka raw mag-aklas</title>
<author></author>
<date>
<month>December</month>
<day>16</day>
<year>2005</year>
</date>
<body>Nagbabala kahapon ang ilang mambabatas sa posibilidad na makisimpatya at gumawa ng negatibong hakbang laban sa gobyerno ang mga retiradong heneral dahil sa ginawang pag-aresto kay dating Defense secretary Fortunato Abat. Sinabi ni Muntinlupa Rep. Ruffy Biazon, dapat tiyakin ng Department of Justice na magiging malakas ang mga argumento nito sa paghahain ng kasong sedisyon laban kay Abat at sa iba pang mga kasamahan nito dahil kung lalabas aniya na mahina ang mga ebidensiya ay tiyak na marami ang makikisimpatiya dito mula sa kanyang mga dating kasamahan sa hanay ng militar na posibleng lumabas na rin para ihayag ang kanilang mga saloobin at sumali sa panawagan ni Abat. Iginiit ni Rep. Biazon na likas na sa mga Pilipino ang maawa at sumuporta sa mga underdog. Inihayag naman ng Partido ng Manggagawa at Sanlakas na sa kabila na hindi nila sinusuportahan ang proklamasyon at pagbuo ng rebolusyonaryong gobyerno, isa umanong pagpigil sa karapatan nito na magpahayag ng saloobin ang pamahalaan ang ginawang paghuli kay Abat. (Malou Rongalerios)</body>
<link>http://www.philstar.com/Article.aspx?articleId=312470&amp;publicationSubCategoryId=92</link>
</article>
<article>
<title>Aussie national na nanloko ng 6 Pinoy kinasuhan</title>
<author></author>
<date>
<month>December</month>
<day>16</day>
<year>2005</year>
</date>
<body>Ipinagharap ng kasong kriminal ng National Bureau of Investigation (NBI) ang isang Australian national sa Department of Justice (DoJ)-Manila Prosecutors Office dahil sa umanoy panloloko nito sa anim na Pinoy na nais mag-abroad. Sa tatlong pahinang complaint na isinumite ng NBI sa piskalya, isinampa ang kasong large scale illegal recruitment laban kay Sandra Lynette Daniels at ang umanoy kasabwat nitong si Marivic Canaway. Sa reklamo, nag-alok umano si Daniels at Canaway noong Dis. 9, 2005 ng trabaho sa mga biktimang sina Wilfredo Saballa, Erlindo Galagaran, Marionilo Autria, Fortunato Butihen Jr., Bernardino Tutor Jr., at Gerardo Diga bilang mga welder patungong Australia. Ginawa pa umano ni Daniels ang pag-iinterview nito sa mga biktima sa YMC International Manpower Services na pagmamay-ari naman ni Canaway. Subalit ng kanilang beripikahin sa Philippine Overseas Employment Administration (POEA) ay wala umanong job order ang nasabing kompanya at hindi otorisado na magpaalis at magpadala ng mga manggagawa sa Australia. Bunga nitoy agad na inaresto sina Daniels at Canaway noong Dis. 12, 2005 ng mga tauhan ng NBI sa pangunguna ni Atty. Alejandro Tenerife, habang isinasagawa ang interviews sa mga biktima. (Grace Amargo dela Cruz)</body>
<link>http://www.philstar.com/Article.aspx?articleId=312476&amp;publicationSubCategoryId=92</link>
</article>
<article>
<title>Cam, 2 pa tatanggalan ng security ng Senado</title>
<author></author>
<date>
<month>December</month>
<day>16</day>
<year>2005</year>
</date>
<body>Inihayag kahapon ni Senate President Franklin Drilon na aalisan na ng security ng Senado sa darating na Disyembre 19 ang jueteng witness na sina Sandra Cam at Wilfredo Mayor pati ang kontrobersiyal na witness sa &amp;quot;Hello Garci&amp;quot; na si Michael Angelo Zuce. Sinabi ni Sen. Drilon, hanggang Disyembre 19 (Lunes) ang ipinagkaloob na security ng Office of the Senate Sergeant at Arms (OSSAA) kina Cam, Mayor at Zuce. Kamakalawa ay nagtungo sa Senado ang 3 witness upang hilingin na pahabain ang pagkakaloob ng seguridad sa kanila. Sina Cam at Mayor ang tumestigo hinggil sa jueteng payola scandal kung saan ay isinangkot pa nito si Presidential Son at Pampanga Rep. Mikey Arroyo habang si Zuce naman ang tumestigo sa umanoy pandaraya ng kanyang tiyuhin na si dating Comelec Commissioner Virgilio Garcillano noong nakaraang May 2004 elections. Wala pa mang desisyon ang Senado kaugnay sa hinihinging extension para sa security ng tatlo. (Rudy Andal)</body>
<link>http://www.philstar.com/Article.aspx?articleId=312482&amp;publicationSubCategoryId=92</link>
</article>
<article>
<title>Abat, 3 pa tinuluyan</title>
<author></author>
<date>
<month>December</month>
<day>17</day>
<year>2005</year>
</date>
<body>Pormal nang sinampahan ng kasong kriminal ng Department of Justice (DOJ) si retired Gen. Fortunato Abat at tatlo pang kasamahan nito dahil sa itinatag na transition government. Gayunman, matapos ang mahigit 24 oras na pagkakakulong ay pinalaya rin kahapon sina Abat matapos maglagak ng tig-P12,000 piyansa. Isinampa ang kaso sa San Juan Metropolitan Trial Court. Nabatid sa resolusyon ng DOJ sa pangunguna ni Assistant Chief State Prosecutor Richard Anthony Fadullon, isinampa ang kasong inciting to sedition laban kay Abat, dating ambassador Roy Se&amp;ntilde;eres, dating Budget secretary Salvador Enriquez at Atty. Carlo Serapio matapos itayo ang revolutionary transition government at ideklara ang sarili bilang ika-14 Pangulo ng bansa. Hinikayat din umano ni Abat ang sambayanang Pilipino at ang AFP at PNP na mag-aklas laban sa gobyerno na mga sapat na basehan para isulong ang kaso. Gayundin ang pahayag umano ni Abat na &amp;quot;Step down PGMA and you have no moral authority to govern the country, hindi na dapat tumagal pa kahit isang segundo ang pamahalaang ito, karumal-dumal na pamahalaan,&amp;quot; ang ilan lamang anya sa nagdiin kay Abat sa kasong sedisyon. Binigyang-diin pa ni Fadullon na hindi kasalanan ang ginawang pagbatikos ng grupo ni Abat sa gobyerno, subalit ang pagsasabi umano nito na bumubuo sila ng transition government ang naging dahilan ng kaso, dahil sa posibleng magdulot ito ng pangamba sa publiko. (Grace Amargo Dela Cruz)</body>
<link>http://www.philstar.com/Article.aspx?articleId=312577&amp;publicationSubCategoryId=92</link>
</article>
<article>
<title>Life kay Hubert Webb, 5 pa kinatigan ng CA</title>
<author></author>
<date>
<month>December</month>
<day>17</day>
<year>2005</year>
</date>
<body>Kinatigan ng Court of Appeals (CA) ang habambuhay na hatol na ipinataw laban sa mga akusado sa Vizconde massacre case kabilang ang anak ni dating Sen. Freddie Webb. Sa ipinalabas na 76-pahinang desisyon ng CA 10th Division sa panulat ni Associate Justice Rodrigo Cosico, pinagtibay nito ang naunang hatol ni Para&amp;ntilde;aque RTC Judge Amelia Tolentino ng branch 274 kina Hubert Webb, Antonio Lejano, Michael Gatchalian, Hospicio Fernandez, Miguel Rodriguez at Peter Estrada dahil sa panggagahasa at pagpatay kay Carmela Vizconde at karumal-dumal na pagpaslang sa ina at kapatid nitong sina Estrelita at Jennifer. Sa ilalim ng ruling, ang kaso ay awtomatikong nirebisa ng CA bilang reviewer ng mga kasong nahahatulan ng habambuhay at parusang kamatayan. Bukod ditoy kinatigan rin ng CA ang parusang anim hanggang 12 taong pagkabilanggo na ipinataw sa pulis na si Gerardo Biong bilang accessory sa krimen dahil sa pagsunog nito sa mga ebidensiya. Ipinaliwanag sa desisyon na nabigo ang kampo ng depensa na mapatunayan ang umanoy pagiging bias ni Judge Tolentino sa paghawak sa kaso kung saan si Tolentino ay isa na ngayon sa mga Justices sa CA. Nabatid na hindi rin nagtagumpay ang mga akusado na sirain ang kredibilidad ng mga testigo sa kaso sa pangunguna ni Jessica Alfaro. Nilinaw pa ng CA na mga photocopy lamang ang iprinisintang plane ticket at pasaporte ni Webb sa korte at hindi naipakita ang mga orihinal na kopya nito. (Grace dela Cruz)</body>
<link>http://www.philstar.com/Article.aspx?articleId=312591&amp;publicationSubCategoryId=92</link>
</article>
<article>
<title>Oposisyon pumalag sa term extension</title>
<author></author>
<date>
<month>December</month>
<day>17</day>
<year>2005</year>
</date>
<body>Haharangin ng oposisyon ang panukala ng Constitutional Commission (ConCom) na itigil ang congressional at local elections sa 2007 at bigyan na lang ng tatlong taon na extension ang mga senador at kongresista para mapabilang sa parliamento. Ayon kina Sen. Panfilo Lacson at Minority Leader Aquilino Pimentel Jr., hindi magbabago ang posisyon ng oposisyon na harangin ang Charter change kahit na may kaakibat itong pabuya tulad ng term-extension. &amp;quot;Put plainly, it is organized bribery. The proposed term extension from 2007 to 2010 is just a come-on for lawmakers to agree to the parliamentary system. Not it is being dangled before us, but we should know better and we should resist the temptation,&amp;quot; wika ni Sen. Lacson. Sa taong 2007 matatapos ang termino ng mga senador na nahalal noong 2001 pati na ang mga miyembro ng Kamara. Inirekomenda ng ConCom ang term extension sa mga mambabatas hanggang 2010 upang mapasama sila sa Parliament. Malaki ang paniniwala ni Sen. Pimentel na ang mga rekomendasyong ito ay pakulo nina Pangulong Arroyo, dating Pangulong Fidel Ramos at House Speaker Jose de Venecia upang mapalambot ang damdamin ng mga senador laban sa Cha-cha. Dahil sa inaalok na term extension, lumilitaw lamang umano ang &amp;quot;pork barrel mentality&amp;quot; ng administrasyong Arroyo dahil kung dati ay development projects ang inaalok sa mga mambabatas ay term extension naman ngayon. (Rudy Andal)</body>
<link>http://www.philstar.com/Article.aspx?articleId=312592&amp;publicationSubCategoryId=92</link>
</article>
<article>
<title>Enuf is Enuf inilunsad</title>
<author></author>
<date>
<month>December</month>
<day>17</day>
<year>2005</year>
</date>
<body>Inilunsad ng grupong Empowered Nation United Front ang &amp;quot;ENUF is ENUF&amp;quot; campaign nito na siya umanong pipigil sa mga tangkang ibagsak ang rehimeng Arroyo. Ayon kay retired Gen. Eduardo Orpilla, convenor ng grupo at presidente ng Guardians Forces Brotherhood Against Crime International, Inc., ang kanilang samahan ay lumagda sa isang pakikipag-alyansa sa iba pang non-government organizations para labanan ang maruming pulitika na sumisira sa imahe ng bansa. Sinabi ni Orpilla na ilang pagkakataon nang tinangka ng oposisyon at destabilization forces na paalisin si Pangulong Arroyo sa pamamagitan ng Oakwood mutiny, impeachment at People Power subalit lahat nang itoy nabigo, kaya naniniwala ang grupo na panahon na para silay kumilos at labanan ang anumang planong guluhin ang gobyerno. &amp;quot;The nation has already suffered enough but their attempts are to no avail, the people are not supporting them, so why continue in bringing this government down, are they not reading the signs of the times, the people are not with them. their allies are not getting the significant number of people, I guess their attempts to overthrow the government is an exercise in futility and very absurd,&amp;quot; wika ni Orpilla. Nagbabala rin si Orpilla sa mga grupong nag-uudyok sa tao na magrebelde dahil may karapatan anya ang bawat mamamayan na ipagtanggol ang Saligang batas. Nakatakda anya sana nilang ipatupad ang citizens arrest sa grupo ni retired Gen. Fortunato Abat sa Club Filipino, subalit naunahan lamang anya sila ng CIDG.</body>
<link>http://www.philstar.com/Article.aspx?articleId=312601&amp;publicationSubCategoryId=92</link>
</article>
<article>
<title>MMFF tinawag ni Rep. Imee na Mother Lily Film Festival</title>
<author></author>
<date>
<month>December</month>
<day>17</day>
<year>2005</year>
</date>
<body>Binanatan ni Ilocos Norte Rep. Imee Marcos ang Metro Manila Film Festival (MMFF) dahil sa pagpayag magkaroon ng 5 entries ang Regal Films sa nasabing festival kaya maaari na anyang tawaging &amp;quot;Mother Lily Film Festival&amp;quot; ang nasabing okasyon. Ayon kay Marcos, labag sa Rule II, Sec. 4 ng MMFF ang nangyari dahil nakasaad dito na &amp;quot;only one sister company may be allowed to participate separately from its participating principal procedures. Noong nakaraang taon anya ay binanatan na mga independent filmmakers ang MMFF dahil sa pagpayag sa apat na entries ni Monteverde. &amp;quot;The MMFF obviously twisted its rules to accomodate Mother Lily, I have nothing against Mother, but independent procedures have lost faith in the MMFF,&amp;quot; ani Marcos. Kabilang sa mga entries ni Mother Lily sa MMFF ay ang Ako Legal Wife; Blue Moon; Shake Rattle and Roll; Nasaan Ka Nang Kailangan Kita at Mulawin. Sinabi ni Marcos na maliwanag na nagkakaroon ng monopolyo sa festival dahil sa 11 pelikula, 5 rito ay kay Mother Lily. Ang MMFF ay pinangungunahan ng Metro Manila Development Authority (MMDA) na naglalayong suportahan ang mga local film industry. (Malou Rongalerios)</body>
<link>http://www.philstar.com/Article.aspx?articleId=312605&amp;publicationSubCategoryId=92</link>
</article>
<article>
<title>Panukala sa Cha-cha plantsado na</title>
<author></author>
<date>
<month>December</month>
<day>17</day>
<year>2005</year>
</date>
<body>Isinumite na kahapon kay Pangulong Arroyo ng 54-kataong miyembro ng Constitutional Commission ang balangkas ng mga panukalang susog sa Konstitusyon pagkaraan ng tatlong buwang pagrerepaso at konsultasyon sa mamamayan. Nakapaloob sa panukala ang pagpapatupad ng isang parliamentary-federal gov't sa 2010. Sa sistemang Parliyamento, magkakaroon lang ng isang kapulungan na ang mga miyembro ay ihahalal mula sa mga distrito ng lalawigan, siyudad at Metro Manila na ibabatay sa bilang ng kanilang populasyon. Bibigyan sila ng 5-year term pero walang limitasyon ang kanilang pagtakbo sa halalan. Kailangang mamamayang Pilipino, residente ng kanyang distrito, tapos ng kolehiyo at hindi kukulangin sa 25 taong gulang sa panahon ng halalan.Ang unang eleksiyon sa ilalim ng bagong Konstitusyon ay sa ikalawang Lunes ng Mayo 2010. Nangangahulugan ito na ang termino ng lahat na halal na opisyal na matatapos sana sa 2007 ay palalawigin hanggang 2010. (Lilia Tolentino)</body>
<link>http://www.philstar.com/Article.aspx?articleId=312609&amp;publicationSubCategoryId=92</link>
</article>
<article>
<title>Suicide sa LRT tumataas</title>
<author>Ni Edwin Balasa</author>
<date>
<month>December</month>
<day>18</day>
<year>2005</year>
</date>
<body>Mas marami umano ang nagpapakamatay sa pamamagitan ng pagtalon sa riles ng Light Rail Transit (LRT) tuwing buwan ng Disyembre. Sa panayam kay LRTA Administrator Mel Robles, sinabi nito na batay sa kanilang historical data, tuwing buwan ng Disyembre ay tumataas ng halos 50 porsiyento ang bilang ng mga nagsu-suicide lalo na sa Line-1 ng LRT o yung biyaheng Monumento-Baclaran. Dahil dito, nagpatupad ang pamunuan ng LRT ng speed precautions o babaan ang bilis ng takbo ng tren upang maalalayan ang andar kapag malapit na ito sa istasyon na kung saan kadalasang lumulundag ang mga nagtatangkang magpakamatay. Ipinaliwanag nito na kapag papasok na ang tren sa bawat LRT station platforms ay tatakbo na lamang ito sa 15 kph upang agad na makapreno sakaling may magtangkang magpakamatay. &amp;quot;Karaniwan kasing bumubuwelo pa ang mga tao na tatalon sa LRT kaya bago pa man siya makatalon ng tuluyan o kahit na nakatalon na siya ay magagawa pa rin na makapreno dahil mabagal ang takbo ng tren,&amp;quot; pahayag ni Robles. Base sa data ng LRT, karaniwang mga kalalakihan ang nagpapakamatay sa pamamagitan ng pagtalon at pagpapasagasa. Bukod sa pagpapababa ng takbo ng tren ay pinahaba pa ng pamunuan ng LRT ng 30 minuto ang kanilang oras ng serbisyo upang mas lalong makapaglingkod sa publiko ngayong kapaskuhan.</body>
<link>http://www.philstar.com/Article.aspx?articleId=312709&amp;publicationSubCategoryId=92</link>
</article>
<article>
<title>Abat reresbak; PNP, DOJ kakasuhan</title>
<author></author>
<date>
<month>December</month>
<day>18</day>
<year>2005</year>
</date>
<body>Nakatakdang magsampa ng kontra-demanda ang grupo ni ret. Gen. Fortunato Abat laban sa mga kagawad ng Department of Justice (DOJ) at Philippine National Police (PNP) kaugnay ng umanoy illegal na pag-aresto sa mga ito. Ayon kay dating ambassador Roy Se&amp;ntilde;eres, hindi lamang mga pulis ang mananagot sa kanila kundi ang DOJ partikular si Justice Sec. Raul Gonzalez. Sinabi ni Se&amp;ntilde;eres na pinag-aaralan na ng kanilang grupo ang lahat ng legal na hakbang at nakikipag-usap na ang mga ito sa kanilang mga abogado upang maplantsa sa lalong madaling panahon ang kasong posibleng isampa nila sa Office of the Ombudsman. Matatandaan na inaresto noong Huwebes at kinasuhan ng inciting to sedition kinabukasan sina Abat, Se&amp;ntilde;eres, dating Budget Sec. Salvador Enriquez at Atty. Carlos Serapio sa &amp;quot;kuta&amp;quot; ng mga ito sa Club Filipino dahil sa pagtatatag ng revolutionary transition government. Gayunman, agad ding nakalaya ang apat matapos magpiyansa. Handa naman ang PNP na harapin ang anumang kaso na isasampa ng grupo ni Abat. Ayon kay CIDG-NCR Investigation Dvision chief, Insp. Joaquin Alva, hindi na nila ipinagtataka kung tambakan sila ng kaso ng mga abogado ni Abat dahil isa lamang anya itong taktika sa panig ng mga akusado. (Angie dela Cruz)</body>
<link>http://www.philstar.com/Article.aspx?articleId=312724&amp;publicationSubCategoryId=92</link>
</article>
<article>
<title>ConCom report bigyan muna ng pagkakataon</title>
<author></author>
<date>
<month>December</month>
<day>18</day>
<year>2005</year>
</date>
<body>Umapela kahapon ang Malaca&amp;ntilde;ang at Kamara sa oposisyon at iba pang kritiko na buksan ang isipan at ikonsidera ang naging ulat ng Consultative Commission (ConCom) ukol sa pag-amyenda sa 1987 Constitution. Nilinaw ni Press Secretary Ignacio Bunye na ang panukalang kanselahin ang local elections sa 2007 at palawigin ang panunungkulan ng mga halal na opisyal hanggang 2010 ay hindi pa pinal dahil idaraan pa ito sa debate. Ganito rin ang hiling nina Antique Rep. Exequiel Javier at Ilocos Sur Rep. Salacnib Baterina na nagsabing dapat bigyan muna ng pansin at pag-aralan muna ng Senado ang mga rekomendasyon ng ConCom partikular sa non-elections proposal sa 2007 na binuo para masiguro na magiging maayos ang transition o paglilipat sa parliamentary government. Ayon kay Javier, pinag-aralan at tinalakay mabuti ng mga miyembro ng ConCom ang kanilang mga panukalang pagbabago at ipinakita ng mga delegado ang kanilang dedikasyon, kumpiyansa at pagsusumikap para masunod ang Dis. 15 deadline na ibinigay sa kanila para matapos ang kanilang ginawang pag-aaral at makabuo ng mga rekomendasyon. Sinabi pa ni Javier na pag-aaralan mabuti ng Kamara ang naturang rekomendasyon at inaasahang makakasama sa kanilang gagawing deliberasyon sa Cha-cha pagpasok ng bagong taon. Inihayag naman ni Baterina na inaasahan na nila ang pagkontra ng ilang kritiko at detractors ng Pangulo sa ConCom report kabilang na ang pag-aakusa dito bilang puppet o rubber stamp ng Palasyo. Subalit sa halip anya na maging kritiko sa panukala ng ConCom, ang dapat anyang gawin ng mga ito ay pag-aralan ang panukala ng komisyon at hayaan ang Kongreso na pag-aralan din ito. (Lilia Tolentino/Malou Rongalerios)</body>
<link>http://www.philstar.com/Article.aspx?articleId=312725&amp;publicationSubCategoryId=92</link>
</article>
<article>
<title>Oblation Run nagtuturo ng kabastusan  Sen. Nene</title>
<author></author>
<date>
<month>December</month>
<day>18</day>
<year>2005</year>
</date>
<body>Kabastusan at kahalayan umano ang itinuturo ng taunang &amp;quot;Oblation Run&amp;quot; ng University of the Philippines (UP) at walang naibibigay na edukasyon o kaalaman sa mga estudyante. Ayon kay Senate Minority Leader Aquilino Pimentel, Jr., hindi niya makita ang rason kung bakit kinakailangan ng kalalakihang estudyante na tumakbo ng walang saplot sa katawan maliban sa maskara sa mukha. Dahil dito kaya hiniling kahapon ni Sen. Pimentel sa pamunuan ng UP na magpaliwanag kung bakit hinahayaan nilang tumakbo ng nakahubad ang mga estudyanteng kasama sa taunang &amp;quot;Oblation Run sa loob ng school campus sa Quezon City. &amp;quot;I ask the UP administration why they allow students to publicly go naked and display their private parts. What benefit does this public institution, paid by peoples money, get out of it?&amp;quot; wika ni Pimentel. Ang Oblation Run ay taunang tradisyon sa UP na ginagawa ng Alpha Phi Omega (APO) fraternity. Ang mga nakahubad na fraternity members ay tumatakbo sa paligid ng Palma Hall tangan ang streamers o placards na naglalaman ng mga napapanahong isyu. Sa isinagawang Oblation Run noong nakaraang Huwebes, 20 kalalakihang estudyante ang nakilahok sa taunang tradisyon subalit ang nakatawag ng pansin dito ay ang pagsulpot ng dalawang kababaihan na nakahubad at ang suot lamang ay ang maskara at mahabang kulay abong wig. (Rudy Andal)</body>
<link>http://www.philstar.com/Article.aspx?articleId=312734&amp;publicationSubCategoryId=92</link>
</article>
<article>
<title>Erap balik-Tanay</title>
<author></author>
<date>
<month>December</month>
<day>18</day>
<year>2005</year>
</date>
<body>Ibinalik bago mananghali kahapon sa resthouse sa Tanay, Rizal si dating Pangulong Joseph Estrada mula sa bahay ng kanyang inang si Do&amp;ntilde;a Mary sa North Greenhills, San Juan. Itoy matapos mailibing na ang nakatatandang kapatid nitong si Antonio Ejercito noong Biyernes na namatay dahil sa colon cancer sa San Juan Medical Center noong nakalipas na Linggo. Matatandaang pinayagan ng Sandiganbayan Special Divsion si Erap na makapunta sa burol ng kanyang kapatid sa Sanctuario de San Jose sa Greenhills noong Huwebes at matulog sa bahay ng kanyang ina pagkatapos. Bumalik muli ito sa simbahan para sa pre-burial mass ng umaga ng Biyernes subalit hindi naman pinayagan na sumama sa funeral procession dahil sa seguridad nito. Samantala sa Disyembre 24, mula alas-5 ng hapon hanggang Disyembre 25 ng alas-5 rin ng hapon, si Estrada ay maaaring manatili sa ospital upang madalaw muli ang kanyang ina o pumunta sa bahay nito na nasa Kennedy st., Greenhills, o kung nasaan man naroon si Do&amp;ntilde;a Mary. Para sa kanyang request na New Years pass, lalabas ng kanyang rest house si Estrada sa Disyembre 31 sa alas-5 ng hapon upang muling makapiling ang kanyang ina sa bahay nito sa Kennedy st. at babalik sa Tanay sa Enero 1, 2006, sa alas-5 ng hapon. Si Estrada ay nakaharap sa kasong plunder sa Sandiganbayan at kasalukuyang naka-house arrest sa villa ng pamilya Estrada sa Tanay. (Malou Rongalerios)</body>
<link>http://www.philstar.com/Article.aspx?articleId=312739&amp;publicationSubCategoryId=92</link>
</article>
<article>
<title>P2.41-B Xmas bonus sa SSS pensioners</title>
<author></author>
<date>
<month>December</month>
<day>18</day>
<year>2005</year>
</date>
<body>Ipinalabas na ng Social Security System (SSS) ang P2.41 bilyong pondo bilang Christmas bonus sa mahigit isang milyong pensioners nito para sa taong 2005. Ayon sa SSS, ang naturang Xmas Bonus ay mas mataas nang P196 milyon kumpara noong 2004. Sinabi ni SSS President at Chief Executive Officer Corazon dela Paz, ang 95.3 percent ng pensions ay inilagay sa bank accounts ng may 1,051.890 pensioners at 2.4 percent ay naipadala sa pamamagitan ng tseke sa may 26,871 pensioners. &amp;quot;It is our small way of making Christmas more meaningful to our pensioners, &amp;quot; pahayag ni dela Paz. Ang SSS ay may 25 miyembro nationwide kasama na ang mahigit isang milyong pensioners para sa retirement, disability at death claims. Pinayuhan din ni dela Paz ang mga pensioners na ugaliing magpa-update sa alinmang SSS branch malapit sa kanilang lugar upang hindi makaiwas sa temporary suspension ng kanilang mga pension. &amp;quot;Retirement pensioners must report on their birthday or in the month when the first received their pension, while survivors pensioners in the month when the member died, and disability pensioners on the date when they first received their pensions,&amp;quot; paalala ni dela Paz. (Angie dela Cruz)</body>
<link>http://www.philstar.com/Article.aspx?articleId=312742&amp;publicationSubCategoryId=92</link>
</article>
<article>
<title>Mark Jimenez balik-Pinas</title>
<author>Nina Butch Quejada at Ellen Fernando</author>
<date>
<month>December</month>
<day>19</day>
<year>2005</year>
</date>
<body>Matapos mapagdusahan ang kasong tax fraud at illegal campaign contribution sa Amerika, nakauwi na rin ng bansa kahapon si dating 6th District Manila Rep. Mark Jimenez. Si Jimenez, Mario Crespo sa tunay na buhay, ay dumating sa Ninoy Aquino International Airport (NAIA) dakong alas-12 ng tanghali mula sa Detroit, Michigan lulan ng Northwest Airlines flight NW 071. Siya ay inaasahang darating noong Sabado ng umaga subalit hindi natuloy bunga ng masamang lagay ng panahon dahilan upang magpalipas ito ng gabi sa Nagoya, Japan. Sa kanyang arrival statement, pinasalamatan ni Jimenez ang kanyang mga taga-suporta at humingi siya ng kapatawaran sa mga taong nasaktan niya ang damdamin. Subalit taliwas sa inaasahan ng mga pulitiko at supporters nito, sinabi ni Jimenez na magreretiro na siya sa magulong mundo ng pulitika na naging daan ng kanyang pagkakakulong sa Amerika. Si Jimenez ay naipatapon sa US sa ilalim ng &amp;quot;extradition treaty&amp;quot; noong 2002 matapos mapatunayang nagkasala sa tax evasion at illegal campaign contribution sa kandidatura ni dating US president Bill Clinton. Nang tanungin naman tungkol kay dating Justice sec. Hernando &amp;quot;Nani&amp;quot; Perez, sinabi ni Jimenez na ipagdarasal na lamang niya ito. &amp;quot;Kung si Nani Perez ang inyong tatanu- ngin, ito lang ang sasabihin ko, kung nagdarasal siya para sa akin, ako nagdarasal din sa kanya sabay kaming nagdadasal. Alisin na natin ang galit at away. Magkaisa na lang tayo dahil pare-pareho tayong Pilipino,&amp;quot; ani Jimenez. Sinalubong ang dating kongresista ng kanyang mga kaibigang sina Surigao Rep. Prospero Pichay at Manila Rep. Joey Hizon kung saan inendorso nito ang kandidatura ni Hizon bilang bagong mayor ng Maynila at si Pichay bilang bagong senador.</body>
<link>http://www.philstar.com/Article.aspx?articleId=312870&amp;publicationSubCategoryId=92</link>
</article>
<article>
<title>Pinoy nurse mas patok sa Saudi</title>
<author></author>
<date>
<month>December</month>
<day>19</day>
<year>2005</year>
</date>
<body>Tila nag-iba na ang taste ng mga Arabo sa mga nurses na ipinadadala ng bansa dahil mula sa dating pagtaas ng mga naha-hire na Pinay nurses ay serbisyo naman ng mga lalaking nurse ang in-demand ngayon sa Saudi Arabia. Ito ang nabatid mula sa report ng Embahada ng Pilipinas sa Riyadh, Kingdom of Saudi Arabia dahil sa pagtaas ng nabibigyan ng visa sa mga lalaking nurse mula sa Pilipinas at malaki naman ang pagbaba sa mga kinukuhang Pinay nurses. Ayon kay Ambassador Bahnarim A. Guinomla, noong 2003 umaabot lamang sa 13 visas ang na-grant sa lalaking nurse subalit nitong taong 2004 ay umakyat sa 100 visas ang nabigyan at sa 2005 ay lalo pang tumaas sa 152 visas sa mga Pinoy nurses. Samantalang ang visas na ipinalabas para sa babaeng nurse noong 2003 ay umabot sa 1,395. Tumaas naman ng 2,288 nitong nakalipas na taon habang bumaba nga- yong 2005 sa 1,641. Gayunman, hindi sinabi sa report kung ano ang cut-off month para sa taong ito. (Ellen Fernando)</body>
<link>http://www.philstar.com/Article.aspx?articleId=312882&amp;publicationSubCategoryId=92</link>
</article>
<article>
<title>Oblation Run di bastos  Sen. Kiko</title>
<author></author>
<date>
<month>December</month>
<day>19</day>
<year>2005</year>
</date>
<body>Ipinagtanggol kaha- pon ni Senate Majority Leader Francis Pangilinan ang taunang &amp;quot;oblation run&amp;quot; sa University of the Philippines (UP) matapos batikusin ito ni Senate Minority Leader Aquilino Pimentel, Jr. Ayon kay Sen. Pangilinan, naging UP Student Council president, tradisyon na ang ginagawang oblation run ng mga miyembro ng Alpha Phi Omega (APO) fraternity. Hindi anya kabastusan ang ginagawang pag- takbo ng hubot hubad ng mga miyembro ng APO dahil bahagi lamang ito ng kanilang freedom of expression na nakasaad sa ating Konstitusyon. Kamakalawa ay binira ni Sen. Pimentel ang oblation run dahil kabastusan at kahalayan umano ang itinuturo nito at walang naibibigay na edukasyon o kaalaman sa mga estudyante. Dahil dito kaya hiniling ni Pimentel sa pamunuan ng UP na magpaliwanag kung bakit hinahayaan nilang tumakbo ang kalalakihang estudyante ng walang saplot sa katawan maliban sa maskara sa mukha. Ang Oblation Run ay taunang tradisyon sa UP na ginagawa ng APO fraternity. Ang mga nakahubad na frat members ay tumatakbo sa paligid ng Palma Hall tangan ang streamers o placards na naglalaman ng mga napapanahong isyu. Sa isinagawang oblation run noong nakaraang Huwebes, 20 fratmen ang nakilahok subalit ang nakatawag ng pansin dito ay ang pagsulpot ng dala-wang kababaihan na nakahubad at ang suot lamang ay ang maskara at mahabang kulay abong wig. (Rudy Andal)</body>
<link>http://www.philstar.com/Article.aspx?articleId=312885&amp;publicationSubCategoryId=92</link>
</article>
<article>
<title>Overseas absentee voting pinalakas</title>
<author></author>
<date>
<month>December</month>
<day>19</day>
<year>2005</year>
</date>
<body>Sa kabila ng posibilidad na walang eleksyon na magaganap sa 2007, patuloy pa rin ang Comelec sa pagpapalakas sa Overseas Absentee Voting matapos na bigyan ng extension ang pagpapatala ng mga Pilipino sa ibayong dagat hanggang Agosto 31, 2006. Inihayag ng Comelec Committee on Overseas Absentee Voting, bukas ang rehistrasyon sa mga Pilipino sa ibayong-dagat na 18-anyos sa darating na Mayo 24, 2007, mga may-hawak ng dual citizenship at mga muling kumuha ng Philippine citizenship. Bukas rin ito sa mga immigrants o mga Pinoy na nagdesisyon na manatili at maging tahanan na ang ibang bansa. Para naman sa mga overseas absentee voter na nagparehistro noong 2003 ngunit hindi nakaboto nitong 2004 elections, hindi na kailangan pang magparehistro muli ngunit kailangan nang bumoto sa 2007 upang hindi mabura ang kanilang pangalan sa listahan ng Comelec. Kung nakarehistro naman noong 2003 ngunit madedestino sa iba pang bansa sa Mayo 14, 2007, makakaboto pa rin ito kung magsusumite ng letter of request sa embahada ng Pilipinas sa bansang kinaroroonan para sa paglilipat ng registration record ng botante. Matatandaan na nanganganib na ipagliban ang 2007 elections base sa rekomendasyon ng 55 miyembro ng Constitutional Commission (Con-Com) panel na binuo ni Pangulong Arroyo. Itoy upang gamitin umano ang magagastos na pondo sa eleksyon sa pagpapaunlad ng bansa at ituloy na lamang ang eleksyon sa 2010. Kasalukuyang hawak na ng Pangulo ang naturang rekomendasyon na nakatakda namang isumite sa Kongreso at Senado upang kanilang pag-aralan at pagtibayin. (Danilo Garcia)</body>
<link>http://www.philstar.com/Article.aspx?articleId=312893&amp;publicationSubCategoryId=92</link>
</article>
<article>
<title>Pagsakay ng libre ng MMDA enforcers sa bus at jeep idinepensa ni Bayani</title>
<author></author>
<date>
<month>December</month>
<day>19</day>
<year>2005</year>
</date>
<body>Ipinagtanggol kahapon ni Metropolitan Manila Development Authority (MMDA) Chairman Bayani Fernando ang mga traffic enforcers na naka-uniporme na sumasakay ng libre sa mga bus at jeep. Ayon kay Fernando, hindi dapat kondenahin ang mga enforcer na mahilig sumakay ng libre dahil mismo ang mga tsuper at konduktor ang nanlilibre sa kanila o hindi naniningil ng pasahe. Ito anya ay bilang pagpapakita nila at pagbibigay ng konsiderasyon sa mga enforcer dahil malaki ang naitutulong ng mga ito sa mga tsuper sa pagmamantina ng daloy ng trapiko. Sila anya ang tumutulong kapag nagkakaroon ng mga aksidente, umulan man at umaraw upang tuparin lamang ang kanilang tungkulin sa lansangan. Bagaman hindi naman kinukunsinti ni Fernando ang pagsakay ng libre ng mga enforcer, dapat aniya ay magbayad din ang mga ito kahit hindi sila sinisingil ng pamasahe. Ang reaksiyon ni Fernando ay kaugnay sa natatanggap niyang reklamo sa ilang motorista na hindi nagbabayad ng pasahe sa bus at jeep ang mga naka-unipormeng traffic enforcer. (Lordeth Bonilla)</body>
<link>http://www.philstar.com/Article.aspx?articleId=312901&amp;publicationSubCategoryId=92</link>
</article>
<article>
<title>Ceasefire sa CPP-NPA ok sa Senado</title>
<author></author>
<date>
<month>December</month>
<day>19</day>
<year>2005</year>
</date>
<body>Pabor ang Senado sa mungkahi ng militar na magkaroon ng ceasefire sa hanay ng mga rebeldeng Communist Party of the Philippines-New Peoples Army (CPP-NPA) ngayong Kapaskuhan. Sinabi nina Senate Minority Leader Francis Pangilinan at Senate Minority Leader Aquilino Pimentel Jr., ang lahat ng pamamaraan tungo sa kapayapaan ay kanilang sinusuportahan upang tuluyang makamit ang minimithi nating katahimikan. Ayon kay Sen. Pangilinan, walang masama kung tutugunan din ng liderato ng CPP-NPA ang inilalatag na &amp;quot;Christmas truce&amp;quot; ng militar bilang paggalang sa panahon ng Kapaskuhan. Sa panig naman ni Sen. Pimentel, ang lahat ng hakbang tungkol sa tuluy-tuloy na kapayapaan ay sinusuportahan ng oposisyon lalo na ang hakbang upang tuluyang maresolba ang rebelyon sa bansa. Pinag-aaralan na ng liderato ng AFP ang paghahain ng unilateral military ceasefire at sa sandaling aprubahan ito ay ang Palasyo ang maghahayag ng mga detalye. Noong nakaraang taon ay nagdeklara ang pamahalaan ng 21-day unilateral ceasefire sa hanay ng CPP-NPA. (Rudy Andal)</body>
<link>http://www.philstar.com/Article.aspx?articleId=312902&amp;publicationSubCategoryId=92</link>
</article>
<article>
<title>Marcos fund ginamit ng NIA sa irigasyon</title>
<author></author>
<date>
<month>December</month>
<day>19</day>
<year>2005</year>
</date>
<body>Binigyang linaw ng Presidential Agrarian Reform Council (PARC) ang diumanoy ilegal na paggamit ng P541-bilyong kayamanan ni dating Pangulong Marcos noong nakaraang eleksyon, na hindi maaring mangyari sapagkat ang pera ay ginamit dalawang buwan matapos ang eleksiyon. Sinabi ni Agrarian Reform Undersec. Jeffrey Galan na ang halagang nakalaan sa Agrarian Reform Fund (ARF) ay para sa paggawa ng mga irigasyon sa ibat ibang panig ng bansa sa pamamagitan ng National Irrigation Authority (NIA). Ang NIA ay isa sa mga nagpapatupad na ahensiya ng CARP na maaaring makakuha ng pondo mula sa ARF sa ilalim ng Comprehensive Agrarian Reform Law (CARL) upang mapasigla ang programa sa support services delivery sa buong bansa. Sa nasabing halaga, P500-M ang naipalabas para sa Special Allotment Release Order (SARO) para sa capital outlay samantalang ang ibang bahagi ay para sa operational support. Binigyang-diin ng PARC na P120-M ng P500-M allotment na pinalabas para sa mga proyekto sa irigasyon ay aktuwal na ginugol noong Agosto 2004, matagal nang tapos ang eleksyon. Ang subastahan para sa mga proyekto ay ginawa mula Mayo hanggang Hulyo ng nasabing taon.</body>
<link>http://www.philstar.com/Article.aspx?articleId=312903&amp;publicationSubCategoryId=92</link>
</article>
<article>
<title>Wycoco yumao na</title>
<author></author>
<date>
<month>December</month>
<day>20</day>
<year>2005</year>
</date>
<body>Yumao na kagabi si National Bureau of Investigation (NBI) director Reynaldo Wycoco matapos ang 18 araw na nasa comatose stage ito sa Manila Doctors Hospital. Ayon kay Dr. Dante Morales, medical director ng Manila Doctors Hospital, bandang alas-6:16 kagabi ng pumanaw ang NBI director kasunod ang mabilis na pagtibok ng puso at humantong sa cardiac arrest matapos mawalan ng oxygen ang utak nito dala ng inter-cerebral hemorrhage. Sinabi ni Dr. Morales, bunsod na rin ng kumplikasyon kung kayat hindi na nila naisalba pa ang malubhang kondisyon ni Wycoco. Isinugod si Wycoco, 59 anyos, noong Nobyembre 23 ng tanghali sa nasabing pagamutan matapos na mag-collapse ito at makaranas ng mild stroke habang nakikipagpulong sa NBI headquarters. Sa pananatili nito sa Intensive Care Unit ng pagamutan ay hindi na ito nakausap at nagkaroon ng malay sa loob ng 18 araw hanggang sa bawian ito ng buhay kagabi. (Danilo Garcia at Ludy Bermudo)</body>
<link>http://www.philstar.com/Article.aspx?articleId=313005&amp;publicationSubCategoryId=92</link>
</article>
<article>
<title>Terror Bill no way  Joker</title>
<author></author>
<date>
<month>December</month>
<day>20</day>
<year>2005</year>
</date>
<body>Malayong maipasa agad ng Senado ang Anti-Terrorism bill na minamadali ng Palasyo na idinidikta ng Estados Unidos kay Pangulong Arroyo. Ayon kay Sen. Joker Arroyo, ang pagdidikta ni US President George Bush sa bansa para isulong ang naturang batas ay malayong mangyari kailanman dahil hindi ito angkop sa sitwasyon ng Pilipinas at masasagasaan nito ang karapatan ng bawat Pinoy. Wika pa ni Sen. Arroyo, ang US anti-terrorism bill ay mapapaso na nga sa Disyembre 31 ng taong ito at ang ilan sa mga probisyon dito ay lumalabag sa karapatan ng mga Amerikano kayat kahit na nais pa itong palawigin pa ng US House of Representatives ay tinutulan ito ng US Senate. Nagtataka din si Arroyo kung bakit pilit na isinusubo ng US ang probisyong ito sa Palasyo gayung tinalikuran na ito ng kanyang mismong Senado. Sinabi pa ng mambabatas, maging sa ginanap na Association of Southeast Asian Nation (ASEAN) meeting sa Kuala Lumpur kung saan dumalo si PGMA ay walang maipakitang batas ang mga kasapi ng nasabing asosasyon. Idinagdag pa ni Sen. Arroyo, walang karapatan ang Estados Unidos na ipagpilitan sa atin ang isang batas na maging sa kanilang bansa ay ayaw ng ipasa. &amp;quot;If the ASEAN countries are unwilling to enact an anti-terror bill and Pres. Bush does not and cannot egg them on, why single out the Philippines to do what other ASEAN countries dont want to do? It would seem that the Philippines is only the whipping boy of Bush. Why should this be so,&amp;quot; wika pa ng mambabatas. (Rudy Andal)</body>
<link>http://www.philstar.com/Article.aspx?articleId=313014&amp;publicationSubCategoryId=92</link>
</article>
<article>
<title>Tigilan ang Cha-Cha  Drilon</title>
<author></author>
<date>
<month>December</month>
<day>20</day>
<year>2005</year>
</date>
<body>Hinamon kahapon ni Senate President Franklin Drilon ang Palasyo na tigilan na nito ang pagpipilit na baguhin ang saligang batas sa pamamagitan ng isang Constitutional Commission dahil lumalabas ang tunay na kulay nito na naglalayong bilhin ang mga mambabatas. Sinabi ni Sen. Drilon, ang alok ng Palasyo sa pamamagitan ng Abueva Commission na palawigin ang termino ng 3 taon ng mga mambabatas at local government officials ay malinaw na nangangahulugan lamang na nakapaloob pa rin ang personal na interes. &amp;quot;We challenge Malaca&amp;ntilde;ang to do away with this because it is immoral for Congress and Senate, it is a pure bribery. The recommendation of the Abueva Commission to do away the 2007 election validates our fear that political self-interest will get into the way on the ammendment of the constitution-the same must be rejected ouright,&amp;quot; wika pa ni Drilon. Sinabi naman ni dating Sen. Vicente Sotto III na isang panlilinlang sa taumbayan ang balak ng Palasyo na baguhin ang ating konstitusyon. Hiniling naman ng Palasyo sa mga kongresista at senador na tigilan na nito ang pambabatikos sa ConCom at ang binabalangkas na pag-amyenda sa konstitusyon. (Rudy Andal/Lilia Tolentino)</body>
<link>http://www.philstar.com/Article.aspx?articleId=313019&amp;publicationSubCategoryId=92</link>
</article>
<article>
<title>Kapalit ni Davide hihirangin ni PGMA</title>
<author></author>
<date>
<month>December</month>
<day>20</day>
<year>2005</year>
</date>
<body>Inaasahang hihirang na si Pangulong Arroyo ng bagong Chief Justice anumang araw sa linggong ito kapalit ng nagretirong si Chief Justice Hilario Davide. Tatlong senior justices ng Korte Suprema ang inirekomenda ng Judicial and Bar Council (JBC) kay Pangulong Arroyo upang maging kapalit ni Davide na kinabibilangan nina Associate Justices Reynato Puno, Artemio Panganiban at Leonardo Quisumbing. Pinarangalan at pinuri ni Mrs. Arroyo ang nagretirong chief justice dahil sa huwaran nitong paglilingkod, katapatan at pagpapairal ng patas na batas. &amp;quot;We share the publics recognition and high regard for him for setting the standard for the judiciary as an examplar of upright conduct in clear view of everyone, and profound wisdom that touches all, rich or poor, young or old,&amp;quot; dagdag pa ni Mrs. Arroyo. Ipinamamadali naman ng mga kongresista kay PGMA ang pagpili ng magiging kapalit ni Davide bilang pinuno ng Supreme Court. Sinabi nina Eastern Samar Rep. Marcelino Libanan at Zamboanga del Sur Rep. iIidro Real, dapat igalang ng taumbayan kung sinoman ang mapili ng Pangulo bilang kapalit ni Davide. (Lilia Tolentino/Malou Rongalerios)</body>
<link>http://www.philstar.com/Article.aspx?articleId=313024&amp;publicationSubCategoryId=92</link>
</article>
<article>
<title>4-day ceasefire pinag-aaralan ng Palasyo</title>
<author></author>
<date>
<month>December</month>
<day>20</day>
<year>2005</year>
</date>
<body>Pinag-aaralan ng Malaca&amp;ntilde;ang ang pagpapatupad ng 4 na araw na ceasefire sa panahon ng Pasko at Bagong Taon, ayon kay Executive Secretary Eduardo Ermita. Sinabi ni Sec. Ermita, ang pagpapatupad ng limitang apat na araw na tigil-putukan sa hanay ng mga rebeldeng New Peoples Army (NPA) ay para maipagdiwang ng mapayapa ang Pasko. Wika pa ni Ermita, pinag-aaralan pa ng Palasyo ang pagpapatupad ng limitadong ceasefire mula Disyembre 24-25 at Disyembre 31-Enero 1. Inirekomenda naman ng liderato ng Armed Forces of the Philippines (AFP) sa Palasyo ang pagpapatupad ng pinakamaikling ceasefire. Ang rekomendasyon ng AFP ay 2-araw lamang na ceasefire sa mismong araw ng Pasko at Bagong Taon. Sinabi pa ng AFP, ayaw kasi nilang magamit ng mga rebelde ang pagpapatupad ng unilateral ceasefire. (Lilia Tolentino/Joy Cantos)</body>
<link>http://www.philstar.com/Article.aspx?articleId=313031&amp;publicationSubCategoryId=92</link>
</article>
<article>
<title>Turn-over ng nalinis na riles sa Northrail</title>
<author></author>
<date>
<month>December</month>
<day>20</day>
<year>2005</year>
</date>
<body>Inaasahan ni Northrail president Jose Cortes Jr. ang turn-over ng Bulacan properties mula National Housing Authority (NHA) sa North Luzon Railways Corporation (Northrail) sa linggong ito. Sinabi ni Transportation Undersecretary Cortes, sa Disyembre 22 ang formal turn-over ng NHA sa Bulacan properties ng PNR na nalinis na nila mula sa mga informal settlers. Ayon kay Cortes, ito na lamang ang kanilang hinihintay upang tuloy-tuloy na ang pagsisimula ng konstruksyon ng Northrail project mula Caloocan City hanggang Malolos, Bulacan. Bukod dito, wika pa ni Cortes, anumang araw sa linggong ito ay isusumite na rin ang preliminary design sa riles ng China National Machinery and Equipment Group (CNMEG). Ipinaliwanag pa ng Northrail president, tatlong taon ang target date para matapos ang Phase 1 ng Northrail project mula Caloocan hanggang Malolos.</body>
<link>http://www.philstar.com/Article.aspx?articleId=313035&amp;publicationSubCategoryId=92</link>
</article>
<article>
<title>Panganiban bagong SC Chief Justice</title>
<author>Ni Rudy Andal</author>
<date>
<month>December</month>
<day>21</day>
<year>2005</year>
</date>
<body>Hinirang na kagabi ni Pangulong Arroyo si Justice Artemio Panganiban bilang kapalit ni Hilario Davide na nagretiro kamakalawa. Ang pagkakatalaga kay Panganiban ay inanunsiyo ng Malaca&amp;ntilde;ang bunsod na rin ng mga panawagang madaliin ang pagtatalaga ng bagong Punong Hukom. Ayon kay Senate President Franklin Drilon, mahalaga na pangalanan na ni Pangulong Arroyo ang hahalili kay Davide dahil na rin sa tambak ang mga maseselang kaso sa Korte Suprema na kailangang madesisyunan agad. Tinukoy ni Drilon ang Executive Order 464 at ang Calibrated Preemptive Response (CPR) na pawang ibinaba ng Pangulo na ayon sa kanya ay nakabinbin pa ang apela sa Korte. Ang EO 464 ay naglalayong busalan ang bibig ng mga taong-gobyerno para huwag magsalita sa pagdinig ng dalawang kapulungan habang ang CPR naman ay paninikil sa karapatan ng matahimik at payapang protesta sa kalsada. Ibinaba ang 464 sa kainitan ng pagdinig sa Senado at Kongreso sa akusasyong katiwalian sa administrasyon partikular na ang mga kaanak ng Pangulo kasabay na rin ng pagbaba ng CPR. Kabilang din sa mga pinagpilian sina Senior Associate Reynato Puno at Justice Leonardo Quisumbing. Sinabi ni Drilon na maselan ang magiging papel ng Chief Justice dahil na rin sa ibat ibang kaso na may kinalaman sa kinabukasan ng bansa kaya dapat italaga ito ng Pangulo.</body>
<link>http://www.philstar.com/Article.aspx?articleId=313143&amp;publicationSubCategoryId=92</link>
</article>
<article>
<title>168 Mall gustong ipasara</title>
<author></author>
<date>
<month>December</month>
<day>21</day>
<year>2005</year>
</date>
<body>Wala umanong dahilan para ipasara ang 168 Mall sa Divisoria na nagsisilbing malaking tulong sa mamimili na naghahanap ng murang paninda lalo na ngayong kapaskuhan. Ito ang naging panawagan kahapon ni Ilocos Norte Rep. Imee Marcos matapos na magreklamo ang ilang malalaking malls sa kamaynilaan laban sa 168 Mall. Ayon kay Marcos, ang sunud-sunod na raid na ginagawa ng Bureau of Immigration sa mga illegal alien na may-ari ng mga stall sa Divisoria ay dahil sa pressure umano mula sa mayayamang may-ari ng malalaking malls. Sinabi ni Marcos na malinaw na apektado ang tubo ng mga mall sa pagsulpot ng 168 Mall kaya patuloy naman ang ginagawang operations ng BI laban sa mga Intsik na nagtitinda dito. Sakim sa tubo aniya ang mga may-ari ng malalaking malls kaya gusto nilang ipasara ang 168 Mall sa Divisoria. (Malou Rongalerios)</body>
<link>http://www.philstar.com/Article.aspx?articleId=313159&amp;publicationSubCategoryId=92</link>
</article>
<article>
<title>Labi ni Wycoco nasa Crame na</title>
<author></author>
<date>
<month>December</month>
<day>21</day>
<year>2005</year>
</date>
<body>Dinala na kahapon sa Camp Crame ang labi ni yumaong National Bureau of Investigation (NBI) Director Reynaldo Wycoco kung saan binigyan ito ng funeral honors. Dinagsa ng mga kaanak, kaibigan at kasamahan sa trabaho ang burol ni Wycoco, 59, na binawian ng buhay noong Biyernes matapos ang 26 araw o halos isang buwang pagka-coma bunga ng hemorrhagic stroke sa Manila Doctors Hospital. Dinala ang bangkay sa Funeraria Paz sa Araneta Ave., Quezon City kung saan ito magdamag na ibinurol. Sa Sabado ng umaga ay ililipat ang bangkay sa NBI gym bago ilibing sa Libingan ng mga Bayani. Wala pang napipili si Pangulong Arroyo na kapalit ni Wycoco. Ayon kay Press Secretary Ignacio Bunye, habang wala pang nahihirang ang Pangulo ay mananatiling officer-in-charge muna si Deputy Director Nestor Mantaring. Una nang napaulat na dalawang retiradong general ng Philippine National Police (PNP) ang umanoy nag-aagawan sa puwesto ni Wycoco. Sinabi ni Bunye na sinuman ang mahirang ng Pangulo na ipapalit kay Wycoco ay dapat lamang na ipagpatuloy nito ang mga nasimulang programa ng dating NBI director. Si Wycoco ay miyembro ng Phil. Military Academy (PMA) Class 1968 at naging &amp;quot;number two man&amp;quot; ng PNP bilang Deputy for Administration at naging mahigpit na kalaban ni dating PNP Chief at ngayoy Sen. Panfilo Lacson. Bago napuwesto sa NBI, na-assign si Wycoco sa ibat ibang police regions ng PNP partikular na sa National Capital Regional Police Office (NCRPO). Siya rin ang itinuturing na darling of the press ng media na nagkokober sa police beats sa Metro Manila at Camp Crame dahil sa pagiging mahusay itong public information officer bago nakamit ang pinaka-aasam na tatlong estrelya sa balikat. Noong 2001, kabilang si Wycoco sa mga matataas na opisyal ng PNP na bumaligtad ng suporta sa pinatalsik na si dating Pangulong Joseph Estrada. Nang maging pangulo si Arroyo ay nagretiro ito sa PNP at itinalaga naman bilang NBI director. Samantala, dinaos kahapon ng NBI ang pinakamalungkot nilang Christmas party. Inilagay naman sa half-mast ang bandila ng Pilipinas sa NBI compound at DOJ bilang pagdadalamhati sa pagkawala ni Wycoco. (Joy Cantos/Lilia Tolentino/Doris Franche/Danilo Garcia)</body>
<link>http://www.philstar.com/Article.aspx?articleId=313160&amp;publicationSubCategoryId=92</link>
</article>
<article>
<title>Pinas gumastos ng $5.6-B sa gamot</title>
<author></author>
<date>
<month>December</month>
<day>21</day>
<year>2005</year>
</date>
<body>Nangunguna ang Pilipinas sa listahan ng mga bansang nasa Southeast Asia na may mataas na drug spending kung saan gumastos ito ng $5.6 bilyon para sa pagbili ng gamot sa nakalipas na limang taon. Ito ang inihayag ni Rep. Junie Cua matapos ang isinagawang pag-aaral ng Department of Trade and Industry (DTI), non-government organizations (NGOs) at pharmaceutical groups. Sa nasabing pag-aaral, ang bansa ay gumastos ng $1.247-B para sa gamot noong 1997; $1.012B noong 1998; $1.183B noong 1999; $1.118B noong 2000 at $1.062B noong 2001. Sinundan naman ito ng bansang Indonesia na gumastos ng $4.417B para sa limang taon; pangatlo ang Thailand na may drug spending na $3.810B; Hong Kong, $1.931B; Malaysia, $1.407B at Singapore, $1.094B. Sinabi ni Cua na ang malaking drug spending ng Pilipinas ay dala na rin sa kamahalan ng gamot na ibinebenta sa mga pribadong drug stores sa bansa. Inihalimbawa nito ang mga gamot na Bactrim na ang generic name ay cotrimoxazole na isang anti-bacterial; Adalat retard (nifedipine), Ventolin, liprotropic lopid at hydantoin dilantin. (Malou Rongalerios)</body>
<link>http://www.philstar.com/Article.aspx?articleId=313168&amp;publicationSubCategoryId=92</link>
</article>
<article>
<title>TRO vs POTC prexy ibinasura</title>
<author></author>
<date>
<month>December</month>
<day>21</day>
<year>2005</year>
</date>
<body>Ibinasura ng Sandiganbayan ang pagtatangka ng grupo ni Manuel Nieto Jr. na buhayin ang temporary restraining order (TRO) na pinalabas ngunit dagling pinawalang-bisa ng hukuman laban sa grupo nina Erlinda Bildner at Victor Africa, chairperson at presidente, ayon sa pagkakasunod ng Philippine Overseas Telecomunication Corp. (POTC) and Philippine Communications Satellite Corp. (Philcomsat). Nagpasya ang Sandiganbayan na panindigan ang desisyon na ipawalang-bisa ang TRO noong Oktubre 18, o wala pang isang buwan mula nang ito ay palabasin. Dahil dito, nanatili ang grupo nina Bildner at Africa na siyang nagpapatakbo sa POTC at Philcomsat. Pinawalang bisa ng hukuman ang TRO matapos na matuklasan na kuwestiyonable ang mga ebidensiya na ginamit ni Enrique Locsin miyembro ng grupo ni Nieto, sa pagsasampa ng reklamo laban kina Bildner at Africa. Isa sa mga umanoy palpak na ebidensiya ni Locsin ay ang kautusan ng Securities and Exchange Commission noong Agosto 20, 2004 na nagdeklarang legal ang POTC at Philcomsat stockholders meeting na isinagawa ng grupo ni Nieto para ihalal ang kanilang sarili sa board of directors ng dalawang kumpanya. Hindi ipinaalam ni Locsin sa Sandiganbayan na ang nasabing kautusan ng SEC ay sinuspinde ng Court of Appeals sa pamamagitan ng TRO noong Agosto 31, 2004, na pinalawig sa pamamagitan ng preliminary injunction noong Oktubre 25, 2004. Dahil sa desisyon ng Court of Appeals ay nanatili sa kanilang puwesto ang board at management na pinangungunahan nina Bildner at Africa. Samantala, sa pag-aaral na isinagawa ng Sandiganbayan sa reklamo ni Locsin ay natuklasan ng hukuman ang ginawang paglilihim nito kaya pinawalang-bisa ang TRO laban sa grupong Bildner-Africa. Ang sinadyang paglilingid sa hukuman ng mahalagang impormasyon ay ibinulgar nina Victoria de los Reyes and John Benedict Sioson, mga corporate secretaries ng POTC at Philcomsat, sa kanilang petisyon na parusahan si Locsin at ang kanyang abugadong si Sikini Sabastilla sa salang contempt o paglapastangan sa hukuman. At dahil nanatiling may bisa ang injunction na pinalabas ng CA laban sa grupo ni Nieto, hiniling nina de Los Reyes at Sioson sa Sandiganbayan na i-dismiss ang reklamo ni Locsin.</body>
<link>http://www.philstar.com/Article.aspx?articleId=313172&amp;publicationSubCategoryId=92</link>
</article>
<article>
<title>RSM bomber pa tiklo!</title>
<author></author>
<date>
<month>December</month>
<day>22</day>
<year>2005</year>
</date>
<body>Isa pang miyembro ng Rajah Solaiman Movement (RSM) terrorist group na inatasang magsagawa ng pambobomba sa Metro Manila maging sa katatapos na Southeast Asian Games ang nasakote ng mga operatiba ng Intelligence ng Armed Forces of the Philippines (ISAFP) sa operasyon sa Makati City. Sa ginanap na press briefing sa Camp Aguinaldo, kinilala nina Anti-Terrorism Task Force Information and Legal Affairs Chief Atty. Ricardo Blancaflor at AFP-Southcom Chief Lt. Gen. Edilberto Adan ang nasakoteng RSM member na si Mohammad Guiman, alyas Arwin. Si Arwin ay iniharap sa media kasama ang unang nadakip na lider ng RSM na si Pio de Vera, alyas Ismael de Vera/ Leo Obogne na nasakote naman sa Zamboanga City kamakailan. Si de Vera ay siyang ipinalit sa naunang nabitag na si dating RSM leader Hilarion del Rosario, alyas Ahmad Santos. Ayon sa mga opisyal, sa isinagawa nilang tactical interrogation ay nabatid na may planong magsagawa ng pambobomba sa idinaos na SEA Games si Arwin partikular na sa venue nito sa Metro Manila kaya hindi kaagad nila inanunsiyo sa layuning baka magpanik ang mga delegado. Ang RSM ay binubuo ng mga Kristiyanong nagpa-convert sa Muslim na may ugnayan sa mga lokal na teroristang Abu Sayyaf at Jemaah Islamiyah terrorist. Sinabi naman ni Adan na ang nasabing terorista umano ang siyang nagsu-supply sa Abu Sayyaf ng mga sangkap ng pampasabog na ginamit sa pambobomba sa Superferry 14 sa Manila Bay noong Pebrero 2004 na ikinasawi ng daang katao. Samantala ang nadakip na suspect ang itinuturong pinagmulan ng bomba na ginamit sa Valentines day bombing sa mga lungsod ng Makati, General Santos at Davao City na ikinasawi ng walo katao. Lumilitaw pa sa inisyal na imbestigasyon na ang JI terrorist ang nagpopondo sa pagpapasabog ng RSM. (Joy Cantos)</body>
<link>http://www.philstar.com/Article.aspx?articleId=313291&amp;publicationSubCategoryId=92</link>
</article>
<article>
<title>Taga-NBI ang ipalit kay Wycoco!</title>
<author></author>
<date>
<month>December</month>
<day>22</day>
<year>2005</year>
</date>
<body>Hiniling kahapon ng isang opisyal ng National Bureau of Investigation (NBI) kay Pangulong Arroyo na ikonsidera ang isang &amp;quot;insider&amp;quot; sa ahensiya na humalili sa namayapang si Director Reynaldo Wycoco. Itoy kasabay ng paglutang ng mga pangalan ng mga opisyales ng pamahalaan at pulisya na sinasabing itinutulak ang sarili at ng mga kaibigang pulitiko para humalili kay Wycoco. Sinabi ni NBI spokesman Atty. Rico Diaz, desisyon umano ng Pangulo ang pagpili ng bagong director ng ahensiya at igagalang nila kahit sino pa ang matalaga dahil nangangahulugang ito ang sa palagay niyay pinakamagaling at kuwalipikado sa trabaho. Ngunit hiniling ni Diaz sa Pangulo na ikonsidera naman ang mga magagaling na opisyales sa loob ng NBI na nakakaalam sa sistema ng pagpapatakbo ng ahensiya at buo ang suporta ng mga tauhan at opisyales. Ibinigay nito ang pangalan ni Asst. Director at kasalukuyang officer-in-charge na si Atty. Nestor Mantaring na siyang pinaka-nararapat sa posisyon. Lumutang ang mga pangalan nina dating PNP chief, Director Gen. Edgar Aglipay, retired Gen. Reynaldo Berroya, Manila Police District Director, C/Supt. Pedro Bulaong at Davao City Mayor Rodrigo Duterte. Si Aglipay ay nagparamdam umano kay Executive Secretary Eduardo Ermita, habang si Berroya ay kilalang malapit umano kay First Gentleman Mike Arroyo. Si Bulaong naman ay kilalang tagapagtanggol ng Malaca&amp;ntilde;ang laban sa anumang uri ng kilos-protesta at umanoy dikit din sa Pangulo, habang inirekomenda naman ni Davao Oriental Rep. Joel Mayo Almario na kilalang kaalyado ng administrasyon, si Duterte dahil sa kakayahan nito sa pagsugpo sa kriminalidad. Sa mga nabanggit na pangalan, wala sa mga ito ang isang abogado na siyang tatak ng mga opisyales ng NBI. (Danilo Garcia)</body>
<link>http://www.philstar.com/Article.aspx?articleId=313303&amp;publicationSubCategoryId=92</link>
</article>
<article>
<title>13 convict binigyan ng 90-day reprieve</title>
<author></author>
<date>
<month>December</month>
<day>22</day>
<year>2005</year>
</date>
<body>Labintatlong bilanggo sa death row ang pinagkalooban ni Pangulong Arroyo ng 90 araw na pagpapalawig ng petsa ng pagpapataw ng parusang bitay. Ang mga bilanggo na nakatakdang bitayin sa Enero 2, 2006 subalit ipinagpaliban sa Abril 3 ay sina Ireneo Padilla, rape; Renato Dizon, robbery w/rape at Tomas Marcellena, 3 counts of rape. Nakatakda namang bitayin sa Abril 10 mula sa Enero 9, 2006 sina William Alpe, rape; Fernando Villanueva, Jr., rape at Pamfilo Quison, multiple murder na ipinagpaliban sa Abril 17. Itinakda naman sa Abril 17 mula sa Enero 16, 2006 ang pagbitay kina Pablo Santos, rape at Jimmy Jacob, rape; mula Enero 23, 2006 sa Abril 24 sina Rodelio Aquino, rape; Geronimo Borromeo, qualified rape; Juan Carinaga, rape mula Enero 24, 2006 sa Abril 24 at Roberto Madera, rape mula Enero 30, 2006 sa Mayo 2. Inirekomenda naman ni Executive Secretary Eduardo Ermita sa Pangulo ang conditional pardon sa apat na may edad nang bilanggong lalaki at 5 lola na 70-anyos pataas ang mga edad. (Lilia Tolentino)</body>
<link>http://www.philstar.com/Article.aspx?articleId=313307&amp;publicationSubCategoryId=92</link>
</article>
<article>
<title>EO 464 at CPR hamon kay Chief Justice Panganiban</title>
<author></author>
<date>
<month>December</month>
<day>22</day>
<year>2005</year>
</date>
<body>Iginiit kahapon ni Sen. Edgardo Angara na ito ang tamang panahon para resolbahin ng bagong Supreme Court Chief Justice Artemio Panganiban ang constitutionality ng ipinapatupad na Executive Order 464 at Calibrated Preemptive Response (CPR). Sinabi ni Sen. Angara, kailangang maresolba ng high tribunal sa pamumuno ni Justice Panganiban ang dalawang kontrobersiyal na kautusang ito ng Palasyo. Ayon kay Angara, nakakahadlang sa trabaho ng Senado at Kamara ang EO 464 dahil hindi nakakadalo sa imbestigasyon ng Kongreso ang mga opisyal ng gobyerno. Wika pa ng mambabatas, dapat na ring resolbahin ang legalidad ng ipinapairal na CPR ng ating kapulisan sa pagharap nila sa mga demonstrador. Samantala, pormal na nanumpa kahapon kay Pangulong Arroyo si Panganiban. Si Panganiban, 69, ay magsisilbi lamang ng 11 buwan dahil magreretiro na rin ito sa Disyembre 6, 2006 para sa mandatory retirement na 70-anyos. (Rudy Andal/Lilia Tolentino)</body>
<link>http://www.philstar.com/Article.aspx?articleId=313316&amp;publicationSubCategoryId=92</link>
</article>
<article>
<title>Solon sa mga senador: Hindi kami bayaran</title>
<author></author>
<date>
<month>December</month>
<day>22</day>
<year>2005</year>
</date>
<body>Nakaambang maghalo ang balat sa tinalupan sa pagitan ng mga kongresista at senador matapos palagan ni House Deputy Speaker for Mindanao Gerry Salapuddin ang pagiging ipokrito at pamumulitikang ginawa ni Sen. Ralph Recto na binayaran umano ng Malaca&amp;ntilde;ang ang isang miyembro ng Kamara para suportahan ang panukalang pagbabago sa Saligang Batas. Sinabi ni Salapuddin na tila nakakalimutan na nang mga senador na taumbayan ang may huling kapasyahan kung tatanggapin o ibabasura ang anumang pagbabago sa sistema ng pamahalaan. &amp;quot;Anybody can oppose certain idea or policy but let us not brand or accuse him or her as a communist or terrorist. Likewise, if anybody agrees or supports the proposal of the Palace because it is good for our political stability and economic well-being must not be branded as puppet or bought by the Palace,&amp;quot; pahayag ni Salapuddin. (Malou Rongalerios)</body>
<link>http://www.philstar.com/Article.aspx?articleId=313318&amp;publicationSubCategoryId=92</link>
</article>
<article>
<title>Dayuhan wala raw k manghimasok sa pulitika ng Pinas</title>
<author></author>
<date>
<month>December</month>
<day>22</day>
<year>2005</year>
</date>
<body>Pinalagan kahapon ng mga mambabatas ang ginawang freedom ratings ng isang dayuhang organisasyon sa Pilipinas kung saan ibinatay lamang ang pagtatasa sa mga paratang at akusasyon sa umanoy dayaan sa nakalipas na halalan. Ayon kina Para&amp;ntilde;aque Rep. Eduardo Zialcita at Zamboanga del Sur Rep. Isidro Real, walang &amp;quot;k&amp;quot; o karapatang manghimasok sa pulitika ng bansa ang mga dayuhan. Anila, hindi makatarungan ang ginawang pagtatasa ng dayuhang organisasyon sa Pilipinas kung saan binigyan nito ang bansa ng gradong &amp;quot;partly free&amp;quot; mula sa dating &amp;quot;free&amp;quot;. Kinastigo rin ng mga kongresista ang ginawang basehan ng nasabing organisasyon dahil ang ginamit na usapin ay tanging ang Presidential Electoral Tribunal lamang ng Pilipinas ang maaaring magresolba sa nasabing reklamo. Ayon naman kay Real, tila lahatang panig ang ginawang pagtatasa ng Freedom House sa Pilipinas dahil wala naman itong ginamit na siyentipikong pamamaraan kung papaano magbibigay ng grado. Inihalimbawa pa ng kongresista ang ginawang pahayag ng mahigit sa 100 foreign observers sa nakalipas na halalan kung saan kolektibong sinabi ng mga ito na naging malinis at maayos ang naganap na eleksiyon sa bansa. (Malou Rongalerios)</body>
<link>http://www.philstar.com/Article.aspx?articleId=313324&amp;publicationSubCategoryId=92</link>
</article>
<article>
<title>Paskong ratratan!</title>
<author></author>
<date>
<month>December</month>
<day>23</day>
<year>2005</year>
</date>
<body>Walang planong magdeklara ng ceasefire o tigil-putukan ang New Peoples Army (NPA) sa Pasko at Bagong Taon. Ayon kay NPA spokesman Gregorio &amp;quot;Ka Roger&amp;quot; Rosal, hindi sila magdedeklara ng ceasefire dahil hindi anya nila mapapalagpas ang umanoy walang habas na pag-atake at pagpatay ng militar sa mga lider ng militanteng grupo. Sinabi ni Ka Roger na sa loob ng nakalipas na 10 buwan ay umaabot sa 110 ang pinatay na mga militante habang nito lamang nakalipas na Disyembre 16 ay apat na aktibista ang napaslang. Binatikos din ni Ka Roger ang gobyerno dahil umano sa kawalan ng interes na ipagpatuloy muli ang peace talks sa kanilang hanay. Muli ring nagbanta si Ka Roger na ipagpapatuloy ng kanilang samahan ang kanilang pinalakas na opensiba laban sa tropa ng pamahalaan sa buong bahagi ng bansa. Sinabi pa nito na hindi sila titigil sa paghahasik ng terorismo hanggang hindi naibabagsak sa puwesto si Pangulong Arroyo. Bilang reaksiyon, sinabi naman ni AFP Deputy Chief of Staff Lt. Gen. Samuel Bagasin na nakahanda sila sa banta ng komunistang grupo. Binigyang-diin pa ng opisyal na sakali mang katigan ni Pangulong Arroyo ang ceasefire sa Pasko at Bagong Taon ay mananatili ang kanilang tropa sa &amp;quot;defensive position&amp;quot; at pagpapatrulya sa mga lugar na balak paghasikan ng terorismo ng NPA upang bigyang proteksiyon ang taumbayan at maging ang kanilang mga ari-arian. Una nang inirekomenda ng Armed Forces of the Philippines (AFP) sa Malaca&amp;ntilde;ang na ipatupad ang ceasefire sa Pasko at Bagong Taon sa hanay ng NPA, subalit tinanggihan ng rebeldeng grupo. (Joy Cantos at Tony Sandoval)</body>
<link>http://www.philstar.com/Article.aspx?articleId=313454&amp;publicationSubCategoryId=92</link>
</article>
<article>
<title>Outsider di pauupuin sa NBI</title>
<author></author>
<date>
<month>December</month>
<day>23</day>
<year>2005</year>
</date>
<body>Nagsimula nang kumilos ang mga &amp;quot;career&amp;quot; agents ng National Bureau of Investigation (NBI) at isang &amp;quot;text campaign&amp;quot; ang kanilang ipinakalat na naglalayong iparating kay Pangulong Arroyo ang napipintong demoralisasyon sa ahensiya sakaling isa na namang opisyal ng pulisya ang mapipiling kahalili ng namayapang si Director Reynaldo Wycoco. Ayon sa source ng NBI na humiling huwag ipabanggit ang pangalan, naglunsad na ng text brigade ang kanyang mga kasamahan upang iligtas umano ang ahensiya kung saan ang Pangulo ang destinasyon ng mensahe. Nakasaad sa text message ang; &amp;quot;Pls. Text GMA at 09178398462 at 09188398462 to campaign, Pls Stop demoralizing NBI. Stop appointing a policeman as NBI director!... Pls Pass to save NBI&amp;quot;. Ayon sa source, sobra na ang pulitika sa loob ng ahensiya at hindi na nila kaya na patakbuhin pa ito ng isang &amp;quot;outsider&amp;quot;. Nangangamba rin umano ang mga ahente na matatagurian ng &amp;quot;Palace political tool&amp;quot; ang ahensiya kung isa na namang outsider ang mapipili ng Pangulo. Hindi rin umano patas kung isang outsider ang mahihirang lalo na at hindi ito abogado o isang CPA (certified public accountant) sa isang ahensiya na pawang mga nagpakadalubhasa sa law at accounting bago nag-umpisa sa pinakamababang posisyon bilang agent. Samantala, dumating na dakong alas-10:30 ng umaga sa NBI gym ang labi ni Wycoco buhat sa dalawang araw na pananatili nito sa PNP Headquarters sa Camp Crame, Quezon City. Sinalubong ni NBI officer-in-charge Atty. Nestor Mantaring ang yumaong director na nagsilbi sa ahensiya ng apat na taon. Agad na dinagsa ng mga kawani ng ahensiya ang burol nito bilang huling sulyap sa kanilang naging pinuno. Magtatagal ng dalawang araw sa NBI ang mga labi ni Wycoco bago ihatid sa huli nitong hantungan sa Libingan ng mga Bayani sa Disyembre 24, 10:45 ng umaga. (Danilo Garcia)</body>
<link>http://www.philstar.com/Article.aspx?articleId=313457&amp;publicationSubCategoryId=92</link>
</article>
<article>
<title>Bolante nilaglag ng Rotary</title>
<author></author>
<date>
<month>December</month>
<day>23</day>
<year>2005</year>
</date>
<body>Naghugas-kamay kaagad ang Rotary International matapos ilaglag ng samahan si dating Agriculture Undersec. Jocelyn &amp;quot;Joc-Joc&amp;quot; Bolante at sabihing hindi naman ito kailangan sa Rotary International headquarters activities sa Evanston, Illinois, USA. Tugon ito ni Rotary International president Carl-Wilhelm Stenhammar sa pamamagitan ni RI general secretary Ed Futa sa liham ni Sen. Ramon Magsaysay, Jr., chairman ng Senate committee on agriculture and food, na nag-imbestiga sa P728 million fertilizer fund scam na kinasasangkutan ni Bolante. Ayon kay Mr. Futa, hindi naman obligado si Bolante na magtungo sa RI headquarters sa Illinois upang makibahagi sa mga aktibidad ng RI gaya ng naging katwiran nito na kaya hindi nakadalo sa mga pagdinig ng komite ni Sen. Magsaysay ay dahil sa mayroon itong naunang commitment sa Rotary. Si Bolante ay District governor ng Rotary. Lumiham si Magsaysay kay RI president Stenhammar upang hingin ang tulong ng Rotary International upang mapadalo sa susunod na Senate hearing si Bolante kaugnay ng fertilizer scam. Inaabangan naman ng mga tauhan ng Bureau of Immigation at Senate sergeant-at-arms si Bolante sa pagbabalik nito sa bansa dahil sa ipinalabas na arrest order ni Senate President Franklin Drilon laban dito sanhi ng pagkabigo nitong sumipot sa Senate inquiry. (Rudy Andal)</body>
<link>http://www.philstar.com/Article.aspx?articleId=313467&amp;publicationSubCategoryId=92</link>
</article>
<article>
<title>Justice Puno nagdamdam kay GMA</title>
<author></author>
<date>
<month>December</month>
<day>23</day>
<year>2005</year>
</date>
<body>Inamin ni Supreme Court (SC) Senior Associate Justice Reynato Puno na nasaktan siya sa ginawang pagbalewala ni Pangulong Arroyo sa kanyang nominasyon bilang kapalit ng nagretirong si Chief Justice Hilario Davide, Jr. Sa ipinalabas na press statement na may lagda ni Justice Puno, ibinulalas nito ang sakit na kanyang naramdaman hinggil sa hindi pagkaluklok at hindi nasunod ang tradisyon sa pagpili ng chief justice. Ngunit ipinaliwanag ng mahistrado na may plano ang Dakilang Lumikha para sa lahat ng tao at naniniwala siyang hindi marunong sumugal ang Diyos sa bawat kapalarang itinadhana sa indibiduwal. &amp;quot;The Almighty has a plan for all us and I agree that the All Seeing Eye does not play that with our destinies, Indeed, even pain has a purpose,&amp;quot; sabi ng mahistrado. Taliwas sa naglabasang ulat, mariin namang itinanggi ni Justice Puno na hindi siya kailanman magreretiro sa kanyang tungkulin at hihintayin ang pagtatapos ng kanyang termino hanggang May 17, 2010. Kasabay nito ay binati rin ng mahistrado ang bagong talagang Chief Justice Artemio Panganiban na magsisilbi sa hudikatura sa loob lamang ng 11 buwan o hanggang Disyembre 7, 2006. (Grace dela Cruz)</body>
<link>http://www.philstar.com/Article.aspx?articleId=313470&amp;publicationSubCategoryId=92</link>
</article>
<article>
<title>Extension pass ni Erap binasura</title>
<author></author>
<date>
<month>December</month>
<day>23</day>
<year>2005</year>
</date>
<body>Ibinasura ng Sandiganbayan Special Division ang kahilingang ekstensyon sa paglabas ni dating Pangulong Joseph Estrada sa Pasko at Bagong Taon. Sa dalawang pahinang resolusyon, walang nakitang basehan o grounds ang anti-graft court para sa kahilingang ekstensiyon sa 48 hour pass na ibinigay nito kay Estrada. &amp;quot;The court finds no cogent reason to amend the Dec. 14 resolution. The court arrived what it considered the most reasonable arrangement, primarily taking into consideration the age condition of the mother of the former president and our time-honored tradition during Christmas Season,&amp;quot; nakasaad sa resolusyon. Nauna ng pinayagan ng korte na makalabas si Estrada sa kanyang villa sa Tanay, Rizal sa Disyembre 24, alas-5 ng hapon at pinababalik naman ng alas-5 rin ng hapon ng Disyembre 25. Pinayagan din ng Sandiganbayan si Erap na makalabas sa Disyembre 31, alas-5 ng hapon at makabalik kinabukasan ng ganoon ding oras. Nauna nang hiniling ni dating senador Rene Saguisag, abogado ni Estrada sa korte na payagan si Erap na makapag-extend ng kanyang pananatili sa No.1 Polk st., Greenhills, San Juan hanggang alas-7 ng umaga ng Enero 2. Sa isinumiteng urgent manifestation, sinabi ni Saguisag na nais ni Estrada na makadalo sa reunion ng family Estrada na gaganapin sa kanilang bahay sa San Juan. (Malou Rongalerios)</body>
<link>http://www.philstar.com/Article.aspx?articleId=313476&amp;publicationSubCategoryId=92</link>
</article>
<article>
<title>Wag sisihin ang media</title>
<author></author>
<date>
<month>December</month>
<day>23</day>
<year>2005</year>
</date>
<body>Hindi kasalanan at hindi dapat isisi ng anti-corruption consultant ng gobyerno na si Tony Kwok ang media sa negatibong perception ng ibang bansa na grabe ang korupsiyon sa Pilipinas. Sinabi ni Para&amp;ntilde;aque Rep. Roilo Golez na hindi dapat isisi ni Kwok sa mga mamamahayag kung hindi binibigyan ng pansin ng media ang mga achievements ng gobyerno laban sa korupsiyon. Nauna ng inihayag ni Kwok sa isang press conference na ang pagkakasama ng Pilipinas sa pinaka-corrupt na bansa ay hindi scientific dahil ibinase lamang ito sa perception o pananaw na ang pinagmulan ay ang media. Ayon naman kay Golez, hindi dapat ang media ang sisihin ni Kwok sa negatibong pananaw sa Pilipinas dahil hindi naman ito ang reponsable sa mga naging kapalpakan ng gobyerno. Idinagdag pa ng kongresista na hindi ang media ang may kasalanan sa conscienceless planning execution ng multi-billion fertilizer fund scam; Garci tape scandal at pagtaas ng kaso ng kidnapping at carjacking nitong 2005. (Malou Rongalerios)</body>
<link>http://www.philstar.com/Article.aspx?articleId=313477&amp;publicationSubCategoryId=92</link>
</article>
<article>
<title>Tigil muna ang pulitika!</title>
<author></author>
<date>
<month>December</month>
<day>24</day>
<year>2005</year>
</date>
<body>Inawat muna ng Malaca&amp;ntilde;ang si dating Pangulong Fidel Ramos laban sa mga kritisismo dahil hindi raw ito ang oras at panahon para sa pulitika. Ang apela ay ginawa ng Palasyo kasunod ng babala ng dating Pangulo na kakalas siya ng suporta kay Pangulong Arroyo dahil sa planong kanselahin ang halalan sa 2007. Ayon kay Press Secretary Ignacio Bunye, ang panukalang &amp;quot;no elections&amp;quot; ay isa lang opsiyon at ito naman ay daraan para sa isang proseso sa pamamagitan ng Constituent Assembly na bubuuin ng Kongreso. Sinabi ni Bunye na ang tao rin naman ang siyang magpapasya sa mga panukalang baguhin ang Saligang batas sa pamamagitan ng plebisito. Sinabi ni Ramos na ang planong huwag magkaroon ng halalan sa 2007 ay isang malaking kamalian at kundi babaguhin ng Pangulo ang panukalang ito hanggang Bagong Taon, hindi na niya susuportahan si Arroyo. Ang suporta ni Ramos kay Arroyo noong Hulyo ang siyang itinuturing na nakapagligtas sa administrasyon sa pagkabuwag kaugnay ng tumitinding panawagan noon na magbitiw ang Pangulo. Sinabi ni Bunye na hindi dapat na kaligtaan na ang mga panukalang Charter Change na ginawa ng Consultative Commission ay mayroong mahahalagang mga repormang pangkabuhayan at pampulitika. (Lila Tolentino)</body>
<link>http://www.philstar.com/Article.aspx?articleId=313588&amp;publicationSubCategoryId=92</link>
</article>
<article>
<title>FVR, JDV at Lacson vs Gloria</title>
<author></author>
<date>
<month>December</month>
<day>24</day>
<year>2005</year>
</date>
<body>Hinimok kahapon ni Sen. Panfilo Lacson sina dating Pangulong Ramos at House Speaker Jose de Venecia na makipag-alyansa sa kanya upang labanan ang nilulutong &amp;quot;no elections&amp;quot; sa taong 2007 na magpapahaba ng term sa lahat ng elected officials sa bansa. Tahasang sinabi kahapon ni Sen. Lacson na naisahan ni Pangulong Arroyo sina Ramos at de Venecia Jr. dahil wala pala itong balak na bumaba sa puwesto sa taong 2007 kapag nakalipat na sa parliamentary ang porma ng gobyerno. &amp;quot;Maliwanag na nalinlang ni GMA ang dalawang batikang pulitikong sina FVR at JDV. Dapat ay alam na nila ngayon na wala naman palang plano na tuparin ni GMA ang usapan nila last July 8 when they came to her rescue  that is, to exit gracefully by June 2007,&amp;quot; ani Lacson. Ipinaliwanag ng senador na sa isinusulong na scenario ng Malaca&amp;ntilde;ang sa ilalim ng rekomendasyon ng ConCom, lalo pang lalawak ang kapangyarihan ng Pangulo sa 2007 dahil magkakaroon ito ng supervision at kontrol sa mauupong Prime Minister sa ilalim ng transition period. Kapag hindi pa umano nakuntento dito ang Pangulo at tumakbo at maluklok na Prime Minister, malamang na hindi na ito bumaba sa puwesto kahit lagpas na sa 2010 dahil wala namang term limit ang puwestong hinahawakan nito. &amp;quot;I would say, iisahan tayo lahat ni GMA, not once, not twice but thrice. Una inagaw niya ang presidency from Erap. Pangalawa, dinaya niya ang mga boto natin at pangatlo, hindi na tayo pabobotohin,&amp;quot; wika ni Lacson. (Rudy Andal)</body>
<link>http://www.philstar.com/Article.aspx?articleId=313595&amp;publicationSubCategoryId=92</link>
</article>
<article>
<title>NPA magpa-party muna bago aatake</title>
<author></author>
<date>
<month>December</month>
<day>24</day>
<year>2005</year>
</date>
<body>Magpa-party muna ang mga rebeldeng New Peoples Army (NPA) bago magsagawa ng pinaigting na mga pag-atake laban sa tropang gobyerno kaugnay ng pagdaraos ng kanilang ika-37 taong anibersaryo ng pagkakatatag sa darating na Lunes. Sinabi ni NPA spokesman Gregorio &amp;quot;Ka Roger&amp;quot; Rosal na inabisuhan na niya ang may 130 guerilla fronts ng armadong kilusan sa buong bansa na magsipagsaya sa kanilang anibersaryo na inaasahang dadaluhan ng 11,000 bisita. Ayon kay Ka Roger, palilipasin muna nila ang isang araw para sa kanilang party bago ipagpatuloy muli ang opensiba laban sa tropa ng pamahalaan pero hindi anya ito isang uri ng ceasefire kundi pagdiriwang lamang para sa kanilang anibersaryo. Nauna nang inihayag ni Ka Roger na walang plano ang NPA na magpatupad ng ceasefire ngayong Kapaskuhan dahilan umano sa serye ng mga pagpaslang sa mga lider militante na inakusahan nitong kagagawan ng militar. Hinamon din ni Ka Roger ang tropa ng AFP na huwag silang tangkaing atakehin sa oras ng kanilang anibersaryo dahil nakahanda silang lumaban hanggang kamatayan. Samantala, bunga naman ng serye ng mga pag-atake ng mga rebelde ay dalawang araw na ceasefire lamang ang ipinanukala ng AFP sa Palasyo ng Malaca&amp;ntilde;ang na ipatutupad sa mismong araw ng Pasko at Bagong Taon. Sa tala, simula noong Nobyembre 17 ay umaabot na sa 33 sa security forces ng pamahalaan ang nasawi sa pinalakas na opensiba ng NPA matapos ang mga itong magtanim ng patibong na landmine. Magugunita na matapos bumagsak ang peace talks sa pagitan ng GRP at CPP-NDF-NPA noong Agosto 2004 matapos na tumanggi ang pamahalaan na pakiusapan ang Estados Unidos at ang 15-member countries ng European Union na tanggalin ang NPA sa talaan bilang ika-34 teroristang grupo sa buong mundo. (Joy Cantos)</body>
<link>http://www.philstar.com/Article.aspx?articleId=313600&amp;publicationSubCategoryId=92</link>
</article>
<article>
<title>ConCom mananagot sa No El</title>
<author></author>
<date>
<month>December</month>
<day>24</day>
<year>2005</year>
</date>
<body>Iginiit kahapon ni Senate Minority Leader Aquilino Pimentel Jr. na puwedeng makasuhan ang mga miyembro ng Citizens Consultative Commission (ConCom) dahil sa panukalang kanselahin ang eleksiyon sa 2007. Ayon kay Sen. Pimentel, sumosobra na ang ConCom sa kanilang tungkulin at kapangyarihan kung saan ay pati ang kapakanan ng mamamayan na makilahok sa eleksiyon ay kanilang tinatanggal. Sinabi pa ni Pimentel, parang dinidiktahan na rin ng ConCom ang mga kongresista at senador na dapat gumawa ng pag-amyenda sa Saligang Batas ng mga dapat nilang gawin. &amp;quot;I accused the ConCom of bribing like Marcos, the mayors, governors, congressmen and senators. They should be prosecuted for prostituting public service,&amp;quot; paliwag ng senador. (Rudy Andal)</body>
<link>http://www.philstar.com/Article.aspx?articleId=313609&amp;publicationSubCategoryId=92</link>
</article>
<article>
<title>Wykes ililibing ngayon</title>
<author></author>
<date>
<month>December</month>
<day>24</day>
<year>2005</year>
</date>
<body>Ihahatid na ngayong tanghali sa kanyang huling hantungan sa Libingan ng mga Bayani ang namayapang si National Bureau of Investigation (NBI) Director Reynaldo Wycoco. Inaasahang dadalo si Pangulong Arroyo sa paghahatid kay Wycoco sa kanyang huling himlayan. Bibigyan si Wycoco ng full honors sa pamamagitan ng 21-gun salute dahil sa ginawang pagsisilbi nito sa bansa at sa Philippine National Police (PNP) ng napakahabang panahon bago pa man ito naitalagang NBI chief noong Enero 2000. Isang misa muna ang isasagawa dakong alas-8:30 ng umaga ngayon sa loob ng NBI gym. Magsasagawa rin ng isang necrological service na pangungunahan ng kanyang kaklase sa Harvard University, gayundin ng kanyang mga mistah sa Philippine Military Academy (PMA) Class 1968. Inaasahan ding magbibigay ng kanilang huling parangal sa NBI chief ang anim na deputies nito na sina Attys. Alejandro Tenerife ng Intelligence Service; Victor Bessat, ng Regional Operation Service; Edmund Arugay ng Intelligence Service; Anthony Leongson ng Technical Service; Rickson Chiong ng Administrative Servise at deputy director Fermin Nasol ng Comptroller Division. Si Wycoco ay matatandaang pumanaw noong Dis. 19 matapos ang 26 araw na pagka-comatose nang maputukan ng ugat sa utak sanhi ng raptured aneurysm o hemorrhagic stroke noong Nobyembre. (Danilo Garcia)</body>
<link>http://www.philstar.com/Article.aspx?articleId=313611&amp;publicationSubCategoryId=92</link>
</article>
<article>
<title>P5,000 cash gift sa PNP tapos Pasko na</title>
<author></author>
<date>
<month>December</month>
<day>24</day>
<year>2005</year>
</date>
<body>Pagkatapos pa ng Pasko matatanggap ng mga pulis sa buong bansa ang ipinangakong P5,000 cash gift ni Pangulong Arroyo. Ito ang inihayag ni PNP Chief, Director General Arturo Lomibao sa mga tauhan ng Manila Police District (MPD) sa ginawa nitong inspeksiyon sa Light Rail Transit (LRT), mga malls at iba pang matataong lugar sa lungsod ng Maynila. Sinabi ni Manilas Finest Brotherhood Association president, SPO2 Antonio Emmanuel na kailangang magsakripisyo muna sila ngayong Pasko dahil sa selebrasyon na ng Bagong Taon nila mapapakinabangan ang naturang bonus. Inireklamo naman ng Manilas Finest kay Lomibao ang nakatakdang pagtatanggal sa mga traffic police sa mga kalsada at pagbabawas ng 50% sa puwersa ng pulis ng Traffic Enforcement Group na itatalaga sa mga istasyon ng pulisya. Sinabi ni Lomibao na pag-aaralan niya ang hinaing ng mga traffic police matapos na ikatwiran ni Emmanuel na posibleng lalong magbuhul-buhol ang daloy ng trapiko at tumaas ang antas ng krimen sa mga kalsada sa Metro Manila sa napipintong pagwalis sa kanila. Bukod dito, inihayag din ng mga pulis ang hinaing nila sa kawalan ng kursong junior at senior management at leadership course sa Manila Police Academy, exemption sa training sa mga papa-retire nang pulis, pagbibigay ng PNP health card, legal assistance program, housing at scholarship sa mga dependent nila. (Danilo Garcia)</body>
<link>http://www.philstar.com/Article.aspx?articleId=313617&amp;publicationSubCategoryId=92</link>
</article>
<article>
<title>PLDT kukubra ng P94-M tax refund</title>
<author></author>
<date>
<month>December</month>
<day>24</day>
<year>2005</year>
</date>
<body>Iniutos ng Supreme Court (SC) sa Bureau of Internal Revenue (BIR) na bayaran ang Philippine Long Distance Telephone Company (PLDT) ng halagang P94-milyon na sobrang naisingil nito sa buwis. Sa desisyong ipinalabas ng SC 3rd Division, sumobra nang singil ang BIR sa PLDT para sa buwis ng naging importasyon nito sa mga equipment mula noong 1992 hanggang 1994. Subalit sinabi ng Mataas na Hukuman na hindi na aplikable pang isoli ang halagang para sa value added tax sa mga nabanggit na transaksiyon. Nilinaw ng high tribunal na sa unang desisyon ng Court of Tax Appeals (CTA) na pinagtibay din ng Court of Appeals (CA), may kabuuang P200-milyon ang tax refund ng PLDT. Ito aniya ay hindi tama dahil ang binayarang advance sales tax at compensating tax lamang ang maaaring ibalik sa PLDT at hindi na kasama sa kuwentada ang VAT na kinaltas kayat nauwi lamang ito sa P94.-milyon. (Grace dela Cruz)</body>
<link>http://www.philstar.com/Article.aspx?articleId=313619&amp;publicationSubCategoryId=92</link>
</article>
<article>
<title>Meralco hinamon ni Erice</title>
<author></author>
<date>
<month>December</month>
<day>24</day>
<year>2005</year>
</date>
<body>Hinamon ni dating Caloocan City congressman Edgar Erice ang Meralco na kasuhan si Caloocan City Mayor Enrico Echiverri sa kasong &amp;quot;power theft&amp;quot; matapos paratangan ng una ang huli ng illegal connection sa mga pamaskong display at pailaw sa buong Caloocan. Ayon kay Erice, dapat ding isama ng Meralco sa demanda ang mga opisyales ng lungsod na nakiisa sa paglabag sa anti-pilferage law na may kaukulang parusa na mula 8-10 taong pagkakakulong. Sinabi ni Erice na nagkalat ang mga nakakabit na mga parol sa kahabaan ng EDSA, Rizal Avenue ext., Samson Road, Bagong Silang at Camarin na naiilawan tuwing gabi. Niliwanag ni Erice na walang halong pulitika ang kanyang mga akusasyon kundi isang krusada sa malinis na pamahalaan.</body>
<link>http://www.philstar.com/Article.aspx?articleId=313620&amp;publicationSubCategoryId=92</link>
</article>
<article>
<title>Pabahay para sa public, private teachers isinulong</title>
<author>Ni Malou Rongalerios</author>
<date>
<month>December</month>
<day>25</day>
<year>2005</year>
</date>
<body>Magandang balita sa mga guro sa pampubliko at pribadong eskuwelahan! Isinulong ni Negros Occidental Rep. Tranquilino Carmona ang pagkakaroon ng housing program na eksklusibo lamang para sa kanila. Layon ng panukala ni Rep. Carmona na mabiyayaan ng pabahay ang mga guro na hindi pa nakakakuha o hindi makakuha ng housing loan dahil na rin sa dami ng aplikante. Ayon kay Carmona, sakop ng exclusive housing program ang lahat ng teachers na nasa ilalim ng Department of Education, private schools at institution na may permanent employment status. Nakasaad sa panukala na ang mga guro ay maaaring kumuha ng loan para sa pagbili ng lupa, bahay at lupa, home improvement at restructuring ng kasalukuyang housing loan sa anumang government housing o financial institutions. Sinabi ni Carmona na ang ipapataw na interest rates ay hindi lalagpas sa 12% per annum at fixed ito sa buong termino ng loan. Ipinanukala pa ng mambabatas ang pagbuo ng guarantee system fund para siyang sasakop sa housing loans ng mga guro na hindi lalagpas ng P150,000. Magbibigay naman ng P2 bilyong kontribusyon ang GSIS at Pag-IBIG bilang inisyal na pondo sa programa. Bukod dito, magbibigay pa ng P1 bilyon kada taon ang national government upang magtuluy-tuloy ang programang ito ng pamahalaan.</body>
<link>http://www.philstar.com/Article.aspx?articleId=313687&amp;publicationSubCategoryId=92</link>
</article>
<article>
<title>Higit P17-B kikitain ng PTA sa 2006</title>
<author></author>
<date>
<month>December</month>
<day>25</day>
<year>2005</year>
</date>
<body>Dahil sa patuloy na paglakas ng industriya ng turismo sa bansa, inaasahan ngayon ng Philippine Tourism Authority (PTA) na higit sa P17 bilyon ang kanilang kikitain sa pagpasok ng taong 2006. Sinabi ni PTA General Manager Robert Dean Barbers, posible rin umanong umakyat pa sa P20 bilyon ang kanilang kitain dahil sa pagpasok ng mga turista buhat sa Europa. Pinakamataas pa rin ang bilang ng mga turistang Chinese ngunit malakas din ang pagpasok ng mga Koreans. Patuloy pa rin namang mataas ang pasok ng mga Hapones at Amerikano. Pangunahing dinadalaw ng mga turista ang ipinagmamalaking mga beach resorts ng Pilipinas na wala sa kanilang mga bansa. Pinabulaanan naman ni Barbers na nalulugi ang PTA sa mga pag-aari nilang tourist destination. Sa record ng PTA, buhat sa dating P40 milyon na pagkalugi nang umupo si Barbers, naibaba na ito sa P25,778,700 ngayong taon dahil sa kinitang P17 bilyon. Ito umano ang rason kaya nakapagbigay ng Christmas bonus ang PTA sa higit 1,000 empleyado nitong Oktubre. Dahil sa naturang kita, naibaba na rin ngayon ng PTA ang tinatanggap na subsidy buhat sa pamahalaan sanhi upang makapaglaan sila ng pondo para sa pagpapaganda pa ng mga imprastraktura at paglikha ng dagdag na trabaho. Samantala nasa proseso pa ang pagpapasapribado ng ilan nilang pag-aaring tourist destination at resort. Nakatakdang maipasa na ng PTA ang pamamahala sa Tagaytay Picnic Groove sa pamahalaan ng Tagaytay. (Danilo Garcia)</body>
<link>http://www.philstar.com/Article.aspx?articleId=313700&amp;publicationSubCategoryId=92</link>
</article>
<article>
<title>Comelec i-overhaul!</title>
<author></author>
<date>
<month>December</month>
<day>25</day>
<year>2005</year>
</date>
<body>Dapat na magsagawa ng &amp;quot;top-to-bottom overhaul&amp;quot; ang Commission on Elections upang maibalik ang kredibilidad sa institusyon. Sinabi ni Quezon Rep. Lorenzo Ta&amp;ntilde;ada III na ang nararapat na ilagay bilang kapalit ng mga commissioners ay mga personalidad na walang kuwestiyon ang integridad at kredibilidad. Ayon sa mambabatas, isang magandang pamasko sa mamamayan ang pagpili ng bagong Comelec officials lalo na yaong mga bagong mukha na kinakailangan umano sa ngayon. Nasira aniya ang integridad ng Comelec matapos masangkot ito sa ilang iskandalo tulad ng kuwestiyonableng multi-bilyong modernization project at ang kontrobersiyal na &amp;quot;Hello Garci&amp;quot; tape. Sinabi ng mambabatas na kung ito ay nangyari sa ibang bansa tulad ng Japan ay hindi na kailangan pang hintayin ng mga ito ang kahilingan ng publiko na mapatalsik sila sa puwesto. Hindi naman niya iginigiit na mag-harakiri ang mga commissioner ng Comelec kundi delicadeza o hindi na sila dapat manatili sa puwesto kapag nabahiran na ang kanilang kredibilidad. &amp;quot;Nakakahiyang manatili sa puwesto kung kabi-kabila ang batikos dahil sa maraming anomalya,&amp;quot; ani Ta&amp;ntilde;ada. Idinagdag nito na wala nang ibang paraan para sa mga naturang opisyal para maayos pa ang kanilang integridad kundi ang magbitiw na sa tungkulin. Wala na umanong kredibilidad ang mga Comelec officials at sila ang isa sa mga dahilan kung bakit nawawala nang tuluyan ang tiwala ng mamamayan sa sistema. (Malou Rongalerios)</body>
<link>http://www.philstar.com/Article.aspx?articleId=313702&amp;publicationSubCategoryId=92</link>
</article>
<article>
<title>AFP di matitibag</title>
<author></author>
<date>
<month>December</month>
<day>25</day>
<year>2005</year>
</date>
<body>Tiniyak kahapon ni Armed Forces of the Philippines (AFP) Chief of Staff Gen. Generoso Senga na hindi matitibag ng sinumang grupo ang katatagan ng sandatahang lakas ng bansa. Itoy sa gitna na rin ng mainit ng isyu ng kudeta at umanoy panggagapang ng suporta sa AFP ng mga grupong ibig ibagsak ang administrasyon ni Pangulong Arroyo. Ayon kay Senga, nagkakaisa ang puwersa ng AFP at hindi sila pabubuyo sa mga anti-GMA groups na ibig itong paguhuin. Binigyang-diin pa ni Senga na solido ang AFP sa chain of command at ipatutupad nila ang itinatadhana ng Konstitusyon. Kaugnay nito, pinasalamatan ni Senga ang mga opisyal at tauhan ng AFP dahil sa hindi pakikisawsaw ng mga ito sa mainit na isyu ng krisis sa pulitika sa bansa. (Joy Cantos)</body>
<link>http://www.philstar.com/Article.aspx?articleId=313713&amp;publicationSubCategoryId=92</link>
</article>
<article>
<title>JDV nagbigay ng P2M sa Freedom Fund</title>
<author></author>
<date>
<month>December</month>
<day>25</day>
<year>2005</year>
</date>
<body>Nagkaloob si Speaker Jose de Venecia ng P2 milyon para sa Freedom Fund for Filipino Journalists at Philippine National Police (PNP) na gagamitin sa pagbibigay proteksiyon at tulong sa mamamahayag. Ayon kay de Venecia, ang pondo ay magsisilbing paunang pondo na inaasahang madadagdagan pa mula sa ibang grupo at pangakong P2M ni Pangulong Arroyo. Una nang nagbigay ng P200,000 sa freedom fund mula sa kanyang personal na pondo si de Venecia. Isang Memorandum of Agreement (MOA) ang pinirmahan nina de Venecia at PNP Director Gen. Arturo Lomibao habang si Jose Pavia ng Philippine Press Institute ang pumirma naman para sa freedom fund na sama-samang pamumunuan ng lima pang press organizations ng print at broadcast journalists. Nabatid na ang PNP ay tatanggap ng P1M na magsisilbing reward money para sa impormasyon sa pagkakaaresto at prosekusyon ng mga kaso ng pagpatay sa media personalities. Habang ang P1M ay gagamitin ng journalists group para sa pagbuo ng isang quick-reaction team na siyang riresponde sa anumang insidente ng pag-atake laban sa journalists saan mang bahagi ng bansa. Bahagi rin ng pondo ay ilalaan para sa scholarship programs ng mga kuwalipikadong anak ng mga napatay na journalists. Umaasa si de Venecia na susuportahan ng ibang organisasyon ang kanilang objective para matulungan ang mga journalists at pamilya nito. Kaugnay nito, inihayag naman ni Cavite Rep. Gilbert Remulla na umabot naman sa P220,000 ang nakalap na donasyon mula sa mga kongresista na kanilang ilalagay sa pondo sa susunod na taon. (Malou Rongalerios)</body>
<link>http://www.philstar.com/Article.aspx?articleId=313714&amp;publicationSubCategoryId=92</link>
</article>
<article>
<title>Paglipat ng Mca&amp;ntilde;ang Press Corps sa NEB di tuloy</title>
<author></author>
<date>
<month>December</month>
<day>25</day>
<year>2005</year>
</date>
<body>Ipinagpaliban muna ni Pangulong Arroyo ang paglipat ng Malaca&amp;ntilde;ang Press Corps sa New Executive Building na kilala bilang &amp;quot;Borloloy building&amp;quot;. Ang desisyon ay matapos magsagawa kahapon ng inspection ang Pangulo kasama ang reporter na ito, kung saan personal nitong nilakad ang daan mula Kalayaan Hall patungong NEB at nakita ang totoong rason ng media na hindi mabilis ang pagpunta sa NEB para makapagsagawa ng coverage sa Palasyo. Mula sa Kalayaan Hall, inabot ang Pangulo at ang reporter na ito ng halos 20 minuto sa pagtungo sa NEB at ang sinasabi niyang mga &amp;quot;shortcuts&amp;quot; patungo sa bagong gusali ay sarado nang lahat. Kailangan pang lumabas ng NEB para makarating sa Palasyo at ito ay mahirap sa panahon ng tag-ulan. (Lilia Tolentino)</body>
<link>http://www.philstar.com/Article.aspx?articleId=313724&amp;publicationSubCategoryId=92</link>
</article>
<article>
<title>School calendar ibase sa lugar na tinatamaan ng bagyo</title>
<author></author>
<date>
<month>December</month>
<day>25</day>
<year>2005</year>
</date>
<body>Dapat ibase ng Department of Education (DepEd) at Commission on Higher Education (CHED) sa lugar o rehiyon na tinatamaan ng bagyo ang gagamiting school calendar ng mga estudyante. Ito ang naging suhestiyon ni Akbayan Rep. Mario Aguja bunsod na rin sa ginawang pagtalakay ng House committee on higher and technical education sa tatlong panukalang batas na humihiling na ilipat ang araw ng pasok ng mga estudyante. Ayon kay Rep. Aguja, sa halip na palitan o baguhin pa ang June-March at gawing Setyembre hanggang Hunyo ang pasok ng mga mag-aaral sa elementary, secondary at tertiary levels ay gamitin na lamang ang parehong kalendaryo. Niliwanag ni Aguja na ang mga lugar o rehiyon na hindi direktang naapektuhan ng bagyo tuwing Hunyo hanggang Setyembre ay maaring i-retain o gamitin na lamang ang June-March school year. Habang ang mga flood prone areas o mga lugar na tinatamaan ng bagyo tuwing ganitong buwan ay maaaring gawin na lamang nilang Setyembre hanggang Hunyo ang pasukan. Subalit, inayawan naman ito ng Catholic Educators Association of the Philippines (CEAP) at University of the East. Ayon kay Marino Piamonte ng CEAP, mapipilitan ang mga eskuwelahan na gumamit ng aircondition at electric fans para hindi maapektuhan ang mga estudyante. Nangangahulugan na dagdag na operating expenses ito sa paaralan na siguradong ipapasa aniya sa mga magulang at estudyante. (Malou Rongalerios)</body>
<link>http://www.philstar.com/Article.aspx?articleId=313726&amp;publicationSubCategoryId=92</link>
</article>
<article>
<title>Ex-Sen. Barbers patay na!</title>
<author>Nina Rudy Andal, Malou Rongalerios, Edwin Balasa At Ellen Fernando</author>
<date>
<month>December</month>
<day>26</day>
<year>2005</year>
</date>
<body>Malungkot ang naging pagdiriwang kahapon ng Kapaskuhan ng pamilya Barbers matapos pumanaw si dating Sen. Robert Barbers, 61, dahil sa cardiac arrest. Dakong alas-10 kahapon ng umaga ng bawian ng buhay si Barbers sa Medical City, Pasig matapos isugod bandang alas-5 ng madaling-araw noong Disyembre 24 dahil nahirapang huminga. Matatandaan na nagpaopera ng throat cancer noong taong 2002 si Barbers sa Standford University Hospital sa Amerika. Si Barbers ang unang nag-propose ng Anti-Terror Bill. Naging bemedalled police officer ito ng Manilas Finest hanggang sa kunin ni Sen. Alfredo Lim sa National Bureau of Investigation (NBI) kung saan hinuli niya ang drug lord na si Don Pepe Oyson. Tumakbo itong congressman sa Surigao at ina-appoint ni dating Pangulong Ramos bilang DILG chief hanggang sa maging senador. Ayon kay Surigao del Norte Rep. Robert &amp;quot;Ace&amp;quot; Barbers, ikalawa sa mga anak ng dating senador, na-shock ang kanilang pamilya dahil sa pagpanaw ng kanilang ama. Inilarawan ng pamilya si Barbers na &amp;quot;dakila, huwaran, komedyante, relihiyoso at tapat sa paglilingkod sa bayan.&amp;quot; &amp;quot;We are saddened by his demise at the time when people are celebrating Christs birthday. We are shocked and in deep pain now,&amp;quot; ani Rep. Barbers. Ang mga labi ay dinala sa Arlington sa Araneta Ave., Quezon City at inaasahang ilalagak sa Sanctuario de San Antonio sa Forbes Park, Makati City sa loob ng ilang araw bago dalhin sa Surigao del Norte kung saan ito isinilang noong Enero 19, 1944. Maliban kay Rep. Barbers, naulila ng dating senador ang asawang si Virginia Smith Barbers at mga anak na sina Surigao del Norte Gov. Robert Lyndon Barbers, Philippine Tourism Authority General Manager Robert Dean Barbers, Mary Grace at mga apo.</body>
<link>http://www.philstar.com/Article.aspx?articleId=313813&amp;publicationSubCategoryId=92</link>
</article>
<article>
<title>AFP, PNP todo alerto vs NPA anniv. attack</title>
<author></author>
<date>
<month>December</month>
<day>26</day>
<year>2005</year>
</date>
<body>Todo bantay ngayon ang puwersa ng military at pulisya laban sa posibleng pagpapatindi pa ng mga pag-atake ng mga rebeldeng New Peoples Army (NPA) sa pagdiriwang ngayong araw ng ika-37 anibersaryo ng komunistang kilusan at sa posibleng pagsasamantala sa idineklarang ceasefire ng gobyerno. Ayon kay AFP Chief of Staff Gen. Generoso Senga, ipinag-utos na niya sa lahat ng unit ng military, partikular na sa mga tinaguriang conflict area na maging alerto sa kabila ng pagpapatupad ng Suspension of Military Operations (SOMO). Nabatid na inaprubahan ng Palasyo ng Malaca&amp;ntilde;ang ang apat na araw na ceasefire na nag-umpisa nitong nakalipas na Disyembre 24 at Disyembre 25 at magpapatuloy muli sa darating na Disyembre 31 at Enero 1 na mismong araw ng Bagong Taon. Ang hakbang ayon kay Senga ay bilang paghahanda matapos namang tumanggi ang CPP-NPA na magdeklara ng ceasefire ngayong Kapaskuhan. &amp;quot;All units are directed to maintain their operational readiness despite the SOMO in order to defend themselves and to protect the people as they observe the Christmas celebration,&amp;quot; ani Senga. Sa panig ng PNP, sinabi ng spokesman nito na si Chief Supt. Leopoldo Bataoil na nakahanda ang kanilang puwersa na sagupain ang mga rebelde. Kilala umano ang NPA sa patraydor na mga pag-atake kaya hindi anya dapat panghawakan ang pahayag ni NPA spokesman Gregorio &amp;quot;Ka Roger&amp;quot; Rosal na magpa-party muna sila ngayong araw bago bumalik sa kaliwat kanang opensiba kontra tropang gobyerno. Nabatid na inalerto na rin ni PNP Chief Director Gen. Arturo Lomibao ang mga Regional at Provincial Directors maging ang mga hepe ng pulisya sa buong bansa laban sa NPA attacks. (Joy Cantos)</body>
<link>http://www.philstar.com/Article.aspx?articleId=313829&amp;publicationSubCategoryId=92</link>
</article>
<article>
<title>Oplan Iwas Paputok tututukan</title>
<author></author>
<date>
<month>December</month>
<day>26</day>
<year>2005</year>
</date>
<body>Matapos ang pagdiriwang ng Kapaskuhan, mahigpit namang tututukan ngayon ng Philippine National Police (PNP) ang &amp;quot;Oplan Iwas Paputok&amp;quot; para tiyakin na magiging mapayapa rin ang pagsalubong sa Bagong Taon. Itoy kasunod ng ipinalabas na direktiba ni PNP Chief Director General Arturo Lomibao sa mga District Commanders, Regional at Provincial Directors, gayundin sa mga hepe ng pulisya sa buong bansa na kumpiskahin ang lahat ng uri ng mga ipinagbabawal na paputok. Nabatid pa na sa mga itinalagang &amp;quot;firecrackers zone&amp;quot; lamang maaaring magpaputok pero bawal ang malalakas na uri ng paputok upang hindi makapaminsala ng buhay at ari-arian ng mga tao. Kasabay nito, binalaan din ni Lomibao ang kanyang mga tauhan laban sa &amp;quot;indiscriminate firing&amp;quot; o walang habas na pagpapaputok ng baril sa pagsalubong sa 2006 na papatawan ng kaukulang kaparusahan. Kaugnay nito ay nakaalerto naman ang mga itinalagang checkpoints ng pulisya laban sa pagbibiyahe ng mga ipinagbabawal na malalakas na uri ng paputok na posibleng tangkaing ipuslit ng mga tiwaling negosyante. Samantala, ipatutupad din ang pag-aresto at pagsasampa ng kasong kriminal laban sa sinumang indibidwal na lalabag sa probisyon ng RA 7183 o ang batas na nagbabawal sa pagmamanupaktura, pagbebenta at paggamit ng malalakas na uri ng paputok at pyrotechnic devices. Nanawagan din si Lomibao sa mga kinauukulan na upang maiwasan ang perwisyo ay huwag gumamit ng malalakas na uri ng paputok tulad ng pla-pla, Judas belt, at iba pa. Ayon pa sa PNP chief, maaari naman aniyang salubungin ang Bagong Taon sa pamamagitan ng simpleng selebrasyon tulad ng paggamit ng torotot, pagkalansing para na rin sa kaligtasan ng ating mga kababayan. (Joy Cantos)</body>
<link>http://www.philstar.com/Article.aspx?articleId=313831&amp;publicationSubCategoryId=92</link>
</article>
<article>
<title>Kawalang trabaho sa Pinas rason sa paglobo ng OFW</title>
<author></author>
<date>
<month>December</month>
<day>26</day>
<year>2005</year>
</date>
<body>Tinuligsa ng isang grupo ng mga migrante ang pamahalaan dahil sa umanoy pagkabigo na makalikha ng ipinangakong milyun-milyong trabaho kaya lumolobo ang bilang ng overseas Filipino workers (OFWs) kabilang na ang mga propesyonal na posibleng maging sanhi ng pagkalumpo ng bansa sa manpower. Sa isang pahayag, sinabi ni Maita Santiago, secretary-general ng Migrante International na napupuwersa na ngayon maging ang mga doctor, nurses, mga guro at inhinyero na mangibang-bansa para makapaghanap ng mas magandang suweldo at tiisin na malayo sa kanilang mga pamilya. Matatandaan na pinapurihan ni Pangulong Arroyo ang mga OFW na siya umanong sumasagip sa ekonomiya ng bansa matapos na tumatag ang piso kontra sa dolyar (US$1/P53.+) dahil sa remittances na ipinapadala ng mga ito ngayong Disyembre. Ngunit sinabi ng Migrante na napupuwersa lamang ang mga OFW na isakripisyo ang kanilang sarili dahil sa kawalang pag-asa sa sistema ng Pilipinas. Sa kabila nito, bigo naman umano ang pamahalaang Arroyo na mabigyan ng sapat na proteksiyon at benepisyo ang mga OFW habang nagtatrabaho sa mga dayuhang bansa. Marami umano sa mga OFW ang biktima ng pang-abusong pisikal ng mga amo, panggagahasa, nakakulong dahil sa kawalan ng tulong legal at iba naman ay misteryosong namamatay. Sa kanilang talaan, buhat noong Marso 2002 hanggang kasalukuyan, may 13 OFW na ang misteryosong namamatay o kaya naman ay hindi pa nareresolba ang pagkasawi. Kabilang dito sina Amalia Semilla sa Japan; Ivy Collantes Bautista sa Spain; Juanita Lajot sa Singapore; Nimia Pintor at mga anak sa South Korea; Racquel Pascual sa Brunei; Janet Paradillo sa Kuwait; Catherine Bautista, Nelsa Villarta at Louie Montenegro sa Lebanon; Marcon Gatapia sa Singapore; Isla Gwen sa Veneranda Pana at Divina Urbi sa Netherlands. Kung natupad sana ng pamahalaan ang pangako ng pagbibigay ng mga disente at regular na trabaho ay hindi na mapipilitan ang mga OFW na mangibang-bansa at magpaalipin sa mga dayuhan. Pinakahuling nag-aalisan ngayon sa Pilipinas ang mga doctor na pinababa ang sarili sa pag-a-apply na mga nurse sa ibang bansa dahil sa mas malaking suweldo. (Danilo Garcia)</body>
<link>http://www.philstar.com/Article.aspx?articleId=313840&amp;publicationSubCategoryId=92</link>
</article>
<article>
<title>Hazard pay sa Bomb Squad hiling ipalabas na</title>
<author></author>
<date>
<month>December</month>
<day>26</day>
<year>2005</year>
</date>
<body>Bukod sa hindi pa naipapalabas ang ipinangakong cash gift, dobleng lungkot ang naranasan ng mga tauhan ng PNP-Explosive and Ordnance Division dahil sa patuloy pa ring hindi naipapalabas ang kanilang hazard pay sa loob na ng tatlong taon. Isang tauhan ng Bomb Disposal Unit ng Manila Police District na humiling magpatago ng pangalan ang nanawagan kay Pangulong Arroyo na magbigay na rin ng pondo para sa kanilang hazard pay. Sinabi nito na nag-umpisang mahinto ang pagbibigay ng kanilang hazard pay noon pang panahon ni dating PNP chief at ngayoy Public Works and Highways secretary ret. Gen. Hermogenes Ebdane. Nangako naman ang humalili dito na si ret. Gen. Edgar Aglipay na ibibigay ito sa kanila ngunit hindi naisakatuparan hanggang ngayong panunungkulan ni Director Gen. Arturo Lomibao. Nabatid na makakatanggap ang bawat miyembro ng PNP-EOD ng katumbas ng isang buwang suweldo nila sa loob ng isang quarter ng taon bilang hazard pay dahil sa pagiging pinakadelikado ng kanilang trabaho tuwing may rerespondehang &amp;quot;bomb threat&amp;quot;. Ayon sa bomb expert, laging nasa hukay ang kanilang buhay tuwing magbubukas sila ng isang kahon o bagahe na hinihinalang bomba dahil sila lamang ang inaasahang gagawa nito upang mailigtas ang mas maraming sibilyan. Katunayan nito, ang pagkasawi na ng ilan nilang mga tauhan dahil sa pagtatanim ng bomba ng mga hinihinalang miyembro ng Jemaah Islamiyah. Dahil sa hindi na umabot sa Pasko, ipinangako naman ni Lomibao sa mga pulis nang dumalaw ito sa MPD na ilalabas na ang kailang P5,000 cash gift bago sumapit ang Bagong Taon. (Danilo Garcia)</body>
<link>http://www.philstar.com/Article.aspx?articleId=313842&amp;publicationSubCategoryId=92</link>
</article>
<article>
<title>Rebelyon sa internet inilunsad vs Gloria</title>
<author></author>
<date>
<month>December</month>
<day>27</day>
<year>2005</year>
</date>
<body>Inilunsad ng puganteng si Oakwood mutiny leader Marine Capt. Nicanor Faeldon ang &amp;quot;civil disobedience campaign&amp;quot; sa internet upang puwersahin si Pangulong Gloria Macapagal-Arroyo na bumaba sa puwesto. &amp;quot;Panahon na para ipaglaban ang dignidad nating mga Pilipino. Filipino believes GMA will stay on unless we oust her through civil disobedience. It is time to reassert our rights,&amp;quot; pahayag ni Faeldon sa kanyang website (http:///pilipino//.org.ph). Sa website, nakahalf-mast ang bandila ng bansa na may nakalagay na introductory note na nagluluksa ang bayan dahil sa ninakaw umano ni Pangulong Arroyo ang kanilang prinsipyo at dignidad bunga ng pandaraya umano nito sa resulta ng 2004 presidential elections. Mababasa rin dito ang maikling profile kung paano nagsimula ng kanyang career sa militar si Faeldon na nag-umpisa noong 1989 nang maging trainee siya sa Philippine Navys Construction Brigade. Naroon din ang mga larawan ng isinagawang press conference ng mga Oakwood mutineers sa Oakwood Premiere Hotel sa Makati City. Isinalaysay ni Faeldon sa kanyang website kung gaanong hirap ang kanyang tiniis sa madilim na selda ngunit hindi nabago ang kanyang paninindigan sa kabila umano ng sapilitang paghingi ng paumanhin kay Pangulong Arroyo ng kasamahang mga lider ng Magdalo Group noong Setyembre 2004. Si Faeldon ay kabilang sa anim na hardcore leader ng bigong mutiny ng Magdalo Group na namuno sa pagsakop ng may 300 sundalo sa naturang hotel noong Hulyo 27, 2003. Ang nasabing Marine captian ay tumakas sa kanyang mga escort na ISAFP agents matapos dumalo sa pagdinig ng kanilang kasong coup de etat sa Makati Regional Trial Court nitong Disyembre 14. Ilang oras matapos ang kanyang pagtakas ay nagpadala ang nasabing opisyal ng press statement na nagsasaad ng kanyang tahasang pagkondena sa Arroyo government at nagpahayag na sasapi sa grupo na nagsusulong sa isang kredibleng gobyerno. (Joy Cantos)</body>
<link>http://www.philstar.com/Article.aspx?articleId=313918&amp;publicationSubCategoryId=92</link>
</article>
<article>
<title>Oust GMA ikinasa rin ng NPA</title>
<author></author>
<date>
<month>December</month>
<day>27</day>
<year>2005</year>
</date>
<body>Maliban sa pagpapalakas ng opensiba ay ikinasa na rin ng mga rebeldeng New Peoples Army (NPA) ang planong pagpapatalsik kay Pangulong Arroyo bago sumapit ang kalagitnaan ng taong 2006. Ito ang nilalaman ng mensahe ng Communist Party of the Philippines (CPP)-NPA na kanilang ipinalabas kasabay ng pagdiriwang ng ika-37 taong anibersaryo ng pagkakatatag ng naturang kilusan. &amp;quot;The united front has their potential of ousting Arroyo from power before the middle of 2006. The NPA tactical offensives are meant to strengthen the armed revolution and to weaken the Arroyo regime,&amp;quot; anang press statement. Kasabay nito, isinulong ng CPP-NPA ang pakikipag-alyansa sa mga dismayadong sundalo at pulis para lumahok sa kanilang layuning patalsikin sa puwesto ang Pangulo. Binigyang-diin ng grupo na sa pamamagitan ng pagpapatindi ng opensiba ng may 130 guerilla fronts na kanilang ipinakalat sa buong bansa ay tuluyang maglulugmok ito sa rehimeng Arroyo. Sinabi pa na hindi dapat umanong manatili ang Pangulo sa Malaca&amp;ntilde;ang dahil sa malawakang dayaan na nangyari noong 2004 national elections. Kaugnay nito, sinabi naman ni AFP-Deputy Chief of Staff Lt. Gen. Samuel Bagasin na nakahanda ang tropa ng pamahalaan na sagupain at tapatan ang puwersa ng mga rebelde habang nananatili silang nasa &amp;quot;defensive position&amp;quot; kaugnay ng idineklara ng pamahalaan na apat na araw na tigil-putukan nitong Dec. 24-25 at sa Dec. 31 at Enero 1, 2006. &amp;quot;We are ready for any eventuality. They will not succeed as we maintained high state of vigilance,&amp;quot; ani Bagasin. (Joy Cantos)</body>
<link>http://www.philstar.com/Article.aspx?articleId=313930&amp;publicationSubCategoryId=92</link>
</article>
<article>
<title>EVAT tuloy sa Pebrero</title>
<author></author>
<date>
<month>December</month>
<day>27</day>
<year>2005</year>
</date>
<body>Desidido ang Malaca&amp;ntilde;ang na ituloy ang implementasyon ng Expanded Value Added Tax (EVAT) sa Pebrero, 2006 sa kabila ng mga panawagan na susugan na ang panukalang batas kundi man ay ibasura na ito dahil sa masamang epekto nito sa mamamayan. Ayon kay Finance Sec. Margarito Teves, gusto muna niyang magsagawa ng pagmamasid sa implementasyon ng batas at ang aktuwal nitong epekto bago gumawa ng anumang desisyon. &amp;quot;The law is very specific, if one of the conditions were met, we have no choice but to implement the law,&amp;quot; ani Teves. Sinabi pa ni Teves na nakasaad din sa batas na puwedeng taasan ng Pangulo ito sa 12 porsyento sa rekomendasyon ng finance secretary. Ang EVAT ay pinagtibay ng Kongreso at inaprubahan ng Pangulo sa layong makalikom ng mula P80 bilyon-P120 bilyong dagdag buwis para matustusan ang 10 puntong programa ng pamahalaan. Samantala, sa pangambang masama ang idudulot ng dagdag na 2% sa kasalukuyang 10% EVAT ngayong papasok na taon, muling iginiit ni Mandaluyong Rep. Benjamin Abalos Jr. ang pagkakaroon ng 2-year moratorium sa pagpapataw ng buwis sa kuryente at langis. Naniniwala si Abalos na ipapasa rin ng power at petroleum retailers ang EVAT sa mga consumers maging ito ay nasa orihinal na 10% o itaas sa 12%. (Lilia Tolentino/Malou Rongalerios)</body>
<link>http://www.philstar.com/Article.aspx?articleId=313932&amp;publicationSubCategoryId=92</link>
</article>
<article>
<title>Subic rape case isasampa na</title>
<author></author>
<date>
<month>December</month>
<day>27</day>
<year>2005</year>
</date>
<body>Nakatakdang isampa ngayong araw sa korte ang kasong rape laban sa mga sundalong Amerikano at driver ng Starex van kaugnay sa reklamong inihain ng isang 22-anyos na Pinay sa Olongapo Prosecutors Office. Nabatid mula kay Olongapo Prosecutor Prudencio Jalandoni, ngayon na ipapalabas ang resolusyon sa kaso at bago mag-alas-11 ng tanghali ay kailangan na nilang isampa sa Olongapo Regional Trial Court ang kaso upang mai-raffle sa kung kaninong sala ng hukom mapupunta. Apat lamang sa anim na sundalong Amerikano ang kakasuhan at pang-lima si Timoteo Soriano, ang unang nagsilbing testigo subalit nabigong makipagtulungan at sumipot sa preliminary investigation ng piskalya. Kabilang sa US servicemen na sasampahan ng rape sa korte sina Daniel Smith, Keith Silkwood, Dominic Duplantis at Chad Carpentier. Samantala, sinabi ni Jalandoni na walang nakitang matibay na ebidensya upang isangkot sa kaso sina Albert Lara at Corey Barris. (Grace dela Cruz)</body>
<link>http://www.philstar.com/Article.aspx?articleId=313940&amp;publicationSubCategoryId=92</link>
</article>
<article>
<title>Christmas bonus ibenebenta ng mga pulis</title>
<author></author>
<date>
<month>December</month>
<day>27</day>
<year>2005</year>
</date>
<body>Dahil sa matinding kahirapan, talamak ngayon ang pagbebenta ng mga pulis ng kanilang naantalang P5,000 bonus sa mas mababang halaga. Ayon sa report, ibenebenta ng mga nagigipit na pulis sa halagang P4,000 na lamang ang kanilang karagdagang bonus. Sa sandaling matanggap nila ang naturang halaga ay ito naman ang ipambabayad sa kanilang ini-advance na P4,000. Lumalabas na P1,000 ang tubo ng kanilang ini-advance na P4,000. Ang nasabing Christmas bonus ay mula sa ipinangako ni Pangulong Arroyo para sa lahat ng empleyado ng gobyerno. Dahil dito, nagbabala ang pamunuan ng PNP sa lahat ng mga miyembro ng pulis na uutang o bumili at mula naman sa magpapautang na maparurusahan kapag itinuloy ang naturang aktibidad. Karamihan sa mga nananamantala, ayon sa report ay mismong mga finance officers sa loob ng PNP. Nanawagan na rin si PNP Spokesman Chief Supt. Leopoldo Bataoil sa kapulisan na huwag mainip dahil maipalalabas na sa lalong madaling panahon para maipamahagi ang nasabing Christmas bonus. &amp;quot;Do not offer or sell your &amp;quot;cash gifts&amp;quot; to a lower price. This is your bonus from the President,&amp;quot; ani Bataoil. Iginiit ni Bataoil na hindi nila pinapayagan ang ganitong uri ng aktibidad ng mga nagpapautang na nananamantala sa mga ulis na nasa matinding pangangailangan. &amp;quot;Any finance officers or officers who offers to buy tha cash gifts must reported immediately so we can investigate,&amp;quot; ani Bataoil. (Joy Cantos)</body>
<link>http://www.philstar.com/Article.aspx?articleId=313944&amp;publicationSubCategoryId=92</link>
</article>
<article>
<title>Barbers ilibing sa Libingan ng mga Bayani</title>
<author></author>
<date>
<month>December</month>
<day>27</day>
<year>2005</year>
</date>
<body>Dahil sa matagal na pagseserbisyo sa bayan lalo na sa dating Philippine Constabulary na naging Integ. National Police at ngayoy PNP, iginiit kahapon ng ilang kongresista na ilibing si dating Senador Robert Barbers sa Libingan ng mga Bayani kung saan inilibing nitong Sabado si NBI Director Reynaldo Wycoco. Ayon kina House Majority Leader at Davao City Rep. Prospero Nograles at Muntinlupa City Ruffy Biazon, dapat ring ibigay ng gobyerno kay Barbers, 61, ang pinakamataas na huling respeto dahil naging tapat na lider ng bansa. Bagaman at nauna nang inihayag ng pamilya Barbers na ililibing nila ang dating senador sa Manila Memorial Park sa Paranaque City, iginiit nina Nograles at Biazon na mas nararapat na ihimlay si Barbers sa Libingan ng mga Bayani. Ipinahiwatig ni Nograles na naging tapat na tagapaglingkod sa bayan si Barbers kaya dapat itong ihanay sa mga bayani. &amp;quot;He is more than qualified to be buried at the Libingan ng mga Bayani after his great service to the nation. He should be buried as a hero,&amp;quot; ani Nograles. Sinabi naman ni Senador Alfredo Lim na napaiyak habang ginugunita ang kanilang samahan ni Barbers sa PNP na isa siyang katangi-tanging opisyal. &amp;quot;He is a complete officer. With Barbers, no instructions are needed. All I had to do was tell him what the target is and he would take care of the rest,&amp;quot; ani Lim. (Malou Rongalerios/Rudy Andal)</body>
<link>http://www.philstar.com/Article.aspx?articleId=313949&amp;publicationSubCategoryId=92</link>
</article>
<article>
<title>Rape vs 4 GI Joes isinampa</title>
<author></author>
<date>
<month>December</month>
<day>28</day>
<year>2005</year>
</date>
<body>Pormal nang ipinagharap ng kasong rape ng Olongapo City Prosecutors Office ang apat sa anim na sundalong Amerikano kaugnay sa umanoy panggagahasa sa isang 22-anyos na Pinay. Kinasuhan sa Olongapo City Regional Trial Court sina US Marine Lance Corporals Keith Silkwood, Dominic Duplantis, Chad Brian Carpentier, Daniel Smith at ang driver ng van na si Timoteo Soriano bilang co-conspirator. Habang inabsuwelto naman ng prosekusyon at inatasan na palayain mula sa pagkakadetine sa US Embassy sina Corey Burris at Albert Lara dahil sa kawalan ng sapat na ebidensiya kung saan lumalabas na mistaken identity lamang ang pagkakasangkot ng dalawa sa kaso. Binigyang-diin pa ni Olongapo City Prosecutor Prudencio Jalandoni na sina Borris at Lara lamang ang dumalo sa mga ginawang pagdinig sa kaso na nangangahuluhan ng sinseridad at good faith para sa kanilang panig. Samantala, posible naman umanong makalusot sa kaso sina Silkwood at Duplantis kung tatayo silang testigo laban sa kanilang mga kasamahan. Nakasaad sa resolusyon ni Jalandoni ang partisipasyon ng apat kung saan umakto umano si Duplantis na nagchi-&amp;quot;cheer&amp;quot;, samantalang si Silkwood ang naghikayat na gawin ang akto o may &amp;quot;encouragement gestures&amp;quot;, habang si Carpentier ay may &amp;quot;moral ascendancy&amp;quot; bilang leader ng kanilang platoon at si Smith bilang pangunahing salarin ng isagawa ang panghahalay. Inakusahan naman sa pagkakasalang &amp;quot;indispensable cooperation&amp;quot; sa naganap na umano'y rape ang driver na si Soriano dahil pinaikot-ikot pa nito sa Freeport Zone ang minamaneho nitong sasakyan habang isinasagawa ang krimen sa loob ng kanyang van. Ibinase din ng prosekusyon ang ibinigay na pahayag ni Smith sa mga imbestigador ng US Naval Criminal Investigation Services (NCIS) na umamin na nagkaroon umano ng &amp;quot;consensual sex&amp;quot; sa pagitan nila ng biktima. Ginamit ding ebidensya ang isinumiteng medico-legal findings ni Dr. Rolando Ortiz II ng James Gordon Memorial Hospital (JLGMH). Ang kaso ay ira-raffle sa mga RTC branches sa Olongapo sa darating na Martes, Enero 3, 2006 na pamumunuan ni Executive Judge Avelino Lazo ng RTC Branch 75. Subalit naudlot ang pag-raffle sa paghawak ng kaso dahil nasa isang &amp;quot;official leave&amp;quot; si Lazo. Matatandaang naganap ang insidente noong Nobyembre 1 sa Starex van sa loob ng Subic Bay Freeport. Matapos ang umanoy panghahalay ay pinababa sa van ang biktima na walang saplot. (Grace Dela Cruz at Jeff Tombado)</body>
<link>http://www.philstar.com/Article.aspx?articleId=314031&amp;publicationSubCategoryId=92</link>
</article>
<article>
<title>2006, taon ng kilos-protesta</title>
<author></author>
<date>
<month>December</month>
<day>28</day>
<year>2005</year>
</date>
<body>Mas magiging magulo umano ang Pilipinas sa darating na taong 2006 bunga ng inaasahang sunud-sunod na rally, demonstrasyon, welga at iba pang uri ng kilos protesta na ilulunsad ng taumbayan laban kay Pangulong Arroyo. Ayon kay Ilocos Norte Rep. Imee Marcos, ang kaguluhan ay bunsod umano sa patuloy na kahirapan na dinaranas ng taumbayan at magulong pamamalakad ng pamahalaan sa ilalim nang pamumuno ni Arroyo. Nagbabala pa ang mambabatas na kung hindi aalis sa puwesto si Arroyo sa taong 2006, isang madugo umanong civil war ang malamang na maganap at tuluyang maging magulo ang bansa. Nangangamba pa ito na hindi na makayanan ng taumbayan ang kahirapan na kanilang nararanasan tulad ng mahal at patuloy na pagtaas ng presyo ng bilihin, korupsiyon, krimen at unemployment rates sa bansa. Sinabi pa ni Marcos na ang pagkakahati-hati sa loob ng PNP at AFP bunga ng favoritism na ipinakikita ni Arroyo sa ilang matataas na opisyal rito ay tulad ng isang galit na bulkan na maaaring sumabog anumang oras. Idinagdag nito na &amp;quot;hinog&amp;quot; na ang sitwasyon sa 2006 ng isang pag-aaklas kaya dapat umanong mag-ingat si Arroyo dahil galit na ang taumbayan kasama na ang pulisya at militar. (Malou Rongalerios)</body>
<link>http://www.philstar.com/Article.aspx?articleId=314040&amp;publicationSubCategoryId=92</link>
</article>
<article>
<title>Presyo ng manok, baboy di tataas</title>
<author></author>
<date>
<month>December</month>
<day>28</day>
<year>2005</year>
</date>
<body>Walang dapat ikabahala ang publiko hinggil sa epektong dulot ng expanded value added tax sa mga bilihin. Ayon sa Department of Agriculture (DA), walang magaganap na pagtaas sa halaga ng mga produktong karne ng baboy at manok hanggang sa bagong taon kahit ipinatutupad na ang EVAT. Sinabi ni DA Sec. Domingo Panganiban, nangako sa kanya ang Hog Raisers Association of the Philippines at Philippine Association of Broilers Integrators na hindi sila magtataas ng presyo hanggang matapos ang taong 2005. Gayunman, sinabi ni Panganiban na sakaling gumalaw ang presyo ng karne dahil sa implementasyon ng EVAT, pinakamataas na umano ang P2.70 kada kilo sa karne ng baboy habang 78 sentimo hanggang P1 kada kilo ng manok. Sinabi rin ni Panganiban na sa presyo naman ng gulay, dapat ay abutin lamang ng 15-79 sentimos ang itataas ng halaga nito dahil sa EVAT. (Angie dela Cruz)</body>
<link>http://www.philstar.com/Article.aspx?articleId=314045&amp;publicationSubCategoryId=92</link>
</article>
<article>
<title>4 biktima ng ligaw na bala</title>
<author></author>
<date>
<month>December</month>
<day>28</day>
<year>2005</year>
</date>
<body>Hindi pa man sumasapit ang pagsalubong sa Bagong Taon ay naitala na ng Philippine National Police (PNP) ang apat kataong biktima ng ligaw na bala sa ibat ibang bahagi ng bansa. Dahi dito, patuloy na nananawagan si PNP spokesman Chief Supt. Leopoldo Bataoil sa mga pulis at maging sa mga armadong sibilyan na huwag nang magpaputok ng baril sa pagsalubong sa New Year. Kabilang sa mga nairekord na biktima ng stray bullet ang isang 6-anyos na si Alice Sofia ng Sangleypoint, Cavite City na tinamaan habang naglalakad. Hindi na umabot ng buhay ang bata sa ospital. Ikalawa ang 19-anyos na si Irish Regatuna na tinamaan din habang naglalakad sa kahabaan ng Cabrera St., Pasay City kamakalawa. Kasalukuyang ginagamot ito sa PGH. Ikatlo si Joel Pulanco ng Bgy. Tungkop. Cebu City na tinamaan ng ligaw na bala habang dumadalo sa isang party ng kapitbahay kamakalawa ng umaga. Samantala, natutulog naman sa kanyang kuwarto si Hazel Garcia, 20, nang mabaril at isinugod sa Zamboanga City Doctors Hospital. Sinabi ni Bataoil na walang makabubuti kundi gumamit na lamang ng mga ligtas na paingay tulad ng torotot upang maiwasang makapinsala ng mga inosenteng sibilyan. Sinisiyasat na ng PNP ang nabanggit na mga kaso upang mapanagot sa batas ang mga responsable sa insidente. (Joy Cantos)</body>
<link>http://www.philstar.com/Article.aspx?articleId=314050&amp;publicationSubCategoryId=92</link>
</article>
<article>
<title>Sibakan sa Gabinete!</title>
<author></author>
<date>
<month>December</month>
<day>28</day>
<year>2005</year>
</date>
<body>Pabor ang mga kongresista mula sa mayorya at minorya sa inaasahang balasahan at sibakan sa mga miyembro ng Gabinete ni Pangulong Arroyo sa 2006. Ayon kay House Majority Leader Prospero Nograles, hindi dapat personalin ng mga tatamaang opisyal kung masisipa sila sa puwesto lalo na ang mga humahawak ng mga non-performing assets (NPAs). Sinabi naman ni House Deputy Minority Leader at Iloilo Rep. Rolex Suplico na dapat alisin sa lalong madaling panahon ang walang pakinabang na mga opisyal upang hindi maaksaya ang pondo ng gobyeno. Idinagdag ni Nograles, bahagi ng trabaho sa pamahalaan ang sibakan at balasahan kaya hindi dapat itong masamain ng mga opisyal. Pero iginiit ni Suplico na unahin sa listahan ng mga sisibakin sina National Security Adviser Norberto Gonzalez, Press Sec. Ignacio &amp;quot;Toteng&amp;quot; Bunye at GSIS President at General Manager Winston Garcia. Masyado na aniyang pabigat ang mga nasabing opisyal sa pamahalaan kaya dapat nang matapos ng maaga ang kanilang termino. Ipinaalala ni Suplico ang paglagda ni Gonzalez sa kontrobersiyal na Venable contract samantalang si Bunye naman ang pinag-ugatan nang pagkalat ng kontrobersiya ng &amp;quot;Hello Garci&amp;quot; tapes na isinagawa pa niya sa isang press conference, samantalang nasisilip naman ang palpak umanong pamamahala ni Garcia sa GSIS. Ayon naman sa isang solon, dapat isama sa sisibakin si Energy Sec. Rafael Lotilla dahil hindi nito sinusunod ang Energy Power Industry Reform Act (EPIRA) Law kung saan dapat na sabay-sabay ibenta ang walang pakinabang na power plant ng Napocor. (Malou Rongalerios)</body>
<link>http://www.philstar.com/Article.aspx?articleId=314055&amp;publicationSubCategoryId=92</link>
</article>
<article>
<title>Gloria di na raw magtataray</title>
<author></author>
<date>
<month>December</month>
<day>28</day>
<year>2005</year>
</date>
<body>Ipinangako ni Pangulong Arroyo na sisikapin niyang huwag nang mapikon sa taong 2006 sa kanyang tradisyonal na taunang New Years Resolution. Sa isang panayam sa Baguio City, sinabi ng Pangulo na intensiyon niyang mapagbuti ang pagpapakahinahon at iiwasan na niya ang pagtataray. &amp;quot;As they say, if you dont succeed at first, try and try until you succeed,&amp;quot; anang Pangulo bilang tugon sa tanong kung ano ang kanyang babaguhin sa sarili sa darating na taon. Ang Pangulo, kasama ang miyembro ng kanyang pamilya ay nasa Baguio City para sa taunan nilang &amp;quot;retreat&amp;quot;. Ayon sa Pangulo ang problema niya sa sarili ay madali siyang mawalan ng pasensiya kaya hindi niya naiwasan ang pagtataray. Para sa bansa, tiniyak ng Pangulo na pagbubutihin pa niya ang pagtatrabaho para maiahon sa hirap ang mga Pilipino. Sinabi ng Pangulo na pakikilusin niya ang lahat na &amp;quot;frontline services&amp;quot; lalo na ang mga ahensiyang sangkot sa paglikha ng empleyo. (Lilia Tolentino)</body>
<link>http://www.philstar.com/Article.aspx?articleId=314060&amp;publicationSubCategoryId=92</link>
</article>
<article>
<title>Enero 2 may pasok</title>
<author></author>
<date>
<month>December</month>
<day>28</day>
<year>2005</year>
</date>
<body>May pasok o isang regular working day ang Enero 2, 2006, araw ng Martes. Ito ang ginawang paglilinaw kahapon ni Executive Secretary Eduardo Ermita taliwas sa naunang inihayag ni Labor Sec. Patricia Sto. Tomas na nagdedeklara sa Enero 2 bilang special holiday. (Lilia Tolentino)</body>
<link>http://www.philstar.com/Article.aspx?articleId=314061&amp;publicationSubCategoryId=92</link>
</article>
<article>
<title>Plano ng oposisyon na mapatalsik si PGMA sa 2006 mabibigo  solons</title>
<author></author>
<date>
<month>December</month>
<day>28</day>
<year>2005</year>
</date>
<body>Naniniwala ang mga lider ng Kamara de Representantes na sa kangkungan dadamputin ang binabalak ng oposisyon na mapatalsik sa puwesto sa susunod na taon si Pangulong Arroyo. Sa pinagsamang kalatas, inihayag nina House Deputy Speaker for Mindanao Gerry Salapuddin at Cebu City Rep. Antonio Cuenco na walang magaganap na pagbabago sa liderato ng pamahalaan sa susunod na taon, taliwas sa ipinahayag ni Sen. Rodolfo Biazon na mas marami pang gulo ang kakaharapin ng Pangulo. Anila, ang malinaw sa ginawang pahayag ni Biazon ay patunay lamang na hindi titigil ang oposisyon sa kanilang kampanyang mapatalsik si Pangulong Arroyo. Ayon pa kay Salapuddin, inaasahan na nila na gagamitin ng oposisyon ang lahat ng isyu, kabilang na ang paulit-ulit at halos walang katapusang &amp;quot;Hello Garci&amp;quot; tape para lamang siraan si Mrs. Arroyo at ang administrasyon. Sinabi pa ng kinatawan mula sa lalawigan ng Basilan na tila hindi matanggap ng oposisyon ang katotohanan na matagal nang tapos ang halalan. Hinikayat naman ni Cuenco si Pangulong Arroyo at ang mga kaalyado na huwag magpadala sa mga pag-iingay na gagawin ng oposisyon at ituon na lamang ang pansin sa pagbibigay ng serbisyo at programa para sa taumbayan. Aniya, nakakalungkot na habang ang ibang bansa ay nagkakaisa sa kanilang layuning mapalakas pa ang kanilang ekonomiya, nananatiling nakatali sa pulitika ang ilang lider sa Pilipinas. (Malou Rongalerios)</body>
<link>http://www.philstar.com/Article.aspx?articleId=314062&amp;publicationSubCategoryId=92</link>
</article>
<article>
<title>Paghirang kay Morales sa Customs idinepensa</title>
<author></author>
<date>
<month>December</month>
<day>28</day>
<year>2005</year>
</date>
<body>Ipinagtanggol ng Malaca&amp;ntilde;ang ang pagtatalaga ni Pangulong Arroyo kay Napoleon Morales bilang Customs commissioner sa kabila ng nakasampang kaso laban dito sa Ombudsman. Ayon kay Executive Secretary Eduardo Ermita, ang pinagbatayan ng Pangulo sa paghirang kay Morales ay ang kakayahan niya sa tungkulin. Sinabi pa ni Ermita na nagtanong sila sa Ombudsman tungkol sa sinasabing kaso laban kay Morales at wala naman anyang aktibong kaso na nakasampa kaya walang puwedeng humadlang sa Presidente para isakatuparan ang kanyang karapatang makahirang ng napupusuan niyang opisyal. Subalit sa sandali naman anyang lumabas si Morales na hindi talaga karapat-dapat sa kanyang tungkulin, ang Presidente naman ay may karapatan ding alisin siya sa puwesto, pahayag ni Ermita. (LATolentino)</body>
<link>http://www.philstar.com/Article.aspx?articleId=314063&amp;publicationSubCategoryId=92</link>
</article>
<article>
<title>Reward money sa tipster di ibinigay ng BIR</title>
<author></author>
<date>
<month>December</month>
<day>29</day>
<year>2005</year>
</date>
<body>Dahil sa hindi pagbibigay ng reward sa isang informer na tumayong tipster laban sa mga pinaghihinalaang tax evader, ipinagharap ng kasong kriminal sa Department of Justice (DOJ) si Bureau of Internal Revenue Commissioner Mario Bunag at tatlo pang matataas na opisyal ng ahensiya. Ayon sa complainant na si Felicito Dolar, Jr., halos P2 milyong pisong reward ang dapat na ipagkaloob sa kanya ng BIR base sa nasingil nilang buwis sa isinumbong na tax evader. Gayunman, tumanggi ang BIR na ibigay ang pabuya ng complainant kaya napilitan si Dolar na dumulog sa DOJ. Bukod sa kasong estafa, lumabag din sa Anti-Graft and Corrupt Practices Act sina Bunag, Assistant Commissioner James Roldan, chief ng legal division and legal analyst Atty. German Sabayle at acting Commissioner for legal services Milagros Regalado. Ayon kay Dolar, noong Oktubre 15, 1998, nagsumite siya ng confidential information sa BIR hinggil sa ari-arian ng yumaong si Aguedo del Rosario ng Iloilo City. Dahil sa naturang impormasyon, noong Enero 6, 2000 ay nakakolekta ang BIR ng buwis na nagkakahalaga ng P3,422,152.26 at muling nadagdagan ng P7,893,648.85 noong Dis. 10, 2001. Naniniwala si Dolar na karapatan niyang makakolekta ng 25% ng nabanggit na halaga o kabuuang P1,978,412.21 bilang reward sa kanyang ginawang pagmamalasakit sa kampanya ng gobyerno. Pinadalhan na ng subpoena ng DOJ si Bunag at tatlo pang kasama para humarap sa isasagawang preliminary investigation sa Enero 13, 2006. (Grace Dela Cruz)</body>
<link>http://www.philstar.com/Article.aspx?articleId=314169&amp;publicationSubCategoryId=92</link>
</article>
<article>
<title>Special elections sa 2007 giit ni Drilon</title>
<author></author>
<date>
<month>December</month>
<day>29</day>
<year>2005</year>
</date>
<body>Isinusulong ni Senate President Franklin Drilon na magkaroon ng special elections sa 2007 upang malaman sa pamamagitan ng balota ang tunay na nais na lider ng taumbayan. Sa kanyang year-end report, sinabi ni Sen. Drilon na ang pagkakaroon daw ng special elections sa 2007 ay posibleng maging daan upang tapusin ang pagdududa sa nakaupo sa gobyerno. Tutol din si Drilon sa panukala ng Citizens Constitutional Commission (ConCom) na huwag nang magkaroon ng eleksiyon sa 2007 para sa mga senador, kongresista at lokal na opisyal. &amp;quot;Still another option suggests that the 2007 elections will offer a resolution to our crisis based on the popular will expressed through the ballot and we can thereafter look forward to a government with unquestioned mandate for reform,&amp;quot; dagdag pa ni Drilon. Nilinaw din nito na ang pansamantalang pag-angat ng ating ekonomiya ay dahil sa remittances ng ating mga OFWs subalit sa mga susunod na buwan ay magbabalik na naman tayo sa mahina nating piso kontra dolyar. Aniya, ang kailangan ng bansa ay isang ekonomiya na masasandalan ng bawat Filipino upang bumuti ang kanilang pamumuhay at hindi sa pansamantalang panahon lamang. (Rudy Andal)</body>
<link>http://www.philstar.com/Article.aspx?articleId=314176&amp;publicationSubCategoryId=92</link>
</article>
<article>
<title>FVR hindi lilipat ng bakod</title>
<author></author>
<date>
<month>December</month>
<day>29</day>
<year>2005</year>
</date>
<body>Kumpiyansa ang mga kongresistang kasapi sa partido Lakas-Christian Muslim Democrats na mananatili sa kanilang partido si dating Pangulong Fidel Ramos at sa panig ng pamahalaan sa harap ng pagtutol nito sa inirekomendang &amp;quot;no-elections&amp;quot; ng Consultative Commission. Sa pahayag ni Antique Rep. Exequiel Javier, mananatiling isang iginagalang na lider ng bansa si Ramos at tatalikuran nito ang anumang pagbubuyong ginagawa ng oposisyon. Ipinagdiinan ni Javier na isang pangarap lamang ang pagnanais ng oposisyon na makitang lumipat ng bakod si Ramos dahil alam naman ng dating pangulo na magagamit lamang ito sa pansariling interes ng oposisyon at hindi nito hahayaang masayang ang kanyang iniwang pamana sa taumbayan. Ayon pa kay Javier, bagamat hindi maiiwasan ang anumang hindi pagkaka-intindihan sa mga usapin, mananatili namang nagkakaisa ang mga kasapi ng partido. Bahagi anya ng demokrasya sa loob ng partido ang magkasalungat na posisyon sa iisang isyu at nireresolbahan nila ito sa isang malaya at demokratikong pamamaraan. Ayon pa kay Javier, imposibleng lumipat sa hanay ng oposisyon si Ramos dahil lamang sa pagtutol nito sa ibinigay na rekomendasyon ng komisyon. Aniya, iginagalang nila ang posisyon ni Ramos kaugnay sa rekomendasyon ng komisyon, kasabay nang paniniyak na panukala lamang ang ibinigay na pag-aaral ng ConCom at dadaan pa rin ito sa debate at talakayan sa Kongreso. (Malou Rongalerios)</body>
<link>http://www.philstar.com/Article.aspx?articleId=314180&amp;publicationSubCategoryId=92</link>
</article>
<article>
<title>OFWs ang nagpatatag ng piso</title>
<author></author>
<date>
<month>December</month>
<day>29</day>
<year>2005</year>
</date>
<body>Iginiit kahapon ni Senate President Franklin Drilon na dapat pasalamatan ang ating magigiting na overseas Filipino workers (OFWs) dahil ang remittance nila ang naging daan upang tumatag ang ating piso sa nakalipas na panahon. Sinabi ni Sen. Drilon, bagamat bumuti ang kondisyon ng ekonomiya ng bansa na naging dahilan upang magtiwala ang mga investors dahil sa pagtatag ng ating piso ay masasabi nating panandalian lamang ito. Aniya, ang pansamantalang paglakas ng piso laban sa dolyar dahil sa pagbuhos ng remittance ng ating mga OFWs at dahil na rin sa paghina ng ating importasyon ay masasabing hindi permanente. Wika pa ni Drilon, hindi rin masasabi na bubuti na ang buhay ng mga Filipino at mahahango na ang mga Pinoy mula sa paghihirap dahil lamang sa pansamantalang paglakas ng ating piso. Ipinaliwanag pa ng Senate president, ang kinakailangan ng bansa ay isang ekonomiya na tunay na masasandalan ng mga Filipino na magiging daan upang bumuti ang kanilang pamumuhay. Idinagdag pa ni Drilon, dapat ay magkaroon din tayo ng political stability at dapat matuldukan na ang mga isyung kinakaharap ng liderato ni Pangulong Arroyo tulad ng Hello Garci, Executive Order 464, Calibrated Preemptive Response, Venable LPP contract at Northrail project. (Rudy Andal)</body>
<link>http://www.philstar.com/Article.aspx?articleId=314188&amp;publicationSubCategoryId=92</link>
</article>
<article>
<title>No-El ng ConCom walang basbas ng Palasyo at Kamara</title>
<author></author>
<date>
<month>December</month>
<day>29</day>
<year>2005</year>
</date>
<body>Umapela ang mga kongresista sa taumbayan na idaan sa matino at matalinong debate ang usapin hinggil sa pagbabago sa Saligang Batas sa harap ng ginawang panukala ng Consultative Commission na isantabi muna ang halalan sa taong 2007 upang maging maayos ang paglilipat patungo sa parliamentaryong sistema ng pamahalaan. Ipinagdiinan nina Davao del Sur Rep. Douglas Cagas at Eastern Samar Rep. Marcelino Libanan na walang basbas mula sa Malaca&amp;ntilde;ang at maging sa liderato ng Mababang Kapulungan ang ibinigay na rekomendasyon ng ConCom. Ayon pa sa mga kongresista, anuman ang maging panukala ng komisyon, dadaan pa rin ito sa butas ng karayom at mapagsuring mata ng mga kasapi ng Kongreso. Sinabi ni Cagas na tanging ang pag-aaral lamang kung anu-anong probisyon sa Saligang Batas ang tungkulin ng komisyon at hindi kasama sa kanilang trabaho ang humikayat ng suporta para sa kanilang ginawang rekomendasyon. Ginawa ni Cagas ang pahayag sa harap ng sinabi ni ConCom chairman Jose Abueva na isa sa mga dahilan kung bakit isinulong ng komisyon ang probisyong no elections ay upang makahikayat ng suporta mula sa mga halal na opisyal ng pamahalaan. Idinagdag pa ng kongresista na bago pa man isumite ng komisyon ang kanilang ginawang pag-aaral sa Kongreso, masigabong ipinasa ng Kamara ang Houser Concurrent Resolution 26 kung saan humihiling na isagawa ng isang constituent assembly ang pag-amyenda sa Konstitusyon. Sinabi naman ni Libanan na ang benepisyong makukuha sa larangan ng ekonomiya at lipunan ang pangunahing dahilan kung bakit marami sa mga mambabatas ang nagtutulak na baguhin na ang Konstitusyon. Ayon pa sa kongresista, kusang loob ang pagsuporta nila sa charter change at wala man o mayroon magaganap na halalan sa 2007, ay maipatutupad ito. (Malou Rongalerios)</body>
<link>http://www.philstar.com/Article.aspx?articleId=314196&amp;publicationSubCategoryId=92</link>
</article>
<article>
<title>Tax exemption ng minimum wage earners pinamamadali</title>
<author></author>
<date>
<month>December</month>
<day>29</day>
<year>2005</year>
</date>
<body>Nanawagan kahapon ang Department of Finance (DoF) sa Mataas at Mababang Kapulungan ng Kongreso na madaliin ang pagsasaayos ng batas hinggil sa pagbibigay exemption sa pagpapataw ng buwis sa mga manggagawang may mababang pasahod. Ayon kay DoF Sec. Margarito Teves, malaking bagay kung mismong Kongreso ang bumalangkas ng batas para sa kaukulang exemption sa mga minimum wage earners dahil mga mahihirap na mamamayan ang makikinabang dito. Ani Teves, may sapat na oras at panahon ang mga mambabatas ng bansa para pag-aralan kung anong uri ng batas ang magiging kapaki-pakinabang sa mga mahihirap na mamamayan. Nauna nang sinabi ng Palasyo ng Malaca&amp;ntilde;ang na kailangang bigyan ng exemption sa pagkuha ng withholding tax ang mga manggagawang mababa pa sa P325 araw-araw ang kita sa kanilang trabaho. Sinabi ng Trade Union Congress of the Philippines (TUCP) na sakaling maipatupad ang magandang planong ito ni Pangulong Arroyo, mahigit sa anim na milyong manggagawa ang makikinabang dito bunsod na rin ng patuloy pa ring pag-iral hinggil sa mababang pasahod sa mga pobreng obrero. (Angie dela Cruz)</body>
<link>http://www.philstar.com/Article.aspx?articleId=314197&amp;publicationSubCategoryId=92</link>
</article>
<article>
<title>Koleksiyon ng buwis sa Caloocan tuloy sa pagtaas</title>
<author></author>
<date>
<month>December</month>
<day>29</day>
<year>2005</year>
</date>
<body>Patuloy ang pagtaas ng koleksyon sa buwis ng lungsod ng Caloocan sa administrasyon ni Mayor Enrico &amp;quot;Recom&amp;quot; Echiverri dahil sa mas mataas na tiwala ng mga negosyante dito. Sa isinumiteng year-end report sa opisina ni Echiverri, iniulat ng Caloocan City Business Permit and Licensing Office (BPLO) ang tumaas na bilang ng mga nagparehistrong negosyo kung saan mula sa 8,000 bago umupo ang kasalukuyang administrasyon ay 14,000 na ang rehistradong negosyo sa kasalukuyan. Ayon pa rito, ang mas maraming bilang ng mga negosyo sa lungsod ay nagresulta rin ng 34.2% pagtaas ng koleksyon sa buwis kumpara noong isang taon. Tinatayang P125 milyong mas mataas ang koleksyon mula Hulyo 2004 hanggang Hunyo 2005 kumpara sa parehong panahon noong nakalipas na taon. Ito umano ang pinakamalaking naitalang pagtaas ng koleksyon sa lungsod. Idinagdag pa na noong 2004 ay 6.48% lang ang naitalang pagtaas ng koleksyon habang 3.5% noong 2003. Ikinatuwa naman ito ni Echiverri na nagsabing ang pagtaas ng koleksyon ng buwis ay nangangahulugang dagdag na pondo upang masuportahan ang mga isinasagawang konstruksyon ng mga dagdag na silid-aralan at gusali ng paaralan; pagpapatag sa mga baku-bakong kalsada; pagkakaloob ng suplay ng tubig at iba pang serbisyo sa mga mamamayan. Nakasaad din sa ulat na sa unang taon ng kasalukuyang administrasyon ay nakakolekta ang lungsod ng P491,167,509.40 sa buwis kumpara sa P356,975,893.38 koleksyon noong Hulyo 2003 hanggang Hunyo 2004.</body>
<link>http://www.philstar.com/Article.aspx?articleId=314201&amp;publicationSubCategoryId=92</link>
</article>
<article>
<title>Liga ng mga Barangay president ni Atienza, tanggal!</title>
<author></author>
<date>
<month>December</month>
<day>29</day>
<year>2005</year>
</date>
<body>Wala nang makakahadlang sa pagtanggal kay Brgy. Chairman Carlos Casta&amp;ntilde;eda bilang pangulo ng Liga ng mga Barangay sa siyudad at representante sa Sangguniang Panlungsod. Ito ay matapos ibasura ng Branch 21 ng Manila Regional Trial Court ang kanyang hiling para sa isang temporary restraining order (TRO) laban kay Sangguniang Panglungsod presiding officer at Manila Vice Mayor Danny Lacuna, Kalihim  Atty. Rodolfo Lapid at Atty. Nemesio Garcia Jr., chief of staff ni Lacuna upang pigilin ang tuluyang pagtanggal ng mga ito kay Casta&amp;ntilde;eda mula sa roster ng konseho. Ang petisyon ay inihain matapos mabigo ang kampo ni Casta&amp;ntilde;eda na mabago ang desisyon ng mababang korte nang panigan ito ng Korte Suprema sa pagdeklarang invalid sa Manila Ordinance 8039 dahil sa pagiging repugnant nito sa mga probisyon ng Local Government Code. Ang 8039 ang naging basehan ng pagkaluklok kay Casta&amp;ntilde;eda sa kanyang posisyon. Ang nasabing ordinansa ay ipinasa ng mayorya matapos mahalal si Natalio Beltran Jr. bilang pangulo ng Liga ng mga Barangay ng Maynila. Ayon sa korte, ang petisyon ni Casta&amp;ntilde;eda ay walang basehan matapos ideklarang walang bisa ng Mataas na Hukuman ang Ordinansa 8039. Isinaad pa nito na wala itong nakitang karapat-dapat na dahilan sa likod ng petisyon maliban sa intensiyon na protektahan ang isang pinaglalabanang posisyon. Ayon pa sa Korte, ang paghain ng isang desisyong pumapayag sa kahilingan ni Casta&amp;ntilde;eda ay isang paglabag sa naunang pinal na desisyon na inilabas ng Korte Suprema motion for reconsideration na inihain ng Liga President Casta&amp;ntilde;eda.</body>
<link>http://www.philstar.com/Article.aspx?articleId=314203&amp;publicationSubCategoryId=92</link>
</article>
<article>
<title>Sugarol, silahis na mister pwedeng grounds sa legal separation</title>
<author></author>
<date>
<month>December</month>
<day>30</day>
<year>2005</year>
</date>
<body>Isasama na rin sa mga grounds para sa legal separation ng mag-asawa ang hindi mapigil na pagsusugal, bisexuality, pamimilit na makipagtalik at pagkakaroon ng sexually transmitted diseases (STDs). Sa House Bill 4948 na inihain ni Occidental Mindoro Rep. Amelita Villarosa, sinabi nito na panahon na upang palawakin ang mga grounds sa legal separation kung saan dapat ay mayroong limang &amp;quot;prima facie&amp;quot; na basehan ng psychological incapacity. Layunin ng panukalang amyendahan ang Articles 36 at 55 ng Family Code of the Philippines. Ipinaliwanag ni Villarosa na napapanahon ang pagpapalawak sa mga grounds o basehan ng legal separation ng mag-asawa kaysa sa isulong ang pagkakaroon ng diborsiyo sa Pilipinas na hindi aniya sagot sa lumalalang social problem ng bansa. Hindi rin aniya sapat ang sinasabing &amp;quot;irreconcilable incompatibility&amp;quot; para basta na lang ipawalang-bisa ang isang kasal. Taliwas sa diborsiyo o annulment, hindi maaaring mag-asawa ang isang lalaki o babae na idineklarang &amp;quot;legally separated&amp;quot; ng korte hanggat buhay ang kanilang asawa. Kabilang sa mga grounds ng legal separation ang pagtatangka sa buhay ng petitioner o kamag-anak nito, hindi pagbibigay ng suporta sa petitioner at sa kanilang mga anak at patuloy na pagtanggi ng respondent na magkaroon ng trabaho. Pero idinagdag ni Villarosa na ang mga nabanggit na basehan ng legal separation ay kailangan pa ring magkaroon ng &amp;quot;confirmatory diagnosis&amp;quot; ng isang eksperto sa larangan ng psychiatry and/or clinical psychology. (Malou Rongalerios)</body>
<link>http://www.philstar.com/Article.aspx?articleId=314337&amp;publicationSubCategoryId=92</link>
</article>
<article>
<title>Drilon di sasama sa Black &amp;amp; White Movement</title>
<author></author>
<date>
<month>December</month>
<day>30</day>
<year>2005</year>
</date>
<body>Walang balak si Senate President Franklin Drilon na sumapi sa Black and White Movement (BWM) na naglalayong patalsikin si Pangulong Arroyo at magluklok ng panibagong gobyerno makaraang tanggihan ni Vice-Pres. Noli de Castro ang alok ng grupo na maging transition president. Sinabi ni Sen. Drilon, hindi rin siya makikipagpulong sa naturang grupo at wala rin siyang plano na sumama sa BWM bagamat nakikiisa siya sa panawagan ng mga ito kay Pangulong Arroyo na bumaba sa puwesto. &amp;quot;I have no intentions of joining the Black and White Movement or have meetings with the group,&amp;quot; pahayag pa ni Drilon. Wika pa ng Senate president, bagamat nalampasan ni Arroyo ang isinulong na impeachment sa Kamara ay hindi pa rin maituturing na nakaligtas na ito sa political crisis dahil kinakailangan na maresolba muna ang usapin ng &amp;quot;Hello Garci&amp;quot; tape na nagsasabing nagkaroon ng dayaan sa nakalipas na 2004 presidential elections. &amp;quot;Unless there is a closure of the issues that cropped up in 2005, these political questions will be continue to fester in 2006 like the Garci tapes, the fertilizer fund and the matter of EO 464 before the Supreme Court,&amp;quot; dagdag pa ni Drilon. (Rudy Andal)</body>
<link>http://www.philstar.com/Article.aspx?articleId=314349&amp;publicationSubCategoryId=92</link>
</article>
<article>
<title>Mga baril ng sundalo seselyuhan din</title>
<author></author>
<date>
<month>December</month>
<day>30</day>
<year>2005</year>
</date>
<body>Seselyuhan na rin ng Armed Forces of the Philippines (AFP) ang dulo ng mga baril ng mga sundalo upang tiyakin na hindi ang mga ito magpapaputok ng baril sa pagsalubong ng Bagong Taon. Ayon kay AFP Chief of Staff Gen. Generoso Senga, bagamat hindi nila tradisyunal na ginagawa ang pagpa-plaster sa dulo ng mga baril ng mga sundalo dahil disiplinado naman ang mga ito ay gagawin nila bilang pagtalima sa kautusan ni Pangulong Arroyo. &amp;quot;Yung illegal discharge of firearm, mahigpit na ipinagbabawal ng ating Pangulo, binigyan na tayo ng instruction and we will see to it that it will be implemented,&amp;quot; pahayag ni Senga. Nilinaw naman ni Senga na ipinauubaya na niya sa mga field commanders ang pagpapatupad ng kautusang lagyan ng masking tape ang mga dulo ng armas ng kanilang mga tauhan upang matiyak na hindi magkakaroon ng insidente ng indiscriminate firing. Subalit idinagdag ni Senga na maaari namang hindi sundin ang pagsiselyo ng mga dulo ng baril kung matitiyak na walang insidente ng indiscriminate firing sa mga tauhan ng field commanders. Ikinokonsidera ni Senga ang tungkulin ng military na protektahan ang bansa sa mga rebeldeng grupo, partikular na ang New Peoples Army (NPA) at terorista. Mahigpit ang babala ng liderato ng AFP na mahaharap sa pagkakasibak o pagbaba ng ranggo ang sinumang sundalo na mahuhuling walang pakundangang magpapaputok ng armas. (Joy Cantos)</body>
<link>http://www.philstar.com/Article.aspx?articleId=314352&amp;publicationSubCategoryId=92</link>
</article>
<article>
<title>Tsinoy di susuporta kay GMA sa 2006 - Imee</title>
<author></author>
<date>
<month>December</month>
<day>30</day>
<year>2005</year>
</date>
<body>Bunsod na rin sa hindi magandang negosyo at patuloy na kidnapping umano sa bansa, walang suportang makukuha ang pamahalaang Arroyo sa Fil-Chinese community sa susunod na taon. Ayon kay Ilocos Norte Rep. Imee Marcos, maraming maliliit na mangangalakal na Tsinoy ang nagbabalak na magsara ng kanilang mga negosyo sa Pilipinas partikular na sa lugar ng Binondo dahil sa hindi maayos na seguridad at magulong ekonomiya ng bansa. Umaangal anya ang mga negosyanteng Tsinoy sa Pilipinas dahil sa maling pamamalakad umano ni Arroyo dahil halos break-even na lang ang kanilang tubo at takot din sila sa kanilang seguridad lalo na sa grupo ng mga kidnaper. Ayon pa kay Marcos, bigo ang pamahalaan na proteksiyunan ang Fil-Chinese community laban sa kidnap-for-ransom syndicates dahil patuloy pa rin itong bumibiktima ng mga Intsik sa bansa. Noon lamang buwan ng Hulyo ay anim na Tsinoy ang dinukot. Idinagdag pa ni Marcos na kung hindi maayos ang problemang kinakaharap ng Fil-Chinese community, malamang magsara na lamang ito ng kanilang negosyo at lisanin ang Pilipinas. (Malou Rongalerios)</body>
<link>http://www.philstar.com/Article.aspx?articleId=314359&amp;publicationSubCategoryId=92</link>
</article>
<article>
<title>Pulis bawal maglasing, maglakwatsa</title>
<author></author>
<date>
<month>December</month>
<day>30</day>
<year>2005</year>
</date>
<body>Bawal ang maglasing at maglakwatsa sa mga pulis sa bisperas ng pagdiriwang ng Bagong Taon. Ito ang mahigpit na direktibang ipinalabas kahapon ni PNP chief Director Gen. Arturo Lomibao. Sinabi ni PNP spokesman chief Supt. Leopoldo Bataoil, mahigpit na ipinagbabawal sa mga pulis na maglasing at maglamyerda para mapabilis ang pagresponde sa mga kaguluhan. Bingyang-diin pa ni Bataoil na bukod sa nakasisira ng imahe ng kapulisan ay hindi makabubuti sa kalusugan ang pag-inom at kung maglalakwatsa naman ang mga pulis ay baka maisahan pa ang mga ito ng mga elementong kriminal. Pinayuhan din ni Bataoil ang mga pulis na ibukas ang kanilang komunikasyon upang maging mabilis ang pagresponde ng mga ito sa tawag ng tungkulin. (Joy Cantos)</body>
<link>http://www.philstar.com/Article.aspx?articleId=314366&amp;publicationSubCategoryId=92</link>
</article>
<article>
<title>Biktima ng paputok tumataas</title>
<author></author>
<date>
<month>December</month>
<day>30</day>
<year>2005</year>
</date>
<body>Hindi pa man tuluyang sumasapit ang Bagong Taon ay patuloy na tumataas ang bilang ng mga nabibiktima ng paputok at ng mga ligaw na bala. Batay sa pinakahuling report ng Department of Health (DOH)-National Epidemiology Center, tumuntong na sa 109 ang bilang ng mga nabibiktima ng paputok kabilang na rin ang biktima ng ligaw na bala at nakakalulon ng watusi. Nabatid na mas mataas ng 13 porsiyento ang bilang mula sa naitala noong nakaraang taon sa parehong period. Sa nabanggit na report, 95% sa kabuuang bilang ay pawang may kinalaman sa fireworks habang umakyat naman sa walo katao ang nabibiktima ng stray bullet. Dalawa na sa anim na kaso ng watusi ingestion ang nasawi na kapwa namatay sa Jose Reyes Memorial Medical Center kung saan ang isa ay kahapon lamang binawian ng buhay. Ayon pa sa DOH, pawang may edad na 10 buwan hanggang 33-anyos ang nabibiktima ng watusi. Gayunman, tiniyak ng DOH na patuloy ang kanilang paghahanda sa inaasahang pagtaas pa ng bilang ng mga fireworks-related cases. Binigyang-diin naman ni Health Sec. Francisco Duque na handa ang mga ito sa pagdagsa ng mga pasyente. (Grace dela Cruz)</body>
<link>http://www.philstar.com/Article.aspx?articleId=314367&amp;publicationSubCategoryId=92</link>
</article>
<article>
<title>Rizal Day celebration pangungunahan nina GMA at FG</title>
<author></author>
<date>
<month>December</month>
<day>30</day>
<year>2005</year>
</date>
<body>Pangungunahan ngayon nina pangulong Arroyo at First Gentleman Mike Arroyo sa Baguio City ang pagdiriwang ng ika-109 anibersaryo ng kamatayan ng bayaning si Dr. Jose Rizal. Ang seremonya na gaganapin sa bantayog ng pambansang bayani sa Burnham Park ay may temang pagkakaisa, nasyonalismo at pag-unlad. Ngayong alas-7 ng umaga ay mag-aalay ng bulaklak sa bantayog ang Pangulo habang isang military helicopter naman ang magsasagawa ng overpass flight para magsabog ng mga bulaklak at confetti sa Rizal Park. Kasama ng Pangulo sa seremonyta mga miyembro ng kanyang Gabinete at ang 8 gold medalists sa SEA Games mula sa Baguio City. (Lilia Tolentino)</body>
<link>http://www.philstar.com/Article.aspx?articleId=314370&amp;publicationSubCategoryId=92</link>
</article>
<article>
<title>Abogadong may P67-M estafa sinuspinde ng SC</title>
<author></author>
<date>
<month>December</month>
<day>30</day>
<year>2005</year>
</date>
<body>Sinuspinde ng tatlong buwan ng Korte Suprema si Luis K. Lokin, isang abogado na nahaharap pa sa P67.6-milyong kasong estafa dahil sa pagtanggap umano ng dalawang magkalabang kliyente. Ibinasura rin ng hukuman ang resolusyon ng Integrated Bar of the Philippines (IBP) na naunang tinanggihan ang reklamo na isinampa ni Erlinda I. Bildner pagkamatay ng kanyang ama, si Potenciano Ilusorio, ang orihinal na kliyente ni Lokin. &amp;quot;Napatunayang nilabag ni Luis K. Lokin Jr. ang Rule 15.03 ng Kodigo ng Pananagutang Propesyonal at dahil dito ay isinususpinde siya ng tatlong buwan, kasabay ang babala na kapag naulit ang ganitong paglabag ay papatawan siya ng higit na mabigat na parusa,&amp;quot; ayon sa desisyon na sinulat ni Associate Justice Conchita Carpio Morales. Ang 15-pahinang desisyon na may petsang Dis. 14, 2005 ay sinang-ayunan ng bagong hirang na si Chief Justice Artemio Panganiban, kasama sina Associate Justices Angelina Sandoval-Gutierrez, Renato C. Corona at Cancio C. Garcia. Ayon sa court records, noong Hulyo 15, 1991 ay kinuha ng matandang Ilusorio si Lokin bilang kanyang abogado sa kaso sa Sandiganbayan kung saan inaangkin ng Pilipinas ang 99 porsiyento ng Philippine Overseas Telecommunications Corp. (POTC), kasama ang sosyo ni Ilusorio. Habang dinidinig ang kaso ay pumasok sa isang compromise agreement si Ilusorio sa tulong ni Lokin. Sa ilalim ng nasabing kasunduan ay tatanggap ang pamahalaan ng 4,727 POTC shares o katumbas ng 35 porsyentong pag-aari sa kumpanya, samantalang 673 shares naman ang mapupunta kay Ilusorio. Noong Agosto 17, 1998, inimbitahan ng grupo ni Manuel Nieto Jr. sa isang impormal na pagtitipon ang mga stockholders ng POTC ngunit dahil sa mapanlinlang na pagmamaniobra diumano ni Lokin ay bigla itong ginawang special stockholders meeting ng Philcomsat, kung saan nahalal ang grupo ni Nieto, kasama si Lokin, sa board at management ng kumpanya. Ang Philcomsat ay 100 porsiyentong pag-aari ng POTC. Nagsampa ng kaso sa Securities and Exchange Commission (SEC) si Ilusorio upang kuwestiyunin ang validity ng nasabing pagpupulong ngunit biglang humarap si Lokin bilang abogado ni Nieto, ang katunggali ni Ilusorio sa nasabing reklamo. Ito ay tahasang paglabag sa sinumpaan ni Lokin bilang abogado, na hindi niya hahawakan ang magkalabang interes.</body>
<link>http://www.philstar.com/Article.aspx?articleId=314371&amp;publicationSubCategoryId=92</link>
</article>
<article>
<title>RP peacekeepers tutulak ngayon sa Haiti, Liberia</title>
<author></author>
<date>
<month>December</month>
<day>30</day>
<year>2005</year>
</date>
<body>Nakatakdang tumulak ang 320 peacekeeping contingent ng Armed Forces of the Philippnes (AFP) sa Haiti at Liberia upang magsagawa ng peacekeeping mission sa nasabing mga bansa. Ayon kay AFP Chief of Staff Gen. Generoso Senga, itoy matapos na aprubahan ni Pangulong Arroyo ang pagpapadala ng 165 member contingent sa Liberia at 155 member contingent para naman sa Haiti. Kahapon ay nagsagawa ng pormal na send-off ceremony ang AFP sa pamumuno ni Senga para sa mga sundalong magsisilbing peacekeepers. Sinabi ni Senga na ang ika-5 batch ng Philippine Contingent to Liberia (PCL) ay pamumunuan ni Col. Mario Mendoza habang ang 3rd batch ng Philippine United Nations Mission to Haiti (UNMH) ay sa ilalim ni Col. Cesar Dionisio Sedillo. Sina Mendoza at Sedillo ay magsisilbing contingent commanders. Nabatid na ang unang batch ng RP continget sa Liberia at Haiti ay nakatakdang umalis ngayong araw para sa anim na buwang tour of duty na papalitan naman ang 4th batch PCL at 2nd batch ng UNMH. Ang bawat peacekeeping contingent ay makakatanggap ng buwanang allowance sa loob ng 6 buwang pananatili sa nasabing mga bansa. Ang Pilipinas ay nagpapadala ng AFP personnel para maging UN peacekeepers bilang bahagi ng pakikiisa ng bansa sa humanitarian mission sa mga bansang binubulabog ang kaguluhan. (Joy Cantos)</body>
<link>http://www.philstar.com/Article.aspx?articleId=314372&amp;publicationSubCategoryId=92</link>
</article>
<article>
<title>LPG tataas nang P22 kada tangke</title>
<author></author>
<date>
<month>December</month>
<day>31</day>
<year>2005</year>
</date>
<body>Sasalubungin ang Bagong Taon ng panibagong pagtaas sa presyo ng liquified petroleum gas (LPG) matapos ihayag ng LPG Marketers Association ang P2 kada kilo o P22 bawat tangkeng dagdag sa halaga nito. Ayon kay Arnel Ty, president ng LPG Marketers Association, simula sa darating na Lunes, Enero 2, 2006 ay kinakailangan na umano nilang mag-adjust ng presyo upang mabawi ang mga nakaraang pagtaas. Sinabi ni Ty na pumalo ang contract price nito sa pandaigdigang pamilihan sa $30 kada metriko tonelada kaya sa kanilang kalkulasyon ay umaabot ang adjustment sa P2 kada kilo. Dagdag pa ni Ty na sabay-sabay na magtataas ng kahalintulad na presyo ng kanilang LPG ang iba pang kompanya ng langis. &amp;quot;Nag-advise na po sa amin ang Caltex, Petron, Shell, Total at Liquigaz na magtataas din sila ng katulad na presyo sa darating na January 2,&amp;quot; pahayag ni Ty. Samantala, magandang balita naman ang inanunsiyo ng mga independent oil players kahapon matapos nilang sabihin na walang pagtaas sa presyo ng produktong petrolyo sa buong Enero. Ayon kay Fernando Martinez ng New Petroleum Players Association na posibleng sa Pebrero pa sila magtataas ng presyo ng kanilang produkto at ibabase nila ito sa &amp;quot;crude rates adjustment&amp;quot; sa world market at ang karagdagang implementasyon ng expanded value added tax (EVAT). (Edwin Balasa)</body>
<link>http://www.philstar.com/Article.aspx?articleId=314482&amp;publicationSubCategoryId=92</link>
</article>
<article>
<title>Bagong pag-asa hatid ng 2006</title>
<author></author>
<date>
<month>December</month>
<day>31</day>
<year>2005</year>
</date>
<body>Bagong pag-asa sa taong 2006 ang buod ng mensahe ni Pangulong Arroyo sa sambayanang Pilipino sa bisperas ng Bagong Taon kasabay ng panawagan na tatagan pa ng bawat isa ang determinasyon para maisulong ang mga hakbanging makapaghahatid ng pakinabang at biyaya sa bansa. &amp;quot;Ang paglakas ng ating piso ay senyal na sa Bagong Taon, isang magandang bukas ang naghihintay sa atin. Napatunayan na natin na kaya nating isakatuparan ang mga solusyon sa ating mga problema at ituon ang pansin sa pinakamabuting interes ng taumbayan,&amp;quot; anang Presidente. &amp;quot;Ang mga tagumpay na ating natamo sa ekonomiya ay nagbibigay kapangyarihan sa atin upang tumawag ng pansin at makilahok sa mundo upang protektahan ang ating manggagawa sa ibayong-dagat, palawakin ang pag-unlad, labanan ang terorismo at pairalin ang kapayapaan sa bansa lalo na sa Mindanao,&amp;quot; sabi pa ng Pangulo. Bilang paghahanda pa rin sa pagsalubong sa Bagong Taon, pangungunahan ngayon ng Pangulo ang pagpapasinaya sa farm-to-market road ng Department of Agrarian Reform sa Sagada, Mountain Province. Magsasagawa rin siya ng pakikipagdayalogo sa mga katutubo sa mga bulubundukin at iba pang mahihirap na sektor ng rehiyon. Ang Pangulo, kasama si First Gentleman at iba pang miyembro ng pamilya ay magpapalipas ng Bagong Taon sa Baguio City. Nakatakda silang bumalik sa Palasyo sa Lunes, Enero 2, 2006. (LATolentino)</body>
<link>http://www.philstar.com/Article.aspx?articleId=314496&amp;publicationSubCategoryId=92</link>
</article>
<article>
<title>Senado, naka-7 panukalang batas lang</title>
<author></author>
<date>
<month>December</month>
<day>31</day>
<year>2005</year>
</date>
<body>Umabot lamang sa pitong panukalang batas ang naaprubahan ng Senado ngayong taon. Ang mga naaprubahan sa 2nd regular session nito mula Enero hanggang Disyembre 2005 ay ang Lateral Attrition Law, 2005 General Appropriations Act, EVAT, pag-amyenda sa prangkisa ng Visayas Electric Company, pagpapaliban sa barangay at Sangguniang Kabataan elections, pagkakaloob ng Filipino citizenship kay Mahoud Asfour at ang Rental Reform Act na hindi pa nilalagdaan ni Pangulong Arroyo para maging ganap na batas. Naaprubahan naman sa ikatlong pagbasa ng Senado ang Juvenile and Delinquency Prevention Act of 2004 na isinulong ni Senate Minority Leader Francis Pangilinan. Walong panukalang batas naman ang naka-pending sa ikalawang pagbasa ng Senado kabilang ang Anti-Terrorism Act of 2005 at pagkakaloob ng compensation para sa human rights victim sa panahon ng rehimeng Marcos. Tatlumput anim na simpleng resolusyon naman ang inaprubahan ng Senado kasama dito ang pagbibigay ng parangal sa nagwaging Miss International title na si Precious Lara Quigaman at sa mga boksingerong sina Brian Villoria, Rey Bautista at Manny Pacquiao. Nagsagawa naman ng mga imbestigasyon ang Senado sa mga isyu ng fertilizer fund scam, Hello Garci tape, Venable LLP contract, Northrail project at jueteng payola scandal. (Rudy Andal)</body>
<link>http://www.philstar.com/Article.aspx?articleId=314497&amp;publicationSubCategoryId=92</link>
</article>
<article>
<title>1-year political ceasefire hirit sa oposisyon</title>
<author></author>
<date>
<month>December</month>
<day>31</day>
<year>2005</year>
</date>
<body>Hiniling ng abogado ni Pangulong Arroyo sa oposisyon na magpatupad ng isang taong pananahimik sa batikusan at pamumulitika para maisulong ang kapayapaan at kaunlaran ng bansa. Ang panawagan ay ginawa ni Atty. Romy Macalintal matapos tutulan ng oposisyon ang panawagan ng Pangulo na kalimutan na ang nakaraan at magkaroon na ng pambansang pagkakaisa. Sinabi pa ng oposisyon na isusulong nila ang panibagong impeachment laban sa Pangulo sa 2006. &amp;quot;I appeal to the opposition for a one year silence, isang buong taong political ceasefire dahil sayang naman ang gains ng GMA government economically. Tutal, may 2007 elections naman. Doon na sila mamulitika,&amp;quot; ani Macalintal. Sinabi pa ni Macalintal na hindi naman susuportahan ng mamamayan ang panukalang no elections. Sinabi pa ni Macalintal na sawa na ang mga tao sa ingay ng pulitika at ang administrasyon naman ay may suporta ng Kongreso. &amp;quot;I hope pakikinggan nila ito. One year muna ng pahinga sa pulitika. Lets give peace and development a chance sa buong 2006,&amp;quot; dagdag ni Macalintal. (LATolentino)</body>
<link>http://www.philstar.com/Article.aspx?articleId=314505&amp;publicationSubCategoryId=92</link>
</article>
<article>
<title>Balik eskuwela sa Enero 4</title>
<author></author>
<date>
<month>December</month>
<day>31</day>
<year>2005</year>
</date>
<body>Inanunsiyo kahapon ng Department of Education (DepEd) na muling magbabalik sa eskuwela ang mga public elementary at high school sa darating na Miyerkules, Enero 4, 2006. Sa memorandum order na ipinalabas ng DepEd na pinirmahan ni officer-in-charge Fe Hidalgo, bukod sa balik-eskuwela ng mga bata sa Enero 4 ay babalik naman ang mga empleyado sa kani-kanilang trabaho sa Enero 2. Ang kautusan ay ibinahagi na sa mga regional directors, bureau director at lahat ng school division superintendents. Samantala, sinabi naman ni Hidalgo na ipinamamahala na niya sa mga school official ng mga pribadong eskuwelahan at mga state colleges at universities ang kautusan kung kailan ang muling pagbabalik klase ng kanilang mga estudyante. (Danilo Garcia)</body>
<link>http://www.philstar.com/Article.aspx?articleId=314509&amp;publicationSubCategoryId=92</link>
</article>
<article>
<title>Appointment ni Mantaring sa NBI hiniling kay GMA</title>
<author></author>
<date>
<month>December</month>
<day>31</day>
<year>2005</year>
</date>
<body>Pormal na inihayag na ng mga ahente at empleyado ng National Bureau of Investigation (NBI) ang kanilang pag-ayaw sa pagtatalaga ng &amp;quot;outsider&amp;quot; matapos na magpadala ng resolusyon kay Pangulong Arroyo upang italaga na bilang permanenteng hepe ng ahensiya si Asst. Director Nestor Mantaring. Tatlong organisasyon sa pangunguna ng NBI Investigators Mutual Benefit Association, Inc. (NBIMBAI) ang nagsumite ng Resolution No. 04 na pinirmahan nitong Disyembre 23, 2005 kay Pangulong Arroyo na humihiling na pangalanan na si Mantaring bilang opisyal na kahalili ng namayapang si director Reynaldo Wycoco. Ayon kay NBIMBAI president Jonathan Galicia, sinusuportahan ng asosasyon na may 2,000 miyembro buhat sa &amp;quot;rank-and-file&amp;quot; hanggang mga imbestigador, ang kapwa nila career official na si Mantaring. &amp;quot;Its high time that the NBI executive officers be given what are due them  growth, respect, pride and dignity, and the opportunity to shape of these career executives,&amp;quot; ayon kay Galicia. Kasalukuyang pinamumunuan ni Mantaring ang NBI bilang officer-in-charge matapos na ma-comatose si Wycoco nang ma-stroke sa loob ng kanyang opisina. Nakasaad din sa resolusyon na tiyak magiging mataas ang morale ng mga empleyado at ahente ng ahensiya kung ito ang mapipili. Kasalukuyan umanong may mababang morale ang ilan sa mga career official ng ahensiya dahil sa paghirang ng mga taga-labas bilang pinuno. Una nang nagsulputan ang mga pangalan nina Transportation Secretary Reynaldo Berroya, dating PNP Chief, ret. General Edgar Aglipay; Davao City Mayor Rodrigo Duterte at maging si Manila Police District director, C/Supt. Pedro Bulaong na mga tumatarget umano sa bakanteng posisyon. (Danilo Garcia)</body>
<link>http://www.philstar.com/Article.aspx?articleId=314513&amp;publicationSubCategoryId=92</link>
</article>
<article>
<title>Gen. Garcia puwede pang lumusot</title>
<author></author>
<date>
<month>December</month>
<day>31</day>
<year>2005</year>
</date>
<body>Posible umanong makalusot sa hatol na dalawang taong &amp;quot;hard labor&amp;quot; si dating AFP Comptroller ret. Gen. Carlos Garcia dahil mag-iisang buwan na ang nakakaraan mula ng ipataw ang sentensiya ng General Court Martial (GCM) ay hindi pa inaaprubahan ni Armed Forces of the Philippines (AFP) Chief of Staff Gen. Senga ang parusa. &amp;quot;Its being studied we have to be very careful about this. We have to be very sure about our recommendation to the President,&amp;quot; pahayag ni Senga. Nabatid na bago maisapinal ang nasabing hatol ay kailangan muna itong aprubahan ni Senga at ang huling magdedesisyon ay si Pangulong Gloria Macapagal Arroyo bilang Commander-in-Chief ng AFP. &amp;quot;We will let you know in due time,&amp;quot; ani Senga nang matanong kung may time frame ang paggagawad ng hatol sa kaso ni Garcia na inakusahang nagkamali ng multi-milyong di maipaliwanag na kayamanan sa panahon ng panunungkulan nito bilang AFP-Comptroller. Noong Disyembre 2 ay hinatulan ng GCM si Garcia ng dalawang taong &amp;quot;hard labor&amp;quot; at pagtatanggal ng benepisyo nito sa pagreretiro matapos na mapatunayang guilty sa kasong paglabag sa Articles of War 96 (conduct unbecoming of an officer and a gentleman) at 97 (conduct prejudicial to good order and military discipline). Itoy matapos madiskubre na pinalsipika ni Garcia ang isinumite nitong Statements of Assets, Liabilities and Net Worth (SALN) noong 2002 at 2003 nang hindi ideklara ang tunay nitong mga ari-arian gayundin sa pagtataglay ng green card o ang permanent resident status sa Estados Unidos. Maliban dito, si Garcia ay nahaharap din sa hiwalay na kasong P303-M plunder case at apat na counts ng perjury sa Sandiganbayan anti-graft court. Matatandaan pa na sumingaw ang kontrobersiya laban kay Garcia noong huling bahagi ng 2004 matapos na mahulihan ang anak nitong si Ian Karl Garcia ng $100,000 sa US airport na naglantad sa talamak na korapsyon sa AFP. (Joy Cantos)</body>
<link>http://www.philstar.com/Article.aspx?articleId=314514&amp;publicationSubCategoryId=92</link>
</article>
<article>
<title>Mapayapa at ligtas na New Year apela ni GMA</title>
<author></author>
<date>
<month>December</month>
<day>31</day>
<year>2005</year>
</date>
<body>Umapela si Pangulong Arroyo sa sambayanan na gawing mapayapa at ligtas sa sakuna ang pagsalubong sa Bagong Taon. Ang panawagan ay ginawa ng Presidente nang pangunahan niya sa Baguio City ang paglalagay ng masking tape sa mga baril ng mga sundalo, pulis at security guard, isang paggunita na hindi nila dapat paputukin ang kanilang mga baril sa selebrasyon ng Bagong Taon. Kasama ng Pangulo sa paglalagay ng masking tape sina Philippine National Police Director Gen. Arturo Lomibao at Army Chief Lt. Gen. Hermogenes Esperon. Sinabi ng Pangulo na ang hakbanging ito ay simbolo na ayaw ng gobyerno ang paggamit ng baril sa pagdiriwang ng Bagong Taon at walang sinuman ang sasantuhin ng kampanyang ito maging sila man ay pulis, sundalo, guwardiya at sibilyan. Kaugnay ng selebrasyon ng Bagong Taon, sinabi ni Lomibao na magsasagawa sila ng pagmamanman ngayong araw na ito sa mga may-ari ng lisensiyadong baril para matiyak na maayos na maipapatupad ang direktiba ng Pangulo. Ang pagpapaputok ng baril mamayang hatinggabi ay ipinagbabawal para maiwasan ang pagkasugat o pagkamatay ng inosenteng sibilyan na maaaring tamaan ng ligaw na bala. Ipinagbabawal din ang pagpapaputok ngayon ng super lolo, plapla, bawang, giant five-star at iba pang malalakas na pampasabog, gayundin ang pagsusunog ng gulong ng sasakyan na nakakalikha ng pollution sa kapaligiran. (LATolentino)</body>
<link>http://www.philstar.com/Article.aspx?articleId=314515&amp;publicationSubCategoryId=92</link>
</article>
</data>