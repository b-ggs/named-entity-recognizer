<?xml version="1.0" encoding="ISO-8859-1" ?>
<data>
<article>
<title>26 JIs nakapasok na sa 'Pinas</title>
<author>Joy Cantos</author>
<date>
<month>March</month>
<day>05</day>
<year>2005</year>
</date>
<body>Kinumpirma kahapon ng Department of National Defense (DND) na nasa Pilipinas na ang may 26 miyembro ng Jemaah Islamiyah (JI) na pawang Indonesian national na umanoy magsasanay sa mga recruits sa pambobomba at demolisyon sa lalawigan ng Lanao del Sur. Ayon kay Defense Sec. Avelino Cruz, patuloy ang pagpasok sa teritoryo ng bansa ang mga teroristang kasapi ng JI sa ilalim ng Al Qaeda network ni international terrorist leader Osama bin Laden. &amp;quot;There are reports reaching me (about continuous arrival of JI members) but about this 26, there is none yet, there is no report that is reaching me,&amp;quot; pahayag ni Cruz. Nauna nang napaulat na may mga teroristang kasalukuyang nagtatago sa Mindanao upang magsagawa ng pagsasanay sa mga rebeldeng Abu Sayyaf at Moro Islamic Liberation Front (MILF)na umanoy umanib na sa grupo para mapalakas ang kanilang puwersa laban sa tropa ng pamahalaan. Kaugnay nito, sinabi naman ni AFP Deputy Chief of Staff Lt. Gen. Edilberto Adan na kasalukuyan na nilang bineberipika ang nasabing ulat. &amp;quot;I dont know where that (report) came from, maybe the police. I am checking, I dont have the figures. I think its from the police. The report could be old but well check,&amp;quot; ani Adan. Sa panig ni AFP-Civil Relations Service Chief Brig. Gen. Jose Angel Honrado, sinabi nito na may mga JIs na nagsasagawa ng pagsasanay sa kanilang mga recruits sa Mt. Kararao sa Lanao del Sur pero wala pa umano sa data ng militar ang sinasabing karagdagang 26 na bagong sulpot. Igiiniit ni Honrado na handa pa rin ang hanay ng AFP sa sinasabing pagdagsa ng mga JI terrorists at ngayon ay gumagawa na ng kaukulang hakbang ang hukbong sandatahan upang malipol ang mga ito. (Ulat ni Joy Cantos)</body>
<link>http://www.philstar.com/Article.aspx?articleId=268947&amp;publicationSubCategoryId=92</link>
</article>
<article>
<title>Walang ceasefire -- Pres. Arroyo</title>
<author>Lilia Tolentino</author>
<date>
<month>March</month>
<day>05</day>
<year>2005</year>
</date>
<body>Idineklara kahapon ang Malacanang na tuloy ang isinasagawang opensiba ng tropa ng pamahalaan laban sa grupong Abu Sayyaf at sa mga tinutugis na break away group ng Moro National Liberation Front na loyalista ni dating ARMM Gov. at MNLF chairman Nur Misuari. Ang direktiba ni Pangulong Gloria Macapagal-Arroyo na &amp;quot;no ceasefire&amp;quot; ay bilang tugon sa rekomendasyon ni AFP chief General Efren Abu base sa ginawa niyang pagtaya sa sitwasyon sa Sulu. &amp;quot;I am pleased that the AFP have cleared and now in control of 45 locations that have served in the past as lairs and sanctuaries for terrorists and lawless elements. I know that many peace loving citizens of Sulu expressed their approval when our soldiers cleared the enemy camps. Our armed forces are supported by the people,&amp;quot; anang Pangulo. Sa isang press briefing, sinabi ni Press Sec. at Presidential Spokesman Ignacio Bunye na inatasan na ng Pangulo ang mga sundalong militar na ipagpatuloy ang operasyon laban sa tinutugis nilang mga rebelde na nagkawatak-watak na at sampahan ng kaso ang mga taong responsable sa pag-atake sa himpilan ng militar noong Pebrero 18. Inatasan na aniya ng Pangulo ang AFP at PNP na bigyan ng kaukulang seguridad ang mahigit sa 7,000 kataong nagsilikas na ngayon ay nagsisibalik na sa kani-kanilang tahanan sa pakikipagtulungan ng Office of the Presidential Adviser on the Peace Process, DSWD at Mindanao Economic and Devt Council. Magtatalaga rin ng Engineering Battalion ang AFP upang tumulong sa rehabilitasyon ng mga lugar na apektado sa bakbakan sa Sulu. (Ulat ni Lilia Tolentino)</body>
<link>http://www.philstar.com/Article.aspx?articleId=268957&amp;publicationSubCategoryId=92</link>
</article>
<article>
<title>P6 pasahe sa garage, shuttle service aprub na</title>
<author>Angie dela Cruz</author>
<date>
<month>March</month>
<day>05</day>
<year>2005</year>
</date>
<body>Umaabot lamang sa P6 ang minimum fare sa mga garage at shuttle service ang inaprubahan ng Land Transportation Franchising Regulatory Board (LTFRB) para sa unang limang kilometro at dagdag na P1 sa kasunod na kilometro. Sinabi ni LTFRB chairperson Ma. Elena Bautista, ang naturang halaga ay bilang pagtatama sa kasalukuyang P10 na sinisingil ng mga driver ng naturang mga pampasaherong sasakyan kada pasahero. Binigyang-diin ni Bautista na ipinaalam na ng kanyang tanggapan sa mga operator ang bagay na ito upang ipatupad ang tamang pasahe sa shuttle at garage service vehicle at hindi P10 kada ulo. Kaugnay nito, sinabi ni Bautista na bukas ang kanyang tanggapan sa anumang reklamo laban sa mga shuttle at garage service drivers na patuloy na sumisingil ng P10 bawat pasahero. Nagbabala ang opisyal sa mga driver na hindi susunod sa bagong implementasyon ng pasahe hinggil sa mga nabanggit na behikulo. Aniya, walang dahilan upang maningil pa ng P10 ang mga nasabing public utility vehicles dahil sa nasabing desisyon. Sinabi din na ang mga FX taxi naman na gumagamit ng metro ay hindi kasama sa P6 na minimum fare dahil dapat nitong gamitin ang metro sa pamamasada na parang taxi service at naniningil ng dagdag pasahe sa mga pasahero nito gaya ng shuttle at garage service vehicles. (Ulat ni Angie dela Cruz)</body>
<link>http://www.philstar.com/Article.aspx?articleId=268962&amp;publicationSubCategoryId=92</link>
</article>
<article>
<title>'Mediamen na nag-iinterbyu sa terorista parusahan'</title>
<author>Joy Cantos</author>
<date>
<month>March</month>
<day>05</day>
<year>2005</year>
</date>
<body>Iginiit kahapon ng Armed Forces of the Philippines (AFP) na patawan ng mabigat na kaparusahan ang mga mediamen na nag-iinterbyu sa mga terorista! Ang suhestiyon ayon kay AFP Deputy Chief of Staff Lt. Gen. Edilberto Adan ay kaugnay ng patuloy na pagpapalakas ng kampanya ng pamahalaan laban sa terorismo at sa gitna ng isinusulong na anti-terrorism bill sa Kongreso. &amp;quot;Media stations who tolerate or allow known terrorist organizations to use their facilities to air anti-people, anti-State sentiments and incite the people to rebel against the government, we are recommending stiffer penalties,&amp;quot; pahayag ni Adan. Nang matanong naman kung anong kaparusahan ang ibig ng AFP na ipataw sa mga mediamen na nag-iinterbyu ng mga terorista, sinabi ni Adan na bastat mabigat na parusa ang ibig nilang maipataw laban sa mga kinauukulan. Bigla namang kumambyo si Adan sa pagsasabing huwag sanang ipagkamali ng mediamen na isa itong uri ng paninikil sa malayang pamamahayag. Sa halip, sinabi ni Adan na ang mga terorista ang umaabuso sa malayang pamamahayag upang makapuntos sa kanilang baluktot na hangaring makapaghasik ng terorismo. &amp;quot;Isnt it ignorance on the part of media to allow these terrorists or identified with terrorist groups to air their complaints,&amp;quot; giit pa ng opisyal. Nabatid na maliban sa pagbabawal sa mga mediamen na mag-interbyu sa mga terorista kabilang pa sa ipinupunto ng rekomendasyon ng AFP sa anti-terrorism bill ay ang patawan ng parusang kamatayan ang mga terorista at capital punishment din sa mga kaso ng illegal possession of firearms, explosives, high-caliber ammunition na dapat maklasipika bilang rebelyon at terorismo. (Ulat ni Joy Cantos)</body>
<link>http://www.philstar.com/Article.aspx?articleId=268972&amp;publicationSubCategoryId=92</link>
</article>
<article>
<title>Mambabatas, maglason na lang! -- Andaya</title>
<author></author>
<date>
<month>March</month>
<day>05</day>
<year>2005</year>
</date>
<body>&amp;quot;Masyadong masakit yon (hara-kiri), bakit hindi na lang kami maglason at uminom ng cyanide.&amp;quot; Ito ang naging sagot kahapon ni Camarines Sur Rep. Rolando Andaya Jr., chairman ng House committee on appropriations sa hamon ni Senator Miriam Defensor-Santiago na maghara-kiri ang mga senador at congressman sa halip na buwagin ang dalawang kapulungan ng Kongreso. Kapawa nagtuturuan ang mga mambabatas sa Senado at House of Representatives na may masamang balak sa kanilang pork barrel kaya biglang ipinasa ang 2005 national budget nang hindi idinadaan sa bicameral conference committee. Sinabi ni Andaya na naghuhugas kamay lamang ang mga senador kaya iniiba ang atensyon ng taumbayan sa pamamagitan nang pag-akusa sa mga kongresista na nais ng mga itong ibalik ang P70 milyong pork barrel sa halip na P40 milyong na nakapaloob sa 2005 national budget. Sila ang nahuli sa kusina, bakit kami ang inaakusahan nila ngayon, ani Andaya. Magugunitang inakusahan ng mga senador ang mga kongresista na balak dagdagan ang kanilang pork barrel kaya hindi na idinaan sa bicameral committee ang pambansang budget. Samantala, sinabi ni House Minority leader Francis Escudero na bubusisiin pa rin nilang mabuti ang ipinasang national budget upang masigurong hindi ito nadagdagan.</body>
<link>http://www.philstar.com/Article.aspx?articleId=268973&amp;publicationSubCategoryId=92</link>
</article>
<article>
<title>Mataas na toll fee ipepetisyon ni Echiverri</title>
<author></author>
<date>
<month>March</month>
<day>05</day>
<year>2005</year>
</date>
<body>Nanawagan kahapon si Caloocan City Mayor Enrico &amp;quot;Recom&amp;quot; Echiverri sa mas makatwirang bayad sa toll sa North Luzon Expressway kasabay ng paghahain niya sa susunod na linggo ng petisyon sa Toll Regulatory Board para sa rekonsiderasyon sa nasabing bayad. Ipinaliwanag ni Echiverri na hindi siya tutol sa pagtaas ng bayad dahil naniniwala siyang kailangan ito sa pagpapagawa at pagpapaunlad ng expressway subalit kailangang resonable ang singil upang hindi masakit sa bulsa ng motorista. Halos 600 porsyento ang itinaas sa singil sa North Luzon Expressway makaraang mag-take-over ang bagong operator nito na Manila North Tollway Corp. Ayon sa alkalde, ang P42 na flat rate sa unang 14 kilometro, mula Balintawak hanggang Bocaue exit, ng expressway ay hindi makatarungan sa mga motoristang hindi naman gumagamit ng buong 14-kilometro o iyong mga lumalabas sa Valenzuela o Meycauayan. Ang dating singil mula Balintawak hanggang Valenzuela ay P3 lamang. Iminungkahi ni Echiverri na hatiin sa tatlo ang singil batay sa lalabasan ng motorista.</body>
<link>http://www.philstar.com/Article.aspx?articleId=268981&amp;publicationSubCategoryId=92</link>
</article>
<article>
<title>ARMM elections baka hindi matuloy</title>
<author>Ellen Fernando</author>
<date>
<month>March</month>
<day>05</day>
<year>2005</year>
</date>
<body>Posibleng hindi matuloy ang pagsasagawa ng eleksiyon sa Autonomous Region in Muslim Mindanao (ARMM) dahil sa kawalan ng pondo. Ayon kay Commission on Elections (Comelec) chairman Benjamin Abalos, hindi naisama sa inaprubahang 2005 national budget ang kakailanganing pondo para sa ARRM elections na nakatakda sa Agosto 8, 2005. Tanging ang pondo para sa ARMM na P7 bilyon ang napasama sa inaprubahang national budget. Nabatid na umaabot sa P540 milyon ang kailangang pondo para sa pagdaraos ng election sa ARMM. Nilinaw naman ng Department of Budget and Management (DBM) na kaya hindi naisama sa national budget ang kailangang pondo para sa gagastusin sa ARMM elections ay dahil sa kabiguan ng Comelec na ipasa sa DBM ang dapat na nairekomenda nito para mapabilang ito sa national budget. Gayunman, posibleng maglaan ang DBM mula sa pondo nito para lamang matuloy ang ARMM elections. (Ulat ni Ellen Fernando)</body>
<link>http://www.philstar.com/Article.aspx?articleId=268983&amp;publicationSubCategoryId=92</link>
</article>
<article>
<title>Deportation sa illegal Pinoys sa UAE, nakaamba</title>
<author>Grace Amargo-Dela Cruz</author>
<date>
<month>March</month>
<day>06</day>
<year>2005</year>
</date>
<body>Matapos ang pagpapauwi sa mga illegal migrants sa Malaysia, nanganganib naman ngayon ang libu-libong illegal Pinoy workers sa Gitnang Silangan na mawalan ng trabaho at mapa-deport pabalik sa Pilipinas. Ito ay makaraang ideklara ng gobyerno ng United Arab Emirates (UAE) na matatapos na ang amnesty program nito laban sa mga illegal foreign workers kabilang ang mga Pinoy na nagtatrabaho at naninirahan sa naturang bansa. Ayon kay Department of Labor and Employment (DOLE) Acting Sec. Manuel Imson, mas magiging mahigpit ang gobyerno ng UAE laban sa mga illegal migrants dahil maging ang mga mamamayan nito ay hihikayatin na ireport ang mga illegal foreign workers na nananatili doon. Sa talaan ng DOLE, umaabot sa 68,386 OFWs ang nagtatrabaho at naninirahan sa UAE. Di pa kabilang dito ang mga illegal migrants. Papatawan ng mataas na parusa ng Saudi government ang sinumang magkakanlong sa mga illegal migrants. &amp;quot;It is very important for a country to end the problem of illegal immigrants to ensure security and stability. This can only be achieved with the full participation and support of the general public,&amp;quot; ani UAE Major General Khafali Hareb Al Khelli. Sinabi pa ni Imson na target ng nasabing kampanya na suyurin ang mga mangggagawang tumakas sa kanilang employers, overstaying alien at mga manggagawang walang working visa. Bunga nitoy nananawagan ang DOLE sa mga Pinoy workers na may kaanak sa UAE na pauwiin na ang mga ito bago pa man tuluyang matapos ang nasabing amnesty program. (Ulat ni Grace Amargo-Dela Cruz)</body>
<link>http://www.philstar.com/Article.aspx?articleId=269200&amp;publicationSubCategoryId=92</link>
</article>
<article>
<title>PAO ipinahihiwalay sa DOJ</title>
<author>Malou Rongalerios</author>
<date>
<month>March</month>
<day>06</day>
<year>2005</year>
</date>
<body>Upang mas maging epektibo sa pagtatanggol sa mga mahihirap at walang perang akusado, nais ng ilang mambabatas na ihiwalay sa Department of Justice (DOJ) ang Public Attorneys Office (PAO). Ang PAO ay nasa ilalim ng DOJ at nagbibigay ng libreng legal assistance sa mga mahihirap na akusado maging sa mga complainant. Ayon kay Eastern Samar Rep. Marcelino Libanan sa kanyang House Bill 1574, ang orientation, programs at polisiya ng DOJ ay nakatuon laban sa kriminalidad samantalang ang PAO ay nagbibigay ng tulong at legal assistance sa mga mahihirap na gumawa ng krimen. &amp;quot;While the main mission of PAO is to help the poor and the needy, it would appear that the DOJs mandate militates against the interest of PAO clients who may be accused in criminal cases,&amp;quot; paliwanag ni Libanan. Maituturing aniyang isang &amp;quot;irony&amp;quot; na ang public prosecutors sa mga criminal cases at ang mga nagtatanggol na abogado mula sa PAO ay nasa ilalim ng isang ahensya, ang DOJ. Ang pagbibigay aniya ng autonomy at independence sa PAO ay sisigurong mas magiging epektibo ito sa pagbibigay ng legal assistance sa mga mahihirap na akusado. Pabor naman sa panukala si chief Public Attorney Persida Ruedas-Acosta dahil mas mapapalakas aniya ang PAO kung mahihiwalay ito sa DOJ. &amp;quot;Although the PAO has been doing its best to live up to its mandate, there is still the impression in some peoples minds that the office is being controlled by the prosecution,&amp;quot; ani Acosta. (Ulat ni Malou Rongalerios)</body>
<link>http://www.philstar.com/Article.aspx?articleId=269210&amp;publicationSubCategoryId=92</link>
</article>
<article>
<title>Pagbabawal sa pag-interview ng mediamen sa terorista, binatikos</title>
<author>Malou Rongalerios/Lilia Tolentino</author>
<date>
<month>March</month>
<day>06</day>
<year>2005</year>
</date>
<body>Hindi papayag ang mga militanteng mambabatas sa Mababang Kapulungan ng Kongreso na magkaroon ng batas na magpaparusa sa mga mamamahayag na magsasagawa ng interview sa mga pinaghihinalaang terorista. Ito ang sinabi kahapon nina Gabriela Rep. Liza Maza at Bayan Muna Rep. Satur Ocampo kaugnay sa panukala ni AFP Dep. Chief of Staff Lt. Gen. Edilberto Adan na dapat parusahan ang mga journalists na magi-interview sa mga terorista dahil labag umano ito sa freedom of the press. Kuwestiyonable rin anila ang panukala ng militar dahil hanggang sa kasalukuyan ay malabo pa rin ang ibig sabihin ng salitang &amp;quot;terorista&amp;quot;. &amp;quot;Paano mo makukuha yong lahat ng side ng istorya kung ipagbabawal ang interview sa mga pinaghihinalaang terorista. Hanggang ngayon malabo pa yong meaning nila ng terrorist,&amp;quot; ani Maza. Sinabi rin ni Ocampo, hindi dapat sumunod ang mga mamamahayag sa nais mangyari ni Adan dahil isa itong pagsupil sa kanilang trabaho. Hindi aniya maituturing na isang krimen kung na-interview ng mediaman ang lider ng isang pinaniniwalaang teroristang grupo. Iginiit pa ni Maza na ang dapat gawin ng militar ay pag-igihan ang kanilang trabaho at huwag ipasa ang kanilang kahinaan at kapalpakan sa ibang sektor gaya ng media. Karamihan, aniya sa mga hinuhuli nilang terorista ay fall guy at pinakakawalan din dahil sa walang maipakitang matibay na ebidensya. Sa panig ng Malaca&amp;ntilde;ang, sinabi ni Press Sec. at Presidential Spokesman Ignacio Bunye na mayroong limitasyon pero hindi ganap na pinagbabawalan ang media na makipanayam sa mga itinuturing na terorista lalo nat ang naturang panayam ay nagtataglay ng panghihikayat sa pagpapabagsak sa gobyerno. &amp;quot;Ang masasabi natin, mayroon existing law, I believe it is a Presidential Decree at ipinagbabawal iyong pagsasahimpapawid ng, lets say interview kung saan nanghihikayat iyong ini-interview na pabagsakin ang pamahalaan. Siguro, case to case ito, depende sa nilalaman ng interview,&amp;quot; ani Bunye. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=269216&amp;publicationSubCategoryId=92</link>
</article>
<article>
<title>Palasyo umapela sa oil companies</title>
<author>Lilia Tolentino</author>
<date>
<month>March</month>
<day>06</day>
<year>2005</year>
</date>
<body>Umapela kahapon ang Malaca&amp;ntilde;ang sa mga kumpanya ng langis na maghinay-hinay lang sa pagtataas ng presyo ng gasolina at iba pang produktong petrolyo at magtaas lang ng presyo kung talagang kailangan. Ang panawagan ay ginawa ni Press Sec. at Presidential Spokesman Ignacio Bunye kasunod ng babala ng Department of Energy (DOE) sa mga motorista na ihanda ang sarili sa mas malimit na pagtataas ng presyo ng langis dahil sa pagtaas ng presyo ng krudo sa pandaigdigang pamilihan. Sa nakalipas na mga araw, sinabi ng DOE na nagkaroon ng hindi inaasahang pagtataas ng presyo ng langis nang halos araw-araw. Ang presyo ng diesel ay naitala sa mas mataas na $65 isang bariles gayung ang pamantayan sa presyo nito noong Pebrero ay naitala lang sa $55 kada bariles. Sinabi ng DOE na kung ang presyo ng krudo ay tataas pa sa kasalukuyang presyo mula sa $22-$28 kada bariles, hindi maiiwasan ang pagtataas ng gasolina. Patuloy aniya na nagmamanman ang DOE sa presyo ng gasolina sa lokal na pamilihan. (Ulat ni Lilia Tolentino)</body>
<link>http://www.philstar.com/Article.aspx?articleId=269220&amp;publicationSubCategoryId=92</link>
</article>
<article>
<title>Education plan sa anak ng GSIS, SSS members</title>
<author>Malou Rongalerios</author>
<date>
<month>March</month>
<day>06</day>
<year>2005</year>
</date>
<body>Upang masigurong makakatapos ng kanilang pag-aaral ang mga anak ng mga GSIS at SSS members, isinusulong ng ilang mambabatas ang pagbibigay sa mga ito ng educational plan sa pamamagitan ng pagbuo ng isang education trust fund. Tinalakay na ng House committees on higher and technical education at government enterprises and privatization ang nasbaing panukala na inihain ng limang mambabatas. Sa ilalim ng panukala, ang miyembro na nais kumuha ng educational plans para sa kanilang mga anak o iba pang benepisaryo ay magbabayad ng premium na ibabase sa mapipili nilang payment schedule. Mula sa nasabing premiums na babayaran ng miyembro ay mabubuo ang education trust fund na ihihiwalay mula sa general funds ng GSIS at SSS. &amp;quot;The aim of the fund is to ensure that money is available to pay for the tuition fee and other school requirements of the grantees upon maturity of the plan,&amp;quot; paliwanag ni House minority leader Francis Escudero, isa sa mga awtor ng panukala. Isa sa mahalagang probisyon ng panukala ay ang kasiguruhan na babayaran ng educational trust fund ang halagang kakailanganin ng estudyante o grantee kahit pa nagmahal na ang tuition nito sa panahong kailangan na niyang mag-enrol. Ang bayad ay direkta ring ibibigay sa eskuwelahan upang masigurong hindi ito magagamit sa ibang paraan. Maliban sa tuition fees, pinag-aaralan na rin na isama bilang education benefits ang mga non-standard fees katulad ng materials, libro, school supplies at board and lodging expenses. (Ulat ni Malou Rongalerios)</body>
<link>http://www.philstar.com/Article.aspx?articleId=269229&amp;publicationSubCategoryId=92</link>
</article>
<article>
<title>Pamilya ng OPA's lulusob sa Japan Embassy</title>
<author>Ludy Bermudo</author>
<date>
<month>March</month>
<day>06</day>
<year>2005</year>
</date>
<body>Libu-libong pamilya ng mga Overseas Performing Artists (OPAs) ang nakatakdang sumugod sa Embahada ng Japan, Department of Foreign Affairs at Department of Labor and Employment (DOLE) sa Marso 10, upang iprotesta ang nakatakdang pagpapatupad ng bagong Immigration Law ng bansang Japan. Nabatid na ang grupong OPA Koalisyon ang siyang mangunguna sa isasagawang mass action na dadaluhan ng lahat ng stakeholders sa industriya ng overseas entertainment. Ang malaking rally ay nagbabadya na marami pang darating na demonstrasyon laban sa mahigpit na Japan immigration requirements na tanging mga nakatapos lang ng 2-taong kurso sa performing arts o may 2-years experience as a performer mula sa kilalang mga performance venues ang maaaring mabigyan ng artist visa para magtrabaho sa nasabing bansa. Ayon kay Alex Capella, secretary general ng OPA Koalisyon, may 80,000 OPAs ang nanganganib mawalan ng trabaho kung kaya hindi sila titigil sa pagsasagawa ng mass action hanggat walang malinaw na sistema ang gobyerno kung paano patakbuhin ang industriya sa ilalim ng bagong batas. Hiniling din ng grupo na muling buksan ang isang high-level talks sa pagitan ni Foreign Affairs Secretary Alberto Romulo at ng kanyang counterpart na si Nobutaka Machimura ng Japans Ministry of Foreign Affairs, upang hilingin sa huli na bigyan ng konsiderasyon ang kasalukuyang sitwasyon ng mga OPAs. Sinabi pa ni Capellan na may 500,000 pamilya ang nanganganib magutom kung mawawalan ng trabaho ang mga OPAs. (Ulat ni Ludy Bermudo)</body>
<link>http://www.philstar.com/Article.aspx?articleId=269231&amp;publicationSubCategoryId=92</link>
</article>
<article>
<title>RP No.5 shabu exporter</title>
<author>Ni Malou Rongalerios</author>
<date>
<month>March</month>
<day>07</day>
<year>2005</year>
</date>
<body>Hinimok ng mga kongresista ang Philippine National Police (PNP) na paigtingin pa ang kampanya nito laban sa illegal na droga makaraang ilathala ng US State Department na pang-lima ang Pilipinas sa mga bansang pinagkukunan ng ipinagbabawal na shabu. Ayon kina Nueva Ecija Rep. Aurelio Umali at Leyte Rep. Eduardo Veloso, bagamat makikita naman na nagtatagumpay ang kampanya ng pamahalaan laban sa illegal na droga, kailangan pa rin ang ibayong pakikibaka laban sa salot na ito, Nanindigan rin ang mga kongresista na hindi makatarungan ang inilabas na listahan ng US State Department hinggil sa posisyon ng Pilipinas bilang &amp;quot;major shabu exporter&amp;quot;. &amp;quot;Illegal drugs remain a major problem in the country, but to say that the Philippines is a major shabu exporter means our government has failed in the anti-drugs campaign, which is not true,&amp;quot; pahayag pa ni Umali. Batay sa ipinalabas na accomplishment report ng PNP noong isang taon, nalansag na ng awtoridad ang limang pandaigdigang sindikato ng droga sa bansa, bukod pa sa pagwasak sa 83 lokal na sindikato at ang pagkakatuklas sa mga pagawaan ng shabu sa buong bansa. Naniniwala si Umali na ang mga tagumpay na ito ang magpapatunay na hindi natutulog ang pamahalaan upang wakasan na ang salot sa lipunan. Sinabi naman ni Veloso na muli na namang pinatunayan ng US State Department ang pagiging maka-kaling nito matapos na ilarawan ang PNP bilang lumalabag sa karapatang pantao. &amp;quot;Ngayon naman, gusto nilang ipamukha na bigo ang ating awtoridad na supilin ang paglaganap ng ipinagbabawal na gamot sa bansa, ano ang susunod, tamad ang mga pulis?&amp;quot; ani Veloso. Idinagdag pa nito na naging makulay para sa PNP ang taong 2004 dahil umabot sa 18 laboratoryo at bodega ng shabu ang natuklasan sa Mandaue, Cebu City, Bataan, Antipolo at Para&amp;ntilde;aque City kung saan umaabot sa bilyon-bilyong halaga ng shabu ang nakumpiska. Naniniwala rin si Veloso na ang mga matagumpay na kampanya ng PNP laban sa illegal drugs ang dahilan kung bakit nagtataas ang presyo ng shabu sa merkado mula sa dating P800 bawat gramo sa P3,000-P5,000 bawat gramo.</body>
<link>http://www.philstar.com/Article.aspx?articleId=269464&amp;publicationSubCategoryId=92</link>
</article>
<article>
<title>VAT puwedeng ilusot ng Palasyo</title>
<author></author>
<date>
<month>March</month>
<day>07</day>
<year>2005</year>
</date>
<body>Puwedeng makialam ang Malaca&amp;ntilde;ang sakaling hindi magkasundo ang dalawang kapulungan sa usapin hinggil sa Value Added Tax (VAT) kung saan puwedeng ipataw ng Palasyo ang pagtaas ng VAT mula 2%-12%. &amp;quot;Assuming we cannot agree on the VAT upward rate adjustment, we would favor a (VAT reform) bill that would give the chief executive the flexibility to increase the VAT rate,&amp;quot; paliwanag ni Sen. Mar Roxas. Ayon kay Sen. Roxas, chairman ng Senate committee on economic affairs and on trade and commerce, ito ang isa sa kanyang mga balak matapos na aminin mismo ni Senate President Franklin Drilon na mahihirapan sila sa Kongreso. Aniya, mas mainam naman daw ito kung tuloy na balewalain ang lahat ng VAT exemption na siyang kailangan sa problemang pinansyal ng bansa. Sa panukala ng Kamara, puwedeng tanggalin ang exemptions pero itataas naman mula 10% hanggang 12% ang VAT na inaasahang aakyat ng P35 bilyon sa incremenal revenues at P25 bilyon na pagtaas ng exemptions. Nais naman ng maraming Senador na panatilihin na lang ang VAT rate sa 10% pero tanggalin naman ang mga exemptions dito. Nauna ng nagbabala si Roxas sa pagpasa ng minamadaling VAT bill dahil sa halip na makatulong ay lalong makakasama sa bansa at naghihirap na masang Pilipino. (Rudy Andal)</body>
<link>http://www.philstar.com/Article.aspx?articleId=269471&amp;publicationSubCategoryId=92</link>
</article>
<article>
<title>Delay ng LRT 1 expansion, imbestigahan - solon</title>
<author></author>
<date>
<month>March</month>
<day>07</day>
<year>2005</year>
</date>
<body>Pinaiimbestigahan ni Iloilo Rep. Janette Garin sa Mababang Kapulungan ng Kongreso kung bakit nade-delay ang expansion program ng Line 1 Light Rail Transit Authority (LRTA) kung saan umaabot sa P6.7 milyon ang nawawalang buwis sa gobyerno. Ang nasabing pagka-antala sa capacity expansion program ay nabunyag sa pinakahuling pagdinig ng House committee on railways and RO-RO. Dapat din aniyang tingnan ng komite kung sino ang dapat managot sa mga opisyal ng LRTA at Department of Transportation and Communications (DOTC) sa nangyaring pagka-antala ng proyekto. &amp;quot;It has become imperative that a through probe be undertaken into the culpability of the bidding committee and certain DOTC and LRTA officials in stopping the bidding process,&amp;quot; ani Garin. Kuwestiyonable rin aniya ang hindi pagpapalabas ng &amp;quot;Notice-to-Proceed&amp;quot; (NTP) sa nanalong bidder kahit mayroon ng nilagdaang kontrata para sa expansion project. Naniniwala si Garin na hindi lamang ang gobyerno ang makikinabang kung masisimulan ang proyekto kundi maging ang mga mamamayang sumasakay sa LRT. (Malou Rongalerios)</body>
<link>http://www.philstar.com/Article.aspx?articleId=269480&amp;publicationSubCategoryId=92</link>
</article>
<article>
<title>4-day work week, niluluto na sa Kamara</title>
<author></author>
<date>
<month>March</month>
<day>07</day>
<year>2005</year>
</date>
<body>Tinalakay na ng House Committee on labor and employment ang panukalang &amp;quot;staggered working hour&amp;quot; na naglalayong paikliin ang araw na ipinapasok ng isang empleyado sa loob ng isang linggo upang mas magkaroon ng panahon sa kanilang pamilya. Layunin ng House Bill 1507 na inihain ni Oriental Mindoro Rep. Alfonso Umali na gawing apat na araw na lamang ang pasok sa mga opisina pero mananatili ang 40-work hour period. Sa ibang tanggapan, ang nasabing scheme ay tinatawag na compressed work week (CWW). Tinalakay din ng komite ang Department Advisory No. 02 ng Department of Labor and Employment (DOLE) na ipinalabas noong Disyembre 2, 2004 kung saan pinapayagan ang mga employers at employee na magkaroon ng sariling CWW scheme. Ipinaliwanag ni Umali na bagamat paiikliin ang araw ng trabaho sa isang linggo, mananatili pa ring 40-oras ang ipapasok sa mga opisina dahil gagawin lamang na mas maaga ang pasok at late ang uwi ng mga empleyado. Sa kasalukuyan, ginagamit na ng CWW sa House of Representatives kung saan 4-days na lamang ang ipinapasok ng mga empleyado pero humaba ang oras ng ipinapasok nila sa isang araw. &amp;quot;The reduction in the number of working days could also translate to savings in terms of transportation and food costs,&amp;quot; paliwanag ni Umali. Ayon naman kina Anakpawis Rep. Crispin Beltran at Bayan Muna Rep. Satur Ocampo, dapat tingnan ng DOLE ang ipatutupad na scheme upang masigurong hindi maaabuso ang mga empleyado. (Malou Rongalerios)</body>
<link>http://www.philstar.com/Article.aspx?articleId=269482&amp;publicationSubCategoryId=92</link>
</article>
<article>
<title>School na mababa ang standard, bubusisiin</title>
<author></author>
<date>
<month>March</month>
<day>07</day>
<year>2005</year>
</date>
<body>Nais imbestigahan ni Sen. Mar Roxas ang paglaganap ng mga paaralan na mababa ang standard ng pagtuturo na siyang nagdudulot ng negatibong resulta sa pagpasa sa mga estudyante sa license examinations. Ayon kay Sen. Roxas, walang karapatan ang mga ganitong klaseng paaralan dahil sa halip na makatulong sa mga kabataan ay nagpapababa pa ng kalidad ng edukasyon. Sa kanyang Senate Resolution 198, sinabi ni Roxas na ang mahinang rating ng mga top-rated schools ng bansa kumpara sa ibang institusyon sa Asya ay nangangahulugan lang ng pagbaba ng antas ng edukasyon sa bansa. Nababahala si Roxas sa ulat ng Asiaweek Magazine kung saan nakakuha lang ng ika-48th ang University of the Philippines (UP) habang ang De La Salle University ay 71st, kasunod naman ang Ateneo de Manila University. Ang tatlong eskuwelahan ay siyang tinaguriang top 3 sa bansa. &amp;quot;We have to find out stricter rules or mandatory review if necessary to weed out under-performing schools. We have to protect the rights of student to adequate instruction, as well as the rights of parents to get their moneys worth,&amp;quot; ayon sa Senador. Nauna ng inatasan ng Commission on Higher Education (CHED) ang 191 unibersidad at kolehiyo sa bansa na tanggalin ang ilang kurso nila at programa kabilang ang accountancy, civil engineering at elementary education dahil sa mababang antas ng pagtuturo. Sa ilalim ng batas, ang puwede lang gawin ng CHED ay ang mag-evaluate ng programa pero wala itong pangil hinggil naman sa pagpapasara sa mga paaralan na walang mga permit. (Rudy Andal)</body>
<link>http://www.philstar.com/Article.aspx?articleId=269488&amp;publicationSubCategoryId=92</link>
</article>
<article>
<title>Abortion isinisi sa Simbahan</title>
<author>Malou Rongalerios</author>
<date>
<month>March</month>
<day>08</day>
<year>2005</year>
</date>
<body>Sinisi kahapon ng Philippine Legislators Committee on Population and Development Foundation Inc. (PLCPD) sa Simbahan ang nagaganap na 1,096 abortions araw-araw dahil sa patuloy ng pagtutol nito sa The Responsible Parenthood and Population Management Act of 2005. Ayon sa PLCPD, mayroong 10 ina ang namamatay habang 16 na babae at 12 kabataan ang inaabuso araw-araw dahil sa kawalan ng reproductive health program at services ng gobyerno. Batay pa sa ulat ng PLCPD, sa bawat 1,000 buntis ay 17 sanggol ang namamatay bago maipanganak habang 29 sanggol naman ang hindi umaabot sa edad na isang taon at 42 bata ang namamatay bago sumapit ng 5 taon dahil sa sakit. Anila, ang solusyon sa problemang ito ay ang pagpasa sa house bill 3773 o The Responsable Parenthood and Population Management Act. Sabi pa ng PLCPD, sa bawat araw na hindi naipapasa ang nasabing panukalang batas ay libu-libong buhay ang nalalagay sa peligro dahil sa kawalan ng programa at serbisyong medikal sa mga ito. Anila, kailangang magkaroon ng batas para sa reproductive health na magbibigay ng proteksyon at promosyon sa karapatan ng mga kababaihan upang magdesisyon para sa kanilang sarili ukol sa fertility at pagkakaroon ng age-specific education sa reproductive health na siyang napagkasunduan sa isinagawang conference ng United Nations may sampung taon na ang nakakaraan. (Ulat ni Malou Rongalerios)</body>
<link>http://www.philstar.com/Article.aspx?articleId=269582&amp;publicationSubCategoryId=92</link>
</article>
<article>
<title>US nagbawas ng 30% ayuda sa Pinas</title>
<author>Lilia Tolentino</author>
<date>
<month>March</month>
<day>08</day>
<year>2005</year>
</date>
<body>Dinamdam ng Palasyo ang rekomendasyon ng Bush administration na bawasan ng 30 porsiyento ang panukalang $124 milyong military at economic aid sa Pilipinas sa 2006. Dahil dito, $87.8 milyon na tulong militar at pangkabuhayan na lamang ang maaasahan ng Pilipinas sa US sa darating na taon. Ayon kay Press Secretary Ignacio Bunye, idinahilan ng Bush administration na kaya nila binawasan ang aid sa bansa ay dahil sa ginawang pagtatayo ng mga US forces na kontrolado na ng RP ang operasyon ng mga terorista. Sinabi ni Sec. Bunye, bagamat natutuwa ang gobyerno sa pagkilala ng US sa kampanya natin laban sa terorismo ay dapat ikinunsidera din ng US government na malaking epekto ang ginawa nilang pagbabawas na tulong sa isinusulong na kampanya laban sa terorismo. &amp;quot;We remain hopeful that Washington would reconsider its recommendation on this matter considering such assistance bridges our limited resources to build up overall law enforcement capabilities,&amp;quot; wika pa ni Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=269594&amp;publicationSubCategoryId=92</link>
</article>
<article>
<title>LRTA binalaan ng lawyers</title>
<author>Doris Franche</author>
<date>
<month>March</month>
<day>08</day>
<year>2005</year>
</date>
<body>Binalaan kahapon ng Sumitomo lawyers si LRTA Administrator Mel Robles bunga ng pagkakaloob ng award sa kanilang kliyente ng maanomalyang LRT Line 1 Capex Project. Matatandaan na idineklara ng House Oversight Committee sa pangunguna ni Rep. Danilo Suarez at ng 23 iba na maanomalya ang pagbibigay ng award na P8 bilyon Capex Project. Nakasaad sa sulat noong Marso 1,2005 kay Robles nina Atty. Reynaldo Geronimo at Atty. Fernando Arguelles Jr. na &amp;quot;indeed, we find it extremely difficult at this time to believe, despite our earlier stance to five you the benefit of the doubt, that what is motivating you to act in that way is not a consideration that is neither legal nor moral. Isang source naman sa LRTA ang umanoy nagsabi na ang P100 milyon ay naipamahagi na at hindi na mababawi pa. Iginiit ni Suarez na hindi lamang ang Sumitomo Corporation ang niloloko ng LRTA kundi ang publiko hinggil sa pag-aaward at signing ng contract ng hindi naman kasama sa pondo ng DOTC at DBM. (Ulat ni Doris Franche)</body>
<link>http://www.philstar.com/Article.aspx?articleId=269601&amp;publicationSubCategoryId=92</link>
</article>
<article>
<title>Peacetalks ng Senado at Kamara</title>
<author>Malou Rongalerios</author>
<date>
<month>March</month>
<day>08</day>
<year>2005</year>
</date>
<body>Nagdesisyon kahapon ang mga lider ng Senado at House of Representatives na pag-usapan ang nagaganap na word war sa dalawang kapulungan ng Kongreso na nag-ugat sa panukalang P907.6 bilyong national budget ng Malaca&amp;ntilde;ang para sa 2005. Pumayag ang dalawang lider ng kapulungan na magkaroon ng &amp;quot;peace talks&amp;quot; kagabi sa EDSA Shangri-la sa Mandaluyong City. Ang nasabing pag-uusap ay inorganisa ni Nationalist Peoples Coalition Rep. Arnulfo Fuentebella (Camarines Sur), na naging Speaker noong 11th Congress. Sinabi ni Fuentebella na dapat nang matigil ang bangayan ng mga mambabatas dahil nakakasira ito sa Kongreso bilang institusyon. &amp;quot;We cannot go on like this. The word war doesnt do well for Congress and for the country. Everybody is the loser here,&amp;quot; ani Fuentebella. Ayon kay Fuentebella, mayroon naman siyang karapatan na magsimula ng meeting ng lider ng dalawang Kapulungan dahil dati naman siyang Speaker at senior leader ng Kamara. Maliban pa sa isinagawang meeting ay ang nakatakdang pag-uusap nina Speaker Jose de Venecia Jr., at Senate President Franklin Drilon ngayong linggo. Magugunitang nagsimula ang patutsadahan ng mga mambabatas sa dalawang kapulungan ng Kongreso ng biglang ipasa ng Senado ang 2005 national budget nang hindi idinadaan sa bicameral conference committee. Inakusahan ng mga senador ang mga mambabatas na nagbabalak magdagdag sa kanilang pork barrel pero ibinalik naman ng mga kongresista ang akusasyon sa mga senador. (Ulat ni Malou Rongalerios)</body>
<link>http://www.philstar.com/Article.aspx?articleId=269604&amp;publicationSubCategoryId=92</link>
</article>
<article>
<title>Pro-VAT lumusob sa Senado</title>
<author>Rudy Andal</author>
<date>
<month>March</month>
<day>08</day>
<year>2005</year>
</date>
<body>Nilusob ng mga miyembro ng Kilosan para sa Serbisyo ng Masa (Kilos-Masa) ang Senado upang kumbinsihin ang mga mambabatas na ipasa ang panukalang dagdag na 2 porsiyento sa Value Added Tax (VAT). Ayon kay Jose Moreno, convenor ng Kilos-Masa, dapat magising ang mga senador at aprubahan ang dagdag na 2% VAT na magiging susi ng bansa sa pag-unlad. &amp;quot;Those who are against the additional VAT are those that do not want our government to succeed. The oppositions are mostly allied with the ousted Marcos and Estrada administrations and will never support the government while the leftist organizations have their own agenda,&amp;quot; wika pa ni Moreno. Aniya, mas makakabuti na ipasa na lamang ang 2% VAT upang makalikom ng pondo ang gobyerno para sa mga programa nito kaysa naman muli tayong mangutang. (Ulat ni Rudy Andal)</body>
<link>http://www.philstar.com/Article.aspx?articleId=269610&amp;publicationSubCategoryId=92</link>
</article>
<article>
<title>KBP pabor na walang interbyu sa terorista</title>
<author>Rudy Andal/Ellen Fernando</author>
<date>
<month>March</month>
<day>08</day>
<year>2005</year>
</date>
<body>Nanindigan kahapon ang Kapisanan ng mga Brodkaster sa Pilipinas (KBP) na huwag bigyan ng puwang sa ere ang mga panayam sa mga terorista matapos magreklamo ang militar na nagsisilbing mouthpiece ng mga ito ang ilang media agencies. Pinaalalahanan pa ni KBP president Ruperto Nicdao ang mga mamamahayag sa radyo at telebisyon na puwedeng tanggalin ang kanilang lisensiya kung nagagamit na sila ng mga kalaban ng estado para isulong ang adhikain ng mga ito. Magugunita na nagreklamo ang Armed Forces of the Philippines (AFP) dahil pinapayagang mainterbyu halos araw-araw ang tagapagsalita ng New Peoples Army (NPA) na si Gregorio Rosal sa pamamagitan ng telepono ng 2 malaking tv stations habang isang radio network naman ang nagbibigay ng ere sa Abu Sayyaf Group na pawang tinaguriang international terrorists ng Estados Unidos. Hiniling ni AFP Vice-Chief of Staff Gen. Edilberto Adan na ipagbawal ang pag-iinterbyu ng mediamen sa mga terorista pero umani naman ito ng negatibong komento mula sa mga senador. Ayon kina Sen. Aquilino Pimentel Jr., Sen. Pia Cayetano, Sen. Serge Osme&amp;ntilde;a at Sen. Francis Pangilinan, tuwirang paglabag ito sa freedom of the press at isang porma ng censorship. Anila, may batas namang magpaparusa sa mga mamamahayag sakaling ang pag-interbyu nila sa mga terorista ay nag-iimbita ng rebelyon o sedisyon. Samantala, tutol din si Justice Secretary Raul Gonzales na pagbawalan ang mediamen sa pag-iinterbyu ng mga terorista o kaaway ng estado. Aniya, hindi puwedeng ituring na krimen ang pag-iinterbyu lamang ng terorista kung ang ihahatid naman nito sa publiko ay factual issues at pangyayari. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=269615&amp;publicationSubCategoryId=92</link>
</article>
<article>
<title>Palasyo nagbawas ng opisina</title>
<author>Lilia Tolentino</author>
<date>
<month>March</month>
<day>08</day>
<year>2005</year>
</date>
<body>Binuwag ni Pangulong Gloria Macapagal-Arroyo ang Office of the Presidential Adviser for Jobs Generation at inilipat ang pangangasiwa ng kampanya para makalikha ng empleyo sa Presidential Management Staff. Ang pagbuwag sa tanggapang dating pinamumunuan ni Secretary Cito Lorenzo ay nakapaloob sa Executive Order No. 408. Ang Office for Presidential Adviser for Jobs Generation ay nilikha sa pamamagitan ng Executive Order No. 333 may petsa Hulyo 19, 2004. Ang layon nito ay makalikha ng mula sa 6 milyon hanggang 10 milyong empleyo at paunlarin ang 2 milyong ektaryang lupain na saklaw ng agri-business. Pero nagbitiw na sa puwesto si Lorenzo noong nakaraang Enero para bumalik sa pribadong sektor. Sa kanyang kautusan ehekutibo na bumuwag sa OPAJG, sinabi ng Pangulo na sa halip na humirang ng makakapalit ng dating pinuno ng binuwag na opisina, makabubuting ilipat na lang ang gawain nito sa PMS alinsunod na rin sa patakaran ng pagtitipid ng gobyerno. (Ulat ni Lilia Tolentino)</body>
<link>http://www.philstar.com/Article.aspx?articleId=269619&amp;publicationSubCategoryId=92</link>
</article>
<article>
<title>Raid, aresto bawal na sa gabi</title>
<author>Ludy Bermudo</author>
<date>
<month>March</month>
<day>09</day>
<year>2005</year>
</date>
<body>Iniutos kahapon ni Justice Secretary Raul Gonzales sa pamunuan ng National Bureau of Investigation (NBI) ang pagbabawal na magsagawa ng raid at pag-aresto sa gabi. Batay sa memorandum na ipinalabas ni Sec. Gonzales sa NBI, pinagbawalan na niya ang nasabing law enforcement agency na nasa ilalim ng pamamahala ng Department of Justice (DOJ) na magsagawa ng panghuhuli sa mga suspected law breakers kung gabi. Nilinaw ni Gonzales na ang kautusan niyang ito ay upang mabura sa isipan ng taumbayan ang posibleng pag-abuso o extortion na puwedeng gawin ng mga operatiba sa kanilang operasyon kapag gabi. Aniya, kapag inaresto kasi sa gabi ang isang indibidwal ay wala na itong pagkakataong makapili ng nais niyang abugado para sa legal assistance at malabo na ring makapaglagak ng piyansa. Gayunman, hindi saklaw ng kautusang ito ang mga taong wanted sa batas, mga puganteng bilanggo at ang rules on hot pursuit lalo na kung may matibay na ebidensiya. Nakipag-ugnayan na rin si Gonzales kay PNP chief Edgar Aglipay upang maipatupad din sa hanay ng pulisya ang katulad na kautusan. (Ulat ni Ludy Bermudo)</body>
<link>http://www.philstar.com/Article.aspx?articleId=269711&amp;publicationSubCategoryId=92</link>
</article>
<article>
<title>Pekeng gamot, vitamins nagkalat</title>
<author>Malou Rongalerios</author>
<date>
<month>March</month>
<day>09</day>
<year>2005</year>
</date>
<body>Hindi dapat mabili ng mga consumers ang mga pekeng bitamina at gamot para sa mga bata. Ito ang iginiit kahapon ng mga mambabatas kasabay ang pahayag nang pagka-alarma sa kumakalat na mga pekeng gamot. Ayon kay Pangasinan Rep. Generoso Tulagan, dapat doblehin ng mga concerned government agencies ang kanilang trabaho para masiguro na hindi mabibili ng consumers ang mga pekeng gamot na ito. Batay sa nakalap na datos ng Bureau of Food and Drugs, sinabi ni Tulagan na kabilang sa listahan ng mga gamot na pinepeke ay ang Appetence Tablet, Ponstans capsule, Mosegor Vita tablet, Augmetin Injection, Decilone-Forte tablet, Fortum injection, Propan with iron capsule, Voltaren SR tablet, Inoflox capsule at Verorab injection. Maging ang mga gamot sa anti-hypertensive tulad ng Adalat Gits 30mg ay napepeke rin, ang anti-asthma na Ventolin expexctorant syrup; anti-diarrhea na Diatabs repormolated, vitamin na Ceelin 100 mg/5ml syrup, Enervon C at Iberet 500 na pawang pinepeke at ibinebenta pa sa Ilocos Region. Ayon sa mambabatas ang pagbibigay proteksyon sa mga mamimili ang dapat unahin ng gobyerno sa ngayon dahil sa peligro sa buhay ng mga tao na makakainom ng mga gamot. Ilan sa mga pekeng gamot tulad ng vaccine ay gawa lamang sa tap water, contraceptive pills at viagra na gawa sa arina, antibiotic, pain reliever, herat medicine, multivitamins at dietary supplements na gawa sa dinurog na pinulbos na luma at expired na gamot. Sinabi ni Tulagan na dapat magsagawa ang DOH ng information campaign upang matulungan ang publiko lalung-lalo na sa mga naninirahan sa malalayong lugar na madetermin kung peke o tunay ang isang gamot. (Ulat ni Malou Rongalerios)</body>
<link>http://www.philstar.com/Article.aspx?articleId=269719&amp;publicationSubCategoryId=92</link>
</article>
<article>
<title>'Show of force' ng AFP vs terorismo</title>
<author>Joy Cantos</author>
<date>
<month>March</month>
<day>09</day>
<year>2005</year>
</date>
<body>Ipinamalas kahapon ng Armed Forces of the Philippines (AFP) ang show of force nito sa higit pang pagpapaigting ng paglaban kontra terorismo. Ayon kay AFP-National Capital Regional Command Chief Lt. Gen. Allan Cabalquinto, ang field demostrations ay bahagi ng kanilang pag-imbentaryo sa hanay ng mga pangunahing units militar kaugnay sa kanilang kahandaan, mga kagamitan at bilang ng mga personnel. Sinabi ni Cabalquinto na iniinspeksiyon nila ang inter-operability ng AFP Civil Disturbance Management (CDM) Unit kasama ang K-9 Unit ng AFP na binubuo ng mga contingent mula sa tatlong major services ng hukbo kabilang ang General Headquarters na siyang bahagi ng kanilang pagsasanay. Nabatid na ang mga bomb sniffing dogs ng AFP-NCRC ang pangunahing ginagamit sa pagtukoy ng bomba sa mga pangunahing lugar sa Metro Manila na potensiyal na target ng terrorist attack. &amp;quot;Information is the best weapon against terrorism&amp;quot;, pahayag pa ni Cabalquinto. Nagpakitang gilas naman ang mga kagawad ng AFP-CDM units ng K-9 Unit ng militar sa pamamagitan ng pagpapakita ng kanilang kakayahan. Samantalang hindi naman nagpahuli ang mga kasapi ng K-9 Units na nagpamalas naman ng tunay na K-9 Operations. Ayon kay Cabalquinto ang nasabing mga K-9 dogs ay may kakayahan sa pag-amoy ng bomba, illegal na droga at tracking ng mga terorista o rebeldeng grupo. Matatandaan na 8 katao ang nasawi habang mahigit 100 pa ang nasugatan matapos ang magkakasunod na pambobomba ng mga terorista sa mga lungsod ng Makati, General Santos City at Davao. (Ulat ni Joy Cantos)</body>
<link>http://www.philstar.com/Article.aspx?articleId=269724&amp;publicationSubCategoryId=92</link>
</article>
<article>
<title>Nasabugan sa V-day bombing babayaran</title>
<author>Grace dela Cruz</author>
<date>
<month>March</month>
<day>09</day>
<year>2005</year>
</date>
<body>Dahil sa pagkapinsala, maaaring kumuha ng kanilang compensation benefits ang mga biktima ng Valentines bombing. Ayon sa Department of Labor and Employment (DOLE), sa ilalim ng Presidential Decree 626, maaaring singilin ng mga nasabugan ang kanilang employer kung ang mga ito ay nagmula sa kanilang mga trabaho. Ngunit, ipinaliwanag ng DOLE na dapat din busisiin ng mga employers ang haba ng oras ng binibiyahe ng kanilang empleyado mula patungo sa opisina o di kayay mula opisina pauwi sa kanilang bahay. Nilinaw pa ng DOLE na dapat na isumite ng mga biktimang empleyado ang nasabing pagkuha ng benepisyo sa Social Security System (SSS) kung sila ay kabilang sa pribadong sektor at sa Government Service Insurance System (GSIS) naman kung nagtatrabaho sa gobyerno. Magugunita na marami ang nasaktan sa nasabing pagpapasabog ng Abu Sayyaf Group sa RRCG Bus sa Ayala, Makati City. Karamihan umano sa mga naging biktima ay mga papauwi mula sa kanilang trabaho. (Ulat ni Grace dela Cruz)</body>
<link>http://www.philstar.com/Article.aspx?articleId=269733&amp;publicationSubCategoryId=92</link>
</article>
<article>
<title>Curfew hour sa mga menor-de-edad</title>
<author></author>
<date>
<month>March</month>
<day>09</day>
<year>2005</year>
</date>
<body>Inutos kahapon ni Caloocan City Mayor Enrico &amp;quot;Recom&amp;quot; Echiverri sa pulisya at mga opisyal ng barangay ang mas mahigpit na pagpapatupad ng curfew sa mga kabataan sa lungsod alinsunod sa ipinasang ordinansa ng konseho. Upang masiguro ang implementasyon ng nasabing batas, supresang nag-iikot sa mga barangay si Echiverri kasama ang ilang opisyal ng kapulisan at ng pamahalaang-lungsod. Pormal na ipinatupad noong Enero 1, 2005 ang &amp;quot;curfew hour&amp;quot; sa lahat ng menor-de-edad sa Caloocan kasabay ng panawagan sa mga lider ng barangay na tumulong sa pagpapakalat ng impormasyon sa mga residente tungkol sa curfew. Batay sa ordinansang ipinasa ng City Council, ang mga kabataang nagkakaedad 17 pababa ay pagbabawalang kumalat sa lansangan mula 10:00 ng gabi hanggang 5:00 ng umaga. Pinuna ni Echiverri ang pagiging marahas na ngayon ng mga kabataan na mayroon kanya-kanyang pangkat at nagrarambulan sa daan. Naniniwala rin ang alkalde na makatutulong ang curfew sa pagpapalakas ng kampanya kontra sa ilegal na droga at iba pang uri ng kriminalidad. Hindi naman kasama o exempted sa curfew ang mga kabataang nag-aaral o nagtatrabaho sa gabi; may kasamang mas nakakatanda; bumibili ng gamot o sumusunod sa utos ng nakatatanda o emergency. Samantala, hindi ipatutupad ang curfew sa bisperas ng araw ng Pasko at Bagong Taon; piyesta; Mahal na Araw (mula Holy Thursday hanggang Easter Sunday) at Araw ng mga Patay.</body>
<link>http://www.philstar.com/Article.aspx?articleId=269735&amp;publicationSubCategoryId=92</link>
</article>
<article>
<title>DOF suportado ang debate sa VAT bill</title>
<author>Rudy Andal</author>
<date>
<month>March</month>
<day>09</day>
<year>2005</year>
</date>
<body>Sinuportahan ni Finance Secretary Cesar Purisima ang isinasagawang debate ng mga senador hinggil sa senate version ng VAT reform bill. Sinabi ni Sec. Purisima, malaking tulong para sa ekonomiya ng bansa ang pinag-uusapang VAT reform bill na kamakailan lamang ay iniharap ni Sen. Ralph Recto sa floor deliberations ang committee report no. 16 o ang senate version sa nasabing tax revenue measures. &amp;quot;This sends a strong signal to the local and foreign business community, as well as to the countrys creditors, that the fiscal reform agenda of President Arroyo and her economic team are firmly on track,&amp;quot; wika pa ni Purisima. Magugunita na isinalang na sa floor deliberations ang committee report 16 ni Sen. Recto ukol sa VAT reform bill. &amp;quot;Passage of this bill by the Senate at the soonest possible time will enable both Houses of Congress, in a bicameral conference committee, to firm up what the DOF considers to be one of the most important pieces of economic legislation that will come out of the 13th Congress,&amp;quot; dagdag pa ng DOF chief. (Ulat ni Rudy Andal)</body>
<link>http://www.philstar.com/Article.aspx?articleId=269741&amp;publicationSubCategoryId=92</link>
</article>
<article>
<title>30 bata patay sa cassava</title>
<author>Joy Cantos at Rudy Andal</author>
<date>
<month>March</month>
<day>10</day>
<year>2005</year>
</date>
<body>Tatlumpong estudyante ang kumpirmadong nalason sa pagkain ng kamoteng-kahoy habang mahigit 50 iba pa kabilang ang vendor ng cassava ay isinugod sa ospital kahapon sa Mabini, Bohol. Ayon sa ulat, bumili ng kakaning mula sa kamoteng-kahoy ang mga estudyante nang mag-recess ang mga ito bandang alas-11:45 ng umaga kahapon sa isang vendor sa labas ng San Jose Elementary School sa Mabini, Bohol. Biglang sumama ang pakiramdam, matapos silang kumain ng kakanin, ang may 150 mag-aaral kaya dali-daling isinugod ang mga ito sa ibat ibang pagamutan sa nasabing lalawigan. Ang 30 estudyanteng ito na mula grade 1 hanggang grade 6 na nakakain ng nasabing kamoteng-kahoy na pitsi-pitsi, maruya at ice candy na bitter-type at posibleng nagtataglay ng hydrocyanide acid ay agad binawian ng buhay habang nasa malubhang kalagayan naman ang mahigit 50 iba pa kabilang ang vendor ng kamoteng-kahoy. Labing-apat ang nasawi sa clinic habang 13 ang dead on arrival naman sa Don Aguinaldo hospital at ang 3 ay namatay habang dinadala sa pagamutan. Hiniling agad ni Mabini Mayor Stephen Ranchez na i-preserve ang natitirang mga panindang kamoteng-kahoy na siyang nakalason sa mga mag-aaral upang masuri ito ng mga eksperto partikular mula sa Department of Health at Bureau of Food and Drugs (BFAD). Aniya, posibleng ang mga kamoteng-kahoy na ito ay naitamin sa isang industrial site na kontaminado ng mga nakakalasong kemikal na humalo dito. Iimbestigahan ng mga awtoridad ang natitirang mga kakaning kamoteng-kahoy upang alamin kung ano ang tunay na dahilan ng pagkalason ng mga batang mag-aaral. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=269826&amp;publicationSubCategoryId=92</link>
</article>
<article>
<title>Solon nagmamay-ari ng 11 house &amp;amp; lot, 14 pang lote</title>
<author>Malou Rongalerios</author>
<date>
<month>March</month>
<day>10</day>
<year>2005</year>
</date>
<body>Isang congressman na nagmula sa isa sa pinakamahirap na probinsiya ng bansa ang nagmamay-ari ng halos 11 house &amp;amp; lot, 14 na lote, mga mamahaling sasakyan at club shares sa mga sikat na Club. Si Congressman ay nasa kanyang ikatlong termino sa House of Representatives at nagdeklara ng net worth na P5.0 milyon nang magsimulang manungkulan bilang mambabatas noong 11th Congress. Base sa pagsasaliksik ng PSN, noong pumasok na ang 12th Congress, idineklara ni Congressman ang total assets na P19.7 milyon; liabilities o utang na P8.5 milyon at networth na nasa P11.5 milyon. Kung kukuwentahin, lumobo lamang ng mahigit na P6 milyon ang net worth ni Congressman sa loob ng tatlong taong panunungkulan noong 11th Congress. Idineklara nito bilang assets noong 12th Congress ang 11 house &amp;amp; lot maliban pa ang 14 na lote na kinabibilangan ng 8 agricultural lands sa kanyang probinsiya. Mayroon din itong 2 house &amp;amp; lot sa Maynila at isa sa parteng Visaya. Hindi naman lahat ng ari-arian ni Congressman ay nabili niya noong nasa Kongreso na siya. Apat lamang sa kanyang bahay at lupa ang nabili niya noong 1998 habang nanunungkulan sa 11th Congress; at 3 residential lot noong 2001 na sakop na ng 12th Congress. Bago magtapos ang 12th Congress, lumaki na ang assets ni Congressman at naging P31.4 milyon, pero lumaki na rin naman ang kanyang liabilities na P19.7 milyon. Ang networth niya ay nasa P11.6 milyon. Mayroon din itong P1.2M na share sa Subic Bay Yatch Club. Si Congressman ay hindi naman masyadong sikat pero naging prominenteng personalidad noong impeachment trial ni dating Pangulong Estrada. (Ulat ni Malou Rongalerios)</body>
<link>http://www.philstar.com/Article.aspx?articleId=269833&amp;publicationSubCategoryId=92</link>
</article>
<article>
<title>Sekyu nagnakaw ng $50 sa NAIA sibak</title>
<author>Butch Quejada</author>
<date>
<month>March</month>
<day>10</day>
<year>2005</year>
</date>
<body>Isang sekyu ng Philippine Aviation Security Services Corp. (PASSCOR) sa Ninoy Aquino International Airport ang sinampahan ng kasong qualified theft ng PNP-Aviation Security Group (ASG) matapos siyang ireklamo ng isang outgoing passenger dahil sa pagnanakaw ng pera. Kinilala ni Chief/Supt. Andrez Caro, II, director ng PNP-ASG ang suspect na si Jone Martinez, security guard ng Passcor at nakatalagang baggage feeder sa Gate 16 ng departure area. Ang pasaherong nagreklamo ay si Teddy Lorenzo David, ng Guevenville II, Libertad Street, Mandaluyong City. Ayon sa kuwento ni David, bandang alas-10:15 ng gabi noong Martes nakapila siya patungo sa x-ray machine ng Gate 16, ng sitahin siya umano ni Martinez na ilagay ang lahat ng kanyang gamit sa tray at ipasok sa x-ray machine bilang bahagi ng security procedure. Nang kunin ni David ang kanyang mga gamit napansin kaagad niya na bahagyang nakabukas ang kanyang pitaka, para makatiyak tiningnan ni David ang laman nito at nalaman niyang nawawala ang isang pirasong US$50 o P2,500. Kinompronta ni David si Martinez pero itinanggi ng huli na kinuha niya. Nagsumbong si David kay Sr. Inspector Abapito Ebuen ng PNP-ASG pero mabilis na binunot ng suspek ang pera sa kanyang bulsa at saka iniabot sa biktima. Sa komprontasyon sinabi ni Martinez na talagang isasauli naman nito ang pera na umanoy nahulog nang bumaliktad ang tray sa loob ng x-ray machine pero hindi kinagat ng mga pulis ang alibi ng una kaya sinampahan siya ng kasong pagnanakaw sa Fiscals Office. (Ulat ni Butch Quejada)</body>
<link>http://www.philstar.com/Article.aspx?articleId=269838&amp;publicationSubCategoryId=92</link>
</article>
<article>
<title>P2 fare hike hirit ng LRT</title>
<author>Angie dela Cruz</author>
<date>
<month>March</month>
<day>10</day>
<year>2005</year>
</date>
<body>Hihirit din ang Light Rail Transit Authority (LRTA) ng dagdag na P2 sa pasahe nito para mapunan ang kakulangan sa pondo na kailangan nito para mapabuti ang serbisyo sa publiko. Sa pahayag ng LRTA deputy administrator Cesar Chavez, inaprubahan na ng Department of Transportation and Communication (DOTC) fare policy committee ang naturang fare hike at hinihintay na lamang nila ang tugon dito ng Malakanyang para maipatupad ito. Ang pagtaas ay ipatutupad ng LRT 1 na bumabaybay mula sa Baclaran, Pasay hanggang Monumento at sa LRT 2 na mula Santolan, Pasig hanggang Recto, Maynila. Binigyang-diin ni Chavez na kinikita naman ng LRTA ang halaga para sa operational cost nito pero kulang ang pondong pambayad sa utang na ginamit sa ipinantayo ng LRT. Sinabi pa nito na P7 lamang ang katumbas ng isang dolyar ng itayo ang LRT noong 1980 samantalang ngayon ay umabot sa P54 na ang katumbas ng isang dolyar. May P12 ang halaga ng pasahe sa LRT mula Baclaran hanggang Monumento para sa unang apat na istasyon at dagdag na P1 sa bawat istasyong karagdagan. (Ulat ni Angie dela Cruz)</body>
<link>http://www.philstar.com/Article.aspx?articleId=269844&amp;publicationSubCategoryId=92</link>
</article>
<article>
<title>DOJ umapela sa PAO</title>
<author>Ellen Fernando</author>
<date>
<month>March</month>
<day>10</day>
<year>2005</year>
</date>
<body>Umapela kahapon si Justice Secretary Raul Gonzales sa Public Attorneys Office (PAO) na huwag nang iapela ang naging desisyon ng Korte Suprema hinggil sa Aquino-Galman double murder case re-opening. Naniniwala si Sec. Gonzales na pagpapagod lamang at walang kahahantungan kung sakaling maghain pa muli ng motion for reconsideration ang PAO para muling pabuksan ang Aquino-Galman case. Aniya, imposibleng mabago pa ang hatol ng SC dahil unanimous votes ang lumabas sa desisyon ng SC en banc. Magugunita na kamakalawa ay nagpalabas ang high tribunal ng desisyon na nagbabasura sa muling pagbubukas ng Aquino-Galman double murder case. Iginiit ng SC na walang merito ang mosyon dahil wala namang nakitang bagong argumento sa inihain upang muling mabuksan ang kaso. (Ulat ni Ellen Fernando)</body>
<link>http://www.philstar.com/Article.aspx?articleId=269849&amp;publicationSubCategoryId=92</link>
</article>
<article>
<title>Pagtatalaga kay Robles sa LRTA kinuwestiyon</title>
<author>Doris Franche</author>
<date>
<month>March</month>
<day>10</day>
<year>2005</year>
</date>
<body>Nanawagan si Congressman Danilo Suarez, Chairman ng Oversight Committee sa Malakanyang na muling pag-aralan ang appointment ni LRTA Administrator Mel Robles at ang anomalya hinggil sa pag-award ng P8 bilyon LRT Line 1 Capex Project. Ayon kay Suarez, ang appointment ni Robles ay paglabag sa Charter ng LRTA na nagsasaad na ang LRTA Administrator ay kinakailangan may karanasan sa transportasyon at may kaalaman sa management, finance at operation nito. Si Robles ay Choir Director at spokesperson ng El Shaddai bago ito naitalaga bilang LRTA Administrator. Sinabi ni Suarez na ang kawalan ng karahasan at unqualified ni Robles ay posibleng umanong magdulot ng panganib hindi lamang ng milyong pasahero ng LRT kundi maging sa kita ng pamahalaan bunga ng mismanagement. Bukod dito, pinagbabakasyon din ni Suarez ang buong LRTA Board habang wala pang resulta ang imbestigasyon ng Ombudsman. Ang board ay kinabibilangan ng mga kinatawan mula sa NEDA, DPWH, MMDA, DBM, DOF at LTFRB. (Ulat ni Doris Franche)</body>
<link>http://www.philstar.com/Article.aspx?articleId=269854&amp;publicationSubCategoryId=92</link>
</article>
<article>
<title>8 opisyal kukumpiskahan ng yaman</title>
<author>Lilia Tolentino</author>
<date>
<month>March</month>
<day>10</day>
<year>2005</year>
</date>
<body>Walong mga tiwaling opisyal ng pamahalaan ang nahaharap na sa pagkumpiska ng mga ari-arian at iba pang yaman na kurakot sa kabang yaman ng bansa, ayon kay Chief Legal Counsel at Anti-Corruption Czar Merciditas Gutierrez. Tinukoy ni Gutierrez ang mga opisyal na ito na dalawang mataas na opisyal ng Bureau of Internal Revenue, dalawa mula sa Bureau of Customs, 1 sa Department of Public Works and Highways at tatlo mula sa Armed Forces of the Philippines. Walang mga pangalang binanggit si Gutierrez sa idinaos na press briefing bagaman sinabi niyang mayroon nang mga nakasampang kasong &amp;quot;graft&amp;quot; laban sa mga ito. Anim na buwan anyang pag-iimbestiga ng Ombudsman sa graft cases ng walong opisyal ay dahil sa kakulangan ng mga imbestigador at taga-usig. (Ulat ni Lilia Tolentino)</body>
<link>http://www.philstar.com/Article.aspx?articleId=269858&amp;publicationSubCategoryId=92</link>
</article>
<article>
<title>Tipid-gas gadget sa tricycle naimbento na</title>
<author>Ellen Fernando</author>
<date>
<month>March</month>
<day>11</day>
<year>2005</year>
</date>
<body>May dahilan na ngayon para magsaya ang milyong bilang ng tricycle drivers sa buong bansa dahil inilabas na ng Filipino inventor na si Pablo Planas ang isang gas-saving device na para sa mga sasakyang motorsiklo. Si Planas, pinarangalan ng Presidential Award of Excellence ng Pangulong Arroyo, ang kauna-unahang Filipino na nakaimbento ng tipid-gas gadget para sa mga de-gasolinang sasakyan. Ang imbesyon na nagbigay ng karangalan sa Pilipinas na tinawag na Khaos Super Turbo Charger (KSTC) ay pinagkakaguluhan ngayon hindi lamang sa Pilipinas kundi sa ibat ibang bansa ng tulad ng Estados Unidos, Australia, Canada, Egypt, Hungary, India, Indonesia, Korea, Lebanon, Mariana Islands, Saudi Arabia, South Africa, Spain, Switzerland, United Arab Emirates. Dahil sa matinding demand na natanggap ng Inventionhaus International Inc., pangunahing manufacturer ng KSTC, minarapat ni Planas na maglabas ng isa pang natatanging tipid-gas gadget na para naman sa mga motorsiklo na tiyak na papakinabangan ng milyong bilang ng mga tricycle drivers at operators sa buong bansa. Saksi sina Senate President Franklin Drilon, Manila Mayor Lito Atienza at ang pilantropong si Mr. Gerry Acuzar, sa pormal na paglulunsad kahapon ng KHAOS-Motorcycle sa Manila Yacth Club sa Roxas Blvd, Manila. Nataon ang paglulunsad sa ika-68 taong kaarawan ni Mr. Planas na makailang ulit hinangaan ng mga foreign investors dahil walang gatol na pagtanggi nito sa alok na $10 million ng bansang Amerika para lamang ibenta ang rights ng KSTC. &amp;quot;Nasabi ko na, Pilipino muna ang makikinabang sa imbensiyon ko, bago ang dayuhan,&amp;quot; sabi ni Planas. Kasabay nito, nanawagan si Drilon na suportahan ang natatanging imbensiyong ito ni Planas. &amp;quot;This is an opportunity for us to look for a solution on how to save gas. Sabi ko nga kay Mr. Planas, iharap ito kay President Arroyo dahil ang kanyang imbensiyon ang solusyon sa pagtaas ng presyo ng gasoline,&amp;quot; ani Drilon. Base sa pag-aaral, ang KSTC-motorcycle na nagkakahalaga ng P1,690 ay nakapagbibigay ng 10 hanggang 30 porsiyentong katipiran sa gasoline ng bawat motorsiklo. Sigurado rin anilang zero pollution ang mga motorcycle na kakabitan nito, tulad ng matagumpay na imbensiyong isinagawa para naman sa mga pang-gasolinang sasakyan. Sinabi naman ni Atienza na natutuwa sila sa lungsod ng Maynila at may ganitong uri ng imbensiyon na tiyak na pakikinabangan ng mga tricycle drivers at mga pasahero nito na karamihan ay mga estudyante, manggagawa at pati na mga ina ng tahanan na kalimitang nagpupunta sa palengke sakay ng tricycle. (Ulat ni Ellen Fernando)</body>
<link>http://www.philstar.com/Article.aspx?articleId=269964&amp;publicationSubCategoryId=92</link>
</article>
<article>
<title>Welga ng PISTON ikakasa sa Marso 16</title>
<author>Angie dela Cruz</author>
<date>
<month>March</month>
<day>11</day>
<year>2005</year>
</date>
<body>Nagbanta kahapon ng isang malakihan at malawakang transport strike ang may 250,000 strong members ng Pinagkaisang Samahan ng mga Tsuper at Operators Nationwide (PISTON) sa Marso 16 ng taong ito. Ang naturang hakbang ayon kay PISTON National President Mar Garvida ay layuning kalampagin ang pamahalaan hinggil sa tumitinding korapsiyon sa pamahalaan at pag-kontra ng kanilang hanay sa ipatutupad ng dagdag na Value Added Tax (VAT). Binigyang diin ni Garvida na lalu lamang lulubha ang korapsiyon sa bansa kung maipatutupad ang dagdag na singilin sa VAT. Ayon sa PISTON, matibay ang kanilang batayan ng pangamba dahil kahapon lamang tinukoy ng Hong Kong Base Political and Economic Risk Consultancy Limited (PERC) na ang Pilipinas ay kasama sa 2nd most corrupt country sa Asya at sa pag-aaral na rin ng World Bank noong taong 2000 ay humigit kumulang sa $4B ang nalustay ng gobyerno ng Pilipinas sa loob lamang ng 20 taon. Sinabi ng PISTON na base na rin kay Morgan Stanley na $204B ang nawawaldas sanhi na rin ng katiwalian sa pamahalaan mula 1965 hanggang 2001, na ang datos ng National Tax Research Center ng gobyerno ay umabot sa P200 Bilyon ang napunta sa korapsiyon noong nakaraang taon. Dinagdag pa ni Garvida na isang malaking kalokohan ang sinasabi ng pamahalaan na mapupunta sa serbisyo publiko ang P84 Bilyon na nais malikom kapag naipatupad ang dagdag na VAT. Kahit pa anya magpatupad ng sunud-sunod na VAT ang pamahalaan hindi pa rin ito makakatulong sa dagdag kabuhayan at serbisyo ng gobyerno sa taongbayan dahil lalamunin lamang ito ng matinding korapsiyon sa bansa. (Ulat ni Angie dela Cruz)</body>
<link>http://www.philstar.com/Article.aspx?articleId=269967&amp;publicationSubCategoryId=92</link>
</article>
<article>
<title>'Wag umasa sa Amerika'</title>
<author>Malou Rongalerios</author>
<date>
<month>March</month>
<day>11</day>
<year>2005</year>
</date>
<body>Hinikayat ngayon ng mga lider sa Kamara ang pamahalaan na palakasin pa ang pakikipag-relasyon nito sa ibang bansa para sa kapakinabangan ng Pilipinas. Sa pinagsamang pahayag, sinabi nina House committee on interparliamentary relations services chairperson Lorna Silverio at Majority Leader Prospero Nograles na hindi lamang dapat umasa ang Pilipinas sa Amerika sa mga tulong pinansiyal sa harap ng ginagawang panggigipit ng Washington sa Maynila. Anila, magandang balita ang inihayag ni French Minister for Foreign Trade Francols Loos na patuloy ang kumpiyansa ng kanilang mga negosyante sa Pilipinas sa harap ng mga problema ng bansa. Naniniwala pa si Silverio na ang pagtitiwalang ibinigay ng mga negosyanteng Pranses sa Pilipinas ay magbibigay ng lalo pang pang-eenganyo sa mga European investor na maglagak ng puhunan sa bansa. Hiniling din nito sa pamahalaang Arroyo na ipagpatuloy pa ang pagpapalakas sa pang-ekonomiyang relasyon ng Pilipinas sa iba pang bansa, hindi lamang sa Amerika. Sinabi naman ni Nograles na maganda ang hinaharap ng Pilipinas matapos ang pagbubukas ng mga bagong kasunduan mula sa kaibigang bansa sa Asya at Europa. (Ulat ni Malou Rongalerios)</body>
<link>http://www.philstar.com/Article.aspx?articleId=269980&amp;publicationSubCategoryId=92</link>
</article>
<article>
<title>Tarongoy hanggang bukas na lang</title>
<author>Mer Layson/Grace dela Cruz</author>
<date>
<month>March</month>
<day>11</day>
<year>2005</year>
</date>
<body>Lungkot at tuwa ang nadarama ngayon ng mga magulang, asawa at kamag-anak ng Pinoy accountant na si Robert Tarongoy matapos makarating sa kanila ang impormasyon na buhay pa ang OFW ngunit binigyan na lamang hanggang bukas (Sabado) ang pamahalan para ito pugutan ng ulo. Ayon kay Ivy Grace Tarongoy, muli silang nabuhayan ng loob noong makarating sa kanila ang ulat na ipinakita ng Al Jazeera TV sa Doha Qatar ang video fotages ng kanyang mister na patuloy na umaapela sa pamahalaan para ibigay ang demand ng kanyang mga abductor. Sinabi ni Grace, natuwa siya noong makumpirmang buhay pa ang asawa ngunit muling naiyak at nalungkot noong malaman na pupugutan na ito ng ulo bukas kapag hindi ibinigay ang hinihiling ng mga bandidong Iraqi na pabalikin sa bansa ang may 6,000 OFW at bitiwan ang ibinibigay na suporta ng gobyerno sa bansang Amerika. Inihayag ni Grace na tila nabunutan sila ng tinik sa lalamunan dahil sa loob ng mahigit na apat na buwan mula ng dukutin ang kanyang mister ay ngayon lamang nagkaroon ng katibayan na buhay pa ito. Nananawagan naman ang mga magulang ni Robert na sina Tomas Belarmino at Isabelita Villaflor, na muling ipagdasal ang kanilang anak tulad ng ginawang pagdarasal noong hawak pa ng mga kidnappers ang OFW na si Angelo Dela Cruz. Sa panig naman ng pamahalaan, partikular sa Department of Labor and Employment (DOLE) at Department of Foreign Affairs (DFA) ay nagsabing ginagawa nila ang lahat ng paraan para mapalaya at makauwi ng buhay si Tarongoy. Tumanggi naman ang mga opisyal ng DOLE at DFA na idetalye ang kanilang ginagawang hakbang at negosasyon para huwag ng pugutan si Tarongoy. Base sa rekord ng DOLE, si Tarongoy ay dinukot ng mga bandido noong Nobyembre 1, 2004 kasama ang apat pang dayuhan makaraang salakayin ang compound ng Saudi Arabia Trading Co. na nasa Baghdad Upscale sa Mansour District. Sinasabing ang apat na kasamang bihag ay napalaya na ngunit si Robert ay hawak pa dahil hindi pa umano naibibigay ang demand ng mga bandido. (Ulat nina Mer Layson/Grace dela Cruz)</body>
<link>http://www.philstar.com/Article.aspx?articleId=269986&amp;publicationSubCategoryId=92</link>
</article>
<article>
<title>State of calamity sa Bohol</title>
<author>Lilia Tolentino, Malou Rongalerios, Edwin Balasa at Gemma Garcia</author>
<date>
<month>March</month>
<day>11</day>
<year>2005</year>
</date>
<body>Nagdeklara kahapon si Pangulong Arroyo ng State of Calamity sa bayan ng Mabini sa Bohol kasunod ng pagkamatay ng 30 elementary student matapos kumain ng maruyang balinghoy o cassava cake. Sa isang media interaction sa Dumaguete City pagkaraang bumisita sa Bohol, sinabi ng Pangulo na inatasan na niya ang mga awtoridad ng pulisya na makipag-ugnayan sa mga health authorities para busisiing mabuti kung paano nangyari ang trahedya. &amp;quot;I want the police to work with the health authorities to give me a detailed report on why and how this unfortunate incident happened,&amp;quot; anang Pangulo. Tinatayang may 30 mga batang mag-aaral ang nasawi na sa naganap na trahedya at 60 iba pang nasa mga pagamutan sa pagkakalason sa kinaing kamoteng kahoy. Inihayag ng Pangulo na ang UP-PGH ay makikipagtulungan sa mga awtoridad sa pagsusuri kung paano nasawi ang mga bata sa kinaing kamoteng kahoy. Ayon sa Pangulo, ang &amp;quot;biological sample&amp;quot; mula sa nasawing bata ay inilipad na patungong Maynila para masuri ang pinagmulan ng pagkakalason ng mga bata na pawang mag-aaral ng San Jose Elementary School sa Mabini, Bohol. &amp;quot;I declare a state of calamity in Mabini so the local government can use 5% of their calamity fund assist the family of the victims,&amp;quot; anang Pangulo. Lahat anyang pamilyang namatayan ay pinagkalooban ng Philippine Charity Sweepstakes ng tig P5,000 para pampalibing at sagot din ng PCSO ang gastos sa pagkaka-ospital ng mga maysakit pang kabataan. Mayroon anyang mga pasyenteng nailipat na sa pagamutan sa Tagbilaran at iba pang mga ospital sa lalawigan. &amp;quot;I am deeply saddened by this tragedy and I condole with the families affected as well as with the people of Bohol, I pray to God that this will never happen again,&amp;quot; anang Pangulo. Isang fund drive din ang sinimulan ng partidong Lakas-CMD na magbibigay ng P100,000 donasyon para sa pamilya ng mga biktima ng pagkalason. Sinabi ni House Speaker Jose de Venecia na dapat maglunsad ng isang pambansang pagluluksa sa naganap na trahedya sa mga bata. Kaugnay nito, magsasagawa ng agarang inspeksyon ang Department of Education sa may 42,000 elementary at high school canteen sa buong bansa matapos ang insidente. Ito ang ipinalabas na direktiba ni DepEd Secretary Florencio Abad upang hindi na maulit ang naturang pagkakalason at upang masiguro ang kaligtasan ng mga estudyante sa kinakain nila sa school canteen. Bukod sa inspeksiyon ay rerebisahin din ng DepEd ang mahigit na pagbabantay sa mga nagtitinda sa gilid ng mga eskuwelahan. Samantala, nakatakdang ipa-awtosiya ng Department of Health (DOH) ang mga bangkay ng mga estudyante upang matukoy kung anong uri ng lason ang ikinamatay ng mga ito. Ayon kay Dr. Troy Gepte, kailangang idaan sa masusing pag-aaral ang kaso ng pagkalason at susuriin din ang dugo ng halos 100 kabataan, kabilang ang 30 nasawi upang matukoy ang nahalong lebel ng lason na nakain ng mga ito. Aniya, posibleng may naisamang organo phospate na isang sangkap ng pesticide sa giniling na kamoteng kahoy ang tinderang si Aning Luyong, 60, na kabilang din sa kritikal ngayon sa ospital matapos na kainin ang ibinebentang cassava cake. Nabatid na 50/50 at nakaratay sa ICU ang tindera ng cassava cake matapos na kainin ang kaniyang tinda nang malaman na maraming estudyante na bumili sa kaniya ang nalason. Pinakahuling namatay sa trahedya ay apo ni Luyong. Sinabi ni Gepte na aabot sa lima hanggang anim na araw bago mailabas ang resulta ng gagawing blood test ng mga toxicologist sa mga biktima. Binigyan na rin ng antidote ang mga biktima tulad ng sodium nitrate upang mapigil ang pagkapit ng lason sa red blood cells at sodium dio sulfate upang matanggal sa kanilang sistema ang cyanide. (Ulat nina Lilia Tolentino, Malou Rongalerios, Edwin Balasa at Gemma Garcia)</body>
<link>http://www.philstar.com/Article.aspx?articleId=269990&amp;publicationSubCategoryId=92</link>
</article>
<article>
<title>Susunod na PNP chief piliing mabuti</title>
<author>Joy Cantos</author>
<date>
<month>March</month>
<day>11</day>
<year>2005</year>
</date>
<body>Umapela kahapon ang isang grupo ng mga junior officer ng Philippine National Police (PNP) kay Pangulong Arroyo na maging maingat sa paghirang ng susunod na mamumuno sa pambansang pulisya. Itoy sa gitna na rin ng nakatakdang pagreretiro sa darating na Marso 13 ni outgoing PNP Chief P/Director General Edgar Aglipay. Gayundin ginawa ng grupo ang panawagan kaugnay ng lumabas na resulta ng survey ng Social Weather Station (SWS) na nagsasabing pang-apat sa pinakatiwaling ahensiya ng gobyerno ang PNP. Ayon sa grupo mas pabor sila kung mga kahalintulad ng kategorya ni PNP-National Capital Region Police (NCRPO) Chief P/Director Avelino Sonny Razon Jr. ang maluklok sa puwesto. Dinagdag pa ng mga junior officers na ayaw nang magpabanggit ng pangalan na naniniwala sila sa kakayahan ni Razon na linisin ang hanay ng PNP dahil mayroon itong tinatawag na moral ascendacy hanay ng kapulisan. Bukod dito mahusay din anila sa paglaban sa mga terorista si Razon dahil ito mismo ang nakadiskubre ng planong pananabotahe sa World Trade Center sa New York noon pang 1995 subalit hindi ito pinansin ng Federal Bureau of Investigation ng Estados Unidos. Magugunitang nadiskubre ni Razon ang plano ng mga terorista noong ito pa ang hepe ng Western Police District sa lungsod ng Maynila. (Ulat ni Joy Cantos)</body>
<link>http://www.philstar.com/Article.aspx?articleId=269994&amp;publicationSubCategoryId=92</link>
</article>
<article>
<title>Dasal na lang kay Tarongoy</title>
<author>Lilia Tolentino,Mer Layson at Grace dela Cruz</author>
<date>
<month>March</month>
<day>12</day>
<year>2005</year>
</date>
<body>Hiningi kahapon ng Palasyo sa taumbayan na ipagdasal ang kaligtasan at pagpapalaya sa bihag na si Roberto Tarongoy na binigyan ng taning hanggang alas-4 ng madaling araw ngayon upang ibigay ng gobyerno ang kahilingan ng mga Iraqi militants na mag-withdraw tayo ng suporta sa ginagawang pakikidigma ng Estados Unidos at $10 milyong ransom. Ayon kay Press Secretary Ignacio Bunye, bagamat kumpiyansa si Pangulong Arroyo na mapapalaya pa rin si Tarongoy ng kanyang mga abductors sa kabila ng binigay na taning hanggang alas-4 ng madaling-araw ngayon para ibigay ang kanilang demand ay nanawagan si GMA sa taumbayan na ipagdasal ang kaligtasan ng ating kababayan. Hiniling naman ng mga magulang ni Tarongoy mula sa liham na ipinadala nito sa Pangulo sa pamamagitan ng Catholic Bishops Conference of the Philippines (CBCP) na ibigay na lamang ang kahilingan ng mga dumukot sa Pinoy accountant para mapalaya na ito. Kabilang sa demand ng bumihag kay Tarongoy, 4 na buwan na ang nakakaraan, na alisin ang lahat ng Pinoy workers sa Iraq, bawiin ang suportang militar sa Estados Unidos at $10 milyong ransom. Nanindigan naman ang Department of Foreign Affairs (DFA) na mahigpit pa rin nilang ipapatupad ang no ransom policy sa kabila ng banta ng mga Iraqi militants na pupugutan na ng ulo si Tarongoy kapag hindi naibigay ang kanilang mga kahilingan. Nagsusumamo naman ang pamilya Tarongoy sa mga kidnaper na huwag ituloy ang pagbitay sa Pinoy accountant at palawigin pa ang deadline nito. Magugunita na iniharap si Tarongoy sa Al-Jazerra television na nakasuot ng orange na damit tanda na malapit na itong bitayin kung saan ay ipinarating ng mga kidnaper nito ang kanilang demand sa gobyerno kapalit ng kalayaan ng bihag na Pinoy. Ipinabatid naman ng DFA na patuloy pa rin ang kanilang pakikipag-negosasyon sa mga dumukot kay Tarongoy upang huwag ituloy ang pagbitay dito bagkus ay palayain na lamang ito. (Ulat nina Lilia Tolentino,Mer Layson at Grace dela Cruz)</body>
<link>http://www.philstar.com/Article.aspx?articleId=270091&amp;publicationSubCategoryId=92</link>
</article>
<article>
<title>NBI pasok sa Bohol food poisoning</title>
<author>Ludy Bermudo</author>
<date>
<month>March</month>
<day>12</day>
<year>2005</year>
</date>
<body>Pumasok na ang National Bureau of Investigation (NBI) upang matukoy kung sino ang dapat papanagutin sa naganap na cassava food poisoning sa mag-aaral sa Mabini, Bohol. Nagpadala na si NBI director Reynaldo Wycoco ng mga forensic experts upang magsagawa ng hiwalay na pag-aaral upang matukoy ang tunay na sanhi ng pagkamatay ng mga nalasong biktima matapos kumain ng kamoteng kahoy. Gagawa ng hiwalay na imbestigasyon ang NBI dahil na rin sa pagdududa ng mga kaanak ng may 28 pupil ng San Jose Elementary School na ang kinaing cassava ang dahilan ng pagkamatay ng mga biktima. Aalamin din ng mga eksperto ang report na posibleng ang ginamit na lumang mantika ang naging sanhi ng pagkalason ng mga biktima. Samantala, pinag-aaralan na ngayon sa University of the Philippines (UP) laboratory ng mga experts ang mga kinuhang blood specimen mula sa 77 naapektuhan ng food poisoning na nakaratay pa rin sa mga pagamutan at tissues mula naman sa mga nasawi para sa cyanide at RBC cholinesterase determination. Magugunita na inilibing na kamakalawa ang 27 nasawi sa food poisoning ng cassava sa Mabini, Bohol habang idineklara naman ni Pangulong Arroyo ang state of calamity dito kasabay ang pag-uutos na lokal na pamahalaan na pagkalooban ng tulong na pinansyal ang mga naging biktima. (Ulat ni Ludy Bermudo)</body>
<link>http://www.philstar.com/Article.aspx?articleId=270099&amp;publicationSubCategoryId=92</link>
</article>
<article>
<title>'Hostage' ng ospital sa pasyente bawal na</title>
<author>Malou Rongalerios</author>
<date>
<month>March</month>
<day>12</day>
<year>2005</year>
</date>
<body>Pumasa sa Kamara ang panukalang-batas na magpapataw ng parusa sa mga may-ari ng ospital na magho-hostage o hindi magpapalabas sa kanilang mga pasyente o bangkay ng pasyente na may utang. Sinabi ni Deputy Speaker Raul del Mar, isa sa mga awtor ng consolidated bill, na hindi dapat makulong sa ospital ang isang pasyente dahil lamang wala itong pambayad. Panahon na aniya upang matigil ang nasabing gawain ng maraming ospital sa bansa kung saan karamihan sa mga nagiging biktima ay mga mahihirap. Sa isang pagdinig ng House Committee on Health, inamin ni Health Secretary Manuel Dayrit na dahil sa napakahirap makakuha ng libreng serbisyo mula sa mga ospital ng gobyerno, napipilitan ang mga mahihirap na pasyente na magpagamot sa mga pribadong ospital. Sa ilalim ng panukala, ang mga magaling nang pasyente at maging mga partially-recovered patients na gusto nang umuwi sa kanilang bahay ay dapat pauwiin ng ospital kahit hindi pa nababayaran ang lahat ng hospital bills. Maging ang bangkay ng isang namatay na pasyente ay dapat payagang maiuwi ng kanyang mga kamag-anak kahit kulang pa ang bayad nito. Pero kailangang magbigay ng promissory note para sa utang sa ospital ang mga pasyente o kamag-anak ng mga pasyenteng walang pambayad. Kailangan din ng isang co-maker para sa isusumiteng promissory note. Ang may-ari ng ospital na lalabag ay may parusang P5,000 hanggang P15,000 o pagkabilanggo ng mula isang buwan hanggang anim na buwan. Kung paulit-ulit na lalabag ang may-ari ng isang ospital, kakanselahin ang kanyang license to operate. (Ulat ni Malou Rongalerios)</body>
<link>http://www.philstar.com/Article.aspx?articleId=270103&amp;publicationSubCategoryId=92</link>
</article>
<article>
<title>Water conservation hingi ng Malaca&amp;ntilde;ang</title>
<author>Lilia Tolentino</author>
<date>
<month>March</month>
<day>12</day>
<year>2005</year>
</date>
<body>Nanawagan ang Malakanyang sa publiko na magtipid sa tubig kasunod ng report na kritikal na ang baba ng tubig sa Angat Dam at aabot ito sa 180 metro sa pagtatapos ng buwang kasalukuyan sanhi ng El Ni&amp;ntilde;o. Sinabi ng Department of Environment and Natural Resources na isang metro bawat araw ang pagbaba ng tubig sa Angat Dam at maaaring lumala pa ito sa kalagitnaan ng tag-init. Ang Angat Dam ang siyang pinagkukunan ng tubig sa Metro Manila at irigasyon ng Bulacan at Pampanga. Tumindi ang problema sa kakulangan ng tubig dahil din sa serye ng baha at pagguho ng lupa na bumara at nagwasak sa tubong koneksiyon ng tubig sa Umiray patungo sa Angat Dam. Inihayag ni Press Secretary Ignacio Bunye na pinulong na ni Pangulong Arroyo ang mga opisyal ng Laguna Lake Development Authority para sa proyektong paggamit ng tubig sa Laguna Lake bilang mapagkukunan ng dagdag na supply ng tubig para sa mga taga-Timog Katagalugan at ilang bahagi ng Muntinlupa City. (Ulat ni Lilia Tolentino)</body>
<link>http://www.philstar.com/Article.aspx?articleId=270108&amp;publicationSubCategoryId=92</link>
</article>
<article>
<title>Senado hinimok ipasa ang VAT</title>
<author></author>
<date>
<month>March</month>
<day>12</day>
<year>2005</year>
</date>
<body>Hinimok kahapon ng Kilosan para sa Serbisyo ng Masa (KilosMasa) ang Senado na yumuko sa panawagan ng World Bank (WB) na para mapabilis ang fiscal reform ay ipasa na agad ang Expanded Value Added Tax (EVAT). Ayon kay Jose Moreno Jr., spokesman ng Kilos Masa, lalong dadagsa ang mga foreign donors at investors sa bansa tulad ng WB kung nakikita ng mga ito na gumagawa ng hakbang ang lehislatura para matugunan ang fiscal crisis. Sinabi ni Joachim Von Amsberg, WB country director sa Pilipinas, lalong maeenganyo ang mga foreign donors at investors kung nakikita nilang may mga hakbang ang Kongreso para tugunan ang kinakaharap nating krisis. Ipinaliwanag pa ni Moreno, hindi na ito ang panahon para sa grandstanding ng Kongreso kundi dapat magkaisa ang mga ito upang tuluyang ipasa ang dagdag na 2 percent sa VAT.</body>
<link>http://www.philstar.com/Article.aspx?articleId=270114&amp;publicationSubCategoryId=92</link>
</article>
<article>
<title>Logistic command ng AFP binuwag</title>
<author>Joy Cantos</author>
<date>
<month>March</month>
<day>12</day>
<year>2005</year>
</date>
<body>Bilang bahagi ng kampanya laban sa korapsiyon, inihayag kahapon ni Armed Forces of the Philippines (AFP) Chief of Staff Lt. Gen. Efren Abu ang pagbuwag sa AFP-Logistics Command sa Abril 4. Nitong Oktubre 29, 2004 sa pag-upo ni Abu sa posisyon kapalit ng nagretirong si dating AFP Chief of Staff Ret. Gen. Narciso Abaya ay agad nitong binuwag ang J6, AFP-Comptroller, bunga ng umanoy pagkakasangkot sa korapsyon ng dating pinuno nito na si Ret. Major Gen. Carlos Garcia. Si Garcia ay sumasailalim sa court martial sa korte ng militar at nililitis din sa kanyang kaso sa Sandiganbayan. Sinabi ni AFP-Public Information Office (AFP-PIO) Chief Lt. Col. Buenaventura Pascual na ang Procurement Service Office (PSO) naman ang papalit sa Logcom sa pagbili ng mga supply at kagamitang pandigma ng militar sa General Headquarters ng AFP sa Camp Aguinaldo. Ayon kay Pascual, nakabili na ang Logcom ng mga kagamitan para sa mga major units nito na kinabibilangan ng Phil. Army, Phil. Navy at Phil. Air Force (PAF) na mayroon ng sariling procurement services. Matatandaan na matapos buwagin ang J6 makalipas lamang ang ilang buwan ay isinunod naman ni Abu ang J-7 (Civil Military Operations), J8 (Education and Training) na ipinailalim sa J3; J11 Communication, Electronics and Information System na napunta sa J9 (Material and Development) at ang J10 Retirees and Reservist Affairs. (Ulat ni Joy Cantos)</body>
<link>http://www.philstar.com/Article.aspx?articleId=270118&amp;publicationSubCategoryId=92</link>
</article>
<article>
<title>Pugot kay Tarongoy naudlot</title>
<author>Grace Amargo-dela Cruz at Lilia Tolentino</author>
<date>
<month>March</month>
<day>13</day>
<year>2005</year>
</date>
<body>Pansamantalang nakaligtas sa tiyak na kamatayan ang Overseas Filipino Worker (OFW) na si Robert Tarongoy matapos na palawigin pa ng kanyang mga abductors ang deadline ng pagpugot sa ulo nito sa Baghdad, Iraq kahapon. Ayon kay Foreign Affairs Spokesperson Atty. Gilbert Asuque, hindi itinuloy ng Iraqi militants ang pagpugot ng ulo sa nasabing Pinoy accountant na huling itinakda bandang alas-4 ng madaling-araw kahapon, matapos ang pakikipag-usap ng pamahalaan sa pangunguna ni Foreign Affairs Usec. for Special Concern Rafael Seguis na nasa Baghdad pa rin simula ang nasabing pagdukot noong Nobyembre 1, 2004. Sinabi ni Asuque na bagaman nagbigay ng reprieve, walang ibinigay na takdang araw kung hanggang kailan palalawigin ang buhay ni Tarongoy. Niliwanag ni Asuque na patuloy pa rin ang isinasagawang negosasyon sa pagitan ng tropa ng pamahalaan sa mga abductors kasama ang ilang maiimpluwensyang tao sa Iraq at sa mga bansang nagpahayag na tutulong upang mailigtas si Tarongoy. Kaugnay nito, nagpasalamat ang Malaca&amp;ntilde;ang sa ibinigay na reprieve kay Tarongoy. &amp;quot;We thank God for his reprieve. we call upon the whole national to continue to pray for Roberto. We will continue to exert effort to bring him home alive,&amp;quot; ani Presidential Spokesman at Press Sec. Ignacio Bunye. Sinabi ni Pangulong Gloria Macapagal-Arroyo sa isang panayam sa Baguio City na iwasan muna ang anumang espekulasyon sa kalagayan ni Tarongoy. Samantala, ikinatuwa ng pamilya Tarongoy sa Davao City ang ulat na hindi natuloy ang pagpugot ng ulo sa kanilang kaanak. Nagpasalamat ang kapatid ni Tarongoy na si Eugene sa gobyerno sa patuloy na pagsusumikap upang mapalaya si Robert sa kamay ng mga abductors nito. Gayunman, patuloy silang nanawagan sa lahat na makiisang manalangin para sa kaligtasan ng nasabing Pinoy worker. (Ulat nina Grace Amargo-dela Cruz at Lilia Tolentino)</body>
<link>http://www.philstar.com/Article.aspx?articleId=270221&amp;publicationSubCategoryId=92</link>
</article>
<article>
<title>Pag-Ibig Fund ilibre sa tax- solon</title>
<author>Malou Rongalerios</author>
<date>
<month>March</month>
<day>13</day>
<year>2005</year>
</date>
<body>Nais ng isang mambabatas na ilibre sa pagbabayad ng buwis ang Pag-Ibig Fund dahil mas makakatulong sa mga miyembro kung ipagpapagawa na lamang ng bahay ang ibabayad na halaga sa gobyerno. Lumabas sa pagdinig ng House committee on government enterprises and privatization na umabot sa P533 milyon ang ibinayad ng Pag-Ibig Fund para sa buwis ng nakalipas na taon na maaari nang gamitin sa pagpapagawa ng 1,480 bahay. Sinabi ni Romero Federico Quimbo, president at chief executive officer ng Home Development Mutual Fund na mas kilala sa tawag na Pag-Ibig Fund na tanging sa Pag-Ibig lamang ang nag-iisang social provident fund sa Asia na nagbabayad ng buwis. Bilang isang provident fund, dapat aniyang unahin ng ahensya ang kapakanan at financial interest ng kanilang mga miyembro. Niliwanag rin ni Para&amp;ntilde;aque Rep. Eduardo Zialcita, awtor ng panukala na dapat i-exempt ang Pag-Ibig Fund sa pagbabayad ng corporate income tax at capital gains tax para mas makatulong sa mga miyembro. Aniya, ang Government Service Insurance System (GSIS) at Social Security System (SSS) at iba pang provident fund ay tax-exempt kaya mas dapat ding ilibre sa buwis ang Pag-Ibig. Nakasaad din sa panukala ang pagpapalawak ng Board of Trustees ng Pag-Ibig upang mas matingnan kung paano magagamit ng maayos ang pondo. Maliban pa sa tax-exempt, layunin pa ng panukala na huwag alisan sa Salary Standardization Law ang mga empleyado ng Pag-Ibig dahil kumpara sa ibang government financial institutions, mas maliit ang tinatanggap na suweldo ng mga kawani ng Pag-Ibig Fund. (Ulat ni Malou Rongalerios)</body>
<link>http://www.philstar.com/Article.aspx?articleId=270224&amp;publicationSubCategoryId=92</link>
</article>
<article>
<title>2,441 'kriminal' naaresto ng PNP</title>
<author>Angie dela Cruz</author>
<date>
<month>March</month>
<day>13</day>
<year>2005</year>
</date>
<body>May kabuuang 2, 441 katao na sangkot sa ibat ibang uri ng krimen ang naaresto ng mga elemento ng Philippine National Police (PNP) mula sa buwan ng Enero hanggang Marso, 2005. Base sa report ng PNP Central Operations Center (COC), mula sa nasabing bilang, 1,267 dito ang naitalang Most Wanted Persons (MWP) habang ang may 1,174 ay pawang may warrant of arrest. Nitong Marso lamang, ang PNP ay nakapagtala ng 59 indibiduwal na nahuli sa ibat ibang panig ng bansa kung saan 30 dito ay pawang nasa listahan ng MWP at ang 29 na iba pa ay pawang may arrest warrant. Ang ilan sa mga pinakahuling naaresto ay ang umanoy lider ng kidnapping syndicate at ang tatlo niyang kasamahan sa isang operasyon sa San Pedro, Laguna. Sa kaparehong period, may kabuuang 373 armas ang narekober ng pulisya kung saan ang 143 dito ay pawang mga high powered firearms at ang 230 ay mga low-powered firearms. (Ulat ni Angie dela Cruz)</body>
<link>http://www.philstar.com/Article.aspx?articleId=270236&amp;publicationSubCategoryId=92</link>
</article>
<article>
<title>LPD nagkaisa para sa good governance</title>
<author>Rudy Andal</author>
<date>
<month>March</month>
<day>13</day>
<year>2005</year>
</date>
<body>&amp;quot;Ang reporma sa politika at ekonomiya ang prayoridad ng Laban ng Demokratikong Pilipino (LDP).&amp;quot; Ito ang iginiit ni Sen. Edgardo Angara, chairman ng LDP sa isinagawang executive council meeting ng partido na ginanap sa Manila Hotel. Ang nasabing reporma ay isinagawa na rin noong Ramos presidency. Ang LDP ay naghalal ng mga bagong officers nito, nag-amyenda ng Constitution and by-laws nito gayundin ang pagbuo ng resolusyon na nagbibigay kay elected party chairman Edgardo Angara para makipagkasundo sa iba pang political parties para sa good governance. Ang LDP, ayon kay Angara ang magiging daan sa pagpasa ng mahahalagang panukalang batas gaya ng sa edukasyon, health at agricultural modernization at para sa mga overseas Filipinos. Kabilang sa mga party officials ay sina dating Sen. Vicente Sotto III, executive vice-pres.; former Rep. Miguel Romero, sec. gen.; lawyer Demaree Raval, deputy sec. gen; lawyer Avelino Cruz, general counsel; Melo Santiago, treasurer at dating Rep. Toti Carino, deputy treasurer. Nagkaisa ang LDP na gamutin ang sugat dulot ng pagkahati-hati sa pulitika at isulong ang reporma para sa ikauunlad ng bansa. (Ulat ni Rudy Andal)</body>
<link>http://www.philstar.com/Article.aspx?articleId=270241&amp;publicationSubCategoryId=92</link>
</article>
<article>
<title>Sa pagkalason ng 27 estudyante nagpabaya ang eskwelahan -Dep Ed</title>
<author>Edwin Balasa/Lilia Tolentino/Gemma Amargo-Garcia</author>
<date>
<month>March</month>
<day>13</day>
<year>2005</year>
</date>
<body>Inamin kahapon ng Department of Education (DepEd) na mismong mga guro ng San Jose Elementary School sa Mabini, Bohol ang may pagkukulang dahil sa pagkalason at pagkamatay ng may 27 estudyante at pagkaka-ospital ng 100 katao matapos na makakain ng kamoteng kahoy na posibleng nahaluan ng pesticides o iba pang nakalalasong kemikal. Ayon kay DepEd Usec. Jose Luis Gascon, napag-alaman nilang walang sariling canteen ang nasabing eskuwelahan at pinapayagan ng mga itong magsipasok ang mga vendor tuwing oras ng recess at binibentahan ng kung anu-anong kakanin ang mga estudyante dito. Sa rekord ng DepEd, umaabot sa 260 estudyante ang nag-aaral sa nasabing mababaang antas na paaralan, may pitong guro at walang principal. Lumalabas sa imbestigasyon ng DepEd na ang karamihang nagtitinda sa loob ng nasabing school ay mga magulang o kaya ay mga lola ng mga batang estudyante. Kaugnay nito, inatasan ni Pangulong Arroyo si Education Sec. Florencio &amp;quot;Butch&amp;quot; Abad na tiyaking lalagyan ng malinis na canteen at first aid program ang San Jose Elementary School sa gitna na rin ng mga report na ang kinaing maruyang kamoteng kahoy ng mga bata ay nahaluan ng pesticides. Sinabi naman ni Abad na kailangang isangkot din ang mga magulang ng mga mag-aaral sa itatayong canteen para masigurong hindi na mauulit ang trahedyang naganap sa nasabing paaralan. Samantala, sinabi ni National Bureau of Investigation (NBI) Dir. Reynaldo Wycoco na bukod sa una ay nagpadala pa ng NBI forensic experts sa Bohol upang mapabilis ang isinasagawang imbestigasyon sa pagkamatay ng mga bata. Kabilang sa susuriin ang mga dugo ng mga biktima at test samples ng cassava cakes upang malaman kung may kontaminado ito sanhi ng food poisoning. (Ulat nina Edwin Balasa/Lilia Tolentino/Gemma Amargo-Garcia)</body>
<link>http://www.philstar.com/Article.aspx?articleId=270247&amp;publicationSubCategoryId=92</link>
</article>
<article>
<title>Pagcor rumesbak!</title>
<author>Ni Butch Quejada</author>
<date>
<month>March</month>
<day>14</day>
<year>2005</year>
</date>
<body>Legal at malinis ang kontrata ng Philippine Amusement and Gaming Corporation (PAGCOR) hinggil sa casino sa Waterfront Hotels sa Cebu at ang mga atake dito ay paninirang puri na walang basehan at malamang na ibasura lamang ng hukuman. Ito ang tahasang sinabi kahapon ng kampo ng PAGCOR at ang kasong plunder na isinampa ng isang militanteng grupo laban dito ay naglalayong wasakin lamang umano ang kredibilidad ng kumpanya. Gayunman, inaalam ngayon ng mga abogado ng PAGCOR ang posibilidad na pagsasampa ng kontra demanda laban sa mga kritiko nito bilang proteksyon sa kapakanan ng korporasyon. Anila, hindi na parehas ang labanan sapagkat habang ang PAGCOR ay pinararatangang naglunsad ng isang kampanya kontra sa mga kritiko nito, ang kumpanya mismo ay biktima ng isang matinding black propaganda. Gayunman, ipinaliwanag ng PAGCOR na ang may depekto ay ang mga lumang kontrata na nilagdaan ng mga dating opisyal nito na nagsasaad na ang PAGCOR ay magbibigay ng 20% insentibo kung ang kita ng Casino Filipino sa Cebu ay P560 milyon, at P300 milyon naman para sa casino sa Mactan. Ginawaran din ang Waterfront ng 10% taas ng renta kada taon at eksklusibong karapatan sa anumang pagpapalawak ng casino sa probinsya. Ang mga lumang kontrata ay sumailalim sa masusing pagrebisa ni PAGCOR chairman at chief executive officer Efraim Genuino. Idineklara ni Genuino na ang probisyon nito hinggil sa marketing incentive ay masama para sa gobyerno. Ito ay dahilan sa patuloy na paglaki ng taunang kita ng mga Casino Filipino. Katunayan, ang casino sa Cebu at Mactan ay nagtala ng kabuuang kita na umaabot sa P1.5 bilyon noong 2002. Kaugnay nito, nagkaroon ng mga karampatang pagbabago sa dalawang kontrata at ang mga amendments ay ipinatupad ng isang arbitration tribunal. Sa desisyong ipinalabas ng arbitration panel noong January 28, 2003, inalis ang 20% insentibo at mga exclusive rights. Ibinaba rin ang rental escalation rate sa 5% mula 10% kada taon. Binigyan din ang PAGCOR ng karapatang bawasan ang inuupahan nitong lugar sa hotel upang makatipid. Binigyang-diin ng PAGCOR na ang mga bagong kontrata sa Waterfront Hotels ay mas mainam para sa gobyerno. Bunga nito, nakatipid ang PAGCOR ng P50.44 milyon sa mga ibinayad nito sa Waterfront Cebu noong nakaraang taon, at P62.98 milyon naman sa Waterfront Mactan o kabuuang P113.42 milyon net savings.</body>
<link>http://www.philstar.com/Article.aspx?articleId=270349&amp;publicationSubCategoryId=92</link>
</article>
<article>
<title>Kontaminadong tubig o langis sanhi ng cassava poisoning</title>
<author></author>
<date>
<month>March</month>
<day>14</day>
<year>2005</year>
</date>
<body>Posibleng nagmula sa kontaminadong tubig o langis na inihalo sa kakanin na gawa sa &amp;quot;balinghoy&amp;quot; o kamoteng-kahoy ang sanhi ng pagkalason at pagkasawi ng may 27 estudyante kamakailan sa Mabini, Bohol. Sa isinagawang inisyal na eksaminasyon ni Regional Health Officer Dr. Jose Cagusumo, ng Leyte State University, sa kakanin na mineryenda ng mga biktima, lumalabas na mababa umano ito sa &amp;quot;hydrozianic acid&amp;quot; na uri ng asido na nasa kamoteng-kahoy. Dito, ikinukonsidera na maaaring hindi ang kamoteng-kahoy ang nakalason sa mga biktima ngunit maaaring ang tubig o ang langis na ginamit sa pagluluto nito. Posible umano na maruming tubig o sirang langis ang ginamit at ipinanghalo sa kamoteng-kahoy at maaaring nag-iba ang chemical content nito na lumikha ng lason. Nakatakdang ilabas naman ng Department of Health (DOH) ngayong araw ang resulta ng kanilang eksaminasyon sa kakanin na kinain ng mga biktima habang mas matatagalan naman ang pagpapalabas ng resulta ng awtopsiya ng National Bureau of Investigation (NBI). (Danilo Garcia)</body>
<link>http://www.philstar.com/Article.aspx?articleId=270355&amp;publicationSubCategoryId=92</link>
</article>
<article>
<title>Lomibao bagong PNP chief</title>
<author></author>
<date>
<month>March</month>
<day>14</day>
<year>2005</year>
</date>
<body>Kasabay ng pagtatapos ng 6-buwang ekstensyon sa puwesto kahapon ni outgoing Philippine National Police (PNP) chief Director Gen. Edgar Aglipay, hinirang ni Pangulong Gloria Macapagal-Arroyo si P/Dep. Director Gen. Arturo Lomibao bilang bagong PNP chief. Ang pinal na pagtatalaga kay Lomibao ay ipinahayag ni Presidential Spokesman at Press Secretary Ignacio Bunye kagabi. Itinakda bandang alas-11 ng umaga ngayong araw ang turn-over ceremonies na inaasahang magaganap sa PNP Headquarters sa Camp Crame. Unang inasahan ng publiko na iaanunsyo ang pagpapalit kay Aglipay nitong Sabado kasabay ng graduation rites ng Philippine Military Academy Class 2005 sa Baguio City kung saan pangunahing pandangal ang Pangulo subalit nabitin ito. Naging mainit din ang pangalan ni NCRPO chief Dep. Director Gen. Avelino &amp;quot;Sonny&amp;quot; Razon bilang isa sa mga contender. Si Lomibao, PMAer Class 72 na mas senior kay Razon ang hepe ng PNP Directorial Staff at Aid-SOTF at may dalawang taon pa bago ang kanyang pagreretiro. Bukod kay Lomibao, itinalaga naman ng Pangulo si Dep. Dir. Gen. Virtus Gil, PNP deputy chief for administration na nagretiro rin kahapon bilang Undersecretary ng National Security Council (NSC). Si P/Deputy Dir. Gen. Reynaldo Velasco, PNP chief for operations ang hahalili sa maiiwang puwesto ni Gil habang si P/Dir. Ricardo de Leon ang papalit sa dating posisyon ni Lomibao. (Ellen Fernando/Aurea Calica)</body>
<link>http://www.philstar.com/Article.aspx?articleId=270361&amp;publicationSubCategoryId=92</link>
</article>
<article>
<title>School canteen, food vendor hihingan na ng lisensya</title>
<author></author>
<date>
<month>March</month>
<day>14</day>
<year>2005</year>
</date>
<body>Iminungkahi ngayon ng mga pinuno sa Mababang Kapulungan ng Kongreso na dapat dumaan sa mapanuring kamay ng Department of Health (DOH) at Department of Education (DepEd) ang operasyon ng mga kantina sa loob ng mga paaralan, pribado man o pampubliko. Naniniwala sina House committee on agriculture and food chairman Benasing Macarambon at committee on peoples participation chairman Ernesto &amp;quot;Banzai&amp;quot; Nieva na naiwasan sana ang trahedyang nangyari sa Bohol kung naging masinop lamang ang mga kawani at opisyal ng Department of Education, Department of Health at maging ang mga Local Government Units sa pag-iinspeksiyon sa mga pagkaing itinitinda sa mga paaralan. Ayon sa mga mambabatas, responsibilidad ng mga nasabing tanggapan na tiyaking malinis ang paghahanda at pagluluto sa mga pagkaing itinitinda sa kantina at maging sa labas ng mga paaralan. &amp;quot;Dapat alamin ng DepEd at ng DOH kung malinis ang kusina at ligtas ito sa anumang kemikal at mga insekto tulad ng ipis at daga,&amp;quot; ani Macarambon. Naniniwala rin ang kongresista na hindi dapat bigyan ng pahintulot na magtinda sa loob ng mga paaralan ang mga kantinang hindi pumasa sa panlasa ng DepEd at DOH habang dapat hingan na ng lisensya ng mga lokal na pamahalaan ang mga nagtitinda ng pagkain sa labas ng mga paaralan upang mapangalagaan ang kalusugan ng mga mag-aaral at ng publiko. Ayon naman kay Nieva, dapat nang iregularisa ng lokal na pamahalaan ang mga nagtitinda ng fish ball, squid ball, gulaman at iba pang kakaning matatagpuan sa mga paaralan dahil walang ahensiya ng pamahalaan na nagbabantay dito. (Malou Rongalerios)</body>
<link>http://www.philstar.com/Article.aspx?articleId=270365&amp;publicationSubCategoryId=92</link>
</article>
<article>
<title>Mafia sa DepEd namamayagpag</title>
<author></author>
<date>
<month>March</month>
<day>14</day>
<year>2005</year>
</date>
<body>Isang white paper ang umiikot ngayon sa Department of Education (DepEd) na kumukondena sa umanoy &amp;quot;Bacolod Mafia&amp;quot; na kumukopo sa mga kontrata ng kagawaran katulad ng pagpapatayo ng school building, paggawa ng arm chair para sa mga estudyante, laboratory equipment at supplies at pag-imprenta ng textbook kung saan bilyon-bilyon ang ginagastos ng pamahalaan. Sinasabi ng mga nagpakilalang DepEds Silent Majority, ang mga taong nakaluklok ngayon sa procurement service unit ng DepEd ay pawang mga kababayan umano ng asawa ni Usec. Juan Miguel Luz. Pinangalanan ng white paper si Aida Carpentero, bestfriend umano ng asawa ni Luz na katulad ni Mrs. Luz ay mula sa Bacolod din. Si Carpentero umano ang isa sa pinakamakapangyarihan ngayon sa DepEd. Kinuwestiyon ng Silent Majority ang pagkakatalaga kay Carpentero bilang Director III dahil outsider aniya ito sa DepEd. Napag-alaman na si Carpentero ay malakas sa Vibal Publishing, isa sa mga pinakamalaking kontratista ng textbook sa DepEd, samantalang ang asawa ni Luz naman ay isang writer ng libro. Maaalalang nalagay sa kontrobersya ang Vibal Publishing matapos ang expose ng textbook quality crusader at Marian School supervisor na si Antonio Calipjo Go na ang 316-pages at 13 taon nang ginagamit sa mga paaralan na texbook na may pamagat na &amp;quot;Asya: Heograpiya, Kasaysayan at Kultura&amp;quot; ay punong-puno ng mga factual at grammatical errors. Ayon kay Go, mahigit sa 400 pagkakamali ang napapaloob sa nasabing libro na nakaliligaw sa mga isipan ng milyun-milyong mag-aaral partikular na sa high school. Kinumpirma ng National Book Development Board (NBDB) at mga propesor mula sa UP, DLSU , PNU at maging National Historical Institute ang mga pagkakamali ng Vibal sa nasabing aklat. Ipinag-utos din ng NBDB ang immediate pull-out ng nasabing libro ng Vibal sa mga paaralan, subalit wala pa ring aksiyon. Sinabi naman ni Eleazardo Kasilag, pangulo ng Federation of Association of Private Administrators (FAPSA) na hindi lamang public schools kundi maging ang mga private schools ay gumagamit din ng mga mali-maling libro ng Vibal na may tatlo ng edition noong taong 1991, 1997 at 2000 ngunit ang mahigit sa apat na daang factual errors ay hindi pa rin naitama.</body>
<link>http://www.philstar.com/Article.aspx?articleId=270374&amp;publicationSubCategoryId=92</link>
</article>
<article>
<title>LRT 1 puwede nang simulan</title>
<author></author>
<date>
<month>March</month>
<day>14</day>
<year>2005</year>
</date>
<body>Maaari nang simulan ang matagal ng naantalang P8 bilyong LRT 1 Capacity Expansion (Capex) project matapos na mapatunayan ng Mababang Kapulungan ng Kongreso na legal ang ginawang bidding ng proyekto. Ito ay matapos na tapusin na ni Rep. Augusto Baulio, chairman ng House committee on RORO (roll-on, roll-off) ang inquiry at sinabing legal at walang anomalya sa pagkakapanalo ng Sumitomo ng Japan sa nasabing bidding. Dahil dito, puwede nang maghanap ng counterpart funding ang LRTA para sa Japan Bank for International Cooperation (JBIC) na siyang nagpondo sa nasabing proyekto. Siniguro ni JBIC chief Rep. Osamu Murata na wala ng magiging problema sa pondo ng naturang proyekto. Kung masusunod ang unang plano, ang LRT 1 expansion project ay gagamit ng mas makabagong makinarya at kaya nitong magsakay ng tinatayang 43,000 pasahero kada araw. (Edwin Balasa)</body>
<link>http://www.philstar.com/Article.aspx?articleId=270377&amp;publicationSubCategoryId=92</link>
</article>
<article>
<title>Jailbreak ng ASG: 5 todas</title>
<author>Lordeth Bonilla,Joy Cantos at Doris Franche</author>
<date>
<month>March</month>
<day>15</day>
<year>2005</year>
</date>
<body>Tatlong jailguard at dalawang miyembro ng Abu Sayyaf Group (ASG) ang nasawi matapos ang nabigong pagtakas ng mga ito hanggang sa sumiklab ang palitan ng putok matapos mang-agaw ng baril at mang-hostage ang mga ASG sa loob ng Metro Manila Rehabilitation Center (MMRC) ng Bureau of Jail Management and Penology (BJMP) compound sa Camp Bagong Diwa, Bicutan, Taguig. Ang mga nasawing BJMP personnel ay nakilalang sina SJO4 Edgardo Dajay, JO1 Rogelio dela Cruz at JO1 Amadeo Salapate. Ang mga sugatang jailguards naman ay sina JO1 Albert Loborio, JO1 Soroqui Bilegue at JO1 Mendoza. Hindi naman nakuha ang pangalang ng dalawang ASG na nasawi sa naganap na shoot-out sa loob ng jail. Ayon sa ulat, dakong alas-6:00 ng umaga habang nagsasagawa ng headcount at namamahagi ng almusal ang mga BJMP personnel sa mga preso sa loob ng building A at B sa ground floor at 2nd floor ng biglang lapitan umano ng ASG detainee na si Alhamzer Manatad Limbong alyas Kumander Kosovo si SJO4 Dajay. Tiwala naman ang jailguard sa pag-aakalang may sasabihin lamang ang preso pero bigla siyang inundayan ng saksak ng icepick nito at inagaw ang kanyang side arm. Sumiklab ang riot sa 2nd floor ng jail hanggang sa maagaw din ng iba pang preso ang baril ng 2 pang BJMP personnel na kanilang napatay. Gumanti naman ng putok ang ilang jailguards hanggang 2 ASG ang nasawi din. Ginawang hostage ng mga ASG members sa pamumuno umano nina Kumander Kosovo at Habil Dellosa ang iba pang preso sa loob ng naturang gusali. Ayon kay BJMP director Arturo Alit, may 435 kabuuang preso dito at 129 sa mga ito ay mga ASG at Muslim militants kabilang dito sina Ghalib Andang alyas Kumander Robot at Nadzmie Saabdullah alyas Kumander Global at iba pang may mga kasong kidnapping kabilang ang pagdukot kay Martin at Gracia Burnham sa Dos Palmas resort, sangkot sa Rizal day bombing, Superferry bombing at ibat ibang kaso. Hiningi ng mga hostage-takers bilang negotiators sina actor Robin Padilla, Rep. Mujiv Hataman at ARMM Gov. Parouk Hussein. Tanging si Padilla na isang Muslim convert ang hindi nakarating para makipag-negosasyon sa mga hostage-takers. Kabilang sa hinihingi ng mga hostage-takers ay ang speedy trial sa kanilang mga kaso, pagkilala sa kanilang mga human rights, huwag silang sasaktan sa oras na sumuko at bigyan ng pagkakataon na makapagsalita sa media. Sinabi naman ni NCRPO director Avelino Razon Jr., dakong alas-6 kagabi nang iparating ng mga hostage-takers ang kanilang pagsuko basta ipagkaloob ang kanilang mga demands. Siniguro naman ng mga awtoridad na walang masasaktan sa mga hostage-takers sa kanilang pagsuko at bibigyan sila ng sapat na pagkakataon upang makapagsalita sa media para iparating ang kanilang mga hinaing. Habang isinusulat ang balitang ito ay halos 13 oras na ang nakakalipas matapos sumiklab ang jailbreak subalit hindi pa rin sumusuko ang mga hostage-takers. (Ulat nina Lordeth Bonilla,Joy Cantos at Doris Franche)</body>
<link>http://www.philstar.com/Article.aspx?articleId=270472&amp;publicationSubCategoryId=92</link>
</article>
<article>
<title>Solon kay Lomibao: 'Maging huwaran ka ng mga pulis'</title>
<author>Malou Rongalerios</author>
<date>
<month>March</month>
<day>15</day>
<year>2005</year>
</date>
<body>Hinamon kahapon ng mga lider ng Kamara ang bagong hirang na hepe ng Philippine National Police (PNP) na maging halimbawa sa mga pulis upang manumbalik ang pagtitiwala ng taumbayan sa organisasyon. Sa kanilang pinagsamang pahayag, pinapurihan din nina House Deputy Speaker Gerry Salapuddin at Deputy Minority Leader Allan Peter Cayetano ang ginawang pagkatalaga ni Pangulong Arroyo kay Deputy Director General Arturo Lomibao kapalit ni Director General Edgardo Aglipay. Hinikayat ni Salapuddin si Lomibao na tiyaking namamayani sa loob ng kapulisan ang propesyunalismo upang mapataas ang moral ng mga kagawad nito. Nanawagan din si Salapuddin kay Lomibao na sibakin at kasuhan ang mga tiwaling pulis, habang binibigyan naman nang pagkilala ang mga kabutihang ginawa ng mga ito. Nanawagan naman si Cayetano sa dating hepe ng directorial staff na ipatupad ang pagtitipid na ginagawa ng pamahalaan at mamuhay batay lamang sa kakayahan nito. &amp;quot;These austerity measures should include lessening travels and limiting the gas ration privillege. Transparency and accountability should be strictly promoted in the PNP to effectively implement the austerity program,&amp;quot; dagdag pa ni Cayetano. Hinimok din ng kongresista si Lomibao na gawin halimbawa ang sarili sa pananatili ng simpleng pamumuhay habang aktibo naman isinusulong ang paglaban sa anumang katiwalian sa institusyon. Ayon pa kay Cayetano nakakahiya na habang nakasakay sa mamahaling sasakyan ang mga matataas na opisyal ng pulisya ay wala naman maibigay itong sasakyan o gasoline o maging mga bala ang mga rumerespondeng pulis. Nanawagan din si Cayetano sa mga lokal na pamahalaan na tulungan ang PNP sa pagbibigay ng mga kinakailangang kagamitan at kasangkapan, tulad ng mobile unit, armas, at ang pagtatayo ng mga himpilan ng pulisya sa bawat barangay. (Ulat ni Malou Rongalerios)</body>
<link>http://www.philstar.com/Article.aspx?articleId=270475&amp;publicationSubCategoryId=92</link>
</article>
<article>
<title>NTC inutil  Joker</title>
<author>Rudy Andal</author>
<date>
<month>March</month>
<day>15</day>
<year>2005</year>
</date>
<body>Inakusahan ni Sen. Joker Arroyo na inutil ang National Telecommunications Commission (NTC) dahil hindi nito kayang pangalagaan ang mga consumers partikular ang mga cellphone subscribers. Sa isinagawang pagdinig ng senate committee on public services na pinamumunuan ni Sen. Arroyo, lumitaw na walang kakayahan ang NTC sa pamumuno ni Commissioner Ronald Solis upang bigyang proteksyon ang taumbayan. Nagpatawag ng pagdinig ang Senado upang alamin ang papel ng NTC sa usapin ng pagkakaroon ng takdang panahon ng mga prepaid card holders ng Globe at Smart. Umangal ang Senado sa pagpapataw ng charge kada minuto sa mobile phone service providers at ang pagpapadala ng mga kumpanya ng random spam messages. Inirekomenda ng Senado na amyendahan ang prangkisa ng Globe at Smart upang matiyak na mabibigyang proteksyon ang mga consumers. Inakusahan ng isang senador si Solis na walang silbi dahil hindi kinilala ang kanyang memorandum ng 2 telecom kung saan ay nagsampa lang ang mga ito ng Temporary Restraining Order (TRO) para ipatigil ang implementasyon nito. (Ulat ni Rudy Andal)</body>
<link>http://www.philstar.com/Article.aspx?articleId=270487&amp;publicationSubCategoryId=92</link>
</article>
<article>
<title>Pesticide 'di cyanide sanhi ng Bohol food poisoning  DOH</title>
<author>Gemma Amargo-Garcia</author>
<date>
<month>March</month>
<day>15</day>
<year>2005</year>
</date>
<body>Pesticide at hindi cyanide ang nakalason at ikinamatay ng may 27 estudiyante ng San Jose Elementary School sa Mabini, Bohol nitong Marso 8. Ito ang inihayag ng Department of Health (DOH) matapos lumabas ang resulta sa isinagawang pagsusuri ng mga eskperto mula sa UP Poison Management and Control Center sa mga specimen na nakuha mula sa mga nalasong estudyante. Ayon kina Dr. Irma Makalino at Dr. Lyn Panganiban, toxicologist, Carbamate substance isang uri ng kemikal na ginagamit sa pestisidyo ang nakita nilang nakalason sa may 49 estudyante sa kanilang nasuri at hindi cyanide o organo phosphate na naunang iniulat sa mga pahayagan. &amp;quot;Kase ang carbamate kapag pumasok sa katawan ng tao pinapasok nito ang RBC blood ng tao na nauuwi sa pagsusuka, pagtatae, pananakit ng ulo at pagkahilo,&amp;quot; ani Dr. Troy Gepte, ng DOH-National Epidemiology Center na kabilang sa team ng toxicologist na magsagawa ng eksaminasyon sa mga biktimang estudyante. Subalit hindi pa rin matukoy ng mga toxicologit kung anong klase ng pesticide ang nakalason sa mga biktima na sinasabing maaring pang-household o pang-agricultural na pestisidyo. Naunang naiulat ng mga ahente ng National Bureau of Investigation (NBI) na may nakitang Racumin isang brand na panglason sa daga sa pinaglutuan ni Aling Aning Luyong, ang 67-anyos na nagtinda ng maruya sa mga estudyante na dahilan ng pagkamatay ng mga ito sa labas ng eskwelahan. Idinagdag pa na mataas ang level na carbamate content ang posibleng kumitil sa mga estudyante at hindi ang cyanide na karaniwang makikita sa mga rootcrops gaya ng kamoteng kahoy at iba pa. Dahil dito, pinag-iingat ng DOH ang publiko na ihiwalay ang ginagamit na pesticide sa loob ng bahay. &amp;quot;This means that it is very much possible that the food was prepared in an environment that was highly toxic and contaminated with chemical poisons and bacteria. &amp;quot;Paliwanag ni Health Secretary Manuel Dayrit at idinagdag pa na maging maingat sa pagtatago ng mga pestisidyo sa mga kusina sa bahay. Upang makita na walang lason ang kamote, kumain pa sa harap ng media si Health Secretary Dayrit ng cassava cake upang sabihin na ligtas ang mga rootcrops sa bansa. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=270488&amp;publicationSubCategoryId=92</link>
</article>
<article>
<title>Kasunduan sa Spratly nilagdaan</title>
<author>Lilia Tolentino</author>
<date>
<month>March</month>
<day>15</day>
<year>2005</year>
</date>
<body>Isang kasunduan ang nilagdaan kahapon ng Pilipinas, China at Vietnam para sa magkakatuwang na marine seismic undertaking sa pinag-aagawang Spratly Islands sa South China Sea. Lumagda ang Philippine National Oil Company, China National Offshore Oil Corporation at Vietnam Oil and Gas Corporation. Malugod na sinaksihan ng Pangulong Arroyo ang seremonyang ginanap sa Malakanyang. Sa isang pahayag, sinabi ng Pangulo na inaasahang magiging daan para ang pinagtutunggaliang South China Sea ay maging isang lugar ng pagkakaisa sa halip na magkaroon ng iringan. Bukod sa China, ang Spratlys ay inaangkin din ng Pilipinas, Vietnam, Malaysia, Taiwan, Brunei. Ayon sa Pangulo, sinusuportahan ng Pilipinas ang pagkakaroon ng magkakatuwang na aktibidad alinsunod sa Asean-China Declaration of Conduct of Parties sa South China Sea. Ang magkakatuwang na aktibidad ng tatlong bansa ay tatagal ng tatlong taon at sasaklaw sa 143,000 kilometrong lugar na sakop ng tinatawag na specific geographic coordinates. (Ulat ni Lilia Tolentino)</body>
<link>http://www.philstar.com/Article.aspx?articleId=270496&amp;publicationSubCategoryId=92</link>
</article>
<article>
<title>22 Abu patay sa assault</title>
<author>Joy Cantos,Lordeth Bonilla at Doris Franche</author>
<date>
<month>March</month>
<day>16</day>
<year>2005</year>
</date>
<body>Dalawamput dalawang inmates na miyembro ng Abu Sayyaf Group (ASG) kabilang ang apat na lider at negosyador nito na namuno sa paghohostage at pagkontrol sa Bicutan Jail ang napaslang kasama pa ang isang pulis at inmate habang 18 pa ang sugatan sa isinagawang assault operation ng PNP-Special Action Force at Regional Special Action Unit (RSAU) sa Camp Bagong Diwa, Taguig City kahapon ng umaga. Kinilala ang mga nasawing lider na sina Alhamzer Manatad Limbong alias Kumander Kosova; Ghalib Andang alias Kumander Robot; Nadzmine Saabdullah alias Kumander Global at ang nagsilbing negosyador ng mga nag-amok na presong Abu Sayyaf na si Abdul Ganit Husim alias Ka Lando. Isa namang miyembro ng K-9 Unit na kinilalang si PO1 Abel Arriola ang kabilang sa mga nasawi at isang Edcel Piga, miyembro ng Sigue-Sigue Sputnik Gang na nakapatay ng pulis sa Quezon City. Ang mga nabanggit na ASG leader ang namuno ng ginawang pag-aamok ng may 100 pang ASG inmates na kumontrol sa Bicutan Jail na nagresulta ng pagkasawi ng tatlong jailguards at dalawang bandido matapos na magkaputukan sa bigong jailbreak. Ang ibang sugatan ay nakilalang sina Insp. Jose Montiquillo, SPO3 Napoleon Cabrera, kapwa nakatalaga sa RSAU; PO2s Zaldy Cawilie at Noel Celetre, kapwa sa SAF na tinamaan ng shrapnel. Sinabi ni PNP Chief P/Dep. Dir. Arturo Lomibao na inaalam pa ang pagkakakilanlan ng iba pang nasawing inmates matapos ang isang oras at 55 minutong ground assault na pinamunuan ni Chief Supt. Marcelino Franco, SAF chief. Ayon kay PNP Spokesman P/Sr. Supt. Leopoldo Bataoil, napilitan ang mga awtoridad na pasukin ang 4-storey ng Metro Manila Rehabilitation Center ng Bureau of Jail Management and Penology (BJMP). Nabatid naman kay NCRPO chief Dep. Dir. Gen. Avelino Razon na ang assault ay isinagawa dakong alas-9:15 ng umaga matapos ang mahigit isang araw na stand-off sa jail na nasa ilalim ng pamamahala ng BJMP. Sinabi ni Razon na nabawi ang kontrol sa pasilidad ng bilangguan pasado alas-10 ng umaga matapos na gumamit ng tear gas ang assault team. Kaugnay nito, pinasisiyasat ni Razon ang impormasyon na mayroong armory sa loob ng jail na naitayo ng mga ASG habang nakapiit ang mga ito. Aniya, nakapagtataka ang pakikipagpalitan ng putok ng ASG inmates sa awtoridad sanhi ng pagkasawi ng tatlong jailguards. Samantala, sinibak kahapon ni Interior and Local Government Sec. Angelo Reyes ang jailwarden na si Supt. Romeo Elisan; Chief Supt. Jaime Aquino; JO3 Allan Sta. Cruz, JO1 Recarte Laxamana at Homer Omega dahil sa naganap na stand-off. Sinibak na rin kagabi ni Reyes si BJMP Director Arturo Alit habang nagpahayag ng kahandaan sa anumang imbestigasyon si BJMP NCR-Director Sr. Supt. Armando Llamares upang malaman kung may kapabayaan sa kanilang hanay. (Ulat nina Joy Cantos,Lordeth Bonilla at Doris Franche)</body>
<link>http://www.philstar.com/Article.aspx?articleId=270595&amp;publicationSubCategoryId=92</link>
</article>
<article>
<title>Pinoy seaman hinostage sa Malaysia</title>
<author>Grace Amargo-dela Cruz</author>
<date>
<month>March</month>
<day>16</day>
<year>2005</year>
</date>
<body>Isang Pinoy seaman ang kinumpirma ng Department of Foreign Affairs (DFA) na hinostage ng di-pa kilalang grupo kasama ang dalawang dayuhan sa Malaysia. Ayon kay Foreign Affairs Spokesperson Gilbert Asuque, ang tripulanteng Pinoy ay kinilalang si Edgardo Pagliyawang, 23, engineer ng tugboat na pag-aari ng Konju Kaiji Shipping Company. Base sa report, sinabi ni Asuque na dinukot kamakalawa sa Malacca Strait ang naturang Pinoy. Kasama ni Pagliyawang na dinukot ang dalawang Japanese national na isang chief engineer at kapitan ng nasabing tugboat. Sinabi ni Asuque na kasalukuyan nang tinutugis ng Malaysian Coastguard at Royal Police ang mga abductors. Patuloy na nakikipag-ugnayan ang DFA sa Malaysian authorities hinggil sa isinagawang rescue operations sa nasabing Pinoy seaman. Ipinagbigay-alam na ng DFA sa mga kaanak ng biktima ang kinasapitan ng huli. Bukod kay Pagliyawang, nananatiling bihag ang isa pang Pinoy worker na si Roberto Tarongoy sa Baghdad ng mga Iraqi militants. Si Tarongoy ay dinukot noong Nobyembre 1, 2004 kasama ang ibang dayuhan. Siya ay binigyan ng panibagong reprieve ng mga abductors dahil na rin sa panawagan ng pamahalaan. Nagpahayag ang DFA na nagpapatuloy ang isinasagawang negosasyon ng grupo ni Foreign Affairs Usec. Rafael Seguis sa mga abductors para sa posibleng pagpapalaya kay Tarongoy. Hiniling naman ng pamilya Tarongoy kay Pangulong Arroyo na gumawa pa ng action upang masagip ang kanilang kaanak. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=270604&amp;publicationSubCategoryId=92</link>
</article>
<article>
<title>Mga guro, kawani ng gobyerno magwewelga</title>
<author>Angie dela Cruz</author>
<date>
<month>March</month>
<day>16</day>
<year>2005</year>
</date>
<body>Muli na namang magsasagawa ngayon ng malawakang kilos-protesta ang mga guro at mga empleyado ng gobyerno upang muling isulong ang kanilang hinihinging dagdag sahod sa pamahalaan. Ayon kay Antonio Tinio, presidente at tagapagsalita ng Alliance of Concerned Teachers (ACT), hindi sila titigil sa kanilang ginagawang kilos protesta hanggat hindi naibibigay ang kanilang hiling na P3,000 across the board. Dagdag pa ni Tinio na hindi na sila papayag na muling maghintay ng isang taon ang kanilang hinihinging dagdag sahod dahil halos dalawang taon na nila itong ipinaglalaban. Magsisimula ang kilos-protesta ng ACT kasama ang grupong Courage at ibat ibang ahensiya ng gobyerno dakong ala-una ng hapon at magtitipon-tipon sila sa harapan ng University of Sto. Tomas sa Espa&amp;ntilde;a bago tumulak patungong Mendiola sa Maynila. Galit na galit na ang mga guro at mga empleyado ng gobyerno dahil sa patuloy na hindi pagpansin ng pamahalaan sa kanilang mga karaingan. &amp;quot;Ayaw sana naming umabot sa ganito subalit ang pamahalaan din ang nagtulak sa amin na gawin ito,&amp;quot; saad ni Tinio. (Ulat ni Angie dela Cruz)</body>
<link>http://www.philstar.com/Article.aspx?articleId=270608&amp;publicationSubCategoryId=92</link>
</article>
<article>
<title>P907.6-B national budget pinirmahan na ni PGMA</title>
<author>Lilia Tolentino</author>
<date>
<month>March</month>
<day>16</day>
<year>2005</year>
</date>
<body>Nilagdaan na ni Pangulong Arroyo ang national budget para sa 2005 na nagkakahalaga ng P907.6 bilyon. Pinakamalaking pondo ang napunta sa Department of Education sa halagang P112B; Department of Public Works and Highways, P48.5B; Department of National Defense, P46.2B; Department of Interior and Local Government, P43.9B at Department of Agrarian Reform, P14.7B. Mapopondohan na ang 10 puntong programang pangkaunlaran ng Pangulo kabilang dito ang mga proyektong mag-aangat sa kalagayan ng mahihirap tulad ng programang patubig at kuryente sa bawat barangay paglalatag ng mga proyektong imprastraktura at pagpapaunlad sa pasilidad ng edukasyon. Ang seremonya ay dinaluhan nina Senate President Franklin Drilon at House Speaker Jose de Venecia. (Ulat ni Lilia Tolentino)</body>
<link>http://www.philstar.com/Article.aspx?articleId=270614&amp;publicationSubCategoryId=92</link>
</article>
<article>
<title>Holy Week attack</title>
<author>Joy Cantos</author>
<date>
<month>March</month>
<day>17</day>
<year>2005</year>
</date>
<body>Pinangangambahang umatake ang mga bandidong Abu Sayyaf Group (ASG) sa Semana Santa hanggang sa buong panahon ng bakasyon na posibleng umabot pa sa unang linggo ng Hunyo sa pagbubukas ng klase. Ito ang nakalap na intelligence report ng pulisya at militar bilang bahagi ng paghihiganti ng grupo ng Abu Sayyaf sa pagkakapatay ng apat nilang matataas na lider at ilan pa nilang kasamahan sa naganap na madugong assault sa pagtatapos ng 30 oras na stand off sa Metro Manila District Jail sa Camp Bagong Diwa, Bicutan, Taguig City nitong Martes. Dahil dito, pinalawig kahapon ni PNP chief Dir. General Arturo Lomibao ang ipinatutupad na &amp;quot;heightened alert&amp;quot; sa 115,000 kabuuang puwersa ng pulisya na inatasang mangalaga sa seguridad sa panahong inoobserbahan ang Semana Santa na magsisimula sa susunod na linggo, maging sa buong bakasyon sa buwan ng Abril at Mayo na tatagal hanggang sa unang linggo ng Hunyo. Kasabay nito, hinamon ni Dir. Robert Delfin ng PNP-Directorate for Intelligence si Abu Sayyaf self proclaimed Spokesman Abu Solaiman na magtungo sa Metro Manila para sumunod itong maaresto tulad ng nasawing sina Ghalib Andang alias Kumander Robot, Nadzmine Saabdulah alias Kumander Global; Almazer Manatad Limbong alias Kumander Kosovo at Sadit Ganit Husim alias Ka Lando. Ginawa ni Delfin ang pahayag kasunod ng banta ni Solaiman sa isang radio interview na maglulunsad ng pabobomba sa Metro Manila bilang ganti sa Bicutan assault na ikinasawi ng 22 Abu Sayyaf inmates, isang pulis at isa pang preso. Samantala, mahigpit na minamanmanan ng mga awtoridad sa Ninoy Aquino International Airport (NAIA) ang ilang komunidad sa paligid ng perimeter fence ng airport kaugnay ng banta ng ilang grupo ng Muslim na ipaghihiganti ang pagkakapatay sa 22 miyembro ng Abu Sayyaf. Nilinaw ni Chief Supt. Andres Caro, director ng PNP-Aviation Security Group (ASG) na bagamat kasalukuyang nasa pinakamataas na alert level ang NAIA at ang mga paliparan sa bansa, posibleng magsagawa ng &amp;quot;synchronized&amp;quot; na pag-atake ang mga Muslim extremists sa mga vital installations bilang ganti sa mga napatay na miyembro ng ASG. (Ulat ni Joy Cantos)</body>
<link>http://www.philstar.com/Article.aspx?articleId=270712&amp;publicationSubCategoryId=92</link>
</article>
<article>
<title>'Bata' ni Lacson, timbog sa US</title>
<author>Danilo Garcia</author>
<date>
<month>March</month>
<day>17</day>
<year>2005</year>
</date>
<body>Nasakote ng United States-Federal Bureau of Investigation (FBI) ang isa sa mapagkakatiwalaang tauhan ni Senador Panfilo Lacson na si P/Supt. Michael Ray Aquino na dawit sa Kuratong-Baleleng case sa isang simpleng paglabag sa immigration law sa New York. Inihayag ni National Bureau of Investigation-Interpol chief Atty. Ric Diaz na nadakip si Aquino kamakalawa matapos na hanapan siya ng mga papeles sa pananatili sa Estados Unidos ngunit ang palsong &amp;quot;tourist visa&amp;quot; na hawak nito ang naipakita sa mga atworidad. Wala pang opisyal na dokumento buhat sa FBI na hinahawakan ang NBI ngunit sinabi ni Diaz na sa kanila ipapasa ang kustodya ng nahuling opisyal. Itoy kapag natapos na umano ang paglilitis sa kaso hinggil sa paglabag sa immigration law ni Aquino. Si Aquino kasama si dating P/Sr. Supt. Cesar Mancao ng binuwag na Presidential Anti-Organized Crime Task Force (PAOCTF) na pinamumunuan noon ni Lacson ay isinasangkot sa kasong multiple murder kaugnay sa umanoy pagpatay sa mga miyembro ng Kuratong Baleleng robbery/holdup gang noong l995. Nahaharap rin si Aquino sa kasong abduction with murder kaugnay naman sa kontrobersyal na Dacer-Corbito double murder case. Sina Aquino at Mancao ay tumakas sa bansa patungong US matapos ang sunud-sunod na pagsasampa ng kaso laban sa mga ito. (Ulat ni Danilo Garcia)</body>
<link>http://www.philstar.com/Article.aspx?articleId=270725&amp;publicationSubCategoryId=92</link>
</article>
<article>
<title>Pagtatapon ng cynide sa coral reefs, iimbestigahan</title>
<author>MRongalerios</author>
<date>
<month>March</month>
<day>17</day>
<year>2005</year>
</date>
<body>Pinatututukan ng isang mambabatas sa gobyerno ang nagaganap na pagtatapon ng cyanide sa Philippine reefs na umaabot sa 400,000 pounds taun-taon. Ayon kay Bukidnon Rep. Juan Miguel Zubiri, ginagamit ang sodium cyanide sa paghuli ng isda na dinadala sa ibang bansa upang ilagay sa aquarium o kaya ay ipagbili sa mga restaurant kung saan kailangang buhay ito bago lutuin. &amp;quot;The most vicious form of cyanide poisoning is not the one that ends up being used in baking cake, which is rare, but in catching fish. Which in commonplace,&amp;quot; ani Zubiri. Ang $1 bilyong halaga ng global trade para sa mga buhay na isda ang nagiging dahilan upang maakit ang mga mangingisdang Pinoy na gumamit ng sodium cyanide sa mga coral reefs. Ang sodium cyanide ay ibinubuhos sa mga coral reefs para madaling hulihin ng buhay ang isda. Malaki ang bentahan ng buhay na isda lalung-lalo na sa Hong Kong na ibinebenta bilang pagkain habang sa Estados Unidos naman ay bilang alaga. Lumalabas na 50%-60% ng coral reef fishes na ini-import ng US galing sa Pilipinas habang iba naman ay galing sa Indonesia. Batay aniya sa isinagawang pagsusuri ng California-based Coral Reef Alliance, umabot sa 400,000 pounds ang naitatapon sa coral reefs taun-taon habang sa pagtatantiya ng National Oceanic and Atmospheric Administration (NOAA) ay umabot sa mahigit 1 milyong kilo ng cyanide ang naitatapon sa dagat simula 1960. Sa kabila nang ginagawang edukasyon sa mga mangingisda ay patuloy pa rin ang paggamit ng cyanide. (Ulat ni MRongalerios)</body>
<link>http://www.philstar.com/Article.aspx?articleId=270726&amp;publicationSubCategoryId=92</link>
</article>
<article>
<title>Solon gigibain ng AFP chief!</title>
<author>Rudy Andal</author>
<date>
<month>March</month>
<day>18</day>
<year>2005</year>
</date>
<body>Nagngingitngit umano sa galit si AFP Chief of Staff Gen. Efren Abu kay Rep. Prospero Pichay matapos hindi makumpirma ng Committee on Appointments (CA) noong Martes sa Senado Sa pahayag ng isang insider, ikinasama umano ng loob ni Gen. Abu ng kuwestiyunin ni Pichay, vice chairman ng CA at leader ng House contingent, ang kuwalipikasyon niya, dahilan umano upang ipagpaliban ng komite ang pag-appoint sa heneral na personal choice naman ng Presidente. Sinabi pa ng insider na may intelligence report silang nakalap na isang demolition job na pinondohan umano ng military ang inihahain laban sa kongresista upang i-pressure umano si Pichay na hayaan na lamang makumpirma si Abu ng CA. Isang smear campaign mula umano sa kampo ni Abu ang ilulunsad laban kay Rep. Pichay na miyembro ng CA. Kabilang rito ang pagpapalabas ng mga negatibong istorya laban kay Pichay at ang mga akusasyon katulad ng pagpoprotekta umano ng kongresista sa ilang miyembro ng military katulad ng isang colonel na hindi umano kinakasuhan ni Pichay na recycled issue at matagal nang tapos. Kasama ni Abu na isinalang sa CA si Foreign Affairs Alberto Romulo na nakapasa naman habang siya ay nabigo samantala ang kumpirmasyon naman ni DILG Secretary Angelo Reyes ay ipinagpaliban ni Sen. Rodolfo Biazon. (Ulat ni Rudy Andal)</body>
<link>http://www.philstar.com/Article.aspx?articleId=270841&amp;publicationSubCategoryId=92</link>
</article>
<article>
<title>Pinas may pinakamaliit na kulungan sa mundo</title>
<author>Rudy Andal</author>
<date>
<month>March</month>
<day>18</day>
<year>2005</year>
</date>
<body>Alam ba ninyo na ang Pilipinas ang mayroong pinakamaliit na kulungan sa buong mundo kung saan mayroon sa 1.6 square-meters (sqm) ay 800,000 bilanggo ang nagsisiksikan? Ayon kay Sen. Ralph Recto, okupado ang 92.29 sqm ng kulungan ng may 59,225 na inmates sa mga kulungan na sakop ng Bureau of Jail Management and Penology (BJMP). Aniya, ang mga bilanggo ay nagkakasya ng anim na oras na tulog para sa lahat ay makapahinga at ang iba naman ay nakapikit ang mga mata habang nakatayo. Ang distrito ng Caloocan, Malabon, Navotas, Valenzuela (CAMANAVA) ang may pinakamasikip na lugar sa buong bansa kung saan ang 3,573 inmates ay nagkasya lang sa 1,326 sqm o 2.7 inmates bawat sqm, samantalang sa QC Jail naman na may 3,494 inmates ay may espasyo na 3,191 sqm. &amp;quot;Aniya, ang masikip na kulungan ay siyang ugat ng epidemya kung saan sa loob lang ng ilang oras, lahat ng bilanggo at maging guwardiya ay apektado na nito. Bukod sa maliit na espasyo, problema rin ang bentilasyon na siyang nakakapagpalala sa sakit ng mga inmates. Naniniwala rin si Recto na ang pagpapatayo ng mga jailhouses ay hindi sagot sa pagsikip ng mga kulungan, bagkus ang pinakamainam na solusyon ay ang mabilisang paglitis sa mga kaso. Sa ulat ng Korte Suprema, mayroong 778,556 pending na kaso nitong 2003, mas maliit na bahagya noong 2002 kung saan nakakuha naman ng 784,709 na kaso. (Ulat ni Rudy Andal)</body>
<link>http://www.philstar.com/Article.aspx?articleId=270853&amp;publicationSubCategoryId=92</link>
</article>
<article>
<title>Pinoy-style divorce, inihain sa Kamara</title>
<author>Malou Rongalerios</author>
<date>
<month>March</month>
<day>18</day>
<year>2005</year>
</date>
<body>Inihain na kahapon ni Gabriela Rep. Liza Maza ang panukalang House Bill 4016, isang Pinoy-style na divorce. Pero nilinaw ni Maza na walang dapat na katakutan ang Simbahang Katoliko sa kanyang House Bill 4016 dahil hindi dito papayagan ang nangyari kay US pop singer Britney Spears na isang araw lamang matapos magpakasal ay nag-diborsiyo na agad kinabukasan. Sinabi ni Maza na ang kanyang panukala ay isa lamang sa mga solusyon ng magulong pamilya o hindi na maayos na kasal at sa mga &amp;quot;battered women&amp;quot;. Ipinaliwanag ni Maza na sa kasalukuyan, hindi pinapayagan ang mag-asawa na magpakasal muli kapag naghiwalay sa pamamagitan ng legal separation habang ang annulment naman ay sobrang magastos. Batay sa istatistika, mula sa siyudad ng Maynila, tatlong annulment cases ang isinasampa araw-araw o 10 porsiyento sa 30 marriage license applications na isinasampa bawat araw. Nilinaw ni Maza na mabibigat naman ang magiging grounds ng diborsiyo sa kanyang panukala kabilang na ang pagiging psychological incapacitated ng asawa, limang taon nang hiwalay, legally-separated ng dalawang taon at tuluyan nang mag-breakdown ang pagsasama. Sa sandaling ang petisyon para sa diborsiyo ay pinaboran ng korte ay sila ang magdesisyon para sa kabutihan ng mga anak ng mga nagdiborsiyo. (Ulat ni Malou Rongalerios)</body>
<link>http://www.philstar.com/Article.aspx?articleId=270856&amp;publicationSubCategoryId=92</link>
</article>
<article>
<title>Solons iniwan ang sesyon para manood ng laban ni Pacquiao</title>
<author>Malou Rongalerios</author>
<date>
<month>March</month>
<day>18</day>
<year>2005</year>
</date>
<body>Nasayang lamang ang dalawang araw na extension ng sesyon kahapon at ngayong araw na ito ng Kongreso dahil umalis na rin sa bansa ang ilang mambabatas para manood ng laban ni Manny Pacquiao sa Las Vegas, Nevada. Ayon sa isang source, kabilang sa mga nasa Las Vegas na upang paghandaan ang panonood sa laban ni Pacquiao si Abra Rep. Luis Bersamin. Lalabas din umano ng bansa sina Caloocan Rep. Luis Asistio; Agusan del Sur Rep. Rodolfo Plaza; Batangas Rep. Hermilando Mandanas; Isabela Rep. Rodolfo Albano III; Bacolod Rep. Monico Puentevella; at maging si House Games and Amusement chairman Joel Mayo Almario ng Davao Oriental. Lumipad naman kahapon sakay ng Cathay Pacific si Lanao del Sur Rep. Benasing Macarambon upang magtungo sa Hong Kong. Ayon sa source, mula sa Hong Kong ay magtutungo sa India si Macarambon upang dumalo sa isang conference kasama si Pangasinan Rep. Generoso Tulagan upang dumalo ng conference sa India. Inaasahan ngayong araw na ito naman lilipad patungong Las Vegas si Negros Occidental Rep. Ignacio Arroyo, ang ikalawa sa pinakamayamang congressman ng 13th Congress. Makakasama umano nito sa flight si First Gentleman Mike Arroyo. Kalimitang hanggang Miyerkules lamang tumatagal ang sesyon o tatlong araw sa isang linggo, pero ini-extend ito ng dalawang araw dahil base sa kalendaryo ng Kongreso, ang adjournment nila bago ang Holy Week break ay hanggang Marso 18. (Ulat ni Malou Rongalerios)</body>
<link>http://www.philstar.com/Article.aspx?articleId=270863&amp;publicationSubCategoryId=92</link>
</article>
<article>
<title>American trader ipapakalaboso ng kasosyong Pinoy</title>
<author>Ellen Fernando</author>
<date>
<month>March</month>
<day>18</day>
<year>2005</year>
</date>
<body>Desidido ang mga Pilipinong kasosyo sa PSMT Philippines, ang local subsidiary ng higanteng PriceSmart ng Estados Unidos, na ipakulong ang Amerikanong presidente ng PSMT na si Benjamin Woods, at iba pang opisyal ng kumpanya dahil sa estafa at iba pang kasong kriminal. &amp;quot;Dapat silang makulong upang magsilbing leksyon sa iba pang dayuhan na dumarating doon na kunwa ay maglulunsad ng lehitimong negosyo ngunit kapag nakapasok ay aabusuhin ang kanilang mga kasosyong Pilipino at ang kagandahang-loob ng pamahalaan,&amp;quot; ayon kay William Go, isa sa mga minority stockholders ng PSMT. Sina Go at ang E-Class Corp. na pag-aari rin ng mga Pilipino ay nagsampa ng kasong kriminal noong Enero 20, 2005 sa Pasig City Regional Trial Court laban kina Woods, Robert Gans, Jamaa Cahill, Joh Hefner, Zeus Aboy at ilang John Does dahil sa umano'y ilegal na paggamit ng pondo ng PSMT. Ang ginawang pag-amin ni Woods sa kanyang testimonya sa korte ay lalong nagpalakas sa kaso at maaaring magbunga pa ng ibang kaso laban sa kanya, gaya ng tax evasion at paglabag sa mga batas sa imigrasyon at paggawa. Partikular na tinukoy ang mahigit P30.15 milyon na ibinayad ng PSMT sa PriceSmart noong 2002 at 2003 bilang stewardship fees na wala sa anumang kasunduan. Para mapalusot at gawing legal ang stewardship fees, pumirma umano si Woods sa isang Purchasing Agency Agreement kahit walang pahintulot ang board. (Ulat ni Ellen Fernando)</body>
<link>http://www.philstar.com/Article.aspx?articleId=270867&amp;publicationSubCategoryId=92</link>
</article>
<article>
<title>Ama mastermind sa kidnap?</title>
<author>Ellen Fernando</author>
<date>
<month>March</month>
<day>18</day>
<year>2005</year>
</date>
<body>Posible bang ang ama ang may kagagawan sa pagkawala ng anak? Ito ang tanong ng kapamilya ng isang 20-anyos na San Beda College student na si Rosendo A. Hererra, Jr. na hanggang ngayon ay nawawala matapos na dukutin ito ng di-kilalang armadong kalalakihan may apat na buwan na ang nakakaraan. Si Herrera Jr. ay anak ni Gng. Armie Alba kay Capt. Rosendo Herrera. Ayon sa ina ng biktima, tinitingnan nila ang anggulo na ang naganap na pangingidnap sa biktima ay maaaring may kaugnayan sa &amp;quot;paternitry suit&amp;quot; na nakahain sa Korte Suprema at nakatakdang ipalabas ang resolusyon nito. Nabatid na nauna sa legal battle, sina Capt. Rosendo at ang ina ng biktimang si Armi Alba ay nagsama bilang mag-asawa sa loob ng anim na taon. Una na umanong pinagsabihan ni Rosendo si Alba na iatras na nito ang reklamo subalit tumanggi ang huli na siyang posibleng ikinagalit ng opisyal. (Ulat ni Ellen Fernando)</body>
<link>http://www.philstar.com/Article.aspx?articleId=270873&amp;publicationSubCategoryId=92</link>
</article>
<article>
<title>9-11 bomber timbog</title>
<author>null</author>
<date>
<month>March</month>
<day>19</day>
<year>2005</year>
</date>
<body>Masusing iniimbestigahan ng mga tauhan ng Bureau of Immigration ang isang Arab national na sinasabing kasapi sa Al-Qaeda na sangkot sa 9-11 bombing sa New York at sa Bali, Indonesia bombing noong 2003 matapos itong dumating sa Ninoy Aquino International Airport flight PR  639 galing Riyadh. Pansamantalang pinigil ng mga tauhan ni BI Commisioner Al Fernandez, si Abdullah Nassar Alarifi, 34, isang student pilot. Si Alarifi, ay nasa talaan ng mga blacklisted alliens matapos hilingin ng Embahada ng Estados Unidos kay dating BI Commissioner Andrea Domingo na ilagay ito sa nasabing listahan. Ayon kay Fernandez, nasa kanyang tanggapan si Alarifi para sa isang imbestigasyon at anumang oras matapos ang kanilang interogasyon ay ipatatapon niya ito pabalik sa pinanggalingang bansa. Ayon sa reliable source, interesado ang mga awtoridad kay Alarifi na sangkot umano sa Marriote Hotel bombing sa Indonesia at isa rin daw ito sa nagplano sa pagpapasabog ng Twin Tower sa New York City noong September 11, 2001. Ayaw magbigay ng ibang detalye si Fernandez tungkol sa katauhan ni Alarifi habang isinisulat ang balitang ito. Itinago sa media sa NAIA ang pagdating ni Alarifi sa hindi malamang dahilan. (Ulat ni Butch</body>
<link>http://www.philstar.com/Article.aspx?articleId=270954&amp;publicationSubCategoryId=92</link>
</article>
<article>
<title>Malonzo ipinipilit ang anak sa konseho</title>
<author></author>
<date>
<month>March</month>
<day>19</day>
<year>2005</year>
</date>
<body>Kahit hindi umano kinonsulta ang mga kapartido, inirekomenda ng natalong kandidato sa pagka-kongresista at dating alkalde na si Reynaldo Malonzo kay Pangulong Arroyo sa pamamagitan ni Executive Secretary Eduardo Ermita, ang kanyang anak upang maging kapalit ng sumakabilang-buhay na konsehal ng Caloocan na si Eduardo &amp;quot;Popoy&amp;quot; Rosca. Sa sulat na may petsang Pebrero 22, 2005, hiniling ni Malonzo ang agarang pagtatalaga sa kanyang anak na si Christopher Malonzo upang mapunuan ang naiwang posisyon ni Rosca na namatay noong Pebrero 8. Ang nasabing sulat ay pangatlo na sa mga ipinadala ni Malonzo sa Malaca&amp;ntilde;ang. Ang unang pagrerekomenda ay ipinadala noong Pebrero 8, mismong araw ng pagkamatay ni Rosca, at natanggap noong Pebrero 9, at ang pangalawang recommendation letter ay ipinadala at natanggap noong Pebrero 21. Subalit sa pagrekomenda sa kanyang anak ay hindi kinonsulta ni Malonzo ang mga lokal na opisyal ng lungsod, partikular, ang siyam na konsehal, na miyembro ng partido, gayundin ang naiwang pamilya ni Rosca. Patunay na hindi pagsang-ayon ng mga konsehal sa rekomendasyon ni Malonzo ang ipinasang ordinansa na nagsusulong sa pagpalit ng anak ni Rosca na si Kristen Joy Rosca. Binigyan na ng City Council ng kopya ng Resolution 1655 s. 2005 ang Office of the President sa pamamagitan ng Executive Secretary, Department of Interior and Local Government at iba pang ahensiya. Nakasaad sa resolusyon na mula nang maitatag ang local legislative councils noong 1998, naging &amp;quot;unwritten rule&amp;quot; na ang papalit sa namatay na miyembro ng Sanggunian ay miyembro ng kanilang pamilya. Samantala, iginiit ni Malonzo na bilang chairman ng LAKAS sa Caloocan ay may karapatan siyang mag-endorso ng magiging dapat ipalit sa puwesto ng yumaong konsehal.</body>
<link>http://www.philstar.com/Article.aspx?articleId=270969&amp;publicationSubCategoryId=92</link>
</article>
<article>
<title>Batas para sa kaligtasan ng NAIA passengers</title>
<author></author>
<date>
<month>March</month>
<day>19</day>
<year>2005</year>
</date>
<body>Hiniling kahapon sa Mababang Kapulungan ng Kongreso na magpasa ng isang batas na nagsisiguro sa kaligtasan ng mga pasahero ng mga eroplanong umaalis at lumalapag sa Ninoy Aquino International Airport (NAIA) at sa mga residenteng nakapaligid sa nasabing paliparan. Ang pag-apela ay isinagawa ni Para&amp;ntilde;aque City Vice Mayor Anjo Yllana sa mga mambabatas matapos siyang maimpormahan ng mga pilot groups na hindi ligtas ang NAIA at iba pang paliparan sa airplane landings dahil na rin sa mga nakapalibot na maliliit na barung-barong malapit sa tarmac. Ipinunto ng bise alkalde na mas matinding panganib ang nakaamba sa mga residente na ang mga bahay ay ilang kilometro lamang ang layo sa airport stretch kung saan mas sensitibo sa ipinaiiral na safety measures ng airport authorites. &amp;quot;I think there should be laws that would endorse and enforce the proper safety precautions available to abort necessary untoward incidents within the Airports not only in Paranaque but also nationwide,&amp;quot; ani Yllana. Niliwanag nito na hindi ito isang laro dahil kapag aksidenteng mag-crash ang isang eroplano sa NAIA ay maaapektuhan ang may 3,600 illegal squatters na naninirahan sa pagitan ng Pasay at Para&amp;ntilde;aque City boundaries na malapit sa international at domestic airports. Sinabi ng bise-alkalde, ang apela nito sa mga Kongresista lalo na kina Para&amp;ntilde;aque Reps. Ed Zialcita at Roilo Golez ay bilang tugon sa panawagan ng mga lokal na piloto kasunod ng mga nagaganap na air accidents na naitala sa mga nagdaang taon.</body>
<link>http://www.philstar.com/Article.aspx?articleId=270972&amp;publicationSubCategoryId=92</link>
</article>
<article>
<title>Palasyo, simbahan kontra diborsiyo</title>
<author>Lilia Tolentino/Gemma Amargo-Garcia</author>
<date>
<month>March</month>
<day>19</day>
<year>2005</year>
</date>
<body>Kontra ang Palasyo pati ang Simbahang Katoliko sa panukalang magkaroon ng diborsyo sa Pilipinas. Ito ang reaksyon ng Malaca&amp;ntilde;ang sa House bill 4016 na akda ni Gabriela Partylist Rep. Liza Masa na nagsusulong ng diborsyo sa Pilipinas. Ayon kay Press Secretary Ignacio Bunye, ang panukalang legalisasyon ng diborsyo ay lihis sa isinusulong na patakaran ng administrasyon na &amp;quot;pro-life at pro-family&amp;quot;. Sinalungat din ni Lingayen, Pangasinan Archbishop Oscar Cruz ang panukalang batas sa kamara na nais gawing legal ang diborsyo sa bansa. Ayon kay Archbishop Cruz, kapag inaprubahan ang diborsyo sa bansa ay makadaragdag lamang ito sa socio-moral at legal problem sa bansa na mayroong kinakaharap na mas seryosong problema. Aniya, hindi ang diborsyo ang kasagutan sa hindi magandang pagsasama ng mag-asawa dahil hindi naman ito sapilitan kundi doon lamang sa mga nagnanais na tuluyang maghiwalay. Aniya, kapag pumasa ang divorce bill ay lalong dadami lamang ang biktima ng broken families at magiging masamang trauma ito sa mga bata nang maghihiwalay na mga magulang. (Ulat nina Lilia Tolentino/Gemma Amargo-Garcia)</body>
<link>http://www.philstar.com/Article.aspx?articleId=270981&amp;publicationSubCategoryId=92</link>
</article>
<article>
<title>Mendoza labas sa LRTA controversy</title>
<author></author>
<date>
<month>March</month>
<day>19</day>
<year>2005</year>
</date>
<body>Hindi kasali si Department of Transportation and Communications Secretary Leandro Mendoza sa kaso na inihain ni Louie Castro Biraogo, laban sa mga opisyales ng LRT Administration, kaugnay sa makontrobersiyang LRTA extension project. Nilinaw ni Mr. Biraogo na sa kanyang reklamo, si Melquiades Robles bilang administrador ng LRTA, ang nag-issue ng Notice of Award noong ika-14 ng Disyembre, 2004 sa Sumitomo, isang non-complying bidder, at hindi si Secretary Mendoza. Hindi nilagdaan ni Secretary Mendoza ang LRTA Board Resolution na nagtatalaga sa Sumitomo upang gawin ang proyekto matapos sabihin ni DOTC Undersecretary Jose Cortez na magkakaroon ng panibagong badding na pamumunuan ng Prequalification Bids and Awards Committee. Gayunman, si Mr. Robles at ang ilan pang mga opisyales ng LRTA ay nagtayo ng sarili nilang Special Bids and Awards Committee na nagtalaga sa Sumitomo sa paggawa ng proyekto. Ayon din kay Mr. Robles, walang nakitang anomalya sa proseso ng bidding ang Japan Bank for International Cooperation, ang ahensiya ng nagpondo sa proyekto.</body>
<link>http://www.philstar.com/Article.aspx?articleId=270984&amp;publicationSubCategoryId=92</link>
</article>
<article>
<title>DOJ tutol sa paglalagay ng rehas sa korte</title>
<author>Grace Amargo-dela Cruz</author>
<date>
<month>March</month>
<day>19</day>
<year>2005</year>
</date>
<body>Tinutulan ni Justice Secretary Raul Gonzales na lagyan ng rehas na bakal ang loob ng korte sa pagsasagawa ng pagdinig sa kaso laban sa mga miyembro ng Abu Sayaff Group (ASG). Ayon kay Sec. Gonzales, hindi magandang tingnan na ang korte ay lalagyan ng rehas na bakal para lamang sa seguridad umano sa paglilitis ng kaso ng mga ASG. Ipinaliwanag ni Gonzales, mayroon namang security personnel na magbabantay sa tuwing magkakaroon ng paglilitis sa kaso sa korte ng mga ASG kaya hindi na kailangang maglagay pa ng rehas na bakal dito. Unang hiniling ni State Prosecutor Peter Medalle na lagyan ng rehas na bakal ang korteng didinig sa kaso ng mga ASG dahil sa pangamba na muling magsagawa ng hostage ang mga ito tulad ng ginawa sa BJMP jail sa Taguig. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=270990&amp;publicationSubCategoryId=92</link>
</article>
<article>
<title>Oil price hike uli</title>
<author>Edwin Balasa/Malou Rongalerios</author>
<date>
<month>March</month>
<day>19</day>
<year>2005</year>
</date>
<body>Muli na namang nagtaas ng 50 sentimos ang Pilipinas Shell at mga new oil players kahapon ng madaling araw dahil daw sa pagtaas ng presyo ng krudo sa pandaigdigang pamilihan. Nanguna ang Shell sa pagtataas ng 50 sentimos sa presyo ng kanilang diesel, gasolina at kerosene kahapon ng madaling araw at sinundan naman ito ng mga new oil players na Sea Oil, Flying V, Eastern Petroleum at Uni Oil. Samantala, nagbabala naman ang Consumer Oil Price Watch na hindi dito matatapos ang pagtaas ng presyo ng mga produktong petrolyo dahil sa susunod na buwan ay magtataas muli ang mga ito na aabot sa 70 hanggang 90 sentimos upang mabawi umano ng mga ito ang kanilang lugi. Samantala, sinisi naman ni Partylist Rep. Lisa Maza si Pangulong Arroyo sa walang humpay na pagtaas ng presyo ng produktong petrolyo nitong mga nakaraang linggo. Sinabi ni Rep. Maza, dapat gumawa ng hakbang si Pangulong Arroyo upang matulungan ang taumbayan sa nagiging epekto ng sunud-sunod na pagtaas ng presyo ng produktong petrolyo. Aniya, lumalabas na inutil at walang magawa ang Palasyo sa sunud-sunod na pagtataas ng presyo ng mga oil companies. Wika pa ng kongresista, mayroong magagawa si GMA sa pamamagitan na ituring niyang urgent ang bill na naglalayong ibasura ang Oil Deregulation Law. (Ulat nina Edwin Balasa/Malou Rongalerios)</body>
<link>http://www.philstar.com/Article.aspx?articleId=270991&amp;publicationSubCategoryId=92</link>
</article>
<article>
<title>Janitor isasabak ng PNP</title>
<author>Angie dela Cruz</author>
<date>
<month>March</month>
<day>20</day>
<year>2005</year>
</date>
<body>Hindi lamang sa trabahong pagwawalis at paglalampaso ang kailangang serbisyo ng mga janitor kundi isasabak na rin sila sa kampanya ng bansa laban sa terorismo. Sa isang press conference kahapon, binigyang-pugay ng Philippine National Police (PNP) sa pamamagitan ni National Capital Region Police Office (NCRPO) chief Dep. Director General Avelino &amp;quot;Sonny&amp;quot; Razon Jr. ang mga janitor sa pagbibigay ng impormasyon sa pulisya hinggil sa mga kahina-hinalang kilos ng mga indibiduwal sa establisimiyentong kanilang pinapasukan bunsod na rin ng bantang paghahasik ng terorismo ng grupong Abu Sayyaf at iba pang grupo bilang paghihiganti sa pagkakapatay sa detinidong 22 miyembro ng ASG kabilang ang apat na matataas na lider nito sa naganap na PNP assault sa Bicutan jail kamakailan. Bukod dito, nakikipag-ugnayan na ang PNP sa mga simbahan maging sa Iglesia ni Cristo, Aglipayan at iba pang samahan ng simbahan upang makipagtulungan sa kanila para maprotektahan ang taumbayan. Base sa intelligence report, ilan sa mga tinatarget na pasabugin ng bandidong grupo ay ang Redemptorist church sa Baclaran, Para&amp;ntilde;aque City; Quiapo church sa Maynila; gayundin ang mga malls, bus terminals, LRT, MRT, seaports, airports, electric at water facilities at vital installations ng gobyerno. Sinabi ni Razon, maging ang entry points patungong Metro Manila ay babantayan tulad ng Bataan, Rizal, Laguna at Cavite. Ang hakbang ng PNP ay ginawa matapos ang pagpapakalat ng litrato at artist sketches ng pitong miyembro ng ASG na sinasabing maghahasik ng kaguluhan sa ibat ibang lugar sa bansa partikular sa Metro Manila kasabay ng paggunita ng Semana Santa. Sinabi naman ni PNP Spokesman Sr. Supt. Leopoldo Bataoil, malaki ang maitutulong ng publiko sa kampanya ng PNP laban sa terorismo sa pamamagitan ng kanilang pagmamatyag at agad na pagbibigay-alam sa pulisya hinggil sa mga kahina-hinalang tao. Batay sa pinakahuling monitor ng NCRPO, wala pang ulat na nakapasok na sa Kalakhang Maynila ang alinmang grupo ng ASG at Jemaah Islamiyah na maaaring maghasik ng karahasan sa nabanggit na mga lugar. (Ulat ni Angie dela Cruz)</body>
<link>http://www.philstar.com/Article.aspx?articleId=271079&amp;publicationSubCategoryId=92</link>
</article>
<article>
<title>Air Force general sabit sa 'murder'</title>
<author>Gemma Amargo-Garcia</author>
<date>
<month>March</month>
<day>20</day>
<year>2005</year>
</date>
<body>Kasong murder, obstruction of justice at deriliction of duty ang kinakaharap na kaso ng bagong promote na opisyal ng Philippine Air Force (PAF) na si Brig. Gen. Aurelio Marquez. Naniniwala ang pamunuan ng National Bureau of Investigation (NBI) na maisasampa ang nabanggit na kaso laban kay Marquez na inakusahang pumatay sa sariling katulong noong taong 2002 sa Fernando Air Base sa Lipa City sa oras na makakuha sila ng mas matibay na ebidensya. Sinabi ng NBI-NCR na patuloy silang kumakalap ng ebidensya para maisulong ang kasong murder sa pagkamatay ni Rebecca Bulan, nagtamo ng tama ng bala ng kalibre .45 baril sa tiyan na naunang napabalitang nagpakamatay subalit hindi ito pinaniwalaan ng kanyang pamilya dahilan upang humingi ng tulong sa NBI. Iginiit ni Ret. Army Col. Benigno Paguirigan Jr., tiyuhin ng biktima na may matibay silang pinanghahawakang ebidensya para patunayan na may &amp;quot;foul play&amp;quot; sa pagkamatay ng kanyang pamangkin na unang idineklarang &amp;quot;suicide case&amp;quot;. Pinabulaanan ni Paguirigan ang pahayag ng AFP na ang kaso ni Marquez ay naibasura na kayat hinamon niya ang Sandatahang Lakas na maglabas ng katibayan ng &amp;quot;dismissal order&amp;quot; ng kaso mula sa Lipa Prosecutors Office. Ayon sa kapatid ng biktima na si Romualdo Bulan, negatibo ang paraffin test na isinagawa sa biktima na nagpapatunay na walang &amp;quot;nitrate&amp;quot; ang mga kamay nito para sabihing siya ay nagbaril sa sarili. Nitong Pebrero lamang, nilagdaan ng Malaca&amp;ntilde;ang ang promosyon ni Marquez bilang Wing Commander ng 570th Composite Tactical Division. Pinabulaanan naman ng heneral ang akusasyon at nagpahayag na handa siyang humarap sa anumang paglilitis sa korte upang linisin ang kanyang pangalan. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=271091&amp;publicationSubCategoryId=92</link>
</article>
<article>
<title>'No inspection. no ride'</title>
<author>Angie dela Cruz</author>
<date>
<month>March</month>
<day>20</day>
<year>2005</year>
</date>
<body>Lahat ng pasaherong tatangging magpa-inspeksyon ng kanilang dala-dalang bagahe ay hindi pasasakayin. Ito ang naging direktiba kahapon ni Philippine National Police PNP Chief Director General Arturo Lomibao sa lahat ng pamunuan ng mga ship at bus companies sa buong bansa. Ayon kay Lomibao, sakali mang tumanggi ang isang pasahero na magpa-inspeksyon ng kanyang mga dalang bagahe, mas makakabuti aniya na huwag na lamang itong pasakayin. Kasabay nito, dinalaw din kahapon ni Lomibao ang pinakamalaking bus terminal sa Cubao, Quezon City at nasiyahan ito sa seguridad na ipinatutupad ng mga security personnel ng Araneta Coliseum compound. Sa kasalukuyan ay patuloy pa rin na ipinapatupad ng pambansang pulisya ang &amp;quot;triple red alert&amp;quot; upang matiyak ang seguridad ng mga mamamayan sa nalalapit na Semana Santa. Nagpakalat na rin ng karagdagang PNP personnel ang pulisya sa mga matataong lugar na paboritong targetin ng mga terorista gaya ng mga malls, seaport at airport, government offices and installations at mga foreign embassies. Matatandaang una nang natukoy ng PNP ang pitong miyembro ng Jemaah Islamiyah Group at Rajah Solaiman Revolutionary Movement na naatasan ng isang ASG leader na si Abu Solaiman na maglunsad ng mga pag-atake sa mga key cities sa buong bansa. (Ulat ni Angie dela Cruz)</body>
<link>http://www.philstar.com/Article.aspx?articleId=271097&amp;publicationSubCategoryId=92</link>
</article>
<article>
<title>P500 pension ng veterans pinadadagdagan</title>
<author>Malou Rongalerios</author>
<date>
<month>March</month>
<day>20</day>
<year>2005</year>
</date>
<body>Hindi na sapat ang P500 monthly old-age pension na tinatanggap ng mga beteranong Pinoy kaya nais ng isang mambabatas na dagdagan ito. Ayon kay La Union Rep. Tomas Dumpit, hindi sapat ang P500 kada buwan na itinutulong ng gobyerno sa mga war veterans. Kung kukuwentahin aniya, tumatanggap lamang ng nasa P16 isang araw ang isang beterano na hindi sapat para sa isang araw na pagkain o ipambili ng isang kilong bigas. Ang P16 kada araw sa pensiyon ay maikukumpara sa food allowance na inilalaan ng gobyerno para sa mga convicted criminals sa national penitentiary at iba pang bilangguan sa bansa. &amp;quot;Mabuti pa ang mga convicted criminals may sariling tirahan. Libre ang tubig at kuryente pero ang mga Filipino veterans ay nakakakuha lamang ng P16 isang araw,&amp;quot; ani Dumpit. Hindi aniya ito sapat para ibili ng gamot katulad ng antibiotic. Nais ni Dumpit na dagdagan ng P500 ang kasalukuyang P500 na pensiyon at itataas ng P500 kada taon sa loob ng susunod na 5 taon sa sandaling maging isang ganap na batas ang panukala nito. Sa kabila aniya ng kabayanihan ng mga beterano, ay napapabayaan naman ang mga ito ng gobyerno at namamatay na lamang nang hindi nakakatanggap ng anumang tulong. (Ulat ni Malou Rongalerios)</body>
<link>http://www.philstar.com/Article.aspx?articleId=271104&amp;publicationSubCategoryId=92</link>
</article>
<article>
<title>Holy Week plot gibain  solon</title>
<author>Malou Rongalerios</author>
<date>
<month>March</month>
<day>20</day>
<year>2005</year>
</date>
<body>Nanawagan ang isang kongresista sa pamahalaan at sa militar na paigtingin pa ang kampanya laban sa mga teroristang Abu Sayyaf upang hindi maisagawa ng grupo ang maitim na balak nito sa panahon ng Semana Santa. Hinikayat ni House Asst. Majority leader Antonio Cerilles ang PNP at Armed Forces of the Philippines na makipag-ugnayan sa mga lokal na pamahalaan upang matukoy kung saan nagtatago ang mga kasapi ng teroristang grupo. Ipinagdiinan ng kongresista na nararapat lamang na pag-igihin ng awtoridad ang pagbabantay sa kaligtasan ng mamamayan sa harap ng ginawang pahayag ni State Prosecutor Peter Medalle na plano ng Abu Sayyaf na umatake sa mga simbahang Katoliko ngayong Semana Santa. Matatandaan na si Medalle rin ang nagbigay ng babala sa Bureau of Jail Management and Penology sa plano ng mga bilanggong terorista na pumuga sa Camp Bagong Diwa. Iminungkahi pa nito sa awtoridad na magtatalaga ng mga sekreta sa loob at labas ng simbahan upang mapangalagaan ang kaligtasan ng mga magsisimba. Aniya, hindi dapat magpatumpik-tumpik pa ang PNP at AFP hinggil sa babala ng ASG dahil nakasalalay dito ang kaligtasan ng mga inosenteng mamamayan. (Ulat ni Malou Rongalerios)</body>
<link>http://www.philstar.com/Article.aspx?articleId=271109&amp;publicationSubCategoryId=92</link>
</article>
<article>
<title>PNP pinuri ng NGOs</title>
<author></author>
<date>
<month>March</month>
<day>20</day>
<year>2005</year>
</date>
<body>Pinapurihan ng apat na non-government organizations (NGOs) ang PNP dahil sa matagumpay at maraming operasyon nito laban sa kriminalidad. Sa isang joint assembly sa Maynila na pinamunuan nina James Fontanilla, pangulo ng Philippine Association of Past SK Chairman (PAISEC), Ma. Sheryl Serrano, pangulo ng Kabataan ang Kinabukasan ng Movement (KKM), Francisco Daniam, Chairman ng Nagkakaisang Mamamayan Laban sa Droga (MMLD), at Citizens Alliance for Reforms (CARE) President Jessie Engson, ang apat na NGOs ay bumuo ng bloc na tinawag na &amp;quot;The Big Four&amp;quot;. Sinabi ni Engson na ang joint effort ng bloc ay para tumulong sa pamahalaan para masugpo ang krimen. Sa assembly ay nagpakita ng mga documented accomplishment sa PNP ang The Big Four. Pinapurihan nila ang PNPs Detection and Special Operations Division na pinamumunuan ni P/Supt. Edgardo Divina dahil sa matagumpay nitong operasyon sa Coplan &amp;quot;CYCLOPS&amp;quot; na nagresulta sa pag-aresto ng maraming drug dealers at manufactures. Nanawagan si Divina sa suporta ng mga nasa civilian organizations laban sa kriminalidad.</body>
<link>http://www.philstar.com/Article.aspx?articleId=271116&amp;publicationSubCategoryId=92</link>
</article>
<article>
<title>7-anyos bomb expert na!</title>
<author>Joy Cantos</author>
<date>
<month>March</month>
<day>21</day>
<year>2005</year>
</date>
<body>Desperado na umano ang mga rebeldeng New Peoples Army (NPA) kaya pabata ng pabata ang nire-recruit ng mga ito at sa edad na 7 ay sinasanay na silang gumawa ng eksplosibo at humawak ng armas. Ito ang inihayag kahapon ni Army Chief Lt. Gen. Generoso Senga matapos na madiskubre ang pagsasanay ng mga rebelde sa terrorism warfare sa mga paslit upang maging mga bomb experts sa balwarte ng NPA. Sinabi ni Senga, pinagkakaitan ng NPA movement ang mga bata ng kanilang karapatang mag-aral dahil sa murang edad ay hinahasa na sila sa doktrina ng komunismo, paghawak ng armas at paggawa ng eksplosibo. Ayon sa nakuhang intelligence report ng Phil. Army, hirap nang maka-recruit ang mga rebelde ng mga sasapi sa kanilang hanay kaya ang mga wala pang muwang sa mundo ay puwersahan nilang pinasasapi sa kanilang kilusan. Karamihan umano sa mga batang sinasanay ng mga rebelde sa terrorism warfare ay kanilang mga anak, anak ng kanilang mga kaibigan at mga kamag-anak. Patunay nito, ayon pa sa heneral, ay ang pagkakasakote kamakailan ng tatlong batang sina Shirley Caliwan, 14-anyos; Sherwin Llena, 7, at Nestor Caliwan Jr., 9, matapos na makasagupa ng mga rebelde ang tropa ng militar sa Brgy. Mahayag, Ormoc City. Sina Shirley at Nestor ay pawang mga anak ni NPA leader Nestor Caliwan Sr. na aktibong nag-ooperate sa nasabing lugar. Sa tala ng militar, pinakabata sa mga rebelde na sinanay ng NPA sa doktrina ng komunismo ay 12-anyos subalit mas malala ngayon dahil sa 7-anyos pa lamang ay isinasabak na sa kabundukan sa ilalim ng pagtuturo ng mga cadre ng komunistang grupo. Ang nasabing sistema ng NPA rebels sa kanilang recruitment ay binatikos ng heneral sa pagsasabing hindi ito makatao at direktang paglabag sa karapatan ng mga bata na makapamuhay ng matiwasay. (Ulat ni Joy Cantos)</body>
<link>http://www.philstar.com/Article.aspx?articleId=271217&amp;publicationSubCategoryId=92</link>
</article>
<article>
<title>MMDA binawalang magbaklas ng billboards sa MRT 3</title>
<author>Ludy Bermudo</author>
<date>
<month>March</month>
<day>21</day>
<year>2005</year>
</date>
<body>Nakapuntos muli ang kontratista ng mga billboards ng Metro Rail Transit (MRT) laban kay Metro Manila Development Authority (MMDA) Chairman Bayani Fernando matapos na tuluyang pagbawalan ang MMDA sa pagtatanggal ng mga malalaking billboards sa MRT 3 sa Epifanio Delos Santos Avenue (EDSA). Itoy matapos na katigan ng Court of Appeals (CA) ang Pasig City Regional Trial Court (RTC) na nagpalabas ng injunction order laban sa kautusan ng MMDA na pagtatanggalin ang mga billboards na ikinabit sa MRT 3 ng Trackworks, Royal Transit Advertising, Vending and Promotions. Sinabi ng appellate court na hindi umabuso ang hukom ng Pasig RTC sa pagkakaloob ng injunction order laban sa kautusan ni Fernando dahil may existing contract pa sa pagitan ng MRT 3 at Trackworks na pinasok noong Agosto 8, 1997. Magugunitang umapela sa pamamagitan ng petition for certiorari ang MMDA sa appellate court dahil sa pag-abuso umano ng Pasig judge na kumatig sa nasabing kumpanya. Subalit nagpalabas ng kautusan ang CA na pabor sa Pasig RTC judge at sa paghahain ng motion for reconsideration ng MMDA ay ibinasura lamang ito. (Ulat ni Ludy Bermudo)</body>
<link>http://www.philstar.com/Article.aspx?articleId=271218&amp;publicationSubCategoryId=92</link>
</article>
<article>
<title>Divorce bill sa Kamara, haharangin sa Senado</title>
<author>Rudy Andal</author>
<date>
<month>March</month>
<day>21</day>
<year>2005</year>
</date>
<body>Nagpahayag ng pagtutol ang mga senador sa panukalang divorce bill ni Rep. Liza Maza ng Gabriela Party-list dahil taliwas ito sa sinumpaan ng mag-asawa na magsasama sa hirap at ginhawa. Naniniwala sina Senate Majority Leader Francis Pangilinan at Senate Majority Leader Aquilino Pimentel Jr. na sapat na ang &amp;quot;annulment&amp;quot; para maresolba ang problema sa pagsasama ng isang mag-asawa. Ayon kay Sen. Pangilinan na kasal kay megastar Sharon Cuneta, mas kailangan ng bansa ngayon ang pagpapalawak sa &amp;quot;grounds of annulment&amp;quot; sa halip na diborsyo dahil lalong nakapagpapahina ito sa kalidad ng pundasyon ng isang pamilya. Si Cuneta ay &amp;quot;annuled&amp;quot; naman sa kasal nito sa aktor na si Gabby Concepcion na ama ng anak nitong si KC. Ani Pangilinan, dapat lamang na maging sagrado ang sinumpaang &amp;quot;till death do us part&amp;quot; sa mag-asawa. Samantala, pabor sina Sen. Panfilo Lacson at Senate Pro-tempore Juan Flavier sa panukalang diborsyo bagamat buo at maayos ang mga pamilya nito. Anila, kung talagang hindi nagkakasundo ang mag-asawa, mas makabubuti na maghiwalay na lamang bago mahuli ang lahat at humantong sa pagkakasakitan. Mga anak anila ang unang nagdurusa sa ganito lalo na kapag nakikita nila ang harap-harapang pagtatalo ng magulang na nauuwi sa sakitan. Ganoon pa man, nangangamba si Sen. Flavier kung gaano na nga ba kahanda ang bansa na harapin ang panukalang divorce bill. Dapat aniya na magkaroon ng safeguards ang nasabing batas para maproteksyunan ang kinauukulan laban sa mga pang-aabuso. Gayunman, kahit hindi pabor sa panukala, iginiit ni Lacson na hindi prayoridad ng Senado ang pagsusulong ng batas para dito dahil may mas mahalaga pang mga panukalang batas na dapat talakayin gaya ng anti-terrorism bill. (Ulat ni Rudy Andal)</body>
<link>http://www.philstar.com/Article.aspx?articleId=271230&amp;publicationSubCategoryId=92</link>
</article>
<article>
<title>Media interview ibabawal sa jail</title>
<author>Ludy Bermudo</author>
<date>
<month>March</month>
<day>21</day>
<year>2005</year>
</date>
<body>Posibleng busalan o ipagbawal na ang media interview sa mga piitan na nasa ilalim ng pangangasiwa ng Bureau of Corrections (BuCor). Sa ipinalabas na 1-pahinang memorandum ni Justice Sec. Raul Gonzales, inatasan nito si BuCor Dir. Vicente Vinarao na magsagawa ng pag-aaral para sa pagpapatupad ng &amp;quot;gag order&amp;quot; o pagbabawal na makapasok ang mga mamamahayag sa New Bilibid Prisons (NBP) at iba pang kulungan na nasa ilalim ng BuCor. Ang pansamantalang suspensiyon ay maaaring ipatupad dahil sa mga banta ng bandidong grupo na magsasagawa ng mga pag-atake dulot ng naganap na madugong jailbreak sa Metro Manila District Jail sa loob ng Camp Bagong Diwa, Bicutan, Taguig City at nagresulta ng pagkamatay ng may 22 miyembro ng Abu Sayyaf Group (ASG), mga miyembro ng Bureau of Jail Management and Penology (BJMP) at sibilyan nitong nakalipas na linggo. Layon ng kalihim na maiwasang malagay sa bingit ng alanganin ang mga mamamahayag at iba pang posibleng mangyari sakaling papayagan ang mga media interviews sa panahong ito na mainit ang mga bandidong grupo. (Ulat ni Ludy Bermudo)</body>
<link>http://www.philstar.com/Article.aspx?articleId=271236&amp;publicationSubCategoryId=92</link>
</article>
<article>
<title>11,500 pulis at sundalo ipakakalat sa Semana Santa</title>
<author>Joy Cantos</author>
<date>
<month>March</month>
<day>21</day>
<year>2005</year>
</date>
<body>May 11,500 mga pulis at sundalo ang nakatakdang i-deploy ng Philippine National Police (PNP) at Armed Forces of the Philippines (AFP) sa Metro Manila upang supilin ang banta ng mga teroristang grupo na magsagawa ng pambobomba sa paggunita sa Semana Santa. Ayon kay PNP chief Dir. Gen. Arturo Lomibao, may 10,000 pulis ang itatalaga ni National Capital Region Police Office (NCRPO) chief Dep. Dir. Gen. Avelino Razon Jr. at itoy maaaring madagdagan pa depende sa sitwasyon upang mangalaga sa seguridad ng milyong Pilipino. Nabatid na partikular na mahigpit na babantayan ay mga simbahan sa Quiapo, sa Baclaran at Sto. Domingo sa Quezon City; LRT, MRT, shopping malls, bus terminals, airports at seaports. Ayon naman kay AFP-NCRC chief Lt. Gen. Allan Cabalquinto, 1,500 sundalo ang ipakakalat upang tumulong sa puwersa ng pulisya. Matatandaan na pinangalanan ni Lomibao ang pitong Abu Sayyaf bomb experts, lima rito ay ipinalabas ang cartographic sketch na may plano umanong magsagawa ng pambobomba sa Metro Manila ngayong Holy week. (Ulat ni Joy Cantos)</body>
<link>http://www.philstar.com/Article.aspx?articleId=271237&amp;publicationSubCategoryId=92</link>
</article>
<article>
<title>PriceSmart sumaklolo sa paluging PSMT</title>
<author></author>
<date>
<month>March</month>
<day>21</day>
<year>2005</year>
</date>
<body>Napilitang saklolohan ng PriceSmart na nakabase sa Estados Unidos ang subsidiary nito sa Pilipinas, ang PSMT Philippines, sa pamamagitan ng pag-ako sa P572-milyong utang nito sa International Finance Corp. (IFC) dahil sa patuloy na paghina ng kakayahang pinansiyal ng PSMT. Ang ginawang ito ng PriceSmart ay lalong nagpatibay sa hangarin ng mga minority stockholders ng PSMT na putulin ang kaugnayan sa kumpanyang Amerikano. Inamin mismo ni Benjamin Woods, presidente ng PSMT, na binili ng PriceSmart ang $10.4-milyong (P572 milyon) utang nito sa IFC upang mabawasan ang napakalaking utang na hindi kayang bayaran ng PSMT. Nauna rito, ipinahayag ni Robert Price, global chairman ng PriceSmart na masama ang kalagayang pinansiyal ng subsidiary nito sa Pilipinas. Ang PSMT, na nagpapatakbo sa nalalabing apat na tindahan ng PriceSmart sa Metro Manila, ay 52% pag-aari ng PriceSmart at 38% naman ni William S. Go at ng E-Class Corp. Ang balanseng 10% ay hawak ng First Metro Investment Corp., ang investment arm ng Metropolitan Bank and Trust Co. Napag-alaman din na ang ginamit ng PriceSmart na pambayad sa pautang ng IFC sa PSMT ay inutang din mula naman sa Price Group. Ang orihinal na ipinautang ng IFC sa PSMT ay $12.5 milyon, at ito ay dapat mabayaran hanggang Hunyo 2012, kasama ang taunang interes na 7.44%. Ang IFC ang private sector investment arm ng World Bank at sumososyo ito sa mga pribadong proyekto sa pamamagitan ng pautang o kapital upang pataasin ang kredibilidad ng proyekto at matulungan ito na makakuha ng financing at karagdagang puhunan.</body>
<link>http://www.philstar.com/Article.aspx?articleId=271243&amp;publicationSubCategoryId=92</link>
</article>
<article>
<title>Saudi tutulong na maibaba ang presyo ng krudo sa Pinas</title>
<author>Lilia Tolentino at Rudy Andal</author>
<date>
<month>March</month>
<day>22</day>
<year>2005</year>
</date>
<body>Ipinangako ng Saudi Arabian Oil Minister Al-Naime kay Pangulong Arroyo na gagawin ng kanyang pamahalaan ang lahat na paraan para maibaba ang presyo ng langis sa mga bago pa lang umuunlad na bansa tulad ng Pilipinas. Ang pangako ay ginawa ni Al-Naime sa kanyang pakikipagpulong sa Pangulo sa Malakanyang. Si Al-Naime kasama ang kanyang delegasyon ay nasa bansa para sa tatlong araw na pagbisita sa layuning makipagpulong sa mga opisyal ng pamahalaan para mapag-ibayo pa ang relasyong pangkabuhayan lalo na sa larangan ng enerhiya, kalakal at pamumuhunan. Sinabi ng Pangulo na ipinaabot niya kay Al-Naime ang problemang kinakaharap ng mamamayan sa matataas na presyo ng langis. Sinabi pa ng Pangulo na sinisikap ng pamahalaan na mabawasan ng malaki ang pagdepende sa inaangkat na langis para maisulong ang kampanya laban sa kahirapan at para mapanatiling mababa ang presyo ng bilihin. &amp;quot;Taking control of our energy future means taking control of our economic future,&amp;quot; dagdag pa ng Pangulo. Samantala, isusulong ng Senado ang pag-amyenda sa oil deregulation law bilang sagot sa walang humpay na pagtaas ng presyo ng gasolina linggo-linggo kaalinsabay ang paghahanap ng alternatibong energy source. Ayon kay Sen. Lito Lapid, ang pag-amyenda sa naturang batas ang siyang magbubukas sa mga tubo o kita ng mga oil companies para matiyak na hindi nito inaabuso ang taumbayan. Sinabi naman ni Senate Majority Leader Francis Pangilinan, kailangang maghanap din tayo ng alternatibong energy source tulad ng paggamit ng natural gas. Naniniwala din si Sen. Pangilinan na ang tunay na dahilan ng pagtaas ng presyo ng gasolina ay ang dikta ng world prices kaya dapat humanap tayo ng alternatibong source tulad ng natural gas. Ganito din ang posisyon ni Sen. Manuel Villar Jr. na amyendahan ang oil deregulation law upang mahinto ang sunud-sunod na pagtaas ng presyo ng produktong petrolyo. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=271331&amp;publicationSubCategoryId=92</link>
</article>
<article>
<title>BJMP ipaubaya na lang sa DOJ</title>
<author>Malou Rongalerios</author>
<date>
<month>March</month>
<day>22</day>
<year>2005</year>
</date>
<body>Dapat ibalik na lamang sa Department of Justice (DOJ) ang pamamahala sa Bureau of Jail Management and Penology (BJMP) para maiwasang maulit ang Camp Bagong Diwa hostage crisis. Ito ang inirekomenda kahapon ni Pasig Rep. Robert &amp;quot;Dudut&amp;quot; Jaworski matapos magturuan ang PNP at BJMP sa nasabing hostage crisis. Sinisisi ni PNP chief Arturo Lumibao ang liderato ng BJMP na dapat managot sa insidente dahil sa maluwag daw nitong seguridad gayung mga matataas na lider ng Abu Sayyaf Group ang nakakulong dito. Lumitaw naman sa pagsisiyasat ng Criminal Investigation and Detection Group-National Capital Region na posibleng nagkaroon din ng sabwatan sa pagitan ng mga jail guards at ASG kaya nagawang makapagpasok ng mga armas sa loob ng kulungan. Malaki ang paniwala ni Rep. Jaworski na kung ang tanggapan ni Justice Secretary Raul Gonzales ang mamamahala sa BJMP ay magkakaroon ito ng check and balance sa pagitan nito at ng Department of Interior and Local Government (DILG) kasama ang PNP. (Ulat ni Malou Rongalerios)</body>
<link>http://www.philstar.com/Article.aspx?articleId=271340&amp;publicationSubCategoryId=92</link>
</article>
<article>
<title>Kinidnap na Pinoy seaman ligtas na</title>
<author>Ellen Fernando</author>
<date>
<month>March</month>
<day>22</day>
<year>2005</year>
</date>
<body>Ligtas na ang Pinoy seaman na iniulat na dinukot ng mga pirata sa karagatan kasama ang dalawang dayuhan habang sakay sila ng tugboat sa Malacca Straits sa Malaysia kamakailan. Ayon sa Department of Foreign Affairs (DFA), ang nasagip ng Thai Marine authorities ay si Edgardo Pagliyawang Sadang, 23, engineer, tubong Palawan. Kinumpirma naman ni Ambassador Antonio Rodriguez na ligtas na si Sadang matapos makausap niya ito sa telepono makaraang masagip ng mga Thai authorities. Magugunita na kasama ni Sadang ang dalawang Japanese nationals habang lulan ng Idaten tugboat ng iulat na dinukot ito ng mga pirata noong Marso 14 sa Malacca Straits. Natagpuan naman ang mga ito ng isang Thai fishing vessel noong Marso 19 at nailigtas ng mga awtoridad. (Ulat ni Ellen Fernando)</body>
<link>http://www.philstar.com/Article.aspx?articleId=271346&amp;publicationSubCategoryId=92</link>
</article>
<article>
<title>Malonzo nilaglag ng Lakas chairman</title>
<author></author>
<date>
<month>March</month>
<day>22</day>
<year>2005</year>
</date>
<body>Ayaw na umanong kilalanin ng mga Lakas members sa lungsod ng Caloocan si dating punong lungsod at natalong kongresista na si Reynaldo Malonzo. Ayon kay Councilor Henry Cammayo, lider ng anim na Lakas councilor sa lungsod, hindi nila puwedeng kilalanin ang isang lider na hindi man lamang nagpatawag ng pagpupulong magmula nang ito ay matalo. Ipinaliwanag pa ni Cammayo, na hindi birong pagbabale-wala ang ginagawa ni Malonzo sa kanila dahil pilit nitong ipinapa-appoint ang kanyang anak na si Christoper bilang kapalit ng yumaong konsehal na si Popoy Rosca. Nag-ugat ang hindi pagkakaunawaan nina Malonzo at grupo ni Cammayo, matapos i-endorso ng Lakas councilors ang anak ni Rosca na si Kristen Joy. Ang bumubuo ng Lakas sa konseho ng Caloocan ay gumawa ng resolusyon na may bilang 1655 upang hilingin kay Pangulong Gloria Macapagal-Arroyo na i-appoint si Kristen Joy Rosca bilang kahalili ng kanyang ama. Magugunitang may tatlong beses nang lumiham si Malonzo sa Malakanyang upang hilingin na i-appoint ang kanyang anak na si Christoper bilang konsehal. Sinabi naman ni Malonzo, hindi sila ang magdedeklara ng magiging kapalit kundi ang partido at sabit lamang si Cammayo sa Lakas. Wika pa ni Malonzo, balimbing si Cammayo at palipat-lipat ng partido hanggang sa sumabit lamang sa Lakas-CMD.</body>
<link>http://www.philstar.com/Article.aspx?articleId=271351&amp;publicationSubCategoryId=92</link>
</article>
<article>
<title>Razon 3 star general na</title>
<author>Joy Cantos</author>
<date>
<month>March</month>
<day>22</day>
<year>2005</year>
</date>
<body>Na-promote si National Capital Regional Police Office (NCRPO) Chief Avelino Razon Jr., matapos itong gawing 3-star general sa ranggong P/Deputy Director General. Si Razon ay pormal na nanumpa bilang 3-star general matapos ang isinagawang flag raising sa Camp Crame Headquarters sa Quezon City kahapon ng umaga. Matatandaan na isa si Razon sa matataas na opisyal ng pulisya na namuno at bumuo ng Crisis Management Team nang lusubin na ng mga elemento ng Special Action Force (SAF) ang Bicutan jail noong nakalipas na Martes na ikinasawi ng 22 bandido kabilang ang kanilang apat na lider. Bago ito ay tatlong jailguards at dalawang kasapi ng Abu Sayyaf ang napaslang sa madugong pagtatangka ng mga bandido na tumakas sa bilangguan. (Ulat ni Joy Cantos)</body>
<link>http://www.philstar.com/Article.aspx?articleId=271359&amp;publicationSubCategoryId=92</link>
</article>
<article>
<title>Akusado sa Aquino-Galman nagpenitensiya</title>
<author>Grace dela Cruz</author>
<date>
<month>March</month>
<day>22</day>
<year>2005</year>
</date>
<body>Napaaga ang pagpepenitensiya ng 15-akusado sa Aquino-Galman double murder case, ito ay matapos na magsimula ang mga ito sa pag-aayuno o hindi pagkain dahil sa ginawang pagbasura ng Supreme Court sa kanilang kahilingan na muling mabuksan ang nasabing kaso. Ang nasabing &amp;quot;fasting&amp;quot; ay sinimulan kahapon ng 15 akusado sa pamamagitan ng pagkain ng lugaw at walang humpay na panalangin. Ipinaliwanag ni Atty. Persida Rueda  Acosta, hepe ng Public Attorneys Office (PAO) na layunin ng nasabing pag-aayuno na maantig ang damdamin ng mga mahistrado ng SC upang pagbigyan ang kanilang kahilingan para muling mabuksan ang kaso ng pagpatay kay dating Senador Banigno Aquino, Jr. Kasabay naman nito ay nagsagawa rin ng misa sa harap ng SC si running priest Fr. Robert Reyes kasama ang mga may-bahay ng 15 sundalo na hanggang ngayon aniya ay pinagkakaitan ng hustisya. Hindi pa rin nawalan ng pag-asa ang PAO matapos na sabihin nito na ngayong araw na ito (Marso 22) ay maghahain din ito ng motion for reconsideration para hilingin na bawiin ng Supreme Court (SC) en banc ang naging hatol para sa muli nilang isailalim sa panibagong paglilitis sa naturang kaso. Naniniwala ang 15 sundalo na sila ay mga inosente at kinakailangang mabigyan ng pagkakataon upang muling malitis. (Ulat ni Grace dela Cruz)</body>
<link>http://www.philstar.com/Article.aspx?articleId=271363&amp;publicationSubCategoryId=92</link>
</article>
<article>
<title>Top JI operative tiklo</title>
<author>Grace dela Cruz at Joy Cantos</author>
<date>
<month>March</month>
<day>23</day>
<year>2005</year>
</date>
<body>Bumagsak sa pinagsanib na puwersa ng militar at Bureau of Immigration (BI) ang isang Indonesian na umanoy isa sa mga top operative ng terrorist group na Jemaah Islamiyah sa inilatag na checkpoint sa Marcos National Highway sa Datu Saudi Amapatuan, Maguindanao. Sa ginanap na press briefing sa Camp Aguinaldo, iniharap ang Indonesian national na nakilalang si Zaki, at may mga alias na Rohmat, Hamdam at Akil. Ayon sa militar, naka-engkuwentro ng mga elemento ng BI at Army Intelligence si Zaki kasama ang Pinoy na kaibigan nito na nakilala lamang sa pangalang Makmod Maido habang sakay ng motorsiklo. Ang dalawa pang kasamahan ni Zaki ay nakatakas sakay rin ng motorsiklo. Nakuha mula kay Zaki ang isang .45 kalibre ng baril. Sa isinagawang interogasyon inamin ni Zaki ang kanyang tunay na pagkakakilanlan at dito nadiskubreng isa ito sa mga most wanted JI member na matagal ng tinutugis ng gobyerno. Ang pagkakahuli kay Zaki ay dahil sa bisa ng mission order na ipinalabas ni BI Commissioner Alipio Fernandez dahil isang undocumented alien ito. Nabatid na si Zaki ay sangkot din umano sa naganap na Valentines Day bombing sa Makati, Davao at General Santos. Sa tinanggap na intelligence report ng BI, si Zaki ay isang bomb expert at JI liason officer para sa Abu Sayyaf. Nakapasok si Zaki kasama pa ang 20 JI terrorists sa bansa noong January 2000 gamit ang backdoor ng bansa upang bigyan ng pagsasanay o training ang mga ASG members sa kampo nito sa Mindanao. Si Zaki din ang naging trainor ng ASG na pinamumunuan ni Abubakar Janjalani at Abu Solaiman kung saan ang mga ito aniya ang nag-finance upang maisagawa ang Valentines Day bombing. (Ulat nina Grace dela Cruz at Joy Cantos)</body>
<link>http://www.philstar.com/Article.aspx?articleId=271454&amp;publicationSubCategoryId=92</link>
</article>
<article>
<title>Janjalani buhay pa</title>
<author>Joy Cantos</author>
<date>
<month>March</month>
<day>23</day>
<year>2005</year>
</date>
<body>Buhay na buhay pa at malakas pa rin umano si Abu Sayyaf Group (ASG) chieftain Khadaffy Janjalani. Ito ang ibinulgar kahapon ni Zaki, ang nahuling top JI member, taliwas sa naunang sinabi ng mga opisyal ng militar na napatay na si Janjalani sa isinagawang air strike operations ng militar noong nakaraang taon sa Butilen Marsh, Datu Piang, Maguindanao. Base sa isinagawang inisyal na interogasyon kay Zaki, sinabi nito na sila mismo nina Janjalani at Abu Solaiman ang nagplano ng Valentines day bombing. Inamin ni Zaki na nasugatan siya sa air strike pero nakaligtas sa insidente si Janjalani matapos ang sunud-sunod na pagpapaulan ng bomba ng militar sa lugar kung saan sila nagdaraos ng pagpupulong para sa planong pagpapalawak ng terorismo. Sa kabila nito ay duda naman si AFP Deputy Chief of Staff Lt., Gen. Edilberto Adan sa pahayag na ito ni Zaki na aniyay kailangan pa ng masusing beripikasyon. Nitong nakalipas na Nobyembre 19, 2004 ay inihayag ng militar na napatay nila sa air strike operations si Janjalani kasama ang 10 pa na kinabibilangan rin ng mga miyembro ng Al-Qaeda sa Butilen Marsh. Sa pahayag ng kanilang mga informer, nahati umano at nagkadurog-durog ang katawan ni Janjalani sa nasabing operasyon. Matapos ang air strike sa Central Mindanao ay umalis si Janjalani patungong Tawi-Tawi sa bigong pagtatangka na tumakas patungong Malaysia subalit muling nagbalik sa nasabing lugar dahilan sa muntik ng pagkakaaresto nito ng elemento ng Phil. Marines. (Ulat ni Joy Cantos)</body>
<link>http://www.philstar.com/Article.aspx?articleId=271461&amp;publicationSubCategoryId=92</link>
</article>
<article>
<title>Sayyaf naghahanap ng mga bagong lider</title>
<author>Joy Cantos</author>
<date>
<month>March</month>
<day>23</day>
<year>2005</year>
</date>
<body>Naghahanap na umano ng mga bagong pinuno ang bandidong Abu Sayyaf Group (ASG) matapos silang malagasan ng mga lider. Ayon kay Army Chief Lt. Gen. Generoso Senga, inaasahan na nila ang ganitong uri ng hakbang ng Abu Sayyaf kapag namamatayan ng mga pinuno. Ginawa ni Senga ang pahayag matapos na mapaslang sa Bicutan stand-off ang 4 lider ng mga bandido na sina Commanders Global, Robot, Kosovo at Ka Lando kamakailan. Sa tala ng militar, sina ASG chieftain Khadaffy Janjalani, Dr. Abu Pula at Abu Solaiman na lamang ang nalalabing lider ng mga bandido. Si Janjalani ay may patong sa ulong P10-M maliban pa sa $1-M na inilaan ng Estados Unidos habang si Solaiman ay P5-M at karagdagang $1-M mula rin sa Amerika. Sinabi ni Senga na bumagsak na ang organisasyon ng Abu Sayyaf bunga ng pagkamatay ng kanilang mga pinuno. Aminado naman si Senga na sa kabila ng pagkamatay ng mga pinuno ng Abu Sayyaf at pagbagsak ng puwersa nito ay hindi dapat na mag-relax ang militar dahil posible pang makapaghasik ng terorismo ang mga nalalabing miyembro ng mga bandido na bihasa na sa kanilang patraydor na pagkilos upang makapaghasik ng pinsala sa mamamayan at kabuhayan tulad ng pambobomba. (Ulat ni Joy Cantos)</body>
<link>http://www.philstar.com/Article.aspx?articleId=271462&amp;publicationSubCategoryId=92</link>
</article>
<article>
<title>Mananamantalang bus at barko babantayan</title>
<author>Malou Rongalerios</author>
<date>
<month>March</month>
<day>23</day>
<year>2005</year>
</date>
<body>Pinababantayan ni An Waray Rep. Florencio Noel sa pulisya at militar ang mga transport companies na posibleng manamantala sa pagdagsa ng pasahero ngayong Holy Week. Ayon kay Noel, hindi lamang seguridad sa mga bus terminals, airports at ports laban sa terrorists attacks ang dapat bantayan ng awtoridad kundi maging ang pang-aabuso o &amp;quot;greed attack&amp;quot; ng mga barko at bus companies dahil na rin sa pagdagsa ng pasahero. Maihahalintulad aniya ang overloading sa barko at bus sa terrorist attacks dahil nanganganib din ang buhay ng mga pasahero. Sinabi ng mambabatas na taun-taon na lamang lalo na kapag Holy Week, maraming pasahero ang nakakaranas ng overloading sa mga barko at bus. Karamihan sa mga pasahero ang hindi makapagreklamo at pumapayag na lamang dahil sa kagustuhan na makauwi kaagad sa kanilang probinsiya kahit na makipagsiksikan ito sa barko at bus. Karamihan sa mga pasahero ang hindi makapagreklamo at pumapayag na lamang dahil sa kagustuhan na makauwi kaagad sa kanilang probinsiya kahit na makipagsiksikan ito sa barko o bus. Bunsod nito, nasa kamay na ng gobyerno bilang regulators na mapigilan na magkaroon ng trahedya lalo na sa karagatan. Inaasahan na malaking bilang ng pamilyang Pinoy ang uuwi ng mga probinsiya kabilang na ang mga bagong graduates at estudiyante para sa kanilang taunang bakasyon. (Ulat ni Malou Rongalerios)</body>
<link>http://www.philstar.com/Article.aspx?articleId=271473&amp;publicationSubCategoryId=92</link>
</article>
<article>
<title>4 napatay na lider ng ASG positibo sa gun powder burns</title>
<author>Joy Cantos</author>
<date>
<month>March</month>
<day>23</day>
<year>2005</year>
</date>
<body>Positibo sa gun powder burns ang apat na napaslang na lider ng Abu Sayyaf sa isinagawang commando assault ng pulisya sa Metro Manila District Jail sa Camp Bagong Diwa sa Bicutan, Taguig City kamakailan, Ito ang inihayag kahapon ni C/Supt. Ernesto Belen, hepe ng PNP-Crime Laboratory base sa results ng isinagawang paraffin test sa bangkay nina Commanders Robot, Kosovo, Global at Ka Lando. Una rito, lumutang ang anggulong ni-rubout ang 22 napatay na Abu kabilang ang apat nitong lider na nagwakas sa 30-oras na stand-off sa Bicutan jail. Dahil dito, sinabi ni Belen na patunay lamang ito na talagang nagpaputok ng baril sina Robot taliwas sa mga naglabasang espekulasyon na pinaslang ang mga ito ng mga elemento ng PNP Special Action Force at Regional Special Action Unit. (Ulat ni Joy Cantos)</body>
<link>http://www.philstar.com/Article.aspx?articleId=271474&amp;publicationSubCategoryId=92</link>
</article>
<article>
<title>Sen. Loi 'hinostage' sa US airport</title>
<author>Rudy Andal</author>
<date>
<month>March</month>
<day>23</day>
<year>2005</year>
</date>
<body>Binatikos ni Senate Franklin Drilon ang ginawang pagmaltrato ng mga US immigration officials kay opposition Sen. Loi Estrada pagdating nito sa San Francisco International Airport noong Marso 20. Ipinabatid ni Sen. Estrada kay Sen. Drilon ang ginawang pagdetine sa kanya pagdating sa San Francisco International Airport habang kasama niya ang anak na si Jackie Ejercito-Lopez at mga apo ng isang Fil-American na nagngangalang Mr. Pangan. &amp;quot;As Senate President, I denounce this shabby treatment of a duly-elected Filipino Senator in the hands of US immigration officials. These unnecessary and uncalled for cases of harassment of Filipino officials at US airports should be stop,&amp;quot; wika pa ni Drilon. Ipinaalam agad ni Drilon kay US Ambassador to the Philippines Francis Ricciardone ang nangyari kay Sen. Estrada at agad namang humingi ng paumanhin ang US envoy kasabay ang pangako na aalamin ang tunay na nangyari. Sinabi ni Estrada na sinalubong siya ng mga US immigration officials at ikinulong sa isang cubicle sa loob ng isa at kalahating oras kung saan ay pinagtatanong siya ni Pangan kaugnay sa kaso ng kanyang asawa na si dating Pangulong Erap Estrada. &amp;quot;Such question had nothing to do with US immigration laws and I wonder why a member of the Philippine Senate had to be subjected to such irrelevant questioning,&amp;quot; dagdag pa ni Drilon. (Ulat ni Rudy Andal)</body>
<link>http://www.philstar.com/Article.aspx?articleId=271480&amp;publicationSubCategoryId=92</link>
</article>
<article>
<title>4-day work sa gov't simula ngayong Abril</title>
<author>Lilia Tolentino</author>
<date>
<month>March</month>
<day>24</day>
<year>2005</year>
</date>
<body>Sisimulan ngayong Abril ang pagpapatupad ng apat na araw na pasok sa loob ng isang linggo sa mga opisina ng gobyerno hanggang buwan ng Mayo, ayon kay Energy Secretary Raphael Lotilla. Ang pagpapatupad ng 4-day work sa gobyerno ay alinsunod sa inilunsad na energy independence goal ni Pangulong Arroyo para makapagtipid sa konsumo ng enerhiya. Ang programang ito, ayon kay Sec. Lotilla, ay inaprubahan ng Gabinete sa isang pulong noong Martes ng gabi at nakatakdang ipatupad ito ngayong Abril 1 sa lahat ng tanggapan ng pamahalaan. Ang alituntunin sa apat na araw na pasok ay babalangkasin at ipapalabas ng Department of Budget and Management (DBM) sa susunod na linggo. Upang matiyak na hindi makakaapekto sa paghahatid ng serbisyo sa publiko, ang mga empleyado ng pamahalaan ay kailangang makapaglingkod naman ng 40 oras isang linggo. Target ng ipapatupad na programang apat na araw na pasok sa loob ng isang linggo na makatipid ang pamahalaan hanggang 10 porsiyento sa kuryente at gasolina. Sa panahon kasi ng tag-init ay tumataas ng 100 megawatts ang konsumo sa elektrisidad sa mga tanggapan ng pamahalaan at ito ay nangangahulugan ng dagdag na 125 bariles ng krudo bawat araw. (Ulat ni Lilia Tolentino)</body>
<link>http://www.philstar.com/Article.aspx?articleId=271550&amp;publicationSubCategoryId=92</link>
</article>
<article>
<title>Holy Week bombang nakaamba na  Zaki</title>
<author>Joy Cantos</author>
<date>
<month>March</month>
<day>24</day>
<year>2005</year>
</date>
<body>Inamin kahapon ng Indonesian member ng Jemaah Islamiyah (JI) na si Rohmat alyas Zaki na mas madugo ang isasagawang pambobomba ng pinagsanib na puwersa ng JI, Abu Sayyaf Group (ASG) at Moro Islamic Liberation Front (MILF) ngayong Semana Santa sa mga lungsod ng Cagayan de Oro, Davao at Metro Manila. Ito ang kinumpirma ni Zaki sa panayam ng mga mediamen matapos siyang maaresto sa isang military checkpoint sa Maguindanao pero umapela sa kanyang mga kasamahan na huwag ng ituloy ito dahil maraming sibilyan daw ang nadadamay. Wika pa nito, bago siya maaresto sa isang military checkpoint sa Marcos highway sa Ampatuan, Maguindanao ay nakipagpulong na siya kina ASG chieftain Khadaffy Janjalani, Abu Solaiman at Isnilon Hapilon kaugnay sa misyong Holy week bombing. &amp;quot;Basta mambobomba dun sa mataong lugar, mas madugo ito,&amp;quot; pag-amin pa ni Zaki sa wikang tagalog matapos ang 5-taon niyang pabalik-balik sa Mindanao. Si Zaki ay iniharap sa media ng AFP kamakalawa kung saan ay itinurong sangkot sa Valentines bombing sa Davao, General Santos City at Makati. Itinuro naman ng JI member na si Janjalani ang nagpondo ng Valentines bombing at ibinigay ang P100,000 pondo para dito sa isang Abdul Basid ng MILF para isagawa ang pambobomba. Inamin ni Zaki na mismong si ASG chief Khadaffy Janjalani at ASG spokesman Abu Solaiman ang nagplano at nag-utos ng February 14 bombings.Aniya, buhay na buhay si Janjalani taliwas sa report ng militar na napatay ito sa air strike sa Mindanao noong Nobyembre. Wika pa ni Zaki, may 33 pang JI ang nagsasanay at kinakanlong ngayon sa Central Mindanao ni Commander Amiron Umok ng 101st Bangsa Islamic Armed Forces Brigade ng MILF na nakabase sa Mamasapano, Maguindanao. (Ulat ni Joy Cantos)</body>
<link>http://www.philstar.com/Article.aspx?articleId=271566&amp;publicationSubCategoryId=92</link>
</article>
<article>
<title>Senado hinamon ng Kamara</title>
<author>Malou Rongalerios</author>
<date>
<month>March</month>
<day>24</day>
<year>2005</year>
</date>
<body>Hinamon kahapon ng tatlong lider ng Kamara ang Senado na gawin nito ang kanilang tungkulin sa ipinatawag na 3-day special session ni Pangulong Arroyo upang maaprubahan ang Expanded Value Added Tax (EVAT). Ayon kina House Majority Leader Prospero Nograles, Assistant Majority Leader Antonio Cerilles at Surigao Rep. Prospero Pichay, ang Senado ang kinakailangang magkaroon ng quorum ngayong special session dahil maghihintay na lamang ang Kamara sa kanilang magiging aksyon sa VAT bill. Anila, 2 buwan na ang nakakaraan nang ipasa ng Kamara ang VAT bill at nasa kamay na ngayon ng Senado ang pagpasa dito kaya dapat na nilang aksyunan ito. Wika pa ng mga kongresista, sa sandaling ipasa ng Senado ang VAT bill ay handa naman silang makipagtulungan dahil matagal nang kailangan ang revenue measures na ito ng ating pamahalaan upang tuluyang makaahon tayo sa fiscal crisis. &amp;quot;Hindi mahalaga sa Kamara ang quorum dahil magpupulong lamang kami sa sandaling maipasa ng Senado sa ikatlo at pinal na pagbasa ang VAT bill,&amp;quot; wika pa ng 3 kongresista. Naniniwala ang mga ito na tutugon at dadalo ang mga kongresista sa ipinatawag na special session ng Pangulo taliwas sa pangamba ni Sen. Joker Arroyo na walang magiging quorum sa Kamara. (Ulat ni Malou Rongalerios)</body>
<link>http://www.philstar.com/Article.aspx?articleId=271567&amp;publicationSubCategoryId=92</link>
</article>
<article>
<title>GMA walang balak maghain ng protesta vs US dahil kay Loi</title>
<author>Lilia Tolentino</author>
<date>
<month>March</month>
<day>24</day>
<year>2005</year>
</date>
<body>Walang balak ang Palasyo ng Malaca&amp;ntilde;ang na maghain ng diplomatic protest hinggil sa nangyaring pambabastos kay Sen. Loi Estrada sa San Francisco International Airport ng mga US Immigration authorities. Inaasahan naman ng Palasyo na hindi na mauulit ang nangyari kay Sen. Estrada sa iba pang opisyal ng pamahalaan kung saan ay nagmamalabis sa tungkulin ng mga US immigration officials. Sinabi naman ni Press Secretary Ignacio Bunye, hindi na maghahain ng diplomatic protest ang Pilipinas dahil agad namang humingi ng paumanhin si US Ambassador Francis Ricciardone sa pangyayari kay Sen. Loi kung saan ay idinetine ito kasama ang anak na si Jackie Ejercito-Lopez at mga apo sa Airport sa loob ng isang oras at kalahati saka pinagtatanong ng isang Fil-Am immigration agent na nagngangalang Pangan tungkol sa kaso ni dating Pangulong Erap Estrada. &amp;quot;We are concerned over this incident and we acknowledge the statement of Ambassador Ricciardone expressing regrets and the assurances that this will be looked into. Philippine lawmakers deserve some respect in foreign soil in the same manner that all foreign government officials and diplomats enjoy the respect and courtesies due them in our country,&amp;quot; wika pa ni Sec. Bunye. Magugunita na binatikos ni Senate President Franklin Drilon ang ginawang pambabastos ng mga US immigration officials laban kay Sen. Loi. (Ulat ni Lilia Tolentino)</body>
<link>http://www.philstar.com/Article.aspx?articleId=271577&amp;publicationSubCategoryId=92</link>
</article>
<article>
<title>QC gov't naka-alerto ngayong Semana Santa</title>
<author>Doris Franche</author>
<date>
<month>March</month>
<day>24</day>
<year>2005</year>
</date>
<body>Dahil sa banta ng terorismo, nanawagan sina QC Mayor Sonny Belmonte at Vice-Mayor Herbert Bautista sa Central Police District (CPD) na i-alerto ang lahat ng tauhan nito matapos makatanggap ng banta mula sa Abu Sayyaf Group na maghihiganti dahil sa nangyari sa kanilang mga kasama sa Taguig hostage crisis. Sinabi nina Mayor Belmonte at Vice-Mayor Bautista, kailangang maging handa ang lahat dahil ang atensyon ng publiko ay nakatuon sa paggunita ng pagsasakripisyo ni Hesus. Inatasan ni Mayor Belmonte si CPD director Nicasio Radovan na ipatupad ang malawakang pagtatalaga ng seguridad sa buong lungsod matapos makakuha ng impormasyon na nagbabalak ang ASG na umatake sa mga establisimento at Simbahan bilang pagganti sa sinapit ng kanilang mga kasamahan sa Taguig hostage crisis. Itinalaga din ni Bautista ang mga tauhan ng Department of Public Order and Safety (DPOS) at mga barangay tanod bilang karagdagang puwersang tutulong sa pulisya sa pagbibigay ng seguridad sa mga bus terminals, palengke at mga commercial areas sa lungsod. Magugunita na kinumpirma ng PNP na may balak na pag-atake ang ASG ngayong Holy Week bilang pagganti ay mananabotahe sila ng mga Simbahan at commercial establishments. (Ulat ni Doris Franche)</body>
<link>http://www.philstar.com/Article.aspx?articleId=271582&amp;publicationSubCategoryId=92</link>
</article>
<article>
<title>Financial condition nakasalalay sa VAT</title>
<author>Rudy Andal</author>
<date>
<month>March</month>
<day>24</day>
<year>2005</year>
</date>
<body>Inihayag kahapon ni Sen. Mar Roxas na ang financial condition ng bansa ay nakasalalay sa pagpasa ng Kongreso sa Expanded Value Added Tax (E-VAT). Sinabi ni Sen. Roxas, ang pagkabigong maipasa ang VAT bill ng Senado bago ang Semana Santa ay nagkaroon agad ng negatibong impact sa ating ekonomiya kung saan ay biglang tumaas ang interest rates. Wika pa ni Roxas, mahalagang maipasa ng Senado sa gaganaping 3-day na special session nitong Marso 30-Abril 1 ang VAT bill upang ma-stabilize na ang ating financial condition. Isinisulong din ng mambabatas na magkaroon ng exemption ang power sector sa VAT dahil kapag pinatawan natin ito ng buwis ay siguardong tataas ang presyo ng kuryente at ang end users ang muling magpapasan nito. Naniniwala si Roxas na sakaling talakayin ang VAT exemptions sa power sector sa gaganaping special session ay siguradong magkakabotohan dito. Umaasa si Roxas na maipasa na ang VAT bill sa special session upang gumanda na ang ating financial condition. (Ulat ni Rudy Andal)</body>
<link>http://www.philstar.com/Article.aspx?articleId=271587&amp;publicationSubCategoryId=92</link>
</article>
<article>
<title>NHA,PNR may 3-buwan para 'palayasin' ang squatters</title>
<author>Lilia Tolentino</author>
<date>
<month>March</month>
<day>27</day>
<year>2005</year>
</date>
<body>Tinakdaan ni Pangulong Arroyo ng tatlong buwan ang mga opisyal ng National Housing Authority (NHA) at Philippine National Railways (PNR) para malinis sa mga squatter ang pitong kilometrong riles ng tren mula Caloocan City hanggang Valenzuela para maumpisahan na ang implementasyon ng proyektong Northrail. Ipinalabas ng Pangulo ang direktiba matapos tanggapin ang report sa NHA na nalinis na sa mga squatter ang 1.7 kilometrong kahabaan ng tatlong barangay sa Malabon City. Hindi kukulangin sa 2,000 pamilyang squatter ang inilipat ng lugar mula sa Barangay Acacia, Tugatog, Tenejeros at Potrero. Ang itatayong Northrail project ang siyang inaasahang makapagpapaluwag ng daloy ng trapiko sa MacArthur Highway simula sa susunod na buwan. Inihayag din ng Pangulo ang pagdaraos ng subasta publiko sa Abril para sa pagpapaluwang ng MacArthur Highway. Ang unang bahagi ng Northrail Project mula Caloocan patungong Malolos City sa Bulacan ay gagastusan ng $503 milyong pautang ng Export-Import Bank of China. Ang pangalawang bahagi ng proyekto mula Caloocan hanggang Clark, Pampanga at ang pangatlo ay mula sa Clark patungong San Fernando, La Union. Ang Northrail-Southernrail project ay magkakasanib na ipatutupad ng PNR, Northrail, Metro Rail Transit Corp. at Light Rail Transit sa panustos na $120 milyong pautang ng Korea. (Ulat ni Lilia Tolentino)</body>
<link>http://www.philstar.com/Article.aspx?articleId=271671&amp;publicationSubCategoryId=92</link>
</article>
<article>
<title>Coast Guard under na ng DOTC</title>
<author>Malou Rongalerios</author>
<date>
<month>March</month>
<day>27</day>
<year>2005</year>
</date>
<body>Isinusulong na sa Mababang Kapulungan ng Kongreso ang pormal at permanente nang paglilipat ng pamamahala ng Philippine Coast Guard sa Department of Transportation and Communications (DOTC). Nais ng ilang mambabatas na maging isang hiwalay pero naka-attached na ahensiya sa DOTC ang Coast Guard. Nakapaloob sa apat na panukalang batas na magkakahiwalay na inihain sa Kamara na gawing armed at uniformed service unit ng DOTC ang Philippine Coast Guard at amyendahan ang Republic Act 5173, ang batas na nagbuo sa PCG. Ang RA 5173 ay naging batas noon pang 1967 at naglalayon itong protektahan ang mga naglalakbay sa karagatan at ipatupad ang mga batas na may kinalaman sa karagatan ng bansa. Ang PCG ay unang inilagay sa ilalim ng Philippine Navy (PN), na sakop naman ng Armed Forces of the Philippines (AFP). Pero inilipat ito sa ilalim ng DOTC noong 1998 sa pamamagitan ng isang executive order. Sinabi ni Para&amp;ntilde;aque Rep. Roilo Golez, isa sa mga awtor na panukala, na mas magiging epektibo ang mga programang dapat ipatupad sa PCG kung permanente na itong mapapasailalim sa DOTC. (Ulat ni Malou Rongalerios)</body>
<link>http://www.philstar.com/Article.aspx?articleId=271685&amp;publicationSubCategoryId=92</link>
</article>
<article>
<title>Korapsiyon sa LTFRB tumindi sa calibration at resealing ng mga taxi</title>
<author>Angie dela Cruz</author>
<date>
<month>March</month>
<day>27</day>
<year>2005</year>
</date>
<body>Iginiit kahapon ng libu-libong operator ng mga pampasaherong taxi sa bansa, partikular sa Metro Manila na ibalik na sa pangangasiwa ng Land Transportation Office (LTO) ang calibration at resealing ng taxi units mula sa Land Transportation Franchising Regulatory Board (LTFRB). Sinabi ng mga taxi operators, buhat nang ibigay sa LTFRB ang resealing at calibration ng taxi units, tumindi ang korapsiyon at lagayan sa ahensiya sa pagitan ng mga tiwaling tauhan ng LTFRB at kakutsabang fixers. Bukod sa matinding lagayan sa LTFRB, sobrang bagal din umano ng proseso ng mga papel sa ahensiya na inaabot pa halos ng ilang araw. Ikinatwiran ng mga complainant, noong nasa LTO pa ang resealing at calibration ng mga sasakyan, may isang oras lamang ang itatagal ng kanilang mga papel dahil kumpleto ang LTO sa mga pasilidad at kagamitan para dito. Wala aniyang sapat na mga gamit at sanay na mga tao ang LTFRB na nangangasiwa sa resealing at calibration ng mga taxi unit kayat inaabot ng ilang araw ang proseso ng bawat papel sa LTFRB. Ang calibration at resealing ay ginagawa sa bawat metro ng taxi sa tuwing irerehistro taun-taon. (Ulat ni Angie dela Cruz)</body>
<link>http://www.philstar.com/Article.aspx?articleId=271689&amp;publicationSubCategoryId=92</link>
</article>
<article>
<title>OFWs may benepisyong PhilHealth na</title>
<author>Angie dela Cruz</author>
<date>
<month>March</month>
<day>27</day>
<year>2005</year>
</date>
<body>Sa utos ni Pangulong Gloria Arroyo, ang mga overseas Filipino workers o OFWs na kasapi ng Overseas Workers Welfare Administration (OWWA) ay sakop na ng National Health Insurance Program (NHIP) sa pamamahala ng Philippine Health Insurance Corp. o Philhealth. Sinabi ni Secretary Francisco T. Duque III, pangulo ng Philhealth, na iniutos ng Pangulong Arroyo ang pagbibigay ng benepisyong Philhealth ang mga manggagawang kasapi ng OWWA sa pamamagitan ng Executive Order No. 392 na nag-amyenda sa Executive Order No. 182. Ang bagong utos ay nagsasaad ng paglilipat ng pondong pang-medicare ng OWWA sa Philhealth upang sila ay mabigyan ng mga benepisyong sakop ng Philhealth katulad ng pang-ospital, pang-operasyon, pang-konsultasyon at mga gamot, ayon kay Secretary Duque. Sinabi ni Secretary Duque na ang mga OFWs ay itinuturing ng pamahalaan na mga &amp;quot;bagong bayaning bansa&amp;quot; kaya sila ay binibigyan ng mga benepisyo katulad ng Philhealth medical benefits. Mahigit sa 500,000 OFWs na rehistrado sa OWWA ang magkakabenepisyo sa bagong kautusan na ito ng Pangulo. (Ulat ni Angie dela Cruz)</body>
<link>http://www.philstar.com/Article.aspx?articleId=271697&amp;publicationSubCategoryId=92</link>
</article>
<article>
<title>Paglusaw sa bitay hinirit</title>
<author>Malou Rongalerios</author>
<date>
<month>March</month>
<day>27</day>
<year>2005</year>
</date>
<body>Muli na namang binuhay sa Mababang Kapulungan ng Kongreso ang panukalang batas na patayin na o i-abolish ang Death Penalty Law. Labing-anim na mambabatas ang naghain ng panukala na tinalakay ng Sub-Committee on Criminal Laws na sakop ng House Committee on Revision of Law. Ayon sa mga nais magbasura sa parusang kamatayan, walang puwang sa isang Katolikong bansa ang nasabing parusa kaya dapat lamang na buwagin na ito. &amp;quot;The death penalty shuts out rehabilitative justice and is cruel and irrevocable,&amp;quot; ani Albay Rep. Edcel Lagman, isa sa 16 na kongresista na awtor ng panukala. Sa sandali aniyang maipataw na ang nasabing parusa sa isang bilanggo na nakahanay sa death row, hindi na kailanman ito mababawi. Sinabi pa ni Lagman na lumalabas na anti-poor ang nasabing batas dahil base sa isang pag-aaral, 97.73 percent ng 1,010 death convicts na nasa National Bilibid Prison ay walang trabaho bago sila makulong o kung hindi naman ay mga low-income industrial, service at agricultural workers. Wala aniyang kakayahan ang mga death convicts na kumuha ng magaling na abogado dahil na rin sa kahirapan. Idinagdag ni Manila Rep. Rodolfo Bacani na ang kailangang ipatupad ng gobyerno ay temper justice upang mabigyan ng pagkakataon ang mga bilanggo na magbagong-buhay. Sa kahiwalay na panukala, nais naman nina Akbayan Reps. Mario Aguja at Ana Theresa Hontiveros-Baraquel na gawin na lang reclusion perpetua o habambuhay na pagkabilanggo ang parusa sa incestuous rape. (Ulat ni Malou Rongalerios)</body>
<link>http://www.philstar.com/Article.aspx?articleId=271706&amp;publicationSubCategoryId=92</link>
</article>
<article>
<title>'Pag-salvage' kay Robot pinasisilip</title>
<author>Lilia Tolentino</author>
<date>
<month>March</month>
<day>27</day>
<year>2005</year>
</date>
<body>Pinasisiyasat ni Pangulong Arroyo ang alegasyon na diumanoy biktima ng salvage si Ghaleb Andang, alyas Commander Robot bago pa man naganap ang pag-atake ng mga awtoridad sa Camp Bagong Diwa sa Taguig para malutas ang hostage taking ng mga detenidong Abu Sayyaf. Sinabi ng Pangulo na bagaman walang basehan ang paratang na ito dahil kita naman ng publiko sa telebisyon ang ginawang paglutas sa krisis ay makabubuting imbestigahan ang naturang alegasyon. &amp;quot;I think everybody was watching what was happening, the whole thing was happening on TV. I do not know if any of you could imagine how it could have been salvage when nobody could enter before the offense started. We have to have it investigated. So we are instructing the investigating agencies to look into this allegaiton,&amp;quot; anang Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=271707&amp;publicationSubCategoryId=92</link>
</article>
<article>
<title>Nakawan ng bata sa Quiapo</title>
<author>Ni Danilo Garcia</author>
<date>
<month>March</month>
<day>28</day>
<year>2005</year>
</date>
<body>Nakipag-alyansa ngayon ang National Bureau of Investigation (NBI) sa Simbahang Katoliko sa paglaban sa tumitinding pagkawala ng mga sanggol at mga bata sa Quiapo, Maynila kung saan ibinebenta ang mga ito sa mga mag-asawang walang anak at ang iba naman ay ginagawang mga pulubi. Sinabi ni NBI Director Reynaldo Wycoco, nahihirapan sila na makakuha ng impormasyon ukol sa naturang mga sindikato dahil sa natatakot ang publiko na balikan ng mga kriminal. Mas mainam umano na sa mga pari ng kanilang simbahan na lamang ipagtapat ang kanilang nalalaman sa pamamagitan ng pangungumpisal. Makikipag-ugnayan rin ngayon ang NBI sa Catholic Bishops Conference of the Philippines (CBCP) upang maging ganap ang tulungan nila laban sa naturang suliranin. Ayon sa mga report, marami nang sindikato ng child trafficking ang kumikilos sa bansa. Patunay nito ang mga sunud-sunod na insidente ng pagnanakaw ng mga sanggol sa Quiapo at pagkawala ng mga maliliit pang bata. Dito nabatid na ibinebenta ang mga sanggol at bata sa isang sindikato na ibinebenta naman ng mga ito sa malaking halaga sa mga mag-asawang walang anak habang ang iba naman ay pinaghahanapbuhay sa pamamagitan ng pagpapalimos sa mga kalsada sa ibang mga lungsod. May mga hindi kumpirmadong ulat rin na dinadala pa sa ibang bansa ang mga bata upang doon ibenta at pagtrabahuhin habang ang iba ay ibinubulid sa prostitusyon partikular na sa mga pedopilya at sa cyber prostitusyon. Pinakaepektibo umano ang Simbahan dahil ito ang pinakamaraming sangay sa buong bansa na pagsusumbungan ng publiko na hindi nanganganib ang kanilang pagkakakilanlan.</body>
<link>http://www.philstar.com/Article.aspx?articleId=271797&amp;publicationSubCategoryId=92</link>
</article>
<article>
<title>Publiko inalerto sasummer diseases</title>
<author></author>
<date>
<month>March</month>
<day>28</day>
<year>2005</year>
</date>
<body>Inalerto kahapon ni Caloocan City Mayor Enrico &amp;quot;Recom&amp;quot; Echiverri ang Health Department ng lungsod sa posibleng paglaganap ng mga sakit ngayong panahon ng tag-init o mas kilala sa tawag na &amp;quot;summer diseases.&amp;quot; Kabilang sa mga sakit na uso at kadalasang tumatama sa mga kabataan kapag tag-init ay ang bulutong, tigdas, pigsa, bungang-araw at iba pang sakit sa balat, sore eyes, mga pananakit ng tiyan at pagdumi. Maging ang mga nakakatanda o senior citizen ay pinag-iingat ni Echiverri para sa tinatawag na &amp;quot;heat stroke&amp;quot; o atake bunga ng sobrang init. &amp;quot;Sa lahat ng uso ito ang hindi natin dapat gayahin, kung mayroong sintomas na nararamdaman ang mga kababayan natin ay makabubuting magtungo sa mga barangay health center para malunasan agad,&amp;quot; pahayag nito. Ipinaliwanag ng Caloocan Health Department na tumataas ang kaso ng pagdudumi at pananakit ng tiyan ng tao dahil sa pag-inom ng maruming tubig. Inirekomenda ng CHD na pakuluan ng publiko ang tubig na kanilang iniinom dahil mataas ang antas ng bacteria sa tubig kapag panahon ng tag-init dahil na rin sa kakapusan ng pressure sa pagdaloy nito sa mga tubo. Kasabay nito, inatasan ng alkalde ang City Health Department na tiyaking sapat ang mga gamot sa mga ospital para lunasan ang mga sakit na lumilitaw tuwing mainit ang panahon.</body>
<link>http://www.philstar.com/Article.aspx?articleId=271811&amp;publicationSubCategoryId=92</link>
</article>
<article>
<title>Humanap ng pamalit sa mahal na krudo</title>
<author></author>
<date>
<month>March</month>
<day>28</day>
<year>2005</year>
</date>
<body>Nanawagan kahapon si Surigao del Sur Rep. Prospero Pichay Jr. sa Department of Energy (DOE) na madaliin ang paghahanap ng alternatibo sa iniaangkat na produktong petrolyo dahil sa patuloy na pagtaas nito sa pandaigdigang pamilihan. Sinabi ni Rep. Pichay na nakatali ang kamay ng DOE sa walang pakundangang pagtaas ng mga kumpanya ng langis sa kanilang produktong petrolyo kung kayat napapanahon na ang paghahanap sa bansa ng pamalit sa mahal na krudong mula sa ibang bansa. Ito ay matapos na muling itaas sa 50 sentimos kada litro ang presyo ng diesel sa bansa ng mga kumpanya ng langis habang ginugunita ng sambayanang Kristiyano ang Semana Santa. Batay sa 10-year energy plan ng pamahalaan, mababawasan ng limang porsiyento kada taon ang pag-aangkat ng Pilipinas ng krudo mula sa ibang bansa, habang umaasa naman na aabot sa 258 million barrels of fuel oil equivalent sa taong 2014 ang makukuhang langis mula sa tinaguriang energy supply mix o ang tinatawag na katutubong pinagkukunan ng enerhiya. Hinihikayat din ng vice chairman ng Commission on Appointments ang mga negosyante na makipagtulungan sa pamahalaan sa pangangalap sa bansa ng mga enerhiyang pamalit sa krudo upang hindi umasa pa sa dayuhang kapital na makadadagdag lamang sa panlabas na utang ng Pilipinas. (Malou Rongalerios)</body>
<link>http://www.philstar.com/Article.aspx?articleId=271813&amp;publicationSubCategoryId=92</link>
</article>
<article>
<title>Sandiganbayan kinakapos sa asso. justices</title>
<author></author>
<date>
<month>March</month>
<day>28</day>
<year>2005</year>
</date>
<body>Nais ni Senador Mar Roxas na dagdagan ang bilang ng mga associate justices na nakatalaga sa Sandiganbayan upang higit aniyang maging epektibo ang kampanya ng pamahalaan sa pagsugpo sa graft and corruption sa bansa. Sa kanyang Senate Bill 1970, nais ng senador na ang dating limang dibisyon sa Sandiganbayan ay gawin nang 15 upang mapalakas ang bilang ng mga associate justices mula sa 14 hanggang 44, kabilang na ang isang presiding judge. Base sa rekord ng Sandiganbayan, umaabot ng hanggang anim na taon hanggang 10 buwan ang pagdedesisyon nila sa isang kaso, dahil na rin sa sobrang dami ng asuntong dinidinig sa kanilang tanggapan. Nito lamang Disyembre 31, 2004 may 1,784 kaso pa rin ang naka-pending sa anti-graft tribunal. Bukod dito, sandamukal din umano ang mga lifestyle checks at ill-gotten wealth investigations ang ginagawa ngayon ng Office of the Ombudsman kaya tiyak na magiging dagdag trabaho ito para sa Sandiganbayan. Sa isinagawang pag-aaral, umaabot sa P160 billion hanggang 240 billion ang nawawala sa kabang yaman ng bansa dahil lamang sa problema sa korupsiyon. Sa ilalim ng kanyang panukala, ang 13 division ay ilalagay sa Metro Manila para hawakan ang mga kasong nagmumula sa Luzon, habang ilalagay naman ang dalawang iba pa sa Cebu City at Cagayan de Oro City para naman lumitis sa mga kasong nagmumula sa Visayas at Mindanao. (Rudy Andal)</body>
<link>http://www.philstar.com/Article.aspx?articleId=271822&amp;publicationSubCategoryId=92</link>
</article>
<article>
<title>Simpleng holdap sa OFWs</title>
<author></author>
<date>
<month>March</month>
<day>28</day>
<year>2005</year>
</date>
<body>Ibinunyag kahapon ng maraming bilang na Overseas Filipino Workers (OFW) at mga marinong dumarating sa bansa ang umanoy simpleng holdap na ginagawa sa kanila ng mga taxi driver na pumipila at naghihintay ng mga pasahero sa Centennial Airport, NAIA at maging sa Domestic Airport. Ayon kay Engr. Nelson P. Ramirez, pangulo ng United Filipino Seafarers (UFS), kontrata ang ginawa ng mga taxi driver sa mga OFW na dumarating sa bansa na maliwanag na paglabag sa kautusan ng LTFRB at sa panuntunan ni NAIA Gen. Manager Alfonso Cusi. Ani Ramirez, mismong siya ay naging biktima ng mga mapagsamantalang taxi driver sa NAIA kamakailan lamang dahil mula sa Airport hanggang sa kanyang tanggapan sa Roxas Boulevard, Ermita ay siningil siya ng P380. Nagbabala na si Cusi sa mga taxicab at shuttle service sa paliparan at nagsabing bilang na ang araw ng mga abusadong taxi driver. (Mer Layson)</body>
<link>http://www.philstar.com/Article.aspx?articleId=271827&amp;publicationSubCategoryId=92</link>
</article>
<article>
<title>Pinoy investors nabuhayan ng loob sa desisyon ng korte sa Guatemala</title>
<author></author>
<date>
<month>March</month>
<day>28</day>
<year>2005</year>
</date>
<body>Sinipa ng mga hukuman sa Guatemala ang management na inilagay ng PriceSmart sa subsidiary nito sa nasabing bansa dahil sa reklamo ng isang local minority shareholder sa PriceSmart Guatemala SA. Nagsampa ng mga demandang sibil at criminal ang kasosyo (34 porsyento) ng PriceSmart sa Guatemala dahil umano sa mga ilegal na paniningil ng kumpanyang Amerikano ng kung anu-anong bayarin na wala sa kontrata. Hinirang ng mga hukuman ang isang empleyado ng minority shareholder upang maging receiver ng PriceSmart Guatemala at binigyan ito ng kapangyarihan na salain ang lahat ng pagbabayad ng kumpanya, kasama na ang mga sinisingil ng PriceSmart USA. Kaagad namang sinabihan ng receiver ang PriceSmart na maaaring maghintay ito ng matagal bago bayaran ang mga sinisingil nito. Ang nangyari sa Guatemala ay nagpalakas naman ng loob sa mga Pilipinong minority stockholders sa PSMT Philippines, ang local subsidiary ng PriceSmart na nakabase sa San Diego, California, upang sipain ang management na inilagay ng kumpanya sa PSMT na pinangungunahan ni Benjamin Woods bilang presidente.</body>
<link>http://www.philstar.com/Article.aspx?articleId=271832&amp;publicationSubCategoryId=92</link>
</article>
<article>
<title>MILF commander sumuko, bomba nasamsam</title>
<author>Nina Roel Pare&amp;ntilde;o at Joy Cantos</author>
<date>
<month>March</month>
<day>28</day>
<year>2005</year>
</date>
<body>Nasilat ng tropa ng militar ang iniumang na pambobomba ng mga teroristang grupo matapos marekober ang mga bomb paraphernalia kasunod ng pagsuko ng isang Commander ng Moro Islamic Liberation Front (MILF) sa Dinas, Zamboanga del Sur, ayon sa mga opisyal kahapon. Kinilala ni Major Gen. Gabriel Habacon, Commanding General ng Armys 1st Infantry Division (ID) ang sumukong rebel leader na si Nurham Amel na ikinanta naman ang mga bomb paraphernalia na narekober ng Armys 51st Infantry Battalion (IB) sa isinagawang follow-up operation sa Brgy. Migpolao. Si Amel alyas Commander Ramzi ang siyang pinuno ng 1st Section ng 1st Unit Command sa ilalim ng 108th Base Command ng MILF ay sumuko sa nabanggit na batalyon ng militar kamakailan. Kabilang sa nasamsam ay isang M 14 sniper rifle, sari-saring bomb paraphernalia tulad ng mga blasting caps, 3 rounds ng mga bala ng 40 MM grenade launcher at anim na pulgada ng detonating cord. Nasamsam rin ang isang caliber 5.56 MM at M 653 rifle sa Brgy. Poe, Pitogo, Zamboanga del Norte. Ayon naman kay AFP -Southcom Chief Lt. Gen. Alberto Braganza, patuloy nilang iniimbestigahan si Commander Ramzi kung may plano ang grupo nito na maglunsad ng bombing attacks sa Zamboanga City at iba pang mga pangunahing lungsod sa rehiyon ng Mindanao. Nakatakda namang magpatuloy ang peace talks sa pagitan ng gobyerno at ng MILF peace panels sa Malaysia sa darating na Abril 16 ng taong ito.</body>
<link>http://www.philstar.com/Article.aspx?articleId=271835&amp;publicationSubCategoryId=92</link>
</article>
<article>
<title>12 NPA rebels sumurender</title>
<author></author>
<date>
<month>March</month>
<day>28</day>
<year>2005</year>
</date>
<body>Calapan City, Oriental Mindoro  Labingdalawang miyembro ng mga rebeldeng New Peoples Army (NPA) ang boluntaryong sumuko sa pamahalaan sa lalawigan ng Oriental Mindoro kamakalawa. Batay sa ulat, ang mga rebel surrenderees ay nag-ooperate sa bahagi ng mga bulubunduking bayan ng Roxas, Mansalay at Bulalacao; pawang ng lalawigang ito at ilang bahagi ng kanugnog na lalawigan ng Occidental Mindoro. Ang mga nagsisukong rebelde ay pinamumunuan nina Rene Aguinaldo alyas Ka Art at Recto de los Santos alyas Ka Ronnie ng Lucio de Guzman Command. Ang mga ito ay nagsisuko matapos ang halos dalawang buwang puspusang negosasyon na isinagawa ng mga awtoridad. Sa inisyal na interogasyon, inamin ng grupo ni Ka Art na nagdesisyon silang sumuko matapos na mapagtantong mali ang ideolohiyang kanilang ipinaglalaban. (Edith Garcia Plata)</body>
<link>http://www.philstar.com/Article.aspx?articleId=271836&amp;publicationSubCategoryId=92</link>
</article>
<article>
<title>Car bomb nakaamba</title>
<author>Joy Cantos at Danilo Garcia</author>
<date>
<month>March</month>
<day>29</day>
<year>2005</year>
</date>
<body>Kinumpirma kahapon ng AFP-National Capital Region Command (AFP-NCRC) na mayroong nakaambang plano na pambobomba ang mga teroristang Abu Sayyaf Group (ASG) at Jemaah Islamiyah (JI) sa pamamagitan ng taktikang car bomb kung saan ay target nito ang idaraos na 112th general assembly ng International Parliamentary Union (IPU) na gaganapin ngayong Abril 3-8 sa Philippine International Convention Center (PICC). Ayon sa impormasyon, gagamit ang mga terorista ng car bomb na pasasabugin nila tulad ng naganap sa Bali, Indonesia. Nakatakdang dumagsa ang may 1,500 delegado sa IPU Conference mula sa 114 bansa kaya ibubuhos ng PNP-National Capital Region Police Office (NCRPO) ang may 11,500 na tauhan nito para sa seguridad ng PICC na pagdarausan ng conference pati ang mga hotel na tutuluyan ng mga delegado. Bukod sa planong pananabotahe sa IPU, magsasagawa din daw ng pag-atake ang mga terorista, ayon sa source ng militar, sa ibat ibang night spots sa Maynila na paboritong gimikan. Kahit nakumpiska ng mga awtoridad ang sako-sakong pampasabog kamakailan sa Quezon City na gagamitin sana sa pananabotahe ng mga terorista ay inalerto pa rin ni PNP chief Arturo Lomibao ang pulisya dahil na rin sa rebelasyon ng naarestong Indonesian terrorist na si Rohmat alyas Saki na planong pagganti ng JI at ASG dahil sa sinapit ng kanilang mga kasamahan sa Taguig jail incident. Ayon kay PNP chief Lomibao, patuloy pa rin ang kanilang hot pursuit operations laban sa walong ASG bomb experts at isang JI na nasa likod umano ng nabigong Holy Week attack matapos maaresto ang bomb expert na si Tyrone Dave Santos alyas Daud Santos kamakailan sa Quezon City. Wika pa ni Lomibao, pangunahing target ng kanilang hot pursuit operations ay si Akmad Santos na kapatid ng bomb expert na si Tyrone. (Ulat nina Joy Cantos at Danilo Garcia)</body>
<link>http://www.philstar.com/Article.aspx?articleId=271930&amp;publicationSubCategoryId=92</link>
</article>
<article>
<title>Warrantless arrest bubuhayin</title>
<author>Rudy Andal</author>
<date>
<month>March</month>
<day>29</day>
<year>2005</year>
</date>
<body>Nais ni Sen. Alfredo Lim na buhayin ang warrantless arrest bilang tugon na rin sa mataas na antas ng kriminalidad at terorismo sa bansa. Ayon kay Sen. Lim, ang mga legal impositions at teknikalidad sa pag-implementa ng warrantless arrest ang nagiging dahilan upang makawala ang mga kriminal at mawalan ng silbi ang intelligence operations ng pulisya. Batay sa kanyang karanasan, epektibo ito bilang pagsugpo sa kriminalidad at mabigyang hustisya ang mga biktima. Umapela din si Lim sa publiko na huwag agad husgahan ang kanyang suhestiyon sa pamamagitan ng pag-akusa na posibleng pagmulan ito ng pag-abuso ng mga pulis o pagkakitaan lamang. Aniya, noong police officer pa lamang siya ay napatunayang epektibo ang warrantless arrest sa paghuli sa lumalabag sa batas. Sa panahong iyon ay nahuhuli nila ang kriminal ng walang warrant of arrest sa pamamagitan ng paggamit ng Section 6 rule 13 ng Old Rules of Court kung saan ang police officer ay maaaring umaresto kung ang taong huhulihin ay nakagawa na o gagawin pa lamang ang krimen. Ang batas na ito ay natabunan na ng Rules of Criminal Procedure of 1985 ng ilatag ang alituntunin na bago ipalabas ang warrant of arrest, kailangang magkaroon ng personal knowledge of facts na nagsasaad na ang taong aarestuhin ay nakagawa na ng krimen. Ang warrantless arrest ay maaari lamang gamitin ngayon ng pulisya sa ilalim ng buy-bust operations. &amp;quot;But in terrorism, there is no buy-bust that will enable our peace officers to gain access to the terrorists operations, thus making it improbable for them to personally witness an actual terrorism in action&amp;quot;, sabi ni Lim. (Ulat ni Rudy Andal)</body>
<link>http://www.philstar.com/Article.aspx?articleId=271946&amp;publicationSubCategoryId=92</link>
</article>
<article>
<title>NPA attack paiigtingin</title>
<author>Joy Cantos</author>
<date>
<month>March</month>
<day>29</day>
<year>2005</year>
</date>
<body>Nagbanta kahapon ang liderato ng rebeldeng New Peoples Army (NPA) na palalawigin pa ang paghahasik ng taktikal na opensiba tulad ng mga pag-atake at pag-ambus sa mga opisyal kaugnay ng pagdiriwang ng kanilang ika-36 taong anibersaryo ngayon. Sa isang press statement, sinabi ni NPA Spokesman Gregorio &amp;quot;Ka Roger&amp;quot; Rosal na ipamamalas ng kanilang hukbo ang superyoridad ng suportang masa at mga taktikang gerilya laban sa AFP at PNP. Ayon kay Ka Roger, kailangan silang maglunsad ng mas marami pang mga opensiba upang makalikom ng daan-daan pang mga baril mula sa tropa ng pamahalaan upang armasan ang patuloy nilang dumaraming mga red fighters. Bilang reaksyon ng AFP, maliliit na detachment lamang daw ng militar sa mga kanayunan ang kayang atakehin ng mga rebeldeng komunista. Binigyang-diin pa ng AFP na hindi natitinag ang militar sa mga ganitong uri ng pagbabanta mula sa CPP-NPA dahil nakahanda ang kanilang puwersa sa anumang uri ng pagsalakay ng mga rebelde. Hinggil naman sa posibleng pananabotahe ng mga rebelde sa Metro Manila, sinabi ni National Capital Region Police Office (NCRPO) chief Avelino Razon Jr., na muli nilang itinaas sa full alert ang kanilang puwersa upang supilin ang posible pang mga pag-atake ng mga rebeldeng komunista. (Ulat ni Joy Cantos)</body>
<link>http://www.philstar.com/Article.aspx?articleId=271953&amp;publicationSubCategoryId=92</link>
</article>
<article>
<title>Pinoy gumastos ng P1-M sa panonood kay Pacquiao</title>
<author>Malou Rongalerios</author>
<date>
<month>March</month>
<day>29</day>
<year>2005</year>
</date>
<body>Isang Pilipino ang gumastos umano ng $20,000 o P1 milyon noong gabing pinanood nito ang boksing ni Manny Pacquiao sa Las Vegas, Nevada. Ayon kay House Minority Leader Francis Escudero, kailangang malinawan kung ang naturang Pinoy ay isang opisyal ng gobyerno o asawa ng government official. Nilinaw nito na sa panahong krisis ang Pilipinas ay walang karapatan ang isang opisyal ng pamahalaan na magpakita ng karangyaan kahit ito pa ay sarili niyang salapi. Sa ulat na nakarating aniya sa tanggapan ng minorya, umupa ng isang mamahaling suite sa hotel ang naturang Pinoy kasama ang maraming negosyanteng Intsik. Inihayag ni Escudero na hindi makatwiran na ang nasabing government official o asawa nito ay magpapakita ng karangyaan habang naghihirap naman ang sambayanang Pilipino. Matatandaang napabalitang may 30 kongresista at di mabilang na opisyal ng pamahalaan ang nagtungo sa Las Vegas upang panoorin ang laban ni Pacquiao kay Erik Morales noong Marso 20, 2005. (Ulat ni Malou Rongalerios)</body>
<link>http://www.philstar.com/Article.aspx?articleId=271959&amp;publicationSubCategoryId=92</link>
</article>
<article>
<title>Military junta laos na  Palasyo</title>
<author>Lilia Tolentino</author>
<date>
<month>March</month>
<day>29</day>
<year>2005</year>
</date>
<body>Binalewala ng Palasyo ang mga bantang ipinalabas nina dating National Security Adviser retired Gen. Jose Almonte at ret. Major General Fortunato Abat hinggil sa posibleng instalasyon ng &amp;quot;military junta&amp;quot; dahil umano sa hindi masawatang katiwalian sa gobyerno. Ayon kay Communications Director Silvestre Afable, hindi na &amp;quot;in&amp;quot; ang military junta at hindi na ito tinatanggap ng mga tao. Lumalabas na anya sa alinmang survey na malawakan ang pagtutol ng publiko sa ganitong sistema ng gobyerno tulad din ng pag-ayaw nila sa kudeta o alinmang uri ng &amp;quot;military adventurism&amp;quot;. Ayon naman kay Press Secretary at Presidential Spokesman Ignacio Bunye, hindi ipahihintulot ng mga awtoridad at sambayanan ang pagtatatag ng military junta. (Ulat ni Lilia Tolentino)</body>
<link>http://www.philstar.com/Article.aspx?articleId=271960&amp;publicationSubCategoryId=92</link>
</article>
<article>
<title>Pagkamatay ng Pinay nurse sa London dapat imbestigahan</title>
<author>Ellen Fernando</author>
<date>
<month>March</month>
<day>29</day>
<year>2005</year>
</date>
<body>Iniutos ng Department of Foreign Affairs (DFA) sa Embahada ng Pilipinas sa London na makipag-ugnayan sa awtoridad para sa imbestigasyon ng tunay na dahilan ng pagkasawi ng isang Pinay nurse na sumailalim sa operasyon sa panganganak sa England. Ayon sa DFA, nakikipag-ugnayan na ang mga kinatawan ng Embahada sa pangunguna ni Ambassador Edgardo Espiritu sa police authorities sa London upang malaman ang dahilan ng pagkasawi ng Overseas Filipino Worker na si Anna Marie Denso. Si Denso ay iniulat na nasawi sa ospital nitong Marso 18 matapos na sumailalim sa ceasarian operation. Subalit may ulat na tinanggalan pa ng atay ang naturang nurse sa hindi malamang kadahilanan. Wala pang ipinalalabas na ulat ang coroners office hinggil sa tunay na pagkasawi ng biktima. Nagbigay ng assistance ang DFA sa pamilya ni Denso upang makuha ang benepisyo nito gaya ng pagpoproseso ng repatriation sa mga labi ng nasabing nurse, funeral at insurance benefits. Samantala, 38 mangingisdang Pinoy ang kinumpirma naman ng DFA na inaresto sa Pakistan matapos masabat sa Arabian sea noong Sabado kasama ang iba pang dayuhan na lulan ng isang fishing vessel. (Ulat ni Ellen Fernando)</body>
<link>http://www.philstar.com/Article.aspx?articleId=271968&amp;publicationSubCategoryId=92</link>
</article>
<article>
<title>Pamimirata ng OFWs inaksyunan</title>
<author>Mer Layson</author>
<date>
<month>March</month>
<day>29</day>
<year>2005</year>
</date>
<body>Mabilis na inaksyunan ni Ninoy Aquino International Airport (NAIA) General Manager Alfonso Cusi ang mga natanggap na reklamo mula sa mga overseas Filipino workers (OFWs) na nagbabalik-bayan kaugnay sa umanoy sobrang laking pamasahe na ipinapataw ng mga kompanya na awtorisadong magbigay ng mga airport taxicab at mga shuttle services sa lumang NAIA terminal gayundin sa Centennial terminal. Ayon kay Cusi, bago pa man ang reklamo ng mga OFW ay plano na niyang baguhin ang maling sistema ng taxi driver sa paliparan. Kasabay nito, agarang ipinag-utos ni Cusi ang pagsasagawa ng streamlining ng bagong transport system sa dalawang nabanggit na paliparan. Bilang aksyon rin sa public petition laban sa prohibitive taxi fares, nirebyu nang NAIA administration ang tariff system ng airport taxicab at ng shuttle services at nagtakda ng bagong ipatutupad na regulasyon sa sistema ng transportasyon sa paliparan. Layon nito na matuldukan ang pagtatakda nang sobrang taas na singil at pasamahe ng mga taxi sa mga paliparan na isang malinaw na pag-abuso umano sa mga kababayan nating nagbabalikbayan. Siniguro rin ni Cusi sa publiko, partikular sa mga balikbayan, magkakaroon na rin ng mga regular queue ang mga airport taxicabs sa lumang NAIA gayundin sa Centennial airport, katulad rin ng sistema sa domestic airport at sa mga mall. (Ulat ni Mer Layson)</body>
<link>http://www.philstar.com/Article.aspx?articleId=271969&amp;publicationSubCategoryId=92</link>
</article>
<article>
<title>Propaganda ng NPA vs RP-US Balikatan itinanggi</title>
<author>Joy Cantos</author>
<date>
<month>March</month>
<day>29</day>
<year>2005</year>
</date>
<body>Bahagi lamang umano ng propaganda ng New Peoples Army (NPA) ang pagbatikos nito sa RP-US Balikatan exercises sa Southern Luzon. Ayon kay AFP-Public Information Office (AFP-PIO) Chief Lt. Col. Buenaventura Pascual, wala umanong katotohanan ang ipinangangalandakan ni NPA Spokesman Gregorio &amp;quot;Ka Roger&amp;quot; Rosal na ang isinagawang RP-US Balikatan exercises sa Laguna at Quezon ay naglalayong palakasin pa ang opensiba ng militar laban sa mga rebeldeng komunista. Base sa pahayag ni Ka Roger, tahasan umanong nilapastangan ng gobyerno ang pambansang soberenya ng Pilipinas sa pagpapahintulot at panghihikayat sa pagpasok sa bansa ng libu-libong mga tropang pang-combat ng Amerika. Ikinatwiran pa ni Ka Roger ang pagtungo ng US forces sa mga lugar sa Timog Katagalugan ay tuwirang nakatuon sa paglaban sa armadong rebolusyonaryong kilusan. Bunsod nito, ayon pa sa NPA Spokesman ay nakaalerto ang kanilang rebolusyonaryong puwersa laban sa nakaambang tuwirang paglahok ng mga tropang Amerikano sa mga operasyong pang-kombat. Tinugon naman ito ni Pascual sa pagsasabing walang karapatan ang mga rebeldeng NPA na saktan ang tropang Kano na narito lamang sa bansa para tumulong sa medical, engineering, civic action program at hindi para sumama sa combat operations tulad ng espekulasyon ng komunistang grupo. (Ulat ni Joy Cantos)</body>
<link>http://www.philstar.com/Article.aspx?articleId=271970&amp;publicationSubCategoryId=92</link>
</article>
<article>
<title>First Gent buhay hari sa Las Vegas</title>
<author>Malou Rongalerios</author>
<date>
<month>March</month>
<day>30</day>
<year>2005</year>
</date>
<body>Pinangalanan kahapon ng isang kongresista si First Gentleman Jose Miguel Arroyo na tumira sa magarang MGM Hotel sa Las Vegas, Nevada matapos umugong ang tsismis na gumastos ng $20,000 o mahigit P1 milyon bawat araw na renta sa presidential mansion ang isang Pinoy nang manood ng laban ni Pacquiao. Pero nilinaw ng kongresistang kasama sa mga nanood ng laban ni Pacquiao, na libre ang pagtira ni Arroyo sa MGM dahil complimentary ang kuwartong ibinigay dito. Sinabi ng solon na binigyan ng manager ng hotel si Arroyo ng pagkakataong makatira ng libre. &amp;quot;Totoong tumira si First Gentleman doon kaya lamang ay hindi siya sa presidential mansion at complimentary ang pagtira niya o libre na ibinigay ng may-ari ng hotel,&amp;quot; anang solon. Binigyan din naman aniya ng complimentary ticket ang mga kilalang artista, sikat na mga tao at maging ang mga boksingero katulad ni Mohammad Ali. &amp;quot;Natural lamang iyang complimentary ticket, ibinibigay iyon sa mga kilalang tao doon,&amp;quot; anang solon. Tinawag itong malaking kalokohan ang blind item na nagpapahaging umano kay Arroyo na tumira sa magarbong presidential suite kasama ang napakaraming negosyanteng Tsino. Hindi rin nito matiyak kung talagang mayroong swimming pool ang presidential mansion dahil hindi naman siya nakapasok doon. (Ulat ni Malou Rongalerios)</body>
<link>http://www.philstar.com/Article.aspx?articleId=272058&amp;publicationSubCategoryId=92</link>
</article>
<article>
<title>3 solons artista na rin</title>
<author>MRongalerios</author>
<date>
<month>March</month>
<day>30</day>
<year>2005</year>
</date>
<body>Dahil marahil sa hirap ng buhay at sa pagbawas ng kanilang pork barrel, tatlong kongresista ang nahikayat ni presidential son at Pampanga Rep. Mikey Arroyo na pumasok sa mundo ng show business. Nagsimula nang mag-shooting ang tatlong mambabatas kasama ni Arroyo sa pelikulang may titulong &amp;quot;Ang Pasaway at Ang Buraot&amp;quot; na pinagbibidahan ni Arroyo. Nagiging tampulan ng tuksuhan at biruan ng mga kapwa kongresista ang apat na solons kasama si Arroyo na gaganap na &amp;quot;Pasaway&amp;quot; samantalang ang bestfriend nitong si Biliran Rep. Gerry Espina ang gaganap bilang &amp;quot;Buraot&amp;quot;. Ang dalawa pang mambabatas na hindi pa malinaw kung ano ang magiging role ay sina Isabela Rep. Antonio Miranda at Sultan Kudarat Rep. Suharto Mangudadato. Ayon sa isang source na tumangging magpabanggit ng pangalan, posibleng maging kahalili ng mga kilalang comedian na sina Dolphy at Panchito sina Miranda at Mangudadato sa kanilang supporting roles. Ang apat na mambabatas ay pare-parehong miyembro ng Kabalikat ng Malayang Pilipino (KAMPI) na kilalang malapit kay Pangulong Arroyo. Idinagdag ng source na siguradong magiging butt of jokes ang mga mambabatas na nag-aartista lalo na kung tatawaging Rep. Buraot si Espina at Rep. Pasaway si Arroyo sa loob ng session hall. (Ulat ni MRongalerios)</body>
<link>http://www.philstar.com/Article.aspx?articleId=272071&amp;publicationSubCategoryId=92</link>
</article>
<article>
<title>&amp;quot;No red plate, no gas rule&amp;quot;</title>
<author>Rudy Andal</author>
<date>
<month>March</month>
<day>30</day>
<year>2005</year>
</date>
<body>Inirekomenda kahapon ni Sen. Ralph Recto na seryosohin na lamang ang pagpapairal ng &amp;quot;no red plate, no gas rule&amp;quot; dahil mas makatitipid ang gobyerno dito kaysa sa ipatupad ang 4-day work week. Kahit pabor si Sen. Recto sa apat na araw na pasok sa government office kada linggo dahil sa makatitipid ang pamahalaan ng P114 milyon, binigyan-diin nito na mas magiging makabuluhan ang energy conservation ng pamahalaan kung sa buong taon na ito ipatupad at di tuwing panahon ng summer lamang. Ayon sa chairman ng Senate committee on ways and means, nakapaloob na sa Section 16 ng Republic Act o ang 2005 General Appropriation Act (GAA), ang pagbabawal sa pagbibigay ng gas, langis, repair at maintenance ng isang sasakyan na hindi tinatakan na pag-aari ng gobyerno o yaong walang official government plate number. Sa taong ito, umaabot sa P3.2 bilyon ang nakalaang budget para sa gas, oil at lubricants para sa 58,142 motor vehicles, small flotilla ng coastal patrol boats at 117 aircrafts. Hindi kasama sa no red plate, no gas law ang mga sasakyan ng Pangulo, Senate President, House Speaker, Chief Justice at Intelligence of national security agencies. Nangangamba naman si Recto na baka maubos agad ang budget na ito dahil sa pagtaas ng presyo ng produktong petrolyo. Iginiit na kung ipatutupad ng pamahalaan ang no red plate, no gas rule, dapat ding bantayan ang isinasagawang pag-repair sa government cars sa loob ng DPWH matapos mabunyag noong 2002 ang car-repair scam sa naturang kagawaran. (Ulat ni Rudy Andal)</body>
<link>http://www.philstar.com/Article.aspx?articleId=272072&amp;publicationSubCategoryId=92</link>
</article>
<article>
<title>Indonesia nilindol: Libong katao nasawi</title>
<author>Ellen Fernando</author>
<date>
<month>March</month>
<day>30</day>
<year>2005</year>
</date>
<body>Posibleng umakyat sa libong katao ang nasawi matapos na tamaan ng lindol na may lakas na 8.7 magnitude sa Richter scale ang bansang Indonesia kahapon ng madaling-araw. Kaugnay nito, inatasan na kahapon ng Department of Foreign Affairs (DFA) ang Embahada ng Pilipinas sa Indonesia na makipag-ugnayan sa awtoridad doon at sa Filipino community upang malaman kung may mga Pilipinong kabilang sa mga nabiktima ng lindol. Habang sinusulat ang ulat na ito, sinabi ni Foreign Affairs Spokesperson Atty. Gilbert Asuque na wala pa silang natatanggap na ulat sa Embahada na may Pinoy na kabilang sa mga casualties sa Bandah, Aceh. Base sa report, pinaka-sentro ng lindol ay tumama sa karagatan ng Northern Sumatra sanhi upang yanigin ang mga karatig bansa sa Singapore at Malaysia. Ang mga nabanggit na bansa ay ang mga pangunahing mga naging biktima rin ng nagdaang trahedya matapos na tumama ang killer tsunami na nagsimula sa Indian ocean sanhi ng pagkasawi ng libo-libong katao noong Disyembre 26, 2004. (Ulat ni Ellen Fernando)</body>
<link>http://www.philstar.com/Article.aspx?articleId=272080&amp;publicationSubCategoryId=92</link>
</article>
<article>
<title>'FPJ camp igalang ang SC decision'</title>
<author>Lilia Tolentino at Rudy Andal</author>
<date>
<month>March</month>
<day>31</day>
<year>2005</year>
</date>
<body>Nanawagan kahapon ang Palasyo sa kampo ng yumaong si Fernando Poe Jr. na igalang nito ang naging desisyon ng Korte Suprema matapos ibasura ang petisyon ng maybahay nito na si Susan Roces na siyang maging substitute sa inihaing protesta sa Presidential Electoral Tribunal (PET) kaugnay sa nakalipas na May 11, 2004 presidential elections. Ayon kay Executive Secretary Eduardo Ermita, hindi na dapat pang dalhin sa lansangan ang kanilang reklamo kundi makipagtulungan na lamang sa Arroyo administration sa paglutas ng problema ng bansa. Sinabi naman ni Senate Minority Leader Aquilino Pimentel Jr., kaysa magprotesta sa kalsada ay habulin na lamang ang mga taong nasa likod ng pandaraya kay FPJ. Aniya, dapat ay ituon na lamang ang pansin sa pagsasampa ng panibagong kaso sa mga taong nahuling gumawa ng pandaraya sa nakaraang eleksyon. Wika pa ni Pimentel, ganito ang kanyang ginawa noong 1995 elections matapos mabiktima siya ng dagdag-bawas. Sa panig naman ng mag-inang Sen. Loi Estrada at Sen. Jinggoy Estrada, ang naging desisyon ng SC ay nagpapatunay lamang daw na walang hustisya kundi pinapanigan ang interes ng nasa poder sa Malaca&amp;ntilde;ang kaysa sa katotohanan. Ayon naman kina Antique Rep. Exequiel Javier at House Majority Leader Prospero Nograles, panahon na para ang mga kaalyado ni FPJ ay isantabi na ang pulitika kundi respetuhin ang naging desisyon ng korte. Wika pa ng 2 kongresista, ang pagbasura ng SC sa petisyon ni Ms. Susan Roces at petisyon ng kampo ni FPJ ay pagkilala sa tagumpay ni Pangulong Arroyo sa nakalipas na halalan. Anila, bagamat karapatan ng kampo ni FPJ na umapela, naglaan ang PET ng sapat na panahon at oras bago ito nagpasyang ibasura ang mga petisyong inihain dito kaugnay sa nakaraang eleksyon. (Ulat ni Lilia Tolentino at Rudy Andal)</body>
<link>http://www.philstar.com/Article.aspx?articleId=272171&amp;publicationSubCategoryId=92</link>
</article>
<article>
<title>Walang recycled terrorist sa AFP</title>
<author>Danilo Garcia</author>
<date>
<month>March</month>
<day>31</day>
<year>2005</year>
</date>
<body>Pinabulaanan kahapon ng Armed Forces of the Philippines (AFP) ang akusasyon ng ilang sektor na nire-recycle lamang ng militar ang ilang mga terorista na kanilang inihaharap sa publiko. Ayon kay AFP-Public Information chief Lt. Col. Buenaventura Pascual, na tapat ang AFP sa mga suspek na kanilang naaaresto at hindi nila gawain na lumikha ng mga kunwaring operasyon upang maipakita na may mga accomplishments sila. Tinutukoy nito ang naging akusasyon na recycled lamang ang suspek na si Angelo Trinidad alyas Abu Kahil na dalawang beses na umanong nahuhuli ng militar. Sinabi ni Pascual, nagawang makalaya ni Trinidad nang una itong maaresto matapos makapaglagak ng piyansa sa kasong illegal possession of firearms lamang. Muling naaresto si Trinidad kaugnay naman ng Valentines day bombing kung saan ito ang itinuturong bomb expert na nagpasabog sa Makati City. (Ulat ni Danilo Garcia)</body>
<link>http://www.philstar.com/Article.aspx?articleId=272187&amp;publicationSubCategoryId=92</link>
</article>
<article>
<title>Presyo ng gasolina, diesel, LPG humataw uli</title>
<author>Edwin Balasa</author>
<date>
<month>March</month>
<day>31</day>
<year>2005</year>
</date>
<body>Muli na namang nagtaas ng kanilang presyo sa produktong petrolyo ang mga new oil players kahapon ng madaling-araw habang itataas naman ng mga LPG manufactures ng P22 kada tangke ang kanilang tindang Liquified Petroleum Gas. Dakong alas-12:01 ng madaling-araw ng itaas ng Flying V at Total ng 50 sentimos ang presyo ng kanilang produktong petrolyo. Ayon kay Malou Espina, tagapagsalita ng Total Philippines, kailangan nilang muling magtaas upang makabawi sa tuloy-tuloy na paglobo ng presyo ng krudo sa pandaigdigang pamilihan. Nagbabala din si Espina na hindi ito ang kanilang huling pagtaas ng presyo ng kanilang produktong petrolyo dahil 11 porsiyento pa lamang ang kanilang nababawi sa kanilang nalulugi. Napag-alaman na ito na ang ikapitong pagtaas ng presyo ng produktong petrolyo sa loob lamang ng taong ito. Inaasahan namang susunod na ring magtataas ng kanilang presyo ang malalaking kompanya ng langis. Samantala, sinabi naman ni Arnel Ty, pangulo ng LPG Marketers Association, na magtataas ngayong linggong ito ng P22 kada tangke o P2 kada kilo sa LPG. Sinabi ni Ty na hindi na kayang pasanin ng mga LPG manufactures ang pagtaas ng produkto nito sa world market. (Ulat ni Edwin Balasa)</body>
<link>http://www.philstar.com/Article.aspx?articleId=272188&amp;publicationSubCategoryId=92</link>
</article>
<article>
<title>Petisyon ni Kabayan ibinasura din ng SC</title>
<author>Grace Dela Cruz</author>
<date>
<month>March</month>
<day>31</day>
<year>2005</year>
</date>
<body>Pinal nang ibinasura ng Supreme Court (SC) ang motion ni Bise Presidente Noli De Castro na humihiling na ibasura ang election protest na isinampa ni dating Senador Loren Legarda. Sa 7-pahinang resolution ng SC sa panulat ni Associate Justice Leonardo Quisumbing, sinabi nito na walang merito at bagong argumento sa isinumiteng motion ni De Castro. Bunga nito, hindi maaaring baliktarin ng SC ang nauna nitong desisyon na ipinalabas noong January 18, kung saan sinabi nito na mayroong merito ang isinumiteng election protest ni Legarda. Kasabay nito, hindi naman pinagbigyan ng SC ang kahilingan ni Legarda na magsagawa ng hiwalay na occular inspection sa mga balota dahil ito aniya ay matagal ng ginawa ng Kongreso at Commission on Election (Comelec) para mapanatili ang sanctity ng mga naturang balota. Inatasan din ng SC ang Comelec na magsumite sa loob ng 30-araw ng opisyal na resulta ng proyekto nito. Magugunita na nagsumite ng election protest si Legarda laban kay De Castro matapos ang naganap na May 2004 presidential election, dahil sa umanoy ginawang pandaraya nito at ni Pangulong Arroyo. Una na ring ibinasura ng SC ang election protest ni Susan Roces, maybahay ng nasawing presidential candidate na si Fernando Poe Jr., dahil sa hindi pagiging legal na partido nito para isulong ang nasabing protesta laban kay GMA. (Ulat ni Grace Dela Cruz)</body>
<link>http://www.philstar.com/Article.aspx?articleId=272200&amp;publicationSubCategoryId=92</link>
</article>
<article>
<title>PGMA bumagsak uli ang ratings</title>
<author>Lilia Tolentino</author>
<date>
<month>March</month>
<day>31</day>
<year>2005</year>
</date>
<body>Tuluyan nang bumagsak ang approval rating ni Pangulong Arroyo sa puntos na 38% ang pinakamababa niyang antas mula ng maluklok sa panguluhan noong Enero 2001. Sa pinakahuling survey ng Pulse Asia para sa Marso 2005 naitala sa 34% sistema ng pamamahala ng Pangulo. Sa limang pinakamatataas na opisyal ng pamahalaan na kinabibilangan ng Vice President, Senate President, House Speaker at Supreme Court Chief Justice, sinabi ng Pulse Asia na ang Pangulo ang may pinakamababang approval rating at may pinakamataas na disapproval rating sa antas na 34%. Lumalabas din sa survey ng Pulse Asia para sa unang tatlong buwan ng 2005 na karamihan sa mga Pilipino ay hindi umaasa na gaganda ang kanilang buhay at gayundin ang ekonomiya. Malaking bilang din ng mga Pilipino (45%) ang umaasa na titindi pa ang kanilang kalagayang pangkabuhayan at sitwasyon ng bansa sa susunod na taon. (Ulat ni Lilia Tolentino)</body>
<link>http://www.philstar.com/Article.aspx?articleId=272201&amp;publicationSubCategoryId=92</link>
</article>
<article>
<title>Bakante sa konseho punan na  Recom</title>
<author>LATolentino</author>
<date>
<month>March</month>
<day>31</day>
<year>2005</year>
</date>
<body>Pormal nang hiniling ni Caloocan City Mayor Enrico &amp;quot;Recom&amp;quot; Echiverri kay Pangulong Arroyo na punan ang nabakanteng upuan sa konseho ng lungsod makaraang pumanaw ang isang miyembro nito. Sa ulat na ipinadala ni Echiverri sa Pangulo na may petsang Marso 22, inirekomenda nito na ipalit si Kristen Joy Rosca sa puwestong iniwan ng kanyang namayapang ama na si Konsehal Eduardo &amp;quot;Popoy&amp;quot; Rosca. Ipinaliwanag ng alkalde na alinsunod sa nakasaad sa Section 45 (b) ng Local Government Code, na nagtatakda kung anong partidong politikal ang mayroong kapangyarihan magtalaga ng kapalit sa nabakanteng puwesto sa Konseho, ang Laban ng Demokratikong Pilipino (LDP) ang higit na mayroong karapatan magrekomenda sa nabakanteng upuan sa Konseho. Sinabi ni Echiverri na ang namayapang si Rosca ay kasapi ng Lakas-CMD at pangatlo sa anim na konsehal na nanalo sa Unang Distrito ng lungsod. Dahil sa pagkawala ni Rosca, aangat sa posisyon ang iba pang konsehal at maiiwan sa pang-limang upuan ang dating nasa hulihang puwesto na si Konsehal Nora Nubla na kaanib ng LDP. &amp;quot;It is our contention that the replecement should come not from political party of late Rosca, but from the political party who placeds last in the recent election. This in effect creates the last vacancy and should be filled up by the political party of Councilor Nubla, which is the LDP,&amp;quot; anang alkalde. Nauna nang inindorso ng Sangguniang Panglungsod ng Caloocan ang batang Rosca bilang kapalit ng kanyang ama. Batay sa ipinasang Resolution No. 001-2005, naniniwala ang mga miyembro ng konseho na si Kristen Joy ang pinakamabuting pumalit sa puwesto ng kanyang ama dahil alam niya ang layunin at pagmamahal nito sa kanilang mga nasasakupan. Alinsunod din ito sa tradisyong pinapairal sa konseho na ang kamag-anak ng namayapang konsehal ang papalit sa maiiwang puwesto. Umaasa si Echiverri na bibigyang konsiderasyon ni Pangulong Arroyo ang malayang desisyon at nominasyon ng LDP at nakararaming miyembro ng Lakas-CMD pabor sa batang Rosca. (Ulat ni LATolentino)</body>
<link>http://www.philstar.com/Article.aspx?articleId=272210&amp;publicationSubCategoryId=92</link>
</article>
</data>