<?xml version="1.0" encoding="ISO-8859-1" ?>
<data>
<article>
<title>Walkout planado  LGUs</title>
<author>Ni Malou Rongalerios</author>
<date>
<month>September</month>
<day>01</day>
<year>2005</year>
</date>
<body>Kinondena kahapon ng mga local officials na taga-suporta ni Pangulong Arroyo ang ginawang walkout ng oposisyon sa impeachment hearing na anilay &amp;quot;desperadong hakbang&amp;quot; upang galitin ang taumbayan at mag-alsa laban sa pamahalaan. Sa pahayag nina Candaba, Pampanga Mayor Jerry Pelayo at Eastern Samar Governor Ben Evardone, ang walkout ay isang premeditated action ng oposisyon upang makakuha ng simpatiya mula sa publiko. Isa anila itong masamang ehemplo para sa mga taong nakakita dahil nagmukhang palengke ang Kongreso sa ginawang aksiyon ng pro-impeachment solons. &amp;quot;Alam na nilang (oposisyon) wala silang pag-asa para makamit ang kanilang gusto. Pinagniningas lang nila ang galit at karahasan na maaaring maging daan para sa isang extra constitutional resolution sa impeachment case,&amp;quot; ayon sa dalawa. Ang reaksiyon ay kasunod ng walkout ng 52 pro-impeachment congressmen matapos na matalo ng majority sa botohan para sa pagsulong ng impeachment case sa Kongreso. Bago lumabas ng plenaryo ay naghagis pa ng mga papel ang oposisyon. Pinunto ni Evardone na nagkaroon ng sapat na panahon para ihayag ng oposisyon ang mga isyu subalit sadyang kinapos ito dahil ang impeachment ay isang numbers game na kung saan ay kailangang sumuko ang natalong grupo. Inakusahan rin ni Pelayo ang oposisyon na sinadya ang walkout upang makahikayat ng taumbayan na sumugod sa lansangan at kagatin ang pain na lumahok sa madugong protesta. Nanawagan naman sina Bataan Gov. Enrique Garcia at Marinduque Vice Gov. Andy Palma na ituon na lamang ng Mababang Kapulungan ng Kongreso ang lahat ng kakayahan nito upang resolbahin ang kinakaharap na problema ng bansa lalo na ang krisis sa langis na banta sa ekonomiya at katatagan pampulitikal ng bansa.</body>
<link>http://www.philstar.com/Article.aspx?articleId=294489&amp;publicationSubCategoryId=92</link>
</article>
<article>
<title>Lozano complaint nalo sa botohan</title>
<author></author>
<date>
<month>September</month>
<day>01</day>
<year>2005</year>
</date>
<body>Nagkasundo kahapon ang mayorya sa impeachment hearing na tanging ang complaint ni Atty. Oliver Lozano ang kikilalanin at ituturing na hiwalay na reklamo ang inihain ni Atty. Jose Lopez at ang amended complaint ng oposisyon. Sa impeachment complaint ni Lozano, tanging &amp;quot;betrayal of public trust&amp;quot; lamang ang akusasyon nito laban sa Pangulo, samantala sa amended complaint ng oposisyon ay inakusahan nila si Arroyo ng bribery, graft and corruption at culpable violation of the Constitution. Dahil ang reklamo na lamang ni Lozano ang natitira sa komite, pinagbotohan naman kung sapat ang porma nito o sufficient in form. Sa botong 47 ay nagpasya ang mga kongresista na ito ay may porma dahil sinunod naman nito ang mga requirements na itinatakda ng Konstitusyon at rules of impeachment. Habang isinusulat ang balitang ito ay itinuloy ng komite ang botohan kung sufficient in substance o kung mayroong sustansiya ang reklamo. Kung mananalo ang &amp;quot;No&amp;quot; o walang sapat na sustansiya ang reklamo, ang tanging pag-asa na lamang ng oposisyon ay makakuha ng 79 lagda upang maiakyat ang reklamo sa Senado. Kamakalawa ay pinagbotohan rin kung dapat bang ituring na hiwalay na reklamo ang amended complaint sa impeachment complaint ni Lozano. Nanalo rin ang botong &amp;quot;yes&amp;quot;. (Malou Rongalerios)</body>
<link>http://www.philstar.com/Article.aspx?articleId=294497&amp;publicationSubCategoryId=92</link>
</article>
<article>
<title>E-VAT dedesisyunan ngayon ng SC</title>
<author></author>
<date>
<month>September</month>
<day>01</day>
<year>2005</year>
</date>
<body>Inaasahang ipalalabas ngayong araw na ito ng Korte Suprema ang desisyon kaugnay sa implementasyon ng Expanded Value Added Tax o E-VAT Bill. Sa isang ambush interview kay SC Chief Justice Hilario Davide Jr., sinabi nito na magsasagawa ng deliberasyon ang mga mahistrado ngayong alas-2 ng hapon upang pagbotohan kung aaprubahan o hindi ang nasabing batas. Una ng nagsumite ng kani-kanilang komento ang panig ng mga petitioners tulad ng ilang opposition congressmen sa pamumuno ni Rep. Francis &amp;quot;Chiz&amp;quot; Escudero at ilang petroleum dealers at ang kampo ng administrasyon sa pangunguna naman ng Office of the Solicitor General (OSG) at ilang sangay ng gobyerno gaya ng Bureau of Internal Revenue at Department of Finance (DoF). Ikinatuwiran ng mga anti-E-VAT Bill na mas nakakapagpabigat sa pasanin ng mga Pilipino kung maaaprubahan ang implementasyon nito dahil sa pagtaas ng mga pangunahing bilihin. Umabuso rin umano sa kanyang kapangyarihan si Pangulong Arroyo sa ginawa nitong pakikialam sa pagpapataw ng buwis sa mga mamamayan. Anila, tanging ang Kongreso lamang ang may eksklusibong kapangyarihan sa pagpapataw ng buwis at ang ginawa umano ni GMA ay maituturing na labag sa Saligang Batas. Bunga nitoy nagsampa ng petition ang mga nasabing petitioners sa SC upang magpalabas ito ng Temporary Restraining Order (TRO) na kinatigan ng korte kaya hindi naipatupad ang nasabing batas. Binigyang-diin naman ng kampo ng pamahalaan na malaki ang malulugi at nalugi sa gobyerno ng ipahinto ng SC ang implementasyon ng E-VAT. (Grace dela Cruz)</body>
<link>http://www.philstar.com/Article.aspx?articleId=294504&amp;publicationSubCategoryId=92</link>
</article>
<article>
<title>Anti-terrorism bill isabatas na!</title>
<author></author>
<date>
<month>September</month>
<day>01</day>
<year>2005</year>
</date>
<body>Plano ni Sen. Manuel Villar na pag-isahin na lamang ang 5 anti-terrorism bill na isinampa ng limang mambabatas para madaling maipasa ito at nang sa ganoon ay makaroon na ng pangil at maipatupad na sa ating bansa. Ayon kay Villar, chairman ng Senate committee on public order and illegal drugs, inatasan na niya ang kanyang Technical Working Committee para pag-isahin na ang mga Anti-Terrorism bills na isinampa niya, nina Sens. Panfilo Lacson, Juan Ponce Enrile, Jinggoy Estrada, Ramon Magsaysay Jr. at Alfredo Lim. Sa ulat ng TWG, lahat ng panukala ay kinokondena ang terorismo at lahat ng mga ito ay may kanya-kanyang kaparusahan kaya ang pag-uusapan na lang nila ay kung paano pagkakasunduin ang mga ito. Sinabi ni Villar na dapat gawin na itong batas at magsilbing sagka sa terorismo na ilang beses na rin umatake sa bansa at ang pinakahuli ay ang ferry bombing sa Basilan na ikinasawi ng isang bata at ikinasugat ng 25 pang katao. Naniniwala rin si National Security Adviser Norberto Gonzales na anti-terrorism bill at hindi emergency power ang kailangan ni Pangulong Arroyo para maagapan ang banta ng terorismo sa bansa. Sinabi ni Gonzales na ang banta ng terorismo sa Pilipinas ay hindi isang gawa-gawa lang na pananakot sa oposisyon kaugnay ng kasalukuyang krisis pampulitika sa bansa. Hindi anya sila nagpapalabas ng mga babala sa publiko na maging maingat at mapagmatyag sa nakaambang panganib na posibleng isagawa ng mga terorista kaugnay ng intelligence report na mayroon umanong 10 suicide bombers ang nakapasok na sa bansa. (Rudy Andal/Lilia Tolentino)</body>
<link>http://www.philstar.com/Article.aspx?articleId=294511&amp;publicationSubCategoryId=92</link>
</article>
<article>
<title>Kalat sa Kamara winalis ni Way Kurat</title>
<author></author>
<date>
<month>September</month>
<day>01</day>
<year>2005</year>
</date>
<body>Hindi pinalampas kahapon ni Compostela Valley Rep. Manuel &amp;quot;Way Kurat&amp;quot; Zamora ang pagkakataon para makagawa na naman ng eksena at maagaw ang atensiyon ng media at publiko sa hearing ng House committee on justice. Dala ang isang itim na trash bag at walis ting-ting, pinulot ni Zamora ang kalat na itinapon ng ilang taong nagwala sa VIP gallery at sumigaw ng &amp;quot;Gloria resign!&amp;quot; matapos ang madamdaming talumpati ni Marinduque Rep. Edmund Reyes na tumayong kinatawan ng oposisyon sa hearing. Bagaman at nailabas sa session hall ang mga taong nanggulo, bigla namang umeksena si Zamora sa session hall dala na ang trash bag at walis ting-ting. Halatang pinaghandaan ni Zamora ang pagkakataon at scripted ang kanyang ginawa dahil handang-handa ito sa nasabing eksena para pumapel na janitor. &amp;quot;Janitor muna ako ngayon,&amp;quot; ani Zamora habang nagpapakuha ng litrato. Matatandaan na si Zamora ang nagboluntaryong magbuhat ng mga ballot box noong Congressional Canvassing noong 2004. Nagdala rin ito ng mga puno ng Calamansi noong SONA ni Arroyo upang tapatan ang rosas na kulay peach ng oposisyon na sumasagisag sa panawagan nilang ma-impeach na si Arroyo. (Malou Rongalerios)</body>
<link>http://www.philstar.com/Article.aspx?articleId=294516&amp;publicationSubCategoryId=92</link>
</article>
<article>
<title>Flag down rate sa taxi: P15 o P20?</title>
<author></author>
<date>
<month>September</month>
<day>01</day>
<year>2005</year>
</date>
<body>Desidido ang mga organisasyon ng taxi-drivers na isulong ang dagdag na flag down rate sa kani-kanilang pamamasada bunsod pa rin ng walang humpay na pagtaas ng presyo ng gasolina sa bansa kaya isang petisyon ang kanilang inihahandang isampa sa Land Transportation Franchising Regulatory Board (LTFRB). Ayon kay Leonora Naval, presidente ng Association of Taxi Operators in Metro Manila (ATOMM), dapat na itaas ng P20 ang kasalukuyang P30 na flag down rate lalo na kung pumalo sa P35 kada litro ang halaga ng gasolina. Pero para kay Philippine National Taxi Operators Association (PNTOA) president Bong Suntay, ang P15 dagdag ay sapat na para mabawi naman ng mga taxi drivers ang nauubos nilang boundary sa pamamasada dahil sa mataas na presyo ng gasolina. Kaugnay nito, sinabi ni Pablo Planas, imbentor ng Khaos Super Turbo Charger (KSTC), malaking bagay sa mga taxi drivers/operators kung ikukunsidera ng mga ito ang kanyang tipid-gas gadget. Sa pamamagitan ng Asialink Finance Corporation at Inventionhaus International Inc., tagapagtaguyod ng KSTC, maaari nang mautang ang tipid-gas gadget na babayaran sa halagang P668 tuwing a-kinse at katapusan ng buwan. Base sa pag-aaral, ang tipid-gas gadget ni Planas ay nakatitipid ng 15-50 porsiyento sa konsumo ng gasolina. (Edwin Balasa)</body>
<link>http://www.philstar.com/Article.aspx?articleId=294521&amp;publicationSubCategoryId=92</link>
</article>
<article>
<title>People power banta ni Bro. Eddie</title>
<author></author>
<date>
<month>September</month>
<day>01</day>
<year>2005</year>
</date>
<body>Nagbanta kahapon si Bro. Eddie Villanueva ng Jesus is Lord (JIL) na sasama siya sa people power kung tuluyang papatayin ng House committee on justice ang impeachment complaint laban kay Pangulong Arroyo. Nagtungo kahapon si Villanueva sa Mababang Kapulungan ng Kongreso upang suportahan ang mga mambabatas na nagsusulong ng impeachment complaint. Sa isang dasal na pinangunahan nito sa labas ng session hall, hiniling niya na paramihin pa ang mga nagsusulong ng reklamo para makuha ang 79 lagda. Kasabay nito ay nanawagan naman ang Catholic Bishops Conference of the Philippines (CBCP) na manalangin para sa kapayapaan ng bansa. Sa kanyang pastoral letter, hinikayat ni Archbishop Fernando Capalla ng Davao at presidente ng CBCP ang bawat pamilya na magdasal kahit na anuman ang kanilang relihiyon at pananampalataya dahil hindi mareresolba ng mga pulitiko ang kasalukuyang problema dahil sila umano ang problema ng bansa. (Malou Rongalerios/Gemma Garcia)</body>
<link>http://www.philstar.com/Article.aspx?articleId=294524&amp;publicationSubCategoryId=92</link>
</article>
<article>
<title>Referee ako  FVR</title>
<author>Nina Lilia Tolentino At Doris Franche</author>
<date>
<month>September</month>
<day>02</day>
<year>2005</year>
</date>
<body>Sinabi kahapon ni dating Pangulong Fidel Ramos na sinusuportahan niya ang impeachment process laban kay Pangulong Arroyo at handa siyang mag-referee sa ano mang hindi pagkakasundo ng oposisyon at administrasyon kaugnay nito. Pero dapat muna anyang isantabi ang usapin sa impeachment dahil mas marami pang maseselang isyu sa bansa na dapat pagtuunan ng pansin tulad ng walang tigil na pagtaas sa halaga ng langis, terorismo at ID system. Sa isang panayam ng NBN Channel 4, sinabi ni Ramos na hindi naman umano mawawala ang pagkakataon ng oposisyon sa kanilang impeachment laban sa Pangulo dahil may plenary session naman upang talakayin ito. Kung may bilang na anya ang oposisyon o kung nakuha na nila ang 79 pirma ay maaari na nila itong ihain sa Senado upang agad na masimulan ang pagdinig. Inirekomenda rin niya sa mga mambabatas na gumawa ng batas na naglalayong pagbawalan na humawak ng anumang posisyon sa pamahalaan ang mga dating pangulo ng bansa. Itoy upang maiwasan ang intriga o kontrobersiya na sinusulsulan ng dating mga pangulo ang kasalukuyang administrasyon. Nilinaw din ni FVR na wala siyang planong humawak ng anumang posisyon sa pamahalaan sakaling matuloy ang pag-amyenda sa Konstitusyon. Kasabay nito, pinayuhan ni FVR si Pangulong Arroyo na ipatupad ang &amp;quot;4 Cs&amp;quot; upang mas lalo pang mapabilis ang pagbabago at pag-unlad ng bansa. Itoy Consolidate the Philippine National team, Continue the reform of the government, Compete to win at Clean up the government.&amp;quot; Binigyang-diin ni FVR na kailangan ng pamahalaan ang tulong ng bawat Filipino at hindi batikos sa bawat mali ng gobyerno. Sawa na anya ang mga tao sa napakatagal na diskusyon at gusto na nilang maihanap ng solusyon ang iba pang prayoridad na suliranin ng bansa. At sa naging resulta ng impeachment process sa Kamara ay inaasahang makagagawa na ng mga hakbang ang pamahalaan para maatupag naman ang iba pang mahahalagang isyu.</body>
<link>http://www.philstar.com/Article.aspx?articleId=294663&amp;publicationSubCategoryId=92</link>
</article>
<article>
<title>E-VAT tuloy, Constitutional sabi ng SC</title>
<author></author>
<date>
<month>September</month>
<day>02</day>
<year>2005</year>
</date>
<body>Isang araw matapos patayin ang impeachment sa Mababang Kapulungan ng Kongreso, idineklara namang Constitutional ng Korte Suprema ang Expanded Value Added Tax (E-VAT) o Republic Act 9337. Sa 81-pahinang desisyon ng SC, sinabi nito na hindi labag sa Saligang-Batas ang EVAT Bill na una ng kinuwestiyon ng ilang grupo at mambabatas. Sa botong 15-0, ipinaliwanag ng SC na hindi umabuso sa kapangyarihan ang Kongreso sa pagbibigay ng karapatan kay Pangulong Arroyo upang magpataw ng karagdagang buwis. Bunga nito, may kapangyarihan na ang Pangulo na maitaas ng hanggang 12 percent sa 2006 ang buwis sa oras na makamit na ng mga collecting agencies ng gobyerno ang itinakda nitong buwis. Gayunman, hindi pa rin inalis ng SC ang Temporary Restraining Order (TRO) sa pagpapatupad ng EVAT. Tatanggalin ang TRO sa oras na magpalabas muli ito ng pinal na desisyon dahil mayroon pang 15-araw ang mga petitioners upang magsumite ng kanilang motion for reconsideration. Magugunita na naghain ng petisyon ang ilang party-list group, petroleum dealers at mga mambabatas sa pamumuno ni Rep. Francis &amp;quot;Chiz&amp;quot; Escudero upang hilingin sa SC na magpalabas ito ng TRO para harangin ang implementasyon ng EVAT. Ayon sa mga petitioner, mas madadagdagan ang paghihirap ng mga Pilipino kung maipatutupad ang nasabing batas dahil tatamaan nito ang mga pangunahing pangangailangan ng mga mamamayan. Binigyang-diin ng mga petitioners na may mga isiningit na batas ang mga kongresista ng administrasyon na hindi naman dumaan sa buong kapulungan ng Kongreso. (Grace dela Cruz)</body>
<link>http://www.philstar.com/Article.aspx?articleId=294677&amp;publicationSubCategoryId=92</link>
</article>
<article>
<title>1 pang solon binawi ang pirma sa impeachment</title>
<author></author>
<date>
<month>September</month>
<day>02</day>
<year>2005</year>
</date>
<body>Mas lalong lumabo kahapon ang pag-asa ng oposisyon na mabuhay ang impeachment complaint laban kay Pangulong Arroyo na pinatay kamakalawa ng gabi sa House committee on justice matapos bawiin ng isang solon ang kanyang lagda bilang endorser. Sa kanyang isang pahinang sworn manifestation, binawi ni Nueva Vizcaya Rep. Rodolfo Agbayani, kasapi ng LDP, ang kanyang pirma sa impeachment complaint dahil kinatay na anya sa komite ang amended complaint ng oposisyon na siya nitong inendorso. Ikinatuwiran pa nito na pupunta siya sa ibang bansa sa Setyembre 4 at hindi siya makakasali sa deliberasyon sa plenaryo kapag isinumite na ang report ng komite kaugnay sa reklamo. Matatandaan na hinamon kamakalawa ni Marinduque Rep. Edmund Reyes ang mga kasamang kongresista na sumama sa kanila upang makumpleto ang 79 lagda para mabuhay ang impeachment complaint at maidiretso sa Senado Pero sa halip na madagdagan ang endorser ay lalo pang nabawasan dahil sa pag-urong ni Agbayani. (MRongalerios)</body>
<link>http://www.philstar.com/Article.aspx?articleId=294682&amp;publicationSubCategoryId=92</link>
</article>
<article>
<title>Turismo babagsak dahil sa girian sa Kongreso</title>
<author></author>
<date>
<month>September</month>
<day>02</day>
<year>2005</year>
</date>
<body>Nakatakdang bumagsak na rin ang industriya ng turismo sa bansa dahil sa masamang imahe na dulot ng girian sa Kongreso at patuloy na banta sa terorismo sanhi ng travel advisory ng United Kingdom. Sinabi kahapon ni Philippine Tourism Authority (PTA) General Manager Robert Dean Barbers na nangangamba sila ngayon sa pagkamatay ng turismo dahil sa sigalot sa pulitika at banta sa seguridad matapos ihayag ni National Security Adviser Norberto Gonzales ang presensiya sa bansa ng mga international terrorists. Matatandaan na sinabi ni Gonzales na may 10 expert bomber buhat sa Indonesia ang dumating dito sa Pilipinas upang magsagawa ng pagpapasabog kung saan posibleng kabilang ang pambobomba sa M/V Do&amp;ntilde;a Ramona sa Basilan, Mindanao. Ayon kay Barbers, sanay hindi na ipinaabot sa media ang pagdating ng mga terorista dahil ikinabahala ito ng mga turista at sa halip ay nakipag-koordinasyon na lamang sa mga lokal na pamahalaan upang magpaalam sa kanilang mga nasasakupan. Nabatid na nakalinya na ang mga international events na dadaluhan ng mga delegado buhat sa ibat ibang bansa ngunit nagdadalawang-isip na pumunta sa bansa dahil sa kabi-kabilang kaguluhan. (Danilo Garcia)</body>
<link>http://www.philstar.com/Article.aspx?articleId=294687&amp;publicationSubCategoryId=92</link>
</article>
<article>
<title>6 kandila ititirik</title>
<author></author>
<date>
<month>September</month>
<day>02</day>
<year>2005</year>
</date>
<body>Upang muling mabuhay ang impeachment complaint laban kay Pangulong Arroyo, ipinagtirik kahapon nina running priest Fr. Robert Reyes at Marinduque Rep. Edmund Reyes ng anim na kandila ang hinihintay pang anim na kongresista na siyang magkukumpleto sa 79 lagda na kailangan para maiakyat na sa Senado ang reklamo. Sa isang press conference kahapon, sinindihan ng dalawang Reyes ang anim na kandila na sumasagisag sa anim pang lagda. Pero dahil sa pag-atras kahapon ni Nueva Vizcaya Rep. Rodolfo Agbayani sa kanyang pagsuporta sa impeachment ay pito pa ang kulang nila. Tuwing ika-6 ng gabi ay sisindihan nila ang mga kandila na sumasagisag sa katotohanan. (Malou Rongalerios)</body>
<link>http://www.philstar.com/Article.aspx?articleId=294693&amp;publicationSubCategoryId=92</link>
</article>
<article>
<title>Civil war sisiklab</title>
<author>Ni Lilia Tolentino</author>
<date>
<month>September</month>
<day>03</day>
<year>2005</year>
</date>
<body>Nakahanda ang mga local officials na pangunahan ang movement for peace, unity and reconciliation at hindi nila papayagang maghari ang kaguluhan. Ang pahayag ay ginawa nina Governors Ben Evardone (Eastern Samar), Bong Plaza (Agusan del Sur) at Eripe John Amante (Agusan del Norte) sa gitna ng mga bantang dadalhin na sa kalye ng ibat ibang grupo ang kanilang laban dahil sa naging resulta ng proseso ng impeachment at pagpapatupad ng Expanded Value Added Tax (E-VAT). Nitong Miyerkules ay pinatay ng House committee on justice ang tatlong kaso ng inihaing impeachment laban kay Pangulong Arroyo at kamakalawa ay idineklara ng Korte Suprema na legal at Constitutional ang EVAT. Sa isang multi-sectoral press conference kahapon, binigyang diin ni Gov. Evardone na sayang ang oras na ginugugol sa sobrang pamumulitika habang ang ating mga kababayan sa mga kanayunan ay naghihintay ng kapayapan at kaunlaran. Si Evardone ang public relations officer ng League of Provinces. Nanawagan rin si Gov. Plaza sa oposisyon na igalang ang anumang desisyon ng Kongreso, pabor man sa kanila o hindi, at ituon ang atensiyon sa mas mahahalagang isyu na kinakaharap ng bansa gaya ng oil crisis, terorismo, kalagayan ng ekonomiya, kahirapan at marami pang iba. &amp;quot;Kami po ay umaapela sa mga congressman na i-focus ang kanilang atensiyon sa mas malubhang isyu. Nasa kanila ang poder sa pagbalangkas ng kaukulang batas upang ganap na makausad ang ating bansa. Lets be united in tackling these problems,&amp;quot; pahayag naman ni Amante. Dapat na anyang magkaisa ang sambayanan para naman maatupag na ang kapakanang pang-ekonomiya at pagpapaunald ng bansa. Samantala, tiniyak ng Malaca&amp;ntilde;ang na mananatili ang &amp;quot;maximum tolerance&amp;quot; sa planong malawakang kilos protesta ng mga taong hindi matanggap ang ipinatupad na proseso sa impeachment at EVAT. Rerespetuhin anya ng mga awtoridad ang kanilang kalayaang makapagpahayag ng damdamin.</body>
<link>http://www.philstar.com/Article.aspx?articleId=294839&amp;publicationSubCategoryId=92</link>
</article>
<article>
<title>Pro-impeach solons magwawala sa Lunes</title>
<author></author>
<date>
<month>September</month>
<day>03</day>
<year>2005</year>
</date>
<body>Isa pang boykot ang binabalak ng mga kongresista na nagsusulong ng impeachment complaint laban kay Pangulong Arroyo sa pamamagitan ng hindi paglagda sa report ng House committee on justice na inaasahang pagbobotohan sa plenaryo sa susunod na Lunes. Sinabi nina House Minority Leader Francisco Escudero, secretary-general ng United Opposition at House Senior Minority Leader Rolex Suplico na hindi nila lalagdaan ang report kung hindi sila pagbibigyan na buhayin ang amended complaint ng oposisyon. Isa aniyang kalokohan ang ginawa ng mayorya na sila-sila na lamang ang nagkasundo at nagdebatehan kaugnay sa pagbasura ng amended complaint ng oposisyon. &amp;quot;We will not sign the committee report if they will change the game again. Akala ko ba okey sa kanila ang amended kapag may 79 signatures kami? Huwag naman nilang ibahin ang tono ng kanta. Pangit iyan at masakit sa tenga,&amp;quot; pahayag ni Escudero. Umaasa pa rin ang oposisyon na makukuha nila ang 79 na lagda sa Lunes. Kabilang sa inaasahang lalagda pa sa impeachment complaint ang mga mambabatas mula sa minorya tulad nina Reps. Luis Asistio at Oscar Malapitan (Caloocan); Reps. Antonio Serapio (Valenzuela); Vincent Crisologo (Quezon City) at Baisendig Dilangalen (Maguindanao), asawa ni dating Rep. Didagen Dilangalen. Samantala, isang source ang nagsabi na 15 kongresista ang posibleng kumalas sa kanilang pirma bilang endorsers. Patuloy anyang nakakatanggap ng pressure mula sa Palasyo ang 15 solons kaya hindi imposibleng bawiin nila ang kanilang lagda bago dumating ang Lunes. (Malou Rongalerios)</body>
<link>http://www.philstar.com/Article.aspx?articleId=294852&amp;publicationSubCategoryId=92</link>
</article>
<article>
<title>Pa-misa nina Cory, Susan inismol ni Gonzalez</title>
<author></author>
<date>
<month>September</month>
<day>03</day>
<year>2005</year>
</date>
<body>Minaliit ni Justice Sec. Raul Gonzalez ang isinagawang misa ng grupo ng oposisyon sa pamumuno nina dating Pangulong Corazon Aquino at maybahay ng yumaong si Fernando Poe Jr., na si Susan Roces. Ayon kay Gonzalez, maaaring may impluwensiya sina Aquino at Roces upang tumawag ng publiko sa lansangan, ngunit hindi ito aniya sapat para pababain si Pangulong Arroyo. Aniya, makailang ulit na umanong nagsagawa ng misa at pagbubuo ng publiko ang grupo ng oposisyon ngunit hindi naman umano kinagat ng masang Filipino kaya walang dapat na ikabahala ang administrasyon. Binigyang-diin pa ni Gonzalez na mayroong parehong agenda sina Roces at Aquino kaya ang dalawang ito ang siyang namuno sa misa na ginanap sa De La Salle University sa Greenhills kagabi. Sinabi pa ng kalihim na mayroong karapatan ang dalawang ginang sa pagsasagawa ng misa, ngunit hindi dapat gawing paraan ang misa sa paghihikayat ng masa para sa isang pag-aaklas laban sa pamahalaan. (Grace dela Cruz)</body>
<link>http://www.philstar.com/Article.aspx?articleId=294853&amp;publicationSubCategoryId=92</link>
</article>
<article>
<title>Metro may pinaka-maruming hangin  DOH</title>
<author></author>
<date>
<month>September</month>
<day>03</day>
<year>2005</year>
</date>
<body>Pangunahing sanhi pa rin ng respiratory tract infection sa ngayon ang maruming hanging nalalanghap. Sa pag-aaral na ipinalabas mismo ng World Health Organization (WHO), isa ang Metro Manila sa may pinakamaruming hangin sa buong mundo. Ayon sa Department of Health (DOH), matindi ang pagdumi ng hangin dulot ng polusyon mula sa mga mauusok na sasakyan. Ang problemang ito ay kinakalimutan na ng pamahalaan at higit na pinagtutuunang pansin ang krisis sa enerhiya. Dahil dito, tutol ang DOH sa panukalang magbisikleta na lamang ang mamamayan bilang pamalit sa lumalalang problema ng pagtaas ng gasolina sa bansa. Bukod kasi sa delikado ang pagbibisikleta sa mga pangunahing kalsada, masasabing delikado rin ito sa kalusugan dahil mayroon pa ring malalang problema ang Pilipinas patungkol naman sa polusyon. Nakakita naman ng solusyon ang ilang environmentalists para bahagyang masolusyonan ang problema sa polusyon. Base sa pag-aaral, ang tipid-gas gadget ni Pinoy inventor Pablo Planas ay malaking bagay para makapagpababa sa ibinubugang usok ng mga sasakyan. Bukod sa nakatutulong ito sa pagtitipid ng 15-50 porsiyentong konsumo ng gasolina, ang Khaos Super Turbo Charger (KSTC) ni Planas ay garantisadong nagbibigay ng malaking kabawasan sa mga usok ng panggasolinang sasakyan. Kung ipinatutupad ang 1.5 emission standards ng DENR at LTO na itinatadhana ng Clean Air Act, ang tipid-gas ni Planas ay hamak na nakababawas ng polusyon dahil ang mga kotseng nakakabitan ng kanyang natatanging gadget ay nagbubuga lamang ng 0.5 emission standards. (Gemma Garcia)</body>
<link>http://www.philstar.com/Article.aspx?articleId=294860&amp;publicationSubCategoryId=92</link>
</article>
<article>
<title>Drilon ilalaglag sa LP</title>
<author></author>
<date>
<month>September</month>
<day>03</day>
<year>2005</year>
</date>
<body>Ibinunyag kahapon ng dalawang mambabatas na nanganganib nang mawasak ang Liberal Party (LP) na posibleng maging dahilan sa pagkakasipa sa puwesto ni Senate President Franklin Drilon na tumatayong presidente ng partido. Sinabi nina Reps. Danilo Suarez (Quezon) at Eric Singson (Ilocos Sur), gumagawa na ng paraan ang mga lider ng LP kabilang si Judy Araneta Roxas, asawa ng namayapang si Sen. Gerardo Roxas, dating presidente ng LP upang maibalik ang pagkakaisa ng partido na nawawasak dahil sa impeachment laban kay Pangulong Arroyo. Ayon sa ulat, hindi pabor si Mrs. Araneta na ma-impeach si Arroyo at wala pang stand ang kanyang anak na si Sen. Mar Roxas. Halos hati ang posisyon ng mga miyembro ng LP kung saan 9 na miyembro nito ang nakalagda sa reklamo kasama sina Drilon at ex-DepEd Sec. Florencio Abad, habang 23 naman ang sumusuporta sa Presidente kasama sina Suarez at Singson. Nakatakdang magsagawa ng party caucus ang LP sa sandaling matapos na ang proseso ng impeachment. (Malou Rongalerios)</body>
<link>http://www.philstar.com/Article.aspx?articleId=294868&amp;publicationSubCategoryId=92</link>
</article>
<article>
<title>Rep. Lagman sinibak sa Aksyon Demokratiko</title>
<author></author>
<date>
<month>September</month>
<day>03</day>
<year>2005</year>
</date>
<body>Matapos sibakin sa sariling partido, inihayag kahapon ni Albay Rep. Edcel Lagman na kumakalas na siya sa Aksyon Demokratiko. Inihayag ni Lagman sa isang press conference na matindi ang pressure sa kanya ng kanyang mga ka-partido dahil sa patuloy niyang pagkontra sa impeachment complaint laban kay Pangulong Arroyo at pagsuporta sa Charter change. Personal umano niyang paniniwala ang pagsusulong sa pagbasura ng impeachment dahil wala naman silang napapag-usapan sa Aksyon Demokratiko. Inihayag pa ni Lagman na tinawagan siya ni Aksyon chairman Dr. Jaime Galvez-Tan upang hilingin sa kanya na tumulong ito sa pagsusulong ng impeachment complaint laban kay Arroyo. Pero inihayag ni Lorna Kapunan, secretary general ng Aksyon Demokratiko na noon pang Huwebes ng gabi nila tinanggal sa partido ang kongresista bago ang sinasabi niyang resignation kahapon. Aminado ito na nag-ugat ang expulsion ni Lagman sa kanyang patuloy na pagdepensa sa Pangulo. Ikinabahala rin aniya ng mga miyembro ng partido ang hindi pagsuporta ni Lagman sa kanilang mga napagkakasunduan. (Malou Rongalerios)</body>
<link>http://www.philstar.com/Article.aspx?articleId=294875&amp;publicationSubCategoryId=92</link>
</article>
<article>
<title>Pinoy niratrat, sinunog sa Iraq</title>
<author>Ni Mer Layson</author>
<date>
<month>September</month>
<day>04</day>
<year>2005</year>
</date>
<body>Isa na namang overseas Filipino worker (OFW) ang nasa comatose status ngayon sa pagamutan matapos pagbabarilin at sunugin ng mga bandidong Iraqi sa bansang Iraq kahapon. Sa inisyal na report na nakarating kay Department of Labor and Employment (DOLE) Sec. Patricia Sto. Tomas, nakilala ang Pinoy na si Joseph Cajiyang. Nagtamo ito ng 3rd degree burns sa katawan at dinala sa isang pagamutan sa Kuwait kung saan ito kasalukuyang nasa ICU. Wala pang ibinigay na ibang detalye ang DOLE at maging ang Department of Foreign Affairs (DFA) kung paano at saang lugar biniktima si Cajiyang. Magugunita na noong nakalipas na Agosto 24, 2005 ay inambus at napatay naman ang Pinoy engineer na si Federico Samson. Pangatlo si Samson sa napapatay na OFW sa Iraq sa loob ng taong ito. Una nang umapela ang DFA sa may 6,000 OFWs sa Iraq na karamihan ay nasa Baghdad na lisanin na ang naturang bansa dahil sa matinding panganib doon. Patuloy na nag-aalok ang pamahalaan ng libreng repatriation para sa mga Pinoy workers na nagnanais na bumalik sa Pilipinas mula sa Iraq sa ilalim ng &amp;quot;Voluntary Repatriation Program ng DFA. Sa kabila ng umiiral na ban ay may mga nagtatangka pa rin tumungo sa nasabing bansa dahil na rin sa laki ng alok na sahod kahit nasa peligro ang kanilang mga buhay.</body>
<link>http://www.philstar.com/Article.aspx?articleId=295003&amp;publicationSubCategoryId=92</link>
</article>
<article>
<title>.50 sentimo taas sa gasolina, P5.50 sa LPG</title>
<author></author>
<date>
<month>September</month>
<day>04</day>
<year>2005</year>
</date>
<body>Muli na namang itinaas ng mga kompanya ng langis ng 50 sentimos kada litro ang kanilang produktong gasoline at P5.50 naman kada tangke sa liquefied petroleum gas (LPG) ngayong unang linggo ng Setyembre. Pinangunahan kahapon ng umaga ng Pilipinas Shell ang oil price hike at LPG na agad namang sinundan ng kaparehas ding halaga ng Caltex Philippines at Total Philippines. Kinumpirma naman ng Flying V, Eastern Petroleum at SeaOil na magtataas din sila ng katulad na halaga ngayong araw na ito. Katulad ng inaasahan, ikinatuwiran ng mga tagapagsalita ng mga kompanya ng langis na nagtaas sila dahil na rin sa walang humpay na pagtaas ng presyo ng krudo sa world market na umaabot na sa P67.57 kada bariles. Dahil dito umaabot na sa P420 hanggang P430 ang isang tangke ng LPG at P31-P32 naman kada litro ang gasolina. Inaasahan naman na mas lalong lolobo ang presyo nito sa sandaling maipatupad na ang E-VAT. (Edwin Balasa)</body>
<link>http://www.philstar.com/Article.aspx?articleId=295016&amp;publicationSubCategoryId=92</link>
</article>
<article>
<title>1 pang solon pipirma sa impeachment</title>
<author></author>
<date>
<month>September</month>
<day>04</day>
<year>2005</year>
</date>
<body>Sumama na rin sa listahan ng sumusuporta sa impeachment laban kay Pangulong Arroyo si Bataan Rep. Antonio Roman, miyembro ng Liberal Party (LP). Si Roman ay lumantad sa isinagawang pa-misa ng oposisyon sa La Salle Greenhills, San Juan kamakalawa ng gabi na dinaluhan din nina dating Pangulong Cory Aquino at Susan Roces. Matapos ang misa, naki-meeting si Roman sa pro-impeachment solons sa isang restoran sa Annapolis, Greenhills. Kasama niya rito si Las Pi&amp;ntilde;as City Rep. Cynthia Villar. Base sa opisyal na record ng House secretary general, mayroon pa lamang 49 congressmen ang lumalagda sa impeachment complaint bilang endorsers. Hindi kasama sa nasabing bilang si Roman na inaasahang pormal na pipirma bukas. Nakatakdang ilabas ngayong Lunes ang pangalan ng mga kongresistang susuporta sa impeachment complaint laban kay Pangulong Arroyo. Samantala, pinaghahandaan na ng pamahalaan ang sunud-sunod na rali na isasagawa ng mga kalaban ni Pangulong Arroyo matapos mabigo ang pro-impeachment solons na makakuha ng 79 lagda. Ayon kay Davao City Rep. Prospero Nograles, siguradong masusundan pa ang mga rali ng oposisyon sa pag-asang makiisa sa kanila ang taumbayan at magkaroon ng panibagong pag-aaklas sa EDSA. Pero wala anyang &amp;quot;impact&amp;quot; ang nangyaring prayer rally sa La Salle Greenhills dahil mas marami pa rin ang naniniwala na dapat pairalin ang batas. (Malou Rongalerios/Rudy Andal)</body>
<link>http://www.philstar.com/Article.aspx?articleId=295018&amp;publicationSubCategoryId=92</link>
</article>
<article>
<title>Pagpapadala ng ringtones, etc. ng walang pahintulot bawal</title>
<author></author>
<date>
<month>September</month>
<day>04</day>
<year>2005</year>
</date>
<body>Ipagbabawal na ang pagpapadala ng mga ringtones, video at picture messages na hindi hinihiling ng subscriber, ito ay kung aaprubahan ng Senado ang Senate Bill No. 2088 na tinawag na &amp;quot;Unsought Cellular Mobile Phone Services Act of 2005&amp;quot;. Layon ng panukala ni Sen. Miriam Defensor-Santiago na patawan ng multa at parusa ang mga telecommunication company na mapapatunayang kinakaltasan ang prepaid card o dinagdagan ang bill ng subscriber na nakatanggap ng inaalok nilang serbisyo. &amp;quot;Numerous complaints have reached my office regarding the propensity of telecom companies to barrage their subscriber with unwanted services, such as ring tones, polyphonic tones and video and picture messages, and then automatically charge these to their subscribers,&amp;quot; paliwanag ni Santiago. Binigyang-diin ng senadora na ang subscriber lamang ang dapat magdesisyon kung paano nila uubusin ang laman ng kanilang load at hindi sa pamamagitan ng sangkaterbang promo na ipinapadala ng mga kumpanyang ito. (Rudy Andal)</body>
<link>http://www.philstar.com/Article.aspx?articleId=295028&amp;publicationSubCategoryId=92</link>
</article>
<article>
<title>Gobyerno kukuha ng 8,200 bagong guro</title>
<author></author>
<date>
<month>September</month>
<day>04</day>
<year>2005</year>
</date>
<body>Kukuha ang gobyerno ng karagdagang 8,200 bagong guro sa susunod na taon dahil sa inaasahang pagdagsa ng mga bagong estudyante. Ayon kay Rep. Rolando Andaya, chairman ng House committee on appropriations, aabot na sa 505,150 ang mga teachers sa pampublikong paaralan sa sandaling madagdagan ito ng 8,200 sa 2006. Base sa 2006 national budget documents, maglalaan ang gobyerno ng P1.1 bilyon para sa initial na suweldo ng 5,000 guro, 1,700 principals at 1,500 supervisors. Ang projected increase ng 330,000 bagong estudyante sa mga public schools ay base na rin sa 1.8 milyong bagong sanggol na ipinapanganak taun-taon. Sa nakaraang apat na taon, tumaas ng 1.4 milyon ang mga estudyante sa mga pampublikong paaralan dahil sa paglipat ng mga mag-aaral mula sa private schools. Aabot sa P2.2 bilyon ang kinakailangang pondo para sa mga bagong guro, karagdagang silid-aralan at mas maraming libro. Ang DepEd ang bibigyan ng pinakamalaking alokasyon ng gobyerno sa susunod na taon na aabot sa P119 bilyon. (Malou Rongalerios)</body>
<link>http://www.philstar.com/Article.aspx?articleId=295029&amp;publicationSubCategoryId=92</link>
</article>
<article>
<title>Doktor, nurse ipadadala sa biktima ni Katrina</title>
<author></author>
<date>
<month>September</month>
<day>04</day>
<year>2005</year>
</date>
<body>Magpapadala ang pamahalaan ng mga doktor, nurse at engineer sa Estados Unidos para tumulong sa mga biktima ng hurricane Katrina na nanalasa sa New Orleans. Ayon kay Press Secretary at Presidential Spokesman Ignacio Bunye, aalis sa susunod na linggo ang unang 10 miyembro. Nagpaabot na ng pakikiramay si Pangulong Arroyo sa mga biktima ng kalamidad at umaasa siyang mabilis na makakabangon ang mga sinalantang lugar sa US. Sa report ng Department of Foreign Affairs, walang Pilipinong naapektuhan sa nasabing trahedya. Samantala, sinabi ni Bunye na tuloy ang biyahe ng Presidente patungong New York, USA sa Setyembre 12-14 para mag-preside sa UN Security Council. (Lilia Tolentino)</body>
<link>http://www.philstar.com/Article.aspx?articleId=295040&amp;publicationSubCategoryId=92</link>
</article>
<article>
<title>Pulis, militar, NBI agent na may kaso puwedeng mag-take ng Bar</title>
<author></author>
<date>
<month>September</month>
<day>04</day>
<year>2005</year>
</date>
<body>Posibleng payagan na ng Korte Suprema ang mga pulis, militar at ahente ng National Bureau of Investigation (NBI) na makakuha ng Bar Examination kahit pa may nakabinbin na kasong kriminal ang mga ito. Ayon kay Bar Confidant, Atty. Maria Cristina Layusa, bubusisiin munang mabuti ng SC ang kaso ng isang pulis, militar o NBI agent na nais kumuha ng nasabing pagsusulit. At kung makakapasa ay pag-aaralan ng SC kung agad na papayagan ang mga ito na makapanumpa bilang bagong abogado. Ang nasabing Bar exam ay sisimulan ngayon (Sept. 4) sa Dela Salle University hanggang sa Sept. 25. Mayroong 5,777 aplikante ang pinayagan na makakuha ng naturang pagsusulit. (Grace dela Cruz)</body>
<link>http://www.philstar.com/Article.aspx?articleId=295041&amp;publicationSubCategoryId=92</link>
</article>
<article>
<title>Hudas lagot sa NPA</title>
<author>Ni Malou Rongalerios</author>
<date>
<month>September</month>
<day>05</day>
<year>2005</year>
</date>
<body>Hindi malayong hantingin ng Communist Party of the Philippines (CPP-NPA) para isalang sa tinatawag na peoples court ang mga kongresistang babawi ng kanilang lagda sa impeachment complaint kapalit ang salapi at malaking pabor mula sa Malaca&amp;ntilde;ang. Ayon sa isang source na tumangging magpabanggit ng pangalan, imposibleng hindi kumilos o magpalabas ng babala si Ka Roger Rosal sa nangyayaring pambababoy ng ilang kongresista sa proseso ng impeachment at sa kasalukuyang nangyayari sa gobyerno. Malaki anya ang pananagutan sa bayan ng mga mambabatas na tumatanggap ng suhol at pabor mula sa Palasyo kapalit ang pagtalikod sa kanilang tungkulin na palabasin ang katotohanan. Kung hindi aniya magbibigay ng babala si Ka Roger at manonood lamang sa nangyayari sa Kongreso ay hindi malayong magkatotoo ang ulat na marami pang kongresista ang babawi ng kanilang pirma dahil sa matinding pressure mula sa Malaca&amp;ntilde;ang. Ipinaliwanag naman ni Bayan Muna Rep. Satur Ocampo na localized ang peoples court kung saan isinasalang ang mga lokal na opisyal ng gobyerno na nakakagawa ng kasalanan sa kanilang lugar. Dapat aniyay nasa kustodya muna ng CPP-NPA ang isang taong nagkasala bago ito maisalang sa peoples court. Ayon naman kay Bayan Muna Rep. Teddy Casino, nasa kapasyahan na ni Ka Roger kung magbibigay ito ng babala sa mga kongresistang halatang nagpapagamit sa administrasyon. Pero sinabi nitong hindi niya alam kung ano ang puwedeng ihatol sa mga &amp;quot;hudas&amp;quot; sa justice system ng CPP-NPA. Mahirap din anyang makahanap ng ebidensiya sa sinasabing suhulan dahil hindi naman naka-black and white o nakasulat sa papel ang pagtanggap ng suhol ng sinumang tao sa gobyerno.</body>
<link>http://www.philstar.com/Article.aspx?articleId=295180&amp;publicationSubCategoryId=92</link>
</article>
<article>
<title>Big 3 lulusubin, transport strike nakaamba</title>
<author></author>
<date>
<month>September</month>
<day>05</day>
<year>2005</year>
</date>
<body>Lulusob ngayong araw ang mga miyembro ng Pinag-Isang Samahan ng mga Tsuper at Operators Nationwide (PISTON) sa mga tanggapan ng tinaguriang &amp;quot;Big 3&amp;quot; oil giants sa lungsod ng Makati upang iprotesta ang panibago na namang pagtataas ng presyo ng produktong perolyo. Sinabi ni Mar Gavida, pangulo ng PISTON, isa-isa nilang kakalampagin ang mga opisina ng Pilipinas Shell, Caltex Philippines at Petron upang ipahayag ang kanilang matinding pagtutol sa walang tigil na oil price hike. Magtitipon-tipon sila sa Quezon City ngayong alas-9 ng umaga at saka didiretso sa Makati sa alas-11 ng umaga sakay ng mahigit 10 pampasaherong dyip. Ayon pa kay Garvida, ito ay bilang paghahanda na rin ng grupo sa nakaambang nationwide transport strike sa ikalawang linggo ng Setyembre. Magugunitnmg hindi na makahihirit pa ng panibagong dagdag sa singil sa pasahe ang mga pampasaherong sasakyan matapos na ipagkaloob ng Land Transportation Franchising and Regulatory Board (LTFRB) ang kanilang kahilingan para sa dagdag na pasahe kamakailan. Nangangamba ang mga transport groups na muling magtataas ang presyo ng gasolina kapag naipatupad na ang EVAT matapos na ideklara itong legal ng Korte Suprema. Bunga nito, sinabi ng PISTON na lalong tataas ang kanilang gastusin ngunit ito ay hindi naman nila maipapasa sa mga pasahero. (Anna Sanchez/Edwin Balasa)</body>
<link>http://www.philstar.com/Article.aspx?articleId=295190&amp;publicationSubCategoryId=92</link>
</article>
<article>
<title>Listahan ng pala-absent na kongresista</title>
<author></author>
<date>
<month>September</month>
<day>05</day>
<year>2005</year>
</date>
<body>Nanguna sa listahan ng mga absenerong kongresista sa 13th Congress si Negros Occidental Rep. Carlos Cojuangco, anak ng billionaire businessman na si Eduardo &amp;quot;Danding&amp;quot; Cojuangco. Base sa records ng Journal Service ng House of Representatives, nakapagtala si Cojuangco ng 38 absent kabilang na ang mga pagbiyahe niya sa ibang bansa. Sa kanyang mga pag-absent, ang 20 beses rito ay opisyal na ipinaalam sa Secretariat, 16 ang official mission abroad at isa sa kanyang distrito. Ang iba pa niyang absent ay hindi ipinaalam sa Kamara. Pinaniniwalaan na nanguna sa listahan ng pala-absent na kongresista si Cojuangco matapos magkasakit ang kanyang asawa na si ex-beauty queen at TV host Rio Diaz na namatay dahil sa colon cancer noong Oktubre 2004. Pumangalawa kay Cojuangco si Albay Rep. Carlos Imperial na may 37 absent, sinundan ni Tarlac Rep. Gilbert Teodoro (31); Nueva Ecija Rep. Eleuterio Violago (28); Albay Rep. Joey Salceda (24) at Bukidnon Rep. Nereus Acosta (24). Ang record ay base sa session days kung saan tinatawag ang pangalan ng mga kongresistang dumalo sa sesyon. (Malou Rongalerios)</body>
<link>http://www.philstar.com/Article.aspx?articleId=295191&amp;publicationSubCategoryId=92</link>
</article>
<article>
<title>Pag-atras ni Rep. Magsaysay suportado ng education sector</title>
<author></author>
<date>
<month>September</month>
<day>05</day>
<year>2005</year>
</date>
<body>Sinuportahan ng sektor ng edukasyon ang desisyon ni Alliance of Volunteer Educators (AVE) Party-list Rep. Eulogio &amp;quot;Amang&amp;quot; Magsaysay na bawiin ang kanyang pirma sa impeachment complaint laban kay Pangulong Arroyo. Ayon kay Dr. Eldigario Gonzalez, president ng Philippines Association of State Universities and Colleges (PASUC), umbrella organization ng 112 state-owned colleges and universities sa bansa, isang matapang na desisyon ang ginawa ni Magsaysay na sumasalamin sa kanyang paniniwala na ang anumang tangkang pagpapatalsik sa Pangulo ay hindi makakabuti sa ekonomiya. Kawalan ng sapat na batayan sa naging reklamo ang dahilan ni Magsaysay kung bakit niya iniatras ang kanyang pirma. Lumagda rin sa isang manipesto ng pagsuporta ang Philippine Association of Extension Program Implements Inc. (PAEPI), PAVE, NAPSSHI, Eastern Visayas Chapter ng UP Alumni Association, Provincial PTCA Confederation of Batangas at Siquijor State College. Naniniwala ang nabanggit na mga organisasyon na dapat nang isantabi ang pulitika, igalang ang proseso ng impeachment at ang atupagin ay ang pagsusulong ng mga reporma sa education sector at iba pang mas mahahalagang isyu na kinakaharap ng bansa.</body>
<link>http://www.philstar.com/Article.aspx?articleId=295200&amp;publicationSubCategoryId=92</link>
</article>
<article>
<title>Registration ng Pinoy voters sa HK simula na</title>
<author></author>
<date>
<month>September</month>
<day>05</day>
<year>2005</year>
</date>
<body>Inihayag kahapon ng Department of Foreign Affairs (DFA) na naghahanda na ang embahada ng Pilipinas sa Hong Kong para sa patuloy na pagpaparehistro ng mga Pinoy na botante sa ilalim ng Overseas Absentee Voting (AOV). Ayon kay Consul General Corazon Belmonte-Jover, ang registration ng mga kuwalipikadong overseas absentee voters para sa 2007 national elections ay magsisimula sa Oktubre 1, 2005 sa Consulate office mula araw ng Linggo hanggang Huwebes. Base sa alituntunin na ipinatutupad ng Comelec, ang registration periods ay isasagawa sa loob ng 11 buwan na magtatapos sa Agosto 31, 2006. (Ellen Fernando)</body>
<link>http://www.philstar.com/Article.aspx?articleId=295205&amp;publicationSubCategoryId=92</link>
</article>
<article>
<title>McDo nagtipid-gas na rin</title>
<author></author>
<date>
<month>September</month>
<day>05</day>
<year>2005</year>
</date>
<body>Pati ang isa sa pinakamalaking hamburger chains sa bansa na McDonalds Philippines ay bilib na rin sa Filipino invention na tipid-gas gadget dahil nagpakabit na rin ang mga ito ng pinag-uusapang Khaos Super Turbo Charger (KSTC). Mismong si George Yang, president/CEO ng Golden Arces Philippines na mother company ng McDonalds Philippines ay nanguna sa pagpapakabit ng KSTC sa kanyang Ford Expedition na sasakyan. Ang kanyang luxury vehicle ang ginawang demo para makita na ang KSTC na imbensiyon ng multi-awarded na Pinoy inventor na si Pablo Planas ay nakatitipid ng mahigit 15 hanggang 50 porsiyentong konsumo sa gasolina. Dahil dito, mahigit sa 60 kotse rin ng McDo ang kinabitan ng gas-saving device. Ang mga naturang sasakyan ay pag-aari ng mga executives ng McDo, empleyado at company vehicles. Isa ang McDonalds Philippines sa binigyan ng diskuwento ng Inventionhaus International Inc., manufacturer ng KSTC, upang mamakyaw ng tipid-gas gadget ni Planas.</body>
<link>http://www.philstar.com/Article.aspx?articleId=295210&amp;publicationSubCategoryId=92</link>
</article>
<article>
<title>Cory, Bro. Eddie hahataw</title>
<author></author>
<date>
<month>September</month>
<day>06</day>
<year>2005</year>
</date>
<body>Nanawagan kahapon sina dating Pangulong Corazon Aquino at JIL leader Bro. Eddie Villanueva sa taumbayan na makiisa sa isasagawang pagkilos upang mapatalsik si Pangulong Arroyo. Nanguna sina dating Pangulong Aquino at Bro. Eddie sa inilunsad na Koalisyon Bukluran para sa Katotohanan kasama ang ilang political opposition at may 29 na organisasyon mula sa civil society na ginanap sa La Salle Greenhills, San Juan. Hinikayat ng mga ito ang taumbayan na sumama sa gagawing martsa sa araw na ito patungo sa Batasang Pambansa at pagkatapos ay tutuloy sa St. Peters Church upang isagawa ang inter-faith rally kung saan ay makakasama din nila ang biyuda ni Fernando Poe Jr. na si Ms. Susan Roces. Hiniling ni Mrs. Aquino sa mamamayan na sumama sa kilos-protesta umulan man o umaraw upang hikayatin ang mga kongresista na suportahan ang impeachment complaint laban kay Pangulong Arroyo. Iginiit naman ni Sen. Miriam Defensor-Santiago na nawala na ang &amp;quot;Cory magic&amp;quot; para makumbinsi nito ang taumbayan na muling lumahok sa People Power dahil nagsawa na ang taumbayan sa mga ganitong pangyayari dahil hindi naman nabago ng EDSA 1 at 2 ang kanilang pamumuhay. Naniniwala naman si Bro. Eddie na ang kilos-protesta ang isang mabisang paraan na naaayon sa konstitusyon upang magkaroon ng pagbabago at malaman ng taumbayan ang katotohanan. Sinabi naman ni House Minority Leader Francis Escudero na kapag hindi nila nakuha ang magic 79 signatures ay dadalhin nila sa kalsada ang pinatay na impeachment complaint laban kay Mrs. Arroyo. Iginiit naman ni Rep. Ronaldo Zamora na baka magbago pa ang isip ng ibang kongresista para suportahan ang impeachment complaint sa sandaling makita nila sa gallery sina dating Pangulong Cory Aquino at Mrs. Susan Roces-Poe na manonood ng sesyon ngayon sa Kamara kung saan ay inaasahang magaganap ang botohan sa committee report ng house justice committee na nagbasura sa impeachment complaint. Nangangamba din si Rep. Escudero na gagamitin ni Mrs. Arroyo ang kanyang emergency powers sa pamamagitan ng pagdedeklara ng Martial law sakaling makuha ng oposisyon ang magic 79 signature pero mariing itinanggi naman ito ng Palasyo. Naniniwala naman si Justice Sec. Raul Gonzales na huli na ang lahat para sa mga pro-impeachment groups upang magsagawa ng rali upang hilinging matuloy ang impeachment laban sa Pangulo. Hiniling naman ni Senate Minority Leader Aquilino Pimentel Jr. sa mga magsasagawa ng rali na maging maayos at tahimik ang kanilang kilos-protesta upang hindi magkaroon ng pagkakataon ang gobyerno na gamitin ang emergency power. (PSN Reportorial Team)</body>
<link>http://www.philstar.com/Article.aspx?articleId=295323&amp;publicationSubCategoryId=92</link>
</article>
<article>
<title>Estudyante magbabayad para malaman kung may pasok</title>
<author>Edwin Balasa</author>
<date>
<month>September</month>
<day>06</day>
<year>2005</year>
</date>
<body>Kinakailangang magbayad ng P2.50 sa telecommunications company ang isang estudyante para malaman kung may pasok tuwing masama ang panahon o mayroong biglaang holiday. Batay ito sa inilusad ng Department of Education (DepEd) na proyektong DETxt 2662 sa pakikipagtulungan ng Smart at Globe telecom. Sa nasabing programa ay dapat mag-subscribed ang isang estudyante sa 2662 kung gusto nilang makatanggap ng announcement kung may pasok o wala sa araw na masama ang panahon o may biglang idineklarang holiday. Sinabi naman ng DepEd, malaking tulong umano sa mga estudyante ito dahil na rin sa pabago-bagong desisyon kung may pasok o wala sa mga paaralan. Siniguro naman ng kinatawan ng Globe telecom na hindi sila mang-aabuso sa mga subscriber dahil tanging mahalagang announcement lamang ang kanilang ipapadala sa mga ito. &amp;quot;The DepEd will maintain the system so it is rest assured that it would not be used in other purpose,&amp;quot; wika pa ng kinatawan ng Globe. Sinabi naman ni Education Undersecretary for regional operations Ramon Bacani na sisikapin nilang makapagpadala ng no classes information bago sumapit ang alas-4:30 ng madaling araw. (Ulat ni Edwin Balasa)</body>
<link>http://www.philstar.com/Article.aspx?articleId=295330&amp;publicationSubCategoryId=92</link>
</article>
<article>
<title>Biyahe ni PGMA sa Saudi kinansela</title>
<author>Lilia Tolentino</author>
<date>
<month>September</month>
<day>06</day>
<year>2005</year>
</date>
<body>Kinansela kahapon ng Malaca&amp;ntilde;ang ang biyahe ni Pangulong Arroyo patungong Kingdom of Saudi Arabia sa darating na Setyembre 10-11 pero itatakda ito sa ibang petsa. Ayon kay Press Secretary at Presidential Spokesman Ignacio Bunye, ang pagkansela sa biyahe ng Pangulo ay batay sa isang patalastas na nagmula kay Foreign Affairs Sec. Alberto Romulo. Sinabi ni Sec. Bunye, magbibigay sa magkabilang-panig ng higit na panahon upang mapaghandaan ang magiging pulong ng 2 lider ng bansa. Sinabi naman ni Sec. Romulo, napakahalaga ng imbitasyon ng Hari ng Saudi Arabia sa Pangulo kayat patuloy silang nakikipag-ugnayan dito upang itakda ang petsa ng pagpupulong at kung anong mga isyu ang dapat bigyang prayoridad. Kabilang sa mahalagang pakay ng Pangulong Arroyo sa pagpunta sa KSA ay ang pakikipagpulong sa lider ng Saudi Arabia para tiyakin ang supply natin ng langis sa makatarungang presyo. Tumangging magbigay ng detalye si Bunye kung may kinalaman sa kasalukuyang krisis sa pulitika kaya nakansela ang biyahe ng Pangulo. Tuloy naman ang pagpunta ni Mrs. Arroyo sa Setyembre 12-14 sa Estados Unidos upang pangasiwaan ang pulong ng United Nations Security Council at ang pagdalo sa World Summit. (Ulat ni Lilia Tolentino)</body>
<link>http://www.philstar.com/Article.aspx?articleId=295334&amp;publicationSubCategoryId=92</link>
</article>
<article>
<title>Bahay ni Cory sinugod ng Luisita workers</title>
<author></author>
<date>
<month>September</month>
<day>06</day>
<year>2005</year>
</date>
<body>Sinugod kahapon ng mga manggagawa ng Hacienda Luisita ang bahay ni dating Pangulong Cory Aquino sa Times St., West Triangle, Quezon City. Ayon kay Rene Tua, opisyal ng Central Azucarera de Tarlac Labor Union, layunin ng mga manggagawa na pakiusapan si Mrs. Aquino na resolbahin ang problema sa pagmamay-ari ng lupa na sinasaka ng mga sugarcane workers. Hiniling ng mga manggagawa sa pamamagitan ni Bayan Muna Partylist Rep. Satur Ocampo na kumbinsihin si Mrs. Aquino na ipamahagi na ang ilang ektaryang lupain sa Hacienda sa mga magsasaka. Nais ng mga ito na ipagkaloob sa kanila ang binubungkal nilang 6,600 ektaryang lupain alinsunod sa Comprehensive Agrarian Reform Program (CARP). Anila, dapat ibasura ang unang kasunduan na stock distribution option na unang inalok ng pamunuan sa mga hacienda farmworkers.</body>
<link>http://www.philstar.com/Article.aspx?articleId=295342&amp;publicationSubCategoryId=92</link>
</article>
<article>
<title>Ground test sa Northrail tracks</title>
<author></author>
<date>
<month>September</month>
<day>06</day>
<year>2005</year>
</date>
<body>Siniguro kahapon ni Northrail president Jose Cortes Jr. na prayoridad ng North Luzon Railways Corporation ang kaligtasan ng mga pasahero kaya nagsasagawa ngayon ng ground testing ang may 35 Chinese engineers sa railroad tracks. Ayon kay Mr. Cortes, nagsimula ang ground testing sa Caloocan City hanggang sa Malolos, Bulacan at hanggang sa Clark, Pampanga. Sinabi ni Cortes, layunin nito na madetermina ang kalagayan ng lupang dadaanan ng riles upang matiyak na magiging ligtas ito. &amp;quot;May isang buwan ng nagsimula ang ground testing ng mga Chinese engineers at pati ang ilang portion ng Phase 2 ng proyekto ay sinimulan na rin ang pagsusuri sa lupa na dadaanan ng riles,&amp;quot; pahayag pa ng Northrail president. Aniya, magiging full-blast ang konstruksyon sa Northrail project sa Oktubre sa sandaling matapos ang relokasyon ng lahat ng apektadong residente na nakatira sa riles. Siniguro naman ni Vice-President Noli de Castro na maisasaayos nila ang relokasyon ng may 70,000 residente sa katapusan ng buwang ito upang bigyang-daan ang konstruksyon ng Northrail.</body>
<link>http://www.philstar.com/Article.aspx?articleId=295350&amp;publicationSubCategoryId=92</link>
</article>
<article>
<title>LGUs umupak vs Cory</title>
<author></author>
<date>
<month>September</month>
<day>07</day>
<year>2005</year>
</date>
<body>Tiniyak kahapon ng mga local officials sa buong bansa na hindi papaboran ng mga bayan at lalawigan na kanilang nasasakupan ang panawagang kilos-protesta ni ex-President Cory Aquino para ibagsak ang pamahalaang Arroyo. &amp;quot;Hostage na ang gobyerno at hindi makakilos dahil sa panggugulo ng mga kalaban ng administrasyon,&amp;quot; pahayag ng mga opisyal kasabay ng panawagang asikasuhin ni Mrs. Aquino ang problema sa Hacienda Luisita at dumistansiya sa kilos-protesta. Ang paghamon ay nanggaling kina Bohol Gov. Erico Aumentado at Nueva Ecija Gov. Tomas Joson III matapos ang makasaysayang desisyon ng mayorya sa Kongreso na ibasura ang impeachment case kontra kay Pangulong Arroyo kahapon. &amp;quot;This is a welcome development para sa mga kababayan natin sa mga probinsiya. Umaapela kami kay ex-Pres. Cory Aquino na huwag lumahok at manguna sa mga street protests which are counter-productive and divisive,&amp;quot; pahayag ni Aumentado na dumalo sa sesyon dala ang malaking grupo ng Union of Local Authorities of the Philippines (ULAP). Sinupalpal din ni Joson ang dating pangulo at inabisuhan na harapin nito ang mas malubhang problema ng Hacienda Luisita kung saan naging madugo na ang pagtatalo sa pagitan ng striking union members at ng pamilya Cojuangco na siyang may-ari ng sugar central sa San Miguel, Tarlac. Ikinatuwa ng mga opisyal ang pagwawakas ng debate sa Kongreso dahil maaatupag na ang pagpasa sa 2006 national budget at mga problemang kinakaharap ng bansa gaya ng oil price hike. &amp;quot;Sana huwag nang mag-apoy pa ng kilos protesta dahil ang desisyon ay ginawa ng nakararami. In a democracy, majority rules. Let us respect it,&amp;quot; sama-samang pahayag nina Eastern Samar Gov. Ben Evardone; James Marty Lim, pangulo ng Liga ng mga Barangay; Binalonan Mayor Ramon Guico Jr., at Iloilo City Mayor Jerry Trenas. (PSN Reportorial Team)</body>
<link>http://www.philstar.com/Article.aspx?articleId=295482&amp;publicationSubCategoryId=92</link>
</article>
<article>
<title>YOUNG officers babanat!</title>
<author>Joy Cantos</author>
<date>
<month>September</month>
<day>07</day>
<year>2005</year>
</date>
<body>Babanat na ang mga dismayadong junior officers sa Armed Forces of the Philippines (AFP) upang singilin ang lahat ng mga mandaraya, nagmamanipula at mangungurakot na mga tiwaling opisyal partikular na ang mga tradisyunal na pulitiko sa gobyerno. Ito ang ibinabala kahapon ng shadowy group na YOUNG Officers Union of the New Generation matapos mamayani ang YES vote ng mga kongresista pabor sa pagbabasura ng impeachment na isinampa laban kay Pangulong Arroyo. &amp;quot;Let therefore this be a stern warning of all those responsible, for they shall bear the fruit of their irresponsibility. Our forces are now planning to initiate the time of reckoning and the end of all traditional politicians,&amp;quot; mariing banta sa isang press statement na nilagdaan ng isang nagpakilalang Lt. Col. Arsenio Alcantara, spokesman ng YOUNG New Generation. Kasabay nito binatikos ng grupo ang mga kaalyadong kongresista ng administrasyon sa Mababang Kapulungan na nagbasura sa impeachment complaint laban sa Pangulo na binansagan ng mga itong &amp;quot;show of force&amp;quot; ng mga kurakot na pulitiko. &amp;quot;Let it be known to the Filipino people that the time for retribution is about to come. And we will win. For the forces of good shall always triumph over evil,&amp;quot; ayon pa kay Alcantara. Numero uno anya nilang sisingilin ang mga tradisyunal na pulitiko sa pakikipagsabwatan umano sa administrasyon upang itago ang katotohanan hinggil sa malawakang dayaan sa 2004 national elections kapalit umano ng kinang ng salapi na ipinansuhol sa mga kongresista. Gayunman, hindi naman nilinaw ng grupo ni Alcantara kung sa paanong paraan nila sisingilin ang mga pulitikong sinasabi ng mga itong nagkasala sa bayan at sinira ang tiwala ng publiko. (Ulat ni Joy Cantos)</body>
<link>http://www.philstar.com/Article.aspx?articleId=295495&amp;publicationSubCategoryId=92</link>
</article>
<article>
<title>Gloria lusot!</title>
<author>Malou Rongalerios</author>
<date>
<month>September</month>
<day>07</day>
<year>2005</year>
</date>
<body>Nakalusot sa impeachment complaint si Pangulong Arroyo matapos mabigo kahapon ang mga pro-impeachment solons na iharap sa plenaryo ang lagda ng 79 kongresista na tatayong endorser ng reklamo. Sa botong 158-51-6, tuluyang inilibing ang Committee Report 1012 ng House committee on justice na nagbabasura sa impeachment complaint laban kay Arroyo at nagbigay din dito ng isang taong proteksiyon sa anumang katulad na reklamo. Inamin ni House Minority Leader Francis Escudero na bigo ang kanilang hanay na makuha ang tinatawag na magic 79 kaya dadalhin na lamang nila sa kalsada sa pamamagitan ng mga mapayapang kilos-protesta ang pinatay na reklamo. Hindi aniya labag sa Konstitusyon ang pagpapahayag ng saloobin ng sinuman at may karapatan ang lahat na magsagawa ng kilos-protesta. Pero idinagdag rin ni Escudero na patuloy pa rin nilang hihikayatin sa plenaryo ang kanilang mga kasamahan na pumirma bilang endorser ng impeachment. Tumagal ng halos 24-oras ang marathon session na nagsimula noong Lunes at inabot ng 13 oras ang botohan. Binigyan ng tig-3 minuto ang 236 solons para ipaliwanag kung bakit &amp;quot;yes&amp;quot; o &amp;quot;no&amp;quot; ang kanilang boto sa report na nagsimula ng 3:40 ng madaling araw. (Ulat ni Malou Rongalerios)</body>
<link>http://www.philstar.com/Article.aspx?articleId=295498&amp;publicationSubCategoryId=92</link>
</article>
<article>
<title>Rekonsilasyon alok ni GMA</title>
<author>LATolentino/Rudy Andal</author>
<date>
<month>September</month>
<day>07</day>
<year>2005</year>
</date>
<body>Malugod na tinanggap ni Pangulong Arroyo ang naging resulta ng botohan sa House of Representatives na nagbasura sa kasong impeachment laban sa kanya. Sinabi ng Pangulo na nagbigay ng magandang laban ang oposisyon sa isinulong nilang isyung impeachment. &amp;quot;The Filipino people marked a glorious day in history, when instead of forcing a President out of office through people power, they chose to keep a President through voting in the halls of Constitutional Democracy. This is a grand display of political maturity that sells our stability and resilience as a nation battling the vagaries of a challenging age, and poised to take-off,&amp;quot; anang Pangulo sa kanyang press statement. Dahil dito, inalok ng Pangulo ang oposisyon ng rekonsilasyon para sa pambansang kapakanan. Kailangan na anyang maitulak sa tamang direksyon ang pagsulong ng kabuhayan at progreso ng bansa. Umapela din ang mga senador sa mga pro-impeachment congressmen na igalang ang naging desisyon ng Kongreso. Itoy kasunod ng pahayag nina opposition Senators Rodolfo Biazon, Jinggoy Estrada at Loi Estrada na hindi pa tapos ang usapin sa impeachment complaint dahil nakasalalay pa ito sa taumbayan partikular na sa lansangan. (Ulat nina LATolentino/Rudy Andal)</body>
<link>http://www.philstar.com/Article.aspx?articleId=295507&amp;publicationSubCategoryId=92</link>
</article>
<article>
<title>Erap boys iniwan sa ere ang oposisyon sa impeachment</title>
<author>Malou Rongalerios</author>
<date>
<month>September</month>
<day>07</day>
<year>2005</year>
</date>
<body>Hindi napakinabangan kahapon ng oposisyon ang ilang kongresistang kaalyado ni dating Pangulong Joseph Estrada matapos hindi sumipot ang mga ito sa botohan sa impeachment complaint laban kay Pangulong Arroyo. Hindi nagpakita sa plenaryo upang bumoto ng No sa Committee Report No. 1012 ng House Committee on Justice sina Reps. Imee Marcos (Ilocos Norte), Vincent Crisologo (Quezon City), Luis Asistio (Caloocan), Oscar Malapitan (Caloocan) at Antonio Serapio (Valenzuela). Nabatid sa isang source na si Asistio ay umalis ng bansa at nagtungo sa Amerika. Hindi rin sumuporta at sa halip ay nag-abstain na lamang si Maguindanao Rep. Baisendig Dilangalen, asawa ni Didagen Dilangalen na tumatayong spokesman ni Estrada. Wala rin si Joseph Santiago (Catanduanes) at Reynaldo Uy (Western Samar) na bagaman at pumirma sa impeachment complaint ay hindi nagpakita sa plenaryo upang bumoto ng No sa committee report. Sinabi ni Escudero na binibigyan pa rin nila ng &amp;quot;benefit of the doubt&amp;quot; ang mga kasamahan nila sa oposisyon na hindi nagpakita ng todong suporta sa isinulong na impeachment kaya kinapos ang boto. &amp;quot;Ayokong pangunahan hanggat hindi ko naririnig ang kanilang pahayag. Masyado nang maraming nasaktan sa isyung ito na lumikha ng maraming away,&amp;quot; sabi ni Escudero. Matatandaan na sa isang press statement ni Estrada na personal na dinala sa plenaryo ng anak nitong si San Juan Mayor JV Ejercito, inutusan nito ang mga kaalyadong kongresista na pumirma sa impeachment complaint. (Ulat ni Malou Rongalerios)</body>
<link>http://www.philstar.com/Article.aspx?articleId=295510&amp;publicationSubCategoryId=92</link>
</article>
<article>
<title>270 pamilya sinagip ng SITI</title>
<author></author>
<date>
<month>September</month>
<day>07</day>
<year>2005</year>
</date>
<body>Mabibigyan ng pag-asang makapamuhay nang maayos at legal ang may 270 pamilya na pawang miyembro ng Gabay ng Rodriguez Neighborhood Association, Inc. (GRNAI) sa Montalban, Rizal sa pamamagitan ng agarang pagkilos ng Samahan ng Ilaw ng Tahanan Inc. (SITI). Inihayag ng SITI na kasalukuyan nang isinasailalim sa legal na proseso ang papeles at dokumento ng pabahay ng GRNAI sa ilang ahensiya ng pamahalaan upang magkaroon ng sariling tahanan ng mga pamilya na miyembro ng naturang samahan. &amp;quot;Ilang beses na silang naging biktima ng sindikato. Kaya kumilos kami agad na isailalim sa legal na proseso ang kanilang paninirahan matapos silang lumapit sa aming samahan,&amp;quot; anang SITI. Kamakailan, humingi ng tulong sa SITI ang GRNAI sa pamumuno ni Alfredo Dotarot, presidente ng naturang samahan, hinggil sa ipinalabas na eviction notice ng lokal na pamahalaan ng Rodriguez. Sa ngayon, kasalukuyang naghahanap ng bakanteng lote ang SITI upang maipamahagi sa mga miyembro ng GRNAI.</body>
<link>http://www.philstar.com/Article.aspx?articleId=295515&amp;publicationSubCategoryId=92</link>
</article>
<article>
<title>Anti-GMA rally larga na!</title>
<author>Edwin Balasa, Joy Cantos, Rudy Andal at Lilia Tolentino</author>
<date>
<month>September</month>
<day>08</day>
<year>2005</year>
</date>
<body>Isang araw matapos patayin ang impeachment ay dumagsa kahapon sa People Power Monument sa EDSA, Quezon City ang mga anti-GMA para igiit ang pagbaba sa puwesto ni Pangulong Arroyo. Pinangunahan nina Susan Roces, Bro. Eddie Villanueva at mga kilalang lider at personalidad sa oposisyon ang rali na nagsimula ng alas-2 ng hapon at nagdulot ng pagkakabuhul-buhol ng trapiko. Ayon kay House Minority Leader Francis Escudero, namatay man ang impeachment ay hindi nangangahulugan na mananahimik na ang oposisyon. Hindi pa umano tapos ang &amp;quot;sleepless night&amp;quot; ni Arroyo at gagawa sila ng sunud-sunod na kilos protesta sa kalsada hanggat hindi ito umaalis sa puwesto. Una nang nagbabala si Escudero na dadalhin nila sa kalye ang kanilang laban. Kahapon ay nagsama-sama rin ang United Opposition, Bayan Muna, Bangon Pilipinas at Pwersa ng Masang Pilipino para ilunsad ang &amp;quot;Solidarity Movement&amp;quot; na humihingi naman ng transition government, pero tutol naman sa pag-upo ni VP Noli de Castro. Kasabay nito, nakatakda ring ikasa ng pro-impeachment groups ngayong linggo o sa susunod na mga araw ang Oplan Haranang Bayan&amp;quot; kung saan kakalampagin ng grupo ang bahay ng mga pro-GMA na mga mambabatas na bumoto pabor para hangarin ang impeachment. Ang plano ay kasunod naman ng banta nina ex-President Cory Aquino at Susan na maglulunsad ng &amp;quot;signature campaign&amp;quot; kontra Pangulong Arroyo matapos na tuluyang ibasura ang impeachment. Sa Senado ay minaliit ni Sen. Juan Ponce Enrile ang signature campaign ni Mrs. Aquino at pinaalalahanan ang dating pangulo na tila nakalimutan na nito na militar ang nagluklok sa kanyang puwesto at hindi ang ipinagmamayabang nitong People Power kaya siya naging pangulo noong 1986. Naniniwala rin si Sen. Richard Gordon na mas uunahin ng taumbayan ang kanilang pagkain sa hapag kainan at iba pang problema sa tahanan sa halip na tumungo sa lansangan at igiit ang pagpapatalsik kay Pangulong Arroyo. Samantala, hiningi naman ng Malaca&amp;ntilde;ang sa oposisyon na magpatupad muna ng moratorium sa mga kilos-protesta habang ang Pangulo ay nasa New York, USA para dumalo sa pulong ng UN Security Council. Malalagay anya sa kahihiyan ang bansa kung habang ang Pangulo ay dumadalo sa pulong at siya ang nangangasiwa, ay nagdaraos naman sa bansa ng mga kilos protesta. (Ulat nina Edwin Balasa, Joy Cantos, Rudy Andal at Lilia Tolentino)</body>
<link>http://www.philstar.com/Article.aspx?articleId=295632&amp;publicationSubCategoryId=92</link>
</article>
<article>
<title>Dilangalen sinibak ni Erap</title>
<author>Malou Rongalerios/Edwin Balasa</author>
<date>
<month>September</month>
<day>08</day>
<year>2005</year>
</date>
<body>Sinibak ni dating Pangulong Estrada ang kanyang spokesman na si dating Maguindanao Rep. Didagen Dilangalen matapos mag-abstain sa botohan ng impeachment complaint ang asawa nitong si Maguindanao Rep. Baisendig Dilangalen. Inamin ni Dilangalen sa mga panayam na totoong sinibak siya bilang spokesman, pero naunahan lamang siya dahil talaga anyang gagawa na siya ng resignation letter. Bagaman at kilala ang mga Muslim na babae na sumusunod sa kanilang asawa, ikinatuwirn ni Dilangalen na hindi niya hawak ang desisyon ng kanyang asawa dahil may sarili itong paninindigan. Bago ang botohan ay inutusan ni Estrada ang kanyang mga kaalyado na lumagda sa impeachment at bumoto ng kontra sa report ng komite. Pero sa halip na &amp;quot;no&amp;quot; ang iboto ni Baisendig, nag-abstain ito. Nirerespeto naman ng kampo ni Estrada ang hindi pagsuporta ng misis ni Dilangalen at nilinaw na hindi sinibak si Dilangalen kundi kusa itong nagbitiw sa posisyon. &amp;quot;Siguro he resigned out of delicadeza kasi nga hindi siya nakatupad sa panawagan ni Pangulong Estrada,&amp;quot; ayon kay San Juan Mayor JV Ejercito. Kaugnay nito, sinibak na rin ni Estrada si Bulacan Rep. Pedro Pancho bilang miyembro ng Pwersa ng Masang Pilipino matapos nitong aminin na tumanggap siya ng P21 milyong halaga ng proyekto mula sa administrasyon. (Ulat nina Malou Rongalerios/Edwin Balasa)</body>
<link>http://www.philstar.com/Article.aspx?articleId=295645&amp;publicationSubCategoryId=92</link>
</article>
<article>
<title>Loyalty check sa oposisyon</title>
<author>Malou Rongalerios</author>
<date>
<month>September</month>
<day>08</day>
<year>2005</year>
</date>
<body>Sasailalim sa loyalty check ang mga miyembro ng oposisyon matapos hindi suportahan ng ilan nilang kaanib ang namatay na impeachment laban kay Pangulong Arroyo. Sinabi ni House Minority Leader Francis Escudero na partikular nilang kakausapin ang mga hindi lumagda bilang endorsers ng impeachment at hindi rin nakiisa sa isinagawang botohan sa plenaryo. &amp;quot;Kakausapin talaga namin sila. Kailangang malaman kung bakit nagkaganoon? Maraming mga katanungan ang aming mga kasamahan sa kanila na kailangang linawin. Dapat magpaliwanag sila,&amp;quot; sinabi ni Escudero. Pakiramdan nina Reps. Rolex Suplico at Liza Maza ay iniwan sila sa ere ng mga itinuturing nilang kakampi sa oposisyon. &amp;quot;We thought they were with us. They sit with us, talk with us, eat with us, join us in rallies and talk our language. In the end, they were not with us,&amp;quot; may himig pagdaramdam na sinabi ni Suplico. (Ulat ni Malou Rongalerios)</body>
<link>http://www.philstar.com/Article.aspx?articleId=295646&amp;publicationSubCategoryId=92</link>
</article>
<article>
<title>Rep. Asistio nagpaliwanag sa di pagpirma sa impeachment</title>
<author></author>
<date>
<month>September</month>
<day>08</day>
<year>2005</year>
</date>
<body>Naninindigan si Caloocan City Rep. Luis &amp;quot;Baby&amp;quot; Asistio na hindi lehitimong pangulo si Gloria Macapagal-Arroyo kaya walang dahilan para siyay pumirma sa isinalang na impeachment complaint laban sa kanya. Ayon kay Asistio, hindi nagbabago ang kanyang pananaw na si GMA ay nandaya sa eleksiyon kaya dapat itong patalsikin sa puwesto at hindi dapat kilalaning pangulo ng bansa. Tahasang sinabi ng kongresista na sinadya niyang umalis patungong Amerika ilang araw bago simulan ang debate sa plenaryo ng House of Representatives dahil alam na niyang niluto na ng Malaca&amp;ntilde;ang ang magiging resulta nito. Binigyan-diin ni Asistio na ayaw niyang maging bahagi ng anumang sarzuela at &amp;quot;whole sale conspiracy&amp;quot; o malawakang sabwatan para paligtasin si Arroyo sa pananagutan sa napakalaking krimen na kanyang nagawa sa mamamayan. &amp;quot;Sa simula pa lamang ay step down na ang aking posisyon sa isyung ito dahil lantad naman ang katotohanang nandaya si Arroyo sa eleksyon. Bakit naman ako magpapasailalim sa proseso ng impeachment gayung para lamang kaming naglolokohan niyan. Magmumukha pa kaming kaawa-awa,&amp;quot; sabi pa ni Asistio. Gayunman, sinabi ni Asistio na nakahanda siyang pangunahan o maging bahagi ng anumang kilos-protesta sa kalsada na magpapalakas na panawagan sa madaliang pagbaba ni Arroyo sa puwesto.</body>
<link>http://www.philstar.com/Article.aspx?articleId=295657&amp;publicationSubCategoryId=92</link>
</article>
<article>
<title>Pardon sa 65 bilanggo</title>
<author>LTolentino</author>
<date>
<month>September</month>
<day>08</day>
<year>2005</year>
</date>
<body>Pinagkalooban ni Pangulong Arroyo ng conditional pardon ang 65 mga bilanggo na may edad 70 pataas. Ayon kay Executive Sec. Eduardo Ermita, ang hakbang ay ginawa ng Pangulo alinsunod sa ipinatutupad niyang patakaran na pagkalooban ng executive clemency ang mga may edad nang bilanggo sa kadahilanang pangkawanggawa. Pinagbatayan sa pagrerepaso ng kanilang kaso ang magandang record ng bilanggo, kung ang bilanggo ay nakapagsilbi na ng kanyang sentensiya, walang iba pang nakabinbing kaso at ang health condition ng preso. (Ulat ni LTolentino)</body>
<link>http://www.philstar.com/Article.aspx?articleId=295658&amp;publicationSubCategoryId=92</link>
</article>
<article>
<title>Jinggoy pinayagang magbiyahe sa US</title>
<author>Malou Rongalerios</author>
<date>
<month>September</month>
<day>08</day>
<year>2005</year>
</date>
<body>Pinayagan kahapon ng Sandiganbayan Special Division na makapunta sa Amerika si Sen. Jinggoy Estrada sa loob ng 11 araw, Setyembre 8-19, habang walang sesyon ang Kongreso. Ikinonsidera ng korte ang travel authority na ibinigay ni Senate President Franklin Drilon kay Jinggoy para dumalo sa 5th Annual Scholarship Fund Drive ng mga Candonians. Unang pupunta si Jinggoy sa Hawaii bago didiretso sa San Francisco at Los Angeles kung saan siya makikipagkonsulta sa mga OFW na bahagi ng kanyang trabaho bilang chairman ng committee on labor, employment and human resources. (Ulat ni Malou Rongalerios)</body>
<link>http://www.philstar.com/Article.aspx?articleId=295664&amp;publicationSubCategoryId=92</link>
</article>
<article>
<title>15 youth delegates nag-TNT sa Germany</title>
<author>Gemma Amargo-Garcia</author>
<date>
<month>September</month>
<day>08</day>
<year>2005</year>
</date>
<body>Labinlimang kabataang Pilipino na delegado sa World Youth Day ngayong taon ang umanoy nag-TNT o nagtatago na ngayon sa Germany. Sa panayam sa radyo kay Fr. Nap Baltazar ng Archdiocese of Malolos, Bulacan sinabi nito na kinumpirma sa kanya ng Embahada ng Pilipinas sa Berlin na nawawala ang 15 kabataan at hinihinalang nag-TNT na ang mga ito. Naganap ang selebrasyon ng World Youth Day nitong nakaraang Agosto 16-21 kung saan si Pope Benedict XVI na isang German ang siya mismong nanguna rito. Nagpadala ng mahigit sa 300 delegado ang Pilipinas at nang matapos ang naturang okasyon ay nadiskubreng nawawala na ang 15 kabataan na hindi pa nakikilala. Ipinahayag naman ng Department of Foreign Affairs (DFA) na wala pa silang natatanggap na ulat tungkol dito mula kay Phil. Ambassador to Berlin Minerva Falcon. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=295666&amp;publicationSubCategoryId=92</link>
</article>
<article>
<title>Gloria inismol ang civil disobedience</title>
<author>Lilia Tolentino</author>
<date>
<month>September</month>
<day>09</day>
<year>2005</year>
</date>
<body>Minaliit ni Pangulong Arroyo ang panawagang &amp;quot;civil disobedience&amp;quot; ng militanteng grupo na nananawagan sa kanyang pagbaba sa puwesto. Ayon kay Pess Secretary at Presidential Spokesman Ignacio Bunye, hindi kakagatin ng publiko ang panawagang ito ng Bagong Alyansang Makabayan dahil ang mapeperwisyo rin naman ay ang taong bayan. Hiniling ng militanteng grupo sa mamamayan na boykotin ang pagbabayad ng buwis, mag-walkout sa paaralan at mga pabrika at tumigil sa pagsasaka ang mga magbubukid. Ipinaliwanag ni Bunye na kung iboboykot ang pagbabayad ng buwis, hindi mauumpisahan at matatapos ang mga proyektong pangkaunlaran para sa taong bayan. Sinabi rin ni Bunye na hindi pinipigilan ng Malaca&amp;ntilde;ang ang pagdaraos ng mapayapang demonstrasyon dahil ito ay bahagi ng umiiral na demokrasya sa bansa, subalit dapat din na ayusin ng mga ralista ang kanilang hanay at tiyakin na wala silang naapektuhan at nilalabag na batas. &amp;quot;We will continue to observe maximum tolerance but we also enjoin the protestors to police their ranks against infiltrators,&amp;quot; sabi ni Bunye. Wala anyang masama sa panawagang civil disobedience dahil ito naman ay lehitimong karaingan ng taumbayan, pero dahil tapos na ang prosesong impeachment ay kailangang asikasuhin naman ng pamahalaan ang pagsusulong ng kaunlaran ng ekonomiya. (Ulat ni Lilia Tolentino)</body>
<link>http://www.philstar.com/Article.aspx?articleId=295810&amp;publicationSubCategoryId=92</link>
</article>
<article>
<title>AFP makikialam na sa political crisis</title>
<author>Joy Cantos</author>
<date>
<month>September</month>
<day>09</day>
<year>2005</year>
</date>
<body>Nagbabala kahapon ang isang administration senator na posibleng manghimasok na ang dismayadong junior officers ng AFP para tapusin ang krisis sa pulitika na kinakaharap ng administrasyon. Ito ang isiniwalat ni Sen. Ramon Magsaysay Jr., vice chairman ng Senate committee on national defense matapos na mabasura ang kasong impeachment laban kay Pangulong Arroyo. &amp;quot;When the captain is no longer trustworthy, it is the junior officers obligation to protect the ship and its crew by taking over from the captain,&amp;quot; sabi ni Magsaysay sa pagdalo nito sa turn-over ceremony ng donasyong medical supplies and equipment ng Estados Unidos sa AFP na ginanap sa Camp Aguinaldo. Ayon kay Magsaysay, dahil sa garapalang pagpatay sa impeachment ay hindi nagkaroon ng hustisya kaya hindi malayong kumilos na ang junior officers upang wakasan ang krisis sa pulitika. Sinabi ni Magsaysay na higit pang mabubuyo ang mga junior officers na makialam kapag lumaki na ang mga kilos-protesta laban sa administrasyon. &amp;quot;These are the idealist up to the level of the captains and colonel. They really want to improve things in the country,&amp;quot; ayon pa sa senador. Binigyang diin pa ni Magsaysay na ang administrasyong Arroyo na nahaharap sa jueteng at election fraud scandals ay patuloy na hahabulin ng isyu ng kredibilidad at pagiging lehitimo ng gobyerno nito. (Ulat ni Joy Cantos)</body>
<link>http://www.philstar.com/Article.aspx?articleId=295822&amp;publicationSubCategoryId=92</link>
</article>
<article>
<title>Cha-cha papatayin sa Senado</title>
<author>Rudy Andal</author>
<date>
<month>September</month>
<day>09</day>
<year>2005</year>
</date>
<body>Hindi makakalusot sa Senado ang panukala ni House Speaker Jose de Venecia na talakayin na ang Charter Change matapos na ibasura ng Kongreso ang impeachment complaint laban kay Pangulong Arroyo. Ayon kay Sen. Serge Osme&amp;ntilde;a, ang ginawang pagluto ng Kamara sa impeachment complaint ay siyang dahilan para huwag na nilang naisin pang iakyat sa Kongreso ang Cha-cha. Sinabi ni Sen. Osme&amp;ntilde;a, si Speaker de Venecia ang dahilan para huwag nang talakayin ang pagbabago sa porma ng gobyerno dahil kitang-kita ang pagmaniobra nito sa impeachment complaint. Inulit naman ni Senate Minority Leader Aquilino Pimentel Jr. ang panawagang magbitiw na lamang sa puwesto si Pangulong Arroyo dahil ito talaga ang problema ng sambayanan at hindi ang Saligang-Batas. Maging ang dalawang kaalyado ni GMA na sina Sens. Miriam Defensor-Santiago at Ralph Recto ay nagpahayag din ng pagtutol sa panukalang amyendahan ang Saligang-Batas. Tiniyak ng dalawa na kahit katiting ay hindi nila bibigyang-puwang ang Charter Change sa Senado at hindi nila ito itatala bilang pangunahing paksa sa muling pagbubukas ng Mataas na Kapulungan sa susunod na linggo. (Ulat ni Rudy Andal)</body>
<link>http://www.philstar.com/Article.aspx?articleId=295829&amp;publicationSubCategoryId=92</link>
</article>
<article>
<title>Walang secret deal sa mga Marcos, Estrada</title>
<author>Lilia Tolentino</author>
<date>
<month>September</month>
<day>09</day>
<year>2005</year>
</date>
<body>Muling itinanggi ng Malaca&amp;ntilde;ang ang umanoy &amp;quot;secret deal&amp;quot; sa pagitan ng administrasyong Arroyo at pamilya nina dating Pangulong Marcos at Estrada. Ayon kay Press Secretary at Presidential Spokesman Ignacio Bunye, walang basehan ang pinalulutang na alegasyon ng mga pro-impeachment congressmen na nagkaroon ng sabwatan ang Pangulo sa kampo ng dalawang dating Presidente kung saan ang kasunduan sa panig ng mga Marcos ay mailibing sa Libingan ng mga Bayani ang yumaong pangulo. Sa panig naman ni Estrada, ang kasunduan ay ang pagpayag ng Pangulo na makapag-piyansa ang nakadetineng dating presidente. Ang paglilinaw ay ginawa ni Bunye matapos magpalutang ang oposisyon ng mga ulat na kaya raw hindi bumoto ng &amp;quot;no&amp;quot; ang anim na mga kongresistang malapit kay Estrada at hindi sumipot sa botohan sa impeachment si Ilocos Norte Rep. Imee Marcos ay dahil mayroon silang hinihinging pabor kay Pangulong Arroyo. &amp;quot;Walang sikretong kasunduan. Tanging ang nakalahad ay para sa kapayapaan at pagkakaisa na iniaalok ni Pangulong Arroyo,&amp;quot; ani Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=295835&amp;publicationSubCategoryId=92</link>
</article>
<article>
<title>Simbahan wag makialam  Miriam</title>
<author>Rudy Andal</author>
<date>
<month>September</month>
<day>09</day>
<year>2005</year>
</date>
<body>Pinayuhan kahapon ni Sen. Miriam Defensor-Santiago ang Simbahang Katoliko partikular na ang Catholic Bishops Conference of the Philippines (CBCP) na huwag makialam sa usaping pulitikal ng bansa sa gitna na rin ng pahayag ng isang opisyal nito na dapat magbitiw na sa tungkulin si Pangulong Arroyo. Ginawa ni Santiago ang babala matapos ihayag ni Jaro, Iloilo Archbishop at incoming CBCP president Angel Lagdameo na dapat ikonsidera ng Pangulo ang pagbibitiw sa puwesto dahil na rin sa kawalan ng tiwala sa kanya ng taumbayan sa isyu ng pandaraya nitong nakaraang eleksiyon. Ayon kay Lagdameo, dapat na hanapin pa rin ang katotohanan at hindi nangangahulugan na ang pagbasura sa impeachment complaint ay nagbigay daan na rin para maabsuwelto na ito sa kinakaharap niyang kontrobersiya. Sinabi ni Santiago na may karapatan ang CBCP na ihayag ang kanilang damdamin pero dapat na isipin nito ang separation of power ng state at simbahan at huwag maging padalos-dalos sa mga hakbang na isasagawa nila. (Ulat ni Rudy Andal)</body>
<link>http://www.philstar.com/Article.aspx?articleId=295836&amp;publicationSubCategoryId=92</link>
</article>
<article>
<title>Lozano umapela sa SC</title>
<author>Grace dela Cruz</author>
<date>
<month>September</month>
<day>09</day>
<year>2005</year>
</date>
<body>Hiniling sa Supreme Court (SC) ni Atty. Oliver Lozano na bigyan muli siya ng limang panibagong araw upang makapagsumite ng petition na magpapawalang-saysay sa ginawang pagpatay ng House committee on justice sa impeachment complaint laban kay Pangulong Arroyo. Sa 5-pahinang motion for extension with manifestation, nais ni Lozano na payagan siyang makapag-file ng petition for certiorari laban sa report ng komite dahil umabuso umano ang mga mambabatas sa kanilang kapangyarihan at hindi anya makatarungan na ibinasura ng Kongreso ang kanyang reklamo laban kay Arroyo. Aniya, maliwanag umanong may paglabag na ginawa si Pangulong Arroyo sa pag-amin nito sa publiko na tumawag siya sa isang opisyal ng Comelec at ito ay nagdulot ng matinding gulo sa pulitika at sa bansa. Binalewala rin ng komite ang sinabi ni GMA na ang impeachment complaint na kanyang isinumite ay maituturing na &amp;quot;sufficient in form and substance&amp;quot; kaya hindi ito dapat pinatay. (Ulat ni Grace dela Cruz)</body>
<link>http://www.philstar.com/Article.aspx?articleId=295844&amp;publicationSubCategoryId=92</link>
</article>
<article>
<title>8 PMMA officials kinasuhan sa hazing</title>
<author>Malou Rongalerios</author>
<date>
<month>September</month>
<day>09</day>
<year>2005</year>
</date>
<body>Sinampahan ng kasong kriminal sa Sandiganbayan kahapon ang walong opisyal ng Philippine Merchant Marine Academy (PMMA) sa Narciso, Zambales dahil sa pagpayag na magkaroon ng hazing practices sa eskuwelahan kung saan namatay ang isang estudyante noong 2001. Base sa charge sheet, alam ng mga akusado ang hazing na ginawa ng lahat ng First Class Midshipmen sa biktimang si Fernando Balidoy, Jr. sa indoctrination at orientation ng paaralan. Subalit sa kabila ng kanilang nalalaman ay hindi gumawa ng paraan ang mga akusado para maiwasan ang hazing na nagdulot ng psychological at physical injuries kay Balidoy na naging sanhi ng kamatayan nito. Inirekomenda ang tig-P40,000 piyansa para sa pansamantala nilang paglaya. (Ulat ni Malou Rongalerios)</body>
<link>http://www.philstar.com/Article.aspx?articleId=295848&amp;publicationSubCategoryId=92</link>
</article>
<article>
<title>Gordon kakalas kay GMA</title>
<author>Rudy Andal</author>
<date>
<month>September</month>
<day>10</day>
<year>2005</year>
</date>
<body>Nagbanta kahapon si Sen. Richard Gordon na titiwalag siya sa kampo ni Pangulong Arroyo at sasama sa &amp;quot;Hyatt 10&amp;quot; sa sandaling payagan nitong muli ang importasyon ng 2nd hand vehicle sa Subic na lalo lamang magpapalala ng smuggling sa bansa. &amp;quot;PGMA must change her ways if she wants change. She claims she wants change for the people, then tigilan na ang pamumulitika, ang kailangan dito sa bayan ay transparency at transformational leadership. Hindi puwedeng pagbigyan mo lahat ang iyong mga tau-tauhan. Inuuto at tine-terrorize ka. Kailangang manindigan ka at gawin kung ano ang tama,&amp;quot; ani Gordon. Sinabi ni Sen. Gordon na nakakuha siya ng impormasyon na nakatakdang bawiin umano ni Pangulong Arroyo ang Executive Order 156 na nagbabawal sa importasyon ng mga 2nd hand na mga sasakyan matapos hilingin umano ni Congw. Mitos Magsaysay at Zambales Gov. Vic Magsaysay na payagan ang importasyon ng mga secondhand cars sa Subic. Kapalit umano nito ang pagbawi sa pirma ni AVE Partylist Rep. Eulogio &amp;quot;Amang&amp;quot; Magsaysay, Jr. sa impeachment complaint laban sa Pangulo. Nabatid kay Gordon na ang mga Magsaysay ang nag-ooperate ng Subic Bay Motors, isa sa major importers ng mga sasakyan sa SBMA. Ayon kay Gordon, kapag nagpa-pressure si Arroyo sa pamilya Magsaysay ay hindi siya magdadalawang-isip na umalis sa administrasyon dahil para na rin anyang kinunsinti ng Pangulo ang talamak na smuggling sa bansa. Aniya, lumilitaw lamang na ginamit daw talaga ni Mrs. Arroyo ang lahat ng paraan upang impluwensiyahan ang mga kongresista na huwag pirmahan ang impeachment complaint bagkus ay suportahan ang committee report na nagbabasura dito. (Ulat ni Rudy Andal)</body>
<link>http://www.philstar.com/Article.aspx?articleId=296003&amp;publicationSubCategoryId=92</link>
</article>
<article>
<title>Cory tigil na!  solons</title>
<author>Malou Rongalerios</author>
<date>
<month>September</month>
<day>10</day>
<year>2005</year>
</date>
<body>Nanawagan ang mga administration solons kay dating Pangulong Cory Aquino na sundin ang apela ng grupo ng mga malalaking negosyante sa bansa na tigilan na ang pagsasagawa ng mga kilos-protesta para mapigilan ang pagbulusok ng kalakal at pamumuhunan sa bansa. Sa pinagsamang pahayag, sinabi nina Davao Oriental Rep. Joel Mayor Almario at Isabela Rep. Edwin Uy na ang pagkakaisa ng lahat ng sektor sa lipunan ang dapat atupagin ni Aquino matapos na isantabi ng Kamara ang impeachment complaint laban kay Pangulong Arroyo. Naniniwala sina Almario at Uy na lehitimo ang ginawang panawagan ng Philippine Chamber of Commerce and Industry (PCCI) dahil makakasira sa negosyo ang mga kaliwat kanang kilos protesta lalo na kung pinamumunuan ito ng isang dating pangulo. Sa panawagan ni Donald Dee, presidente ng PCCI, sinabi nito na napuna ng mga negosyante ang mabilis na pagbulusok ng ekonomiya dahil sa patuloy na protesta sa kalye ng oposisyon na ngayon ay pinangungunahan ni Aquino at biyuda ni Fernando Poe Jr. na si Susan Roces. Sinabi ni Dee na alam ni Aquno ang epekto ng protesta sa kalye dahil ito ang nangyari noong siyay pangulo kung saan nakiusap din siya sa oposisyon at militante na itigil na ang rallies at magkaisa na. Ayon kina Almario at Uy, sinisira ni Aquino ang mga demokratikong institusyon na kanyang tinulungang maitayo matapos ang matagumpay na people power noong 1986. Ayon pa sa mga solon, dapat maghinay-hinay si Aquino sa paglahok sa mga kilos protesta dahil posibleng nagagamit na ito ng oposisyon para gawing inspirasyon sa kanilang hangaring mapalayas sa Malaca&amp;ntilde;ang si Arroyo. &amp;quot;Wisdom dicates that as an ex-president, Cory must strive to help rescue the country from divisiveness,&amp;quot; panawagan pa ng mga kongresista. (Ulat ni Malou Rongalerios)</body>
<link>http://www.philstar.com/Article.aspx?articleId=296008&amp;publicationSubCategoryId=92</link>
</article>
<article>
<title>Mga holiday maagang idineklara ng Malaca&amp;ntilde;ang</title>
<author>Lilia Tolentino</author>
<date>
<month>September</month>
<day>10</day>
<year>2005</year>
</date>
<body>Idineklara kahapon ni Pangulong Arroyo ang Oktubre 31, araw ng Lunes, bilang isang special non-working holiday upang mabigyan ng sapat na pagkakataon ang mamamayan na makapagdiwang ng Todos Los Santos (Nobyembre 1) na pumatak ng Martes. Bagaman maaga pa, idineklara na rin ng Pangulo ang Nob. 28, 2005 na walang pasok kaugnay naman ng paggunita sa Bonifacio Day. Ang Bonfacio Day na tradisyunal na ginugunita sa Nob. 30 ay natapat sa araw ng Miyerkules kaya ang araw na ito ay may pasok. Samantala, ang Dis. 26, 2005, araw ng Lunes ay idineklara rin bilang isang pista opisyal para mabigyan ng pagkakataon ang mamamayan na makapagdiwang ng Pasko. Ang maagang pagdedeklara ng mga holiday ay ginawa ng Palasyo para mabigyang pagkakataon ang mga kumpanya at mga ahensiya ng gobyerno na mapaghandaan ang kani-kanilang mga aktibidad sa opisina at maiwasan ang kalituhan. Kaugnay nito, idineklara naman ng Pangulo ang Sept. 12, 2005 bilang National Day of Prayer. Sa isang panahong ang bansa ay nahaharap sa pagkakawatak-watak, sigalot at sobrang pamumulitika, kailangang hikayatin ang sambayanang Pilipino na manalangin para sa kapayapaan. (Ulat ni Lilia Tolentino)</body>
<link>http://www.philstar.com/Article.aspx?articleId=296017&amp;publicationSubCategoryId=92</link>
</article>
<article>
<title>Anti-terror bill muna bago rali - DOT</title>
<author>Danilo Garcia</author>
<date>
<month>September</month>
<day>10</day>
<year>2005</year>
</date>
<body>Nakiusap na ang Department of Tourism (DOT) sa mga mambabatas na miyembro ng oposisyon na unahin na muna ang pagpapasa ng Anti-Terrorism Bill kaysa pangunahan ang mga kilos-protesta sa kalsada upang makatulong na mapataas ang bilang ng mga turista sa bansa. Nanawagan kahapon si Philippine Tourism Authority (PTA) General Manager Robert Dean Barbers sa Kongreso na isulong na agad ang naturang panukalang batas upang maiwasan ang pinangangambahan na pagkatakot ng mga dayuhan dahil sa sitwasyon sa terorismo sa Pilipinas. Kung maipapasa agad umano ito, makakadama ng seguridad ang mga dayuhan na bibisita sa bansa habang lalo lamang tayong lalayuan kung magtutuluy-tuloy ang mga rally sa lansangan. Habang abala umano ang oposisyon na patalsikin si Pangulong Arroyo ay kumikilos na ang mga terorista upang samantalahin ang magulong sitwasyon ng pulitika sa bansa. (Ulat ni Danilo Garcia)</body>
<link>http://www.philstar.com/Article.aspx?articleId=296020&amp;publicationSubCategoryId=92</link>
</article>
<article>
<title>3 OFWs minolestya</title>
<author>Andi Garcia</author>
<date>
<month>September</month>
<day>10</day>
<year>2005</year>
</date>
<body>Nakatakdang ipagharap ng kasong Human Trafficking ang tatlong recruitment agencies na umanoy nagpabaya sa tatlong OFWs na biktima ng pagmamalupit sa Saudi Arabia. Nakauwi lamang sa bansa sina Meriam Camango Lambiwa, Raquel Marante Cauntay at Aidah Salim Mahid makaraang bayaran nila ang kani-kanilang mga plane tickets pabalik ng bansa. Inireklamo ni Cauntay ang Aisis Manpower Agency na may opisina sa Gedisco bldg., Pedro Gil, Manila dahil pinabayaan umano siya ng ahensiya. Dumanas ito ng pangmomolestya mula sa kamay ng kanyang mga amo kaya nagawa niyang tumakas hanggang sa mahuli siya ng Saudi Police. Nakulong siya ng 10 buwan at tumanggap ng mahigit 200 hagupit. Biktima naman ng maling pag-aakusa si Lambiwa at ipinakulong ng amo sa bintang na ito ang nagpainom ng sleeping pills sa kanyang inaalagaang bata. Nahatulan siya ng 4-buwang pagkabilanggo. Tinukoy niya ang Al-Rapedin Agency sa Mabini St., Malate, Manila na kung sinagot ang panawagan niyang tulungan siya ay maaaring hindi niya inabot ang ganoong parusa. Pangmomolestya din sa kamay ng mga kaanak ng kanyang among Arabo ang dinanas ni Mahid. Isang agency, ang Al-Subaj Agency ang umanoy pinagbentahan kay Mahid. (Ulat ni Andi Garcia)</body>
<link>http://www.philstar.com/Article.aspx?articleId=296030&amp;publicationSubCategoryId=92</link>
</article>
<article>
<title>Pinay nurse sa Dubai, minaltrato ng doktor</title>
<author>Ellen Fernando</author>
<date>
<month>September</month>
<day>10</day>
<year>2005</year>
</date>
<body>Imbes na birthday gift ang ibigay ng isang employer sa araw ng kaarawan ng kanyang staff na Pinay dental nurse/receptionist, pinukpok niya ito ng telepono sanhi ng tinamong 4 na stiches sa noo at nakuha pang ipa-ban ng anim na buwan sa United Arab Emirates. Humihingi ng katarungan ang nasabing Pinay na nakilalang si Grace Castillo, 30, tubong Subic, Zambales dahil sa pagmamalupit ng kanyang amo na si Dr. Mohamed Mohammed Nihad Gouma matapos na bayaran lamang ng 500 dirhams katumbas ng P7,646 para sa kasong grave physical injuries na isinampa nito noong Hunyo 28, 2005. Naganap ang insidente nang agawin ni Gouma ang hawak na telepono ni Castillo habang may kausap ito at mabilis na ipinalo sa noo nito sa loob ng klinika ng doktor sa Comprehensive Medical Centre sa Crown Plaza sa Dubai. Ayon sa Migrante Sectoral Party, mabilis ang naging hatol ng korte sa isinampang grave physical injuries ni Castillo laban sa kanyang employer at dahil sa hindi siya natulungan ng Philippine Consulate para magkaroon ng legal counsel ay tila sampal sa kanya ang 500 dirhams na kabayaran. Sinampahan pa ni Castillo si Gouma sa UAE Ministry of Labor noong Hulyo 6 dahil sa hindi pagbibigay ng kanyang sahod ng ilang buwan. Nakatakdang dinggin ngayong araw sa Dubai Court ang naturang kaso. Nananatili pa sa nasabing bansa si Castillo at posibleng ipatupad na ang ban sa kanya sa susunod na buwan. (Ulat ni Ellen Fernando)</body>
<link>http://www.philstar.com/Article.aspx?articleId=296035&amp;publicationSubCategoryId=92</link>
</article>
<article>
<title>Pinay tsinap-chop sa Singapore</title>
<author>Ni Ellen Fernando</author>
<date>
<month>September</month>
<day>11</day>
<year>2005</year>
</date>
<body>Isang Pinay domestic helper sa Singapore ang inaresto matapos iturong responsable sa umanoy pagpatay sa kapwa Pinay DH na ang bangkay ay natagpuang putul-putol at itinapon sa ibat ibang lugar ang mga bahagi ng katawan. Sa ulat na ipinarating ni Phil. Ambassador to Singapore Belen Anota kay acting Foreign Affairs Sec. Rafael Seguis, kinumpirma nito na isang 29-anyos Pinay DH ang inaresto kahapon. Hindi muna kinilala ang biktima at suspek hanggat hindi naiimpormahan ang kanilang mga kaanak dito sa Pilipinas. Base sa ulat, natagpuan ang putul-putol na katawan ng biktima sa magkahiwalay na plastic bags sa Orchard Road MRT at MacRitchie Reservoir. Nakilala ang Pinay sa pamamagitan ng fingerprint nito mula sa narekober na mga kamay. Ang ulo nito ay nakabalot sa pulang plastic bag habang ang mga kamay nito ay nasa dalawang itim na trash bags. Inaalam pa ng Singapore police kung ang nakitang torso na nasa itim na trolley bag ay bahagi pa rin ng katawan ng biktima. Nakatakdang sampahan ngayong araw ng Singapore authorities ng kasong murder ang suspek. Sinabi ni Usec. for Migrant Workers Affairs Jose Brillantes na magbibigay ang Embahada ng Pilipinas sa Singapore ng dalawang abogado sa suspek mula sa Registrar of the Supreme Court ng nasabing bansa upang maipagtanggol din niya ang kanyang sarili. Binisita na rin ni Minister at Consul Ma. Lumen Isleta at OWWA Welfare Officer Christabel de Leon ang suspek na nakapiit sa Singapore jail. Inaayos na ng embahada ang pagpapauwi sa mga labi ng biktima at ang makukuha nitong mga benepisyo.</body>
<link>http://www.philstar.com/Article.aspx?articleId=296183&amp;publicationSubCategoryId=92</link>
</article>
<article>
<title>Presyo ng krudo, LPG hataw uli!</title>
<author></author>
<date>
<month>September</month>
<day>11</day>
<year>2005</year>
</date>
<body>Sinimulan kahapon ng madaling-araw ng independent oil player Total Philippines ang pagtataas ng presyo ng ibinebentang produktong petrolyo at liquified petroleum gas (LPG), 50 sentimos kada litro sa kanilang produktong diesel, gasoline at kerosene at 50 sentimos kada kilo o P5.50 kada tangke sa itinitindang LPG. Ayon sa tagapagsalita ng Total, napilitan silang muling itaas ang kanilang produktong petrolyo para makabawi sa kanilang lugi dahil sa walang humpay na pagtaas ng presyo ng krudo sa world market na umaabot na umano sa kulang-kulang $70 kada bariles at inaasahang tataas pa dahil sa pagpasok ng taglamig. Samantala kahit wala pang anunsyo ay inaasahan namang susunod din ang ibat ibang kompanya ng langis. Nangako naman ang Total na patuloy silang magbibigay ng P1 diskuwento sa kanilang refilling stations para sa mga drayber ng pampasaherong dyip. Ito na ang ika-18 pagtaas ng presyo ng petrolyo ngayong taon. (Edwin Balasa)</body>
<link>http://www.philstar.com/Article.aspx?articleId=296191&amp;publicationSubCategoryId=92</link>
</article>
<article>
<title>23 sentimos bawas sa singil sa kuryente</title>
<author></author>
<date>
<month>September</month>
<day>11</day>
<year>2005</year>
</date>
<body>Bahagyang maiibsan ang pinapasang bayarin ng mga electric consumers matapos ihayag kahapon ni Pangulong Arroyo na magbabawas ng 23 sentimos sa singil ang Meralco kada kilowatt hour simula sa buwang ito at panibagong 8 sentimos sa susunod na buwan. Sa kanyang pakikipag-dayalogo sa mga Energy officials, sinabi ng Pangulo na ang munting ginawang ito ay isang pansamantalang solusyon lang sa kasalukuyang dinaranas na krisis sa enerhiya at gagawa ng paraan ang pamahalaan para makahanap ng pangmatagalang solusyon sa problema. Ayon sa Pangulo na base sa pahayag ng Meralco, mas malaking kamurahan ng kuryente ang maipagkakaloob sa mga mamamayan kung maipapaabot sa 83% ang kapasidad ng mga planta ng elektrisidad. &amp;quot;Mas marami ang gumagamit ng kuryente mas mura ang bayad. Kailangan maipaabot sa 83 porsiyento ang kapasidad para mabawasan ang singil,&amp;quot; wika ng Pangulo. (Lilia Tolentino)</body>
<link>http://www.philstar.com/Article.aspx?articleId=296197&amp;publicationSubCategoryId=92</link>
</article>
<article>
<title>P1,000 across-the-board sa govt employees ilalaban ni Sen. Recto</title>
<author></author>
<date>
<month>September</month>
<day>11</day>
<year>2005</year>
</date>
<body>Isusulong ni Sen. Ralph Recto ang P1,000 across-the-board increases sa buwanang suweldo ng government employees sa susunod na taon upang makaagapay ang mga ito sa pagtaas ng presyo ng mga bilihin. Ayon kay Recto, nakapaloob na sa 2006 proposed General Appropriations Act (GAA) ang P13.1 bilyong gagamitin sa pay hike ng government workforce subalit agrabyado umano ang mga karaniwang empleyado sa ibibigay na umento. Itoy dahil sa iko-compute ang umento sa 8 percent ng basic salary ng government employee kung kayat ang mga opisyal na tumatanggap ng malaking suweldo ay makakatanggap din ng malaking umento kumpara sa mga karaniwang empleyado lamang. Upang masolusyunan ang hindi patas na bigayan ng salary increase, isusulong na lamang ni Recto ang dagdag na P1,000 sa buwanang suweldo ng lahat ng nagtatrabaho sa gobyerno mula sa Presidente ng bansa hanggang sa janitor. Sa ngayon ay may 1,108,856 ang nagtatrabaho sa gobyerno kung saan ang 456,317 dito ay mga guro samantalang ang 279,149 ay nasa PNP at AFP. (Rudy Andal)</body>
<link>http://www.philstar.com/Article.aspx?articleId=296205&amp;publicationSubCategoryId=92</link>
</article>
<article>
<title>12 Pinoy seamen bihag ng Somali rebels</title>
<author></author>
<date>
<month>September</month>
<day>11</day>
<year>2005</year>
</date>
<body>Nagbigay ng babala kahapon ang Department of Foreign Affairs (DFA) sa lahat ng Pinoy seamen na umiwas munang maglayag at dumaan sa karagatang sakop ng Somalia bunsod na rin ng ginawang pagbihag ng Somali rebels sa mga tripulante ng tatlong barko kabilang na ang 12 Pinoy crew. Pinayuhan ni DFA Secretary Alberto Romulo ang mga marino na hanggat maaari ay huwag tumungo sa karagatan ng Somalia hanggat hindi nababawi ang mga hostages na marino. Base sa rekord, binihag ng mga bandido ang mga tripulante noong Agosto 16, 2005 sa Kismayu harbor sa Somalia. Nagbanta ang grupo na kapag hindi naibigay ang hinihingi nilang $500,000 ransom demand ay isa-isa umanong pupugutan ng ulo ang mga tripulante kabilang na ang 12 Pinoy. Bukod sa 12 Pinoy ay bihag din ngayon ng mga bandido ang ilang Indonesian, Vietnamese at Chinese crew ng dalawa pang barko. (Mer Layson)</body>
<link>http://www.philstar.com/Article.aspx?articleId=296206&amp;publicationSubCategoryId=92</link>
</article>
<article>
<title>CBCP binira uli ni Sen. Miriam</title>
<author></author>
<date>
<month>September</month>
<day>11</day>
<year>2005</year>
</date>
<body>Kahit na ang isyu ng moralidad ay wala pa ring pakialam ang Simbahan sa Estado, ayon kay Sen. Miriam Defensor-Santiago. Sagot ito ng senadora matapos siyang kontrahin ng ilang kasapi ng Catholic Bishops Conference of the Philippines (CBCP) na may karapatan silang makialam sa mga pulitiko lalo na kung moralidad ang pag-uusapan. Nagsimula ang bangayan ng mga bishops kay Santiago matapos ihayag ng CBCP na isang &amp;quot;option&amp;quot; pa rin kay Pangulong Arroyo ang pagbibitiw sa puwesto dahil hindi sapat ang ginawang pagbasura ng Kamara sa kanyang impeachment complaint upang maabsuwelto ito sa mga bintang laban sa kanya. Ayon sa senadora, hindi naman morality ang sentro ng kanilang pinagtatalunan kundi ang constitutionality ng pakikialam ng Simbahan sa gobyerno. Masyado umanong mapanganib sa ating lipunan na hayaan ang clerics na humusga kung ano ang legal at kung ano ang moral dahil ang dalawang ito ay magkakalayo umano. &amp;quot;If some bishops insist that a certain political issue is a moral, first they have to define what is political and what is moral. If not, the result will be that some bishops will always classify anything political as a moral issue, thus using morality as a cover for unconstitutional meddling in politics,&amp;quot; ani Santiago. (Rudy Andal)</body>
<link>http://www.philstar.com/Article.aspx?articleId=296214&amp;publicationSubCategoryId=92</link>
</article>
<article>
<title>Mayor Binay, misis binabantayan sa plunder</title>
<author></author>
<date>
<month>September</month>
<day>11</day>
<year>2005</year>
</date>
<body>Hindi pa man nakakabawi ang mga kalaban ni Pangulong Arroyo matapos ibasura sa Kongreso ang impeachment complaint laban dito, panibagong dagok na naman ang naghihintay sa lider ng United Opposition na si Makati City Mayor Jejomar Binay, sa misis nitong si Dra. Elenita Binay at ng walo pang opisyal ng Makati City Hall Office. Itoy makaraang muling buksan ng isang non-government anti-corruption group ang kanilang kasong plunder na kinakaharap sa Office of the Ombudsman na nagkakahalaga ng P662 million. Nakasaad sa reklamo ng Campaign for Public Accountability (CPA), nagkaroon umano ng overpricing ang kanilang proyekto, tulad ng pagbili ng school supplies at kagamitan sa ospital at pineke umano ng mga ito ang mga dokumento base sa report ng COA. (LBonilla)</body>
<link>http://www.philstar.com/Article.aspx?articleId=296217&amp;publicationSubCategoryId=92</link>
</article>
<article>
<title>Tigil-pasada ngayon!</title>
<author>Ni Edwin Balasa</author>
<date>
<month>September</month>
<day>12</day>
<year>2005</year>
</date>
<body>Maglakad na kayo! Ito ang banta ng mga miyembro ng Pinagkaisang Samahan ng mga Tsuper at Operator Nationwide (PISTON) sa kanilang transport holiday ngayong araw na magpaparalisa anya sa transportasyon sa buong kamaynilaan at karatig bayan nito. Ayon kay George San Mateo, spokesman ng PISTON na may pinakamalaking grupo ng transportasyon na may mahigit 250,000 miyembro, layon ng kanilang protesta na kalampagin at gisingin ang damdamin ng pamahalaan ni Pangulong Arroyo para kumilos at pigilan ang lingguhang pagtataas sa presyo ng produktong petrolyo at liquified petroleum gas (LPG). Sinabi ni San Mateo na umaabot na sa P31.50 per liter ang diesel samantalang ang gasolina ay umaabot na sa P43 kada litro, habang ang LPG na siyang ginagamit sa mga tahanan ay umakyat na sa halagang P430 bawat 11 kilo o kada tangke. Dagdag pa sa pasanin ang nakaambang pagpapatupad ng Expanded Value Added Tax (EVAT). Inilatag ng PISTON ang limang punto nilang karaingan gaya ng pagkontrol sa oil price increase; magpatupad ng 6.67 rollback sa bawat litro ng langis; ibasura ang Oil Deregulation Law; pagbasura sa EVAT Law at pagbawi ng gobyerno sa Petron bilang unang hakbang sa pagsasabansa ng industriya ng langis sa ating bansa sa hinaharap. Samantalang nanawagan naman si DOTC Sec. Leandro Mendoza sa lahat ng mga jeepney drivers at operators na huwag maging bayolente at huwag pigilan ang kanilang pagbibiyahe ngayong araw. Sinuspinde na rin ng MMDA ang color coding dahil na rin sa transport strike. Tiniyak naman ni MMDA General Manager Robert Nacianceno na hindi kayang iparalisa ng PISTON ang transportasyon. Gayunman, upang masiguro na walang mai-stranded na commuter, magpapalabas ng mga bus ang ahensiya para umantabay sa mga pasahero. Samantala, aarestuhin ng PNP ang lider ng transprot group na mamimilit sa mga tsuper na sumama sa kanilang strike. Magpapatupad ang PNP ng maximum tolerance sa mga welgista para masigurong magiging mapayapa ang welga. (Dagdag ulat ni Lordeth Bonilla)</body>
<link>http://www.philstar.com/Article.aspx?articleId=296358&amp;publicationSubCategoryId=92</link>
</article>
<article>
<title>Murder vs Pinay sa Singapore</title>
<author></author>
<date>
<month>September</month>
<day>12</day>
<year>2005</year>
</date>
<body>Sinampahan na kahapon ng kasong kriminal ang isang Pinay domestic helper na inaresto dahil sa umanoy brutal na pagpatay sa kapwa Pinay maid na pinagputul-putol ang katawan sa isang commercial district sa Singapore noong Biyernes. Sa report na tinanggap ni acting Foreign Affairs Sec. Rafael Seguis, kasong murder ang isinampa laban kay Guen Garlejo Aguilar, 29, tubong Baguio City. Hinuli siya nitong Sabado, may 12 oras matapos na matagpuan ang mga tsinap-chop na katawan ng biktimang si Jane Parangan La Puebla, 26, tubong Nueva Vizcaya. Iniutos ni Magistrate Carolyn Woo na ikulong si Aguilar at pinagbawalan itong kausapin ng kanyang magiging abogado sa loob ng isang linggo habang sumasailalim pa ito sa masusing imbestigasyon ng prosekusyon. Kapag napatunayang &amp;quot;guilty&amp;quot; sa pagpatay si Aguilar ay mahaharap ito sa parusang kamatayan na ipinatutupad sa Singapore sa pamamagitan ng &amp;quot;death by hanging&amp;quot;. Nakatakdang magbigay ng dalawang abogado ang pamahalaan mula sa tulong ng Embahada kay Aguilar na itatalaga ng Registrar of the Supreme Court doon upang maipagtanggol nito ang sarili. Nasa pangangalaga pa rin ng Singapore Police para sa isang pagsusuri ang mga labi ni La Puebla. Ikukumpara pa ng Singapore authorities ang torso na narekober kung parte ito ng katawan ni La Puebla. Nakilala ang bangkay sa pamamagitan ng kanyang finger prints base na rin sa mga nakuhang pira-pirasong katawan nito na inilagay sa magkakahiwalay na plastic bags at trolley bag sa isang metro station sa Orchard Road, pangunahing shopping district sa Singapore. Naimpormahan na ng DFA ang mga kaanak ng biktima at suspek tungkol sa insidente. (Ellen Fernando)</body>
<link>http://www.philstar.com/Article.aspx?articleId=296368&amp;publicationSubCategoryId=92</link>
</article>
<article>
<title>Miriam binuweltahan ng Simbahan</title>
<author></author>
<date>
<month>September</month>
<day>12</day>
<year>2005</year>
</date>
<body>Kinastigo ng ilang lider ng Simbahang Katoliko si Sen. Miriam Defensor-Santiago dahil sa pagsasabi sa kanila na tigilan na ang pagpapalabas nila ng mga pahayag ukol sa pagpatay ng impeachment laban kay Pangulong Arroyo. Sinabi ni Cagayan de Oro Archdiocese Monsignor Rey Monsanto at Bishop Felixberto Calang ng Iglesia Filipina Independiente, nararapat lang na tumulong ang simbahan sa paghahanap ng katotohanan ngayong nasa krisis ang pulitika ng bansa. Ayon kay Monsanto, nakakonekta ang katotohanan sa moralidad ng isang tao kaya hindi masasabing nakikialam ang Simbahan sa gawain ng pamahalaan. Pinagsabihan ni Santiago ang mga opisyales ng Simbahan na lumayo na sa pakikisali sa isyu ng bigong impeachment at panawagan sa pagbibitiw ng Pangulo. Nag-aalala umano siya sa impluwensiya ng mga obispo sa mga Katoliko na maaaring mag-ugat sa civil disobedience sa pamahalaan. Nguit sinabi ni Monsanto na ang moralidad lamang ng Pangulo ang kanilang tinututukan. Kahit iginagalang nila ang desisyon ng Kongreso, hindi naman umano sila mapipigilan na isagawa ang tungkulin para manawagan sa mga tao na ipetisyon ang pamahalaan dahil sa moralidad. &amp;quot;She robbed them of their sovereign will to elect the president that they truly want. The open admission of GMA that she talked with a Comelec official is unethical and immoral,&amp;quot; ayon naman kay Calang. Nakatakdang magsagawa ng isang espesyal na pulong ang may 30 obispo sa Bacolod City upang suriin ang kanilang paninindigan sa patuloy na pamumuno ni Pangulong Arroyo. Susuriin umano dito ang kasalukuyang katayuan ng bansa at magpapalabas ng mga rekomendasyon. Ipinatawag ang pulong dahil sa umanoy pagkadismaya ng maraming mga obispo sa naganap na pagbasura sa impeachment kontra Arroyo. (Danilo Garcia)</body>
<link>http://www.philstar.com/Article.aspx?articleId=296371&amp;publicationSubCategoryId=92</link>
</article>
<article>
<title>Menor-de-edad ihihiwalay na ng selda</title>
<author></author>
<date>
<month>September</month>
<day>12</day>
<year>2005</year>
</date>
<body>Inaprubahan ng Senate justice committee ang juvenile justice bill na naglalayong bigyang pansin ang mga kabataan na nakakulong sa mga ordinaryong selda sa buong bansa. Ayon kay Senate Majority Leader Francis Pangilinan, chairman ng komite, nagkasundo sina opposition Sens. Jamby Madrigal at Joker Arroyo na isponsoran ang Senate Bill 1402 na kanyang ipinanukala sa pagbubukas ng sesyon. Tinuligsa ang Pilipinas ng ilang bansa dahil sa kawalan nito ng programa at paglabag sa mga international law na naglalayong ihiwalay ng selda ang mga kabataan sa mga hardened criminals sa bilangguan. Nakapaloob sa SB 1402 ang agarang pag-klasipika ng mga kaso ng mga kabataan at kung ito ay maituturing na hindi naman kabigatan ay magkakaroon lang sila ng community services. (Rudy Andal)</body>
<link>http://www.philstar.com/Article.aspx?articleId=296380&amp;publicationSubCategoryId=92</link>
</article>
<article>
<title>Practice ka na Noli!</title>
<author>Malou Rongalerios</author>
<date>
<month>September</month>
<day>13</day>
<year>2005</year>
</date>
<body>Hinamon kahapon ng ilang miyembro ng oposisyon si Vice President Noli de Castro na mag-practice nang maging presidente at ipakitang may kakayahan itong mamuno sa bansa habang wala si Pangulong Gloria Arroyo. Sinabi nina Muntinlupa Rep. Rufino Biazon, Akbayan Rep. Loretta Ann Rosales at Iloilo Rep. Rolex Suplico na isang magandang practicum para kay de Castro ang maging caretaker ng bansa habang wala ang presidente. Naniniwala si Suplico na dapat ipakita ni de Castro na isa siyang boy scout at laging handa sa anumang posibilidad na maupo bilang presidente. &amp;quot;As vice president, he should always be ready to take over the presidency. It is not an excuse for him to say he is not prepared. Now is the opportunity for him to show he is worthy of the position,&amp;quot; pahayag naman ni Biazon. Idinagdag ni Rosales na kabilang sa obligasyon ni de Castro ang gawain ng presidente dahil ito ang itinuturing na &amp;quot;presidential successor&amp;quot; sakaling mabakante ang posisyon ng Punong Ehekutibo. Pero sinabi nina Tarlac Rep. Jeslie Lapus at Davao City Rep. Prospero Nograles na isang intriga lamang ng oposisyon ang pambubuyo kay de Castro na pamunuan ang bansa habang wala si Arroyo. &amp;quot;They will never stop to sow intrigues and to drive wedge between Gloria and Noli but they wont succeed,&amp;quot; pahayag ni Nograles. Masyado na aniyang advance ang teknolohiya sa kasalukuyan at maaari pa ring pamunuan ni Arroyo ang bansa kahit nasa labas ito ng Pilipinas. &amp;quot;Kapag ganyang short absence in times of modern communications with the Cabinet members, that makes the President still calling the shots,&amp;quot; pahayag ni Lapus. Si de Castro ay pansamantalang itinalaga ng Pangulo bilang caretaker ng bansa habang dumadalo ang Punong Ehekutibo sa tatlong araw na 2005 World Summit para sa ika-60 na sesyon ng United Nations Security Council meeting na gaganapin sa UN headquarters sa New York City bukas hanggang Sept. 16. (Ulat ni Malou Rongalerios)</body>
<link>http://www.philstar.com/Article.aspx?articleId=296537&amp;publicationSubCategoryId=92</link>
</article>
<article>
<title>Pinay chop-chop walang dokumento</title>
<author>Ellen Fernando</author>
<date>
<month>September</month>
<day>13</day>
<year>2005</year>
</date>
<body>Isang &amp;quot;undocumented worker&amp;quot; ang Pinay domestic helper na pinagputul-putol ang katawan ng kapwa Pinay maid sa Singapore. Ito ang nabatid sa Overseas Workers Welfare Administration (OWWA) matapos na wala sa listahan nito ng mga legal na overseas Filipino Workers (OFWs) ang chop-chop victim na si Jane Parangan La Puebla, 26, ng Nueva Vizcaya. Dahil dito, sinabi ni Labor Sec. Patricia Sto. Tomas na walang matatanggap na benepisyo mula sa gobyerno si La Puebla dahil sa pagiging undocumented nito. Base rin sa rekord ng OWWA, ang akusadong si Guen Garlejo Aguilar, 29, tubong Baguio City na itinuturong responsable sa brutal na pagpatay kay La Puebla ay dokumentado at nakaalis sa bansa noong Abril 7, 2004. Kaugnay nito, sinabi ni Philippine Ambassador to Singapore Belen Anota na natapos na kahapon ang &amp;quot;post mortem&amp;quot; at iba pang pagsusuri sa mga putul-putol na bahagi ng katawan ni La Puebla na unang kinilala sa pamamagitan ng finger prints nito. Inihayag din ni Foreign Affairs Spokesman Atty. Gilbert Asuque na pinoproseso na ang pagpapabalik sa bansa o repatriation sa mga labi ni La Puebla at sa posibleng makukuhang benepisyo nito mula sa kanyang employer. Sinabi ni Asuque na itinakda ng Singapore court sa Setyembre 16, 2005 ang unang pagdinig sa kasong murder laban kay Aguilar. Samantala, nanawagan ang Migrante Sectoral Party sa pamahalaang Arroyo na gawin ang lahat upang masagip si Aguilar sa posibleng parusang kamatayan upang di mapagaya sa sinapit ng Pinay DH na si Flor Contemplacion na binigti sa Singapore dahil sa kasong pagpatay. Ayon kay Migrante Chairperson Connie Bragas-Regalado, dapat na mabigyan ng tamang proseso si Aguilar ng Singapore govt at tratuhing inosente hanggat di napapatunayang &amp;quot;guilty&amp;quot; sa kaso. Kinondena ng Migrante ang kautusan ni Singapore Magistrate Carolyn Woo na ikulong si Aguilar at huwag ipapakausap sa abogado nito sa loob ng isang linggo hanggat nagsasagawa ng imbestigasyon ang prosekusyon. Iginiit ng Migrante na may karapatan si Aguilar na magkaroon ng &amp;quot;access&amp;quot; sa kanyang legal counsel upang maihanda ang kanyang depensa para makaligtas sa parusang bitay. Nanawagan din ang Migrante kay S.R. Nathan, Head of State at Singapore Prime Minister Lee Hsien Loong na tiyakin ang patas na paglilitis para kay Aguilar. (Ulat ni Ellen Fernando)</body>
<link>http://www.philstar.com/Article.aspx?articleId=296548&amp;publicationSubCategoryId=92</link>
</article>
<article>
<title>Imee nag-sorry!</title>
<author>Malou Rongalerios/Edwin Balasa</author>
<date>
<month>September</month>
<day>13</day>
<year>2005</year>
</date>
<body>Katulad ni Pangulong Arroyo na humingi ng sorry sa taumbayan dahil sa &amp;quot;lapse in judgment&amp;quot;, personal na nag-sorry naman kahapon si Ilocos Norte Rep. Imee Marcos sa oposisyon dahil sa &amp;quot;complete failure in judgment&amp;quot; matapos indiyanin ang oposisyon sa impeachment proceedings noong nakaraang linggo. Sa isang closed-door meeting na ginawa kahapon ng oposisyon, personal na humingi ng tawad si Marcos sa kanyang mga kasamahang kongresista na labis na nagtampo at nagalit sa kanya dahil sa hindi nito pagpapakita sa botohan ng impeachment. &amp;quot;Im sorry. It was not just a lapse in judgement but a complete failure in judgment,&amp;quot; ani Marcos sa kanyang mga kasamahan sa oposisyon. Sa isang hiwalay na panayam, sinabi naman nina House Minoritty leader Francis Escudero at CIBAC Party-list Rep. Joel Villanueva na naging emosyonal ang naging meeting kung saan nagkaroon ng &amp;quot;hingahan ng sama ng loob&amp;quot;. Anila, tinanggap naman ng kanilang kasamahan ang paghingi ng sorry ni Marcos maliban kay Rep. Rolex Suplico na nagsabing dapat na patawan ng disciplinary action si Marcos. (Ulat nina Malou Rongalerios/Edwin Balasa)</body>
<link>http://www.philstar.com/Article.aspx?articleId=296550&amp;publicationSubCategoryId=92</link>
</article>
<article>
<title>Gordon inupakan ni Rep. Magsaysay</title>
<author></author>
<date>
<month>September</month>
<day>13</day>
<year>2005</year>
</date>
<body>Itinanggi kahapon ni Alliance of Volunteer Educators (AVE) Party-list Rep. Eulogio &amp;quot;Amang&amp;quot; Magsaysay ang akusasyon ni Senator Richard Gordon na ang ulat na planong pagbasura sa Executive Order 156 na nagbabawal sa importasyon ng mga second hand na sasakyan sa Subic Bay Freeport ay bunga ng pag-withdraw ng kanyang lagda sa impeachment complaint laban kay Pangulong Arroyo ng nakalipas na buwan. Inakusahan ni Gordon ang Malaca&amp;ntilde;ang na nagpa-planong alisin ang importation ban bilang akomodasyon sa mga kamag-anak umano ni Magsaysay sa Subic. &amp;quot;Gordon was simply resorting to political acrobatics in airing his allegation, because I have absolutely nothing to do with the operation of the Subic Bay Freeport, much less do I have anything to do with any private business there,&amp;quot; banat ni Magsaysay. Hinamon ni Magsaysay na dalhin na lamang ni Gordon sa korte ang kanyang reklamo. Niliwanag pa ni Magsaysay na nang ianunsyo nito ang pagbawi ng kanyang lagda sa impeachment case ay dumaan sa kanyang masusing evaluation ang reklamo. &amp;quot;As a partylist representative, may main concern is to promote and protect the interests of my constituencies in the education sector,&amp;quot; ani Magsaysay.</body>
<link>http://www.philstar.com/Article.aspx?articleId=296559&amp;publicationSubCategoryId=92</link>
</article>
<article>
<title>Dilangalen, gustong ibalik ni Erap</title>
<author>Lilia Tolentino</author>
<date>
<month>September</month>
<day>13</day>
<year>2005</year>
</date>
<body>Nagpahayag ng pagnanais si dating Pangulong Joseph &amp;quot;Erap&amp;quot; Estrada na maibalik si dating Maguindanao Congressman Didagen Dilangalen bilang spokesman nito. Si Dilangalen ay nasibak sa puwesto matapos na mag-abstain ang kanyang maybahay na si Rep. Baisendig Dilangalen sa botohan ng House of Representatives sa isyu ng impeachment laban kay Pangulong Arroyo. Sinabi ng kampo ni Estrada na nais ng dating Pangulo si Dilangalen bilang tagapagsalita nito at dahil na rin sa paliwanag na hindi niya hawak ang desisyon ng kanyang maybahay sa kontrobersyal na impeachment issue. Naniniwala umano si Estrada na walang kapalit na pera ang ginawang pagboto ni Gng. Dilangalen. Wala rin umanong plano si Estrada na ibalik sa Partido ng Masang Pilipino (PMP) ang tinanggal na si Bulacan Rep. Pedro Pancho dahil sa pag-amin nito na tumanggap siya ng P21 milyong halaga ng mga proyekto mula sa administrasyon kapalit ng pagbaligtad nito. Samantala, isinusulong pa rin ni Estrada ang kanyang kampanyang &amp;quot;Rebolusyon Kontra sa Gutom&amp;quot; para sa mahihirap. Inilunsad nito ang palatuntunan sa pamamahagi ng may 300 biik sa mga mahihirap ng Brgy. Sampaloc na sakop sa kanyang rest house sa Tanay. (Ulat ni Lilia Tolentino)</body>
<link>http://www.philstar.com/Article.aspx?articleId=296565&amp;publicationSubCategoryId=92</link>
</article>
<article>
<title>Oposisyon magpapalakas ng puwersa</title>
<author>Malou Rongalerios/Edwin Balasa</author>
<date>
<month>September</month>
<day>13</day>
<year>2005</year>
</date>
<body>Dahil sa pagkatalo sa botohan sa Kamara upang maisulong ang impeachment proceedings laban kay Pangulong Arroyo, isang caucus ang isinagawa kahapon sa hanay ng oposisyon na siyang magpapalakas sa kanilang puwersa. Kinumpirma ni House Minority Leader Francis Escudero at iba pang opposition congressmen na magkakaroon sila ng re-organisasyon sa minorya sa sandaling sumanib na sa kanila ang mga kongresistang maka-administrasyon pero pumirma sa naunsiyaming impeachment complaint laban kay Pangulong Arroyo. Mahigit na 10 congressmen na dating kasapi ng mayorya ang nagpahayag umano na sasapi sa minority. Sinabi nina Escudero at CIBAC Party-list Rep. Joel Villanueva na dahil sa pagdami ng bilang ng oposisyon ay mas lalakas ang minorya at itutuloy nila ang panawagang mapatalsik sa puwesto ang Pangulo. Sa ginanap na pagpupulong sa Mandaluyong City, 19 kongresista ang dumalo kabilang na ang dalawang &amp;quot;no show&amp;quot; sa botohan sa Kamara na sina Ilocos Rep. Imee Marcos at Caloocan City 2nd District Rep. Luis &amp;quot;Baby Asistio. (Ulat nina Malou Rongalerios/Edwin Balasa)</body>
<link>http://www.philstar.com/Article.aspx?articleId=296569&amp;publicationSubCategoryId=92</link>
</article>
<article>
<title>Espiya ni Ping inaresto sa US</title>
<author>Nina Ellen Fernando, Joy Cantos, Danilo Garcia At Grace Dela Cruz</author>
<date>
<month>September</month>
<day>14</day>
<year>2005</year>
</date>
<body>Matapos takasan ang kaso sa Pilipinas may ilang taon na ang nakalilipas, naaresto ng mga ahente ng Federal Bureau of Investigation (FBI) ang kontrobersiyal na &amp;quot;bata&amp;quot; ni Sen. Panfilo Lacson na si Sr. Supt. Michael Ray Aquino dahil sa umanoy pang-eespiya at pagnanakaw ng mga &amp;quot;confidential&amp;quot; na mga impormasyon ukol sa Pilipinas. Kasama ring hinuli ang kasabwat nito na si Leandro Aragoncillo, isang Fil-Am at FBI analyst na nagtatrabaho sa New Jersey Army. Nabatid na sinampahan na ng kasong conspiracy at acting as unregistered foreign agents ang dalawa ng US Attorneys Office. Hindi pinayagan na makapagpiyansa ang dalawa habang sinuspinde na ng FBI si Aragoncillo. Lumalabas sa imbestigasyon na noon pang Enero 2005 nagpapadala ng mga dokumento si Aragoncillo kay Aquino. Umaabot umano sa 101 highly classified documents, 37 dito ay &amp;quot;top secret&amp;quot; ang naipasa ni Aragoncillo kay Aquino sa pamamagitan ng computer downloading. Nag-umpisa ang imbestigasyon matapos na maaresto si Aquino nitong nakaraang Hulyo dahil sa overstaying. Naghinala naman ang FBI kay Aragoncillo nang magtanong ito sa kalagayan ni Aquino sanhi upang pag-aralan nila ang trabaho nito. Bukod sa mga kasong conspiracy na may parusang limang taong pagkakakulong at acting as unregistered foreign agents na may kaparusahang 10 taon, dagdag na kasong &amp;quot;unauthorized use of government computers&amp;quot; ang isinampa kay Aragoncillo na may katumbas ding 10 taong pagkakakulong. Magugunita na si Aquino ay kasama sa mga inaakusahang sangkot sa Dacer-Corbito double murder case noong Nobyembre 2000. Miyembro ito ng binuwag na Presidential Anti-Organized Crime Task Force (PAOCTF). Samantala, isang pulitiko ang nasa likod ng umanoy pang-eespiya ni Aquino. Ayon kay Justice Sec. Raul Gonzalez, hindi malayong nagpapagamit si Aquino sa ilang pulitiko sa bansa kaya nagnanakaw ito ng impormasyon. Sinabi pa ng kalihim na hindi maaaring maisailalim sa extradition si Aquino dahil may nakabinbin pa itong kaso sa Korte Suprema. Hindi rin umano maaring sampahan ng kasong espionage si Aquino dahil ginagawa lamang ito sa panahon ng giyera. Naniniwala naman ang ilang kongresista na may alam si Lacson sa ginagawa ng dati niyang tauhan kaya hiningi nila ang paliwanag ng senador. (May ulat ni Malou Rongalerios)</body>
<link>http://www.philstar.com/Article.aspx?articleId=296705&amp;publicationSubCategoryId=92</link>
</article>
<article>
<title>CBCP, yes sa people power</title>
<author></author>
<date>
<month>September</month>
<day>14</day>
<year>2005</year>
</date>
<body>Pinanindigan kahapon ng Catholic Bishops Conference of the Philippines (CBCP) ang kanilang naunang desisyon na hindi mananawagan sa pagpapababa sa puwesto kay Pangulong Arroyo subalit bukas umano sila sa people power. Ito ang napagkasunduan ng mga obispo na dumalo sa isinagawang regular na meeting ng Permanent Council ng CBCP na binubuo ng 12 mga obispo at arsobispo kahapon. Bagamat hindi tutol ang CBCP sa people power, sinabi nila na hindi ito dapat isagawa nang may kaakibat na karahasan at dapat ay naaayon sa tamang moral principle at sa prinsipyo ng Rule of Law. Nilinaw rin ni outgoing president at Davao Archbishop Fernando Capalla na para sa taumbayan ang pananaw na ito ng simbahan sa people power at hindi para sa mga obispo at pari. Muling hiningi ng CBCP sa mamamayan na pag-ibayuhin pa ang panalangin at tigilan na ang pamumulitika sa bansa na nagbubunsod upang lalong maghirap ang bansa at magkahati-hati ang mga Filipino. Nang tanungin si Capalla kung sa palagay nila ay natupad ba ni Pangulong Arroyo ang mga pangako nito, &amp;quot;iilan lamang&amp;quot; sa mga pangako ng Pangulo ang nakita nilang natupad. (Mer Layson/Gemma Amargo/Lilia Tolentino)</body>
<link>http://www.philstar.com/Article.aspx?articleId=296715&amp;publicationSubCategoryId=92</link>
</article>
<article>
<title>Ako na lang ang ilagay niyo sa Malaca&amp;ntilde;ang  Erap</title>
<author></author>
<date>
<month>September</month>
<day>14</day>
<year>2005</year>
</date>
<body>Upang matapos na ang problema kung sino ang dapat pumalit kay Pangulong Arroyo, nagprisinta kahapon si dating Pangulong Estrada na siya na lamang ang ilagay sa Malaca&amp;ntilde;ang sakaling mapatalsik sa puwesto ang una. Ayon sa nasuspindeng abogado na si Atty. Alan Paguia, iprinisinta ni Erap ang kanyang sarili na humalili kay Arroyo dahil hindi pa naman umano niya natatapos ang kanyang termino bilang presidente ng bansa. Naniniwala pa rin si Estrada na mayroon pa siyang tatlong taon at kalahati upang pamunuan ang bansa dahil iligal umano ang pagkakaalis niya sa Palasyo at hindi niya natapos ang kanyang term of office. Sinabi ni Paguia na tumigil ang constitutional clock nang pamamahala ni Estrada sa bansa noong sapilitan itong pababain sa puwesto. Isa sa isyung lumulutang ngayon ang kawalan ang posibleng pumalit kay Arroyo sakaling mapatalsik ito sa puwesto dahil wala umanong gustong magsulong kay de Castro bilang presidente ng bansa. (Malou Rongalerios)</body>
<link>http://www.philstar.com/Article.aspx?articleId=296717&amp;publicationSubCategoryId=92</link>
</article>
<article>
<title>Ex-PCGG chair Haydee Yorac namatay sa cancer</title>
<author></author>
<date>
<month>September</month>
<day>14</day>
<year>2005</year>
</date>
<body>Sumakabilang buhay na si dating Presidential Commission on Good Government (PCGG) Chairman Haydee Yorac sa sakit na ovarian cancer sa Amerika. Si Yorac, 64, ay nagbitiw sa PCGG matapos ma-detect na mayroon siyang cancer at nagtungo sa Estados Unidos para magpagamot. Si Yorac ay isang abogada at 2004 Ramon Magsaysay awardee for government service. Bago siya itinalaga sa PCGG, pinamunuan niya ang Comelec noong panahon ni dating Pangulong Cory Aquino at law professor sa UP College of Law. Malaki ang ginampanang papel ni Yorac para mabawi ang US$684 million ill-gotten wealth ng pamilya Marcos. Agad namang nagpaabot ng pakikiramay si Pangulong Arroyo sa mga naulila ni Yorac. Isa anyang malaking kawalan sa serbisyong pampubliko ang pagkamatay ng isang mahusay na lingkod ng bayan. (Lilia Tolentino/Rudy Andal)</body>
<link>http://www.philstar.com/Article.aspx?articleId=296727&amp;publicationSubCategoryId=92</link>
</article>
<article>
<title>Gen. Adan sampal daw sa Southcom</title>
<author></author>
<date>
<month>September</month>
<day>14</day>
<year>2005</year>
</date>
<body>Isa umanong sampal at malaking insulto sa Armed Forces of the Philippines (AFP) ang pagkakatalaga kay Lt. Gen. Edilberto Adan bilang hepe ng AFP Southcom. &amp;quot;Its embarassing, hes (Adan) not even popular to the junior officers of the AFP,&amp;quot; anang isang heneral ng AFP na tumangging magpabanggit ng pangalan. Ayon sa opisyal, hindi maganda ang reputasyon ni Adan noong kasalukuyan pa itong superintendent ng Phil. Military Academy (PMA) at hindi rin ito humawak ng Army Division kaya isang malaking hamon dito ang nasabing posisyon. Ipinahiwatig pa ng opisyal na kulang ang karanasan sa pamumuno sa combat ni Adan para hawakan ang Southern Command na terorismo ang pangunahing operasyon. Matatandaang sa halip na si Armys 4th Infantry Division Commander Major Gen. Samuel Bagasin ang ipalit sa nagretirong si Lt. Gen. Alberto Braganza ay si Adan ang itinalaga ni Pangulong Arroyo. Kaugnay nito, lumutang ang mga bulungan na isa umanong general na sangkot sa &amp;quot;Hello Garci&amp;quot; ang nagbantang pipiyok kaya sa huling minuto ay nagbago ang desisyon ni Pangulong Arroyo at in-appoint si Adan sa halip na si Bagasin kahit wala ang pangalan ng una sa mga inirekomenda ng AFP Board of Generals. (Joy Cantos)</body>
<link>http://www.philstar.com/Article.aspx?articleId=296728&amp;publicationSubCategoryId=92</link>
</article>
<article>
<title>20 graft charges isinampa vs BF</title>
<author></author>
<date>
<month>September</month>
<day>14</day>
<year>2005</year>
</date>
<body>Dalawampung kaso ng katiwalian ang kinakaharap ngayon ni MMDA Chairman Bayani Fernando sa Ombudsman, batay sa record na nakalap mula sa Commission on Audit (COA). Napag-alaman na may mga kontrata ng konstruksiyon na umanoy inaprubahan ni Fernando na ikinalugi ng pamahalaan ng milyun-milyong piso. Pinuna rin ang umanoy pagbabayad nito ng mga consultant sa Marikina City na nagkakahalaga ng milyun-milyong piso na kaya naman daw trabahuhin ng City Engineering Department. Kabilang sa mga anomalyang iniuugnay kay BF na ikinalugi umano ng pamahalaang lokal ng Marikina at national government ay mga housing projects at konstruksiyon ng paaralan sa naturang lungsod. Kinuwestiyon ang mga &amp;quot;deformed bars&amp;quot; na sinasabing binili ng P5 milyon na bukod sa dispalinghado ay overpriced. Pati Special Education Fund para sa mga mag-aaral ay pinakialaman din umano para sa ibang purpose.</body>
<link>http://www.philstar.com/Article.aspx?articleId=296735&amp;publicationSubCategoryId=92</link>
</article>
<article>
<title>Kagubatan makakalbo sa pagtaas ng presyo ng LPG</title>
<author></author>
<date>
<month>September</month>
<day>14</day>
<year>2005</year>
</date>
<body>Nagbabala kahapon si Bukidnon Rep. Juan Miguel Zubiri na lalong makakalbo ang kagubatan dahil sa sunud-sunod na pagtaas ng presyo ng liquefied petroleum gas (LPG). Sinabi ni Zubiri na noong ang presyo ng LPG ay P220 kada tangke, apat sa 10 tahanan sa buong bansa ang gumagamit ng kahoy bilang panggatong. Lampas na ngayon sa P400 ang bawat tangke ng LPG. Base sa isinagawang pag-aaral noong 2000, 10 rehiyon sa bansa, ang Bicol at ang buong Visayas at Mindanao ang pinakamalaking lugar na gumagamit ng kahoy bilang panggatong. Hindi anya ang mga bagyo at illegal logging activities ang banta sa buhay ng mga punong-kahoy kundi ang patuloy na pagtaas ng presyo ng langis. (Malou Rongalerios)</body>
<link>http://www.philstar.com/Article.aspx?articleId=296736&amp;publicationSubCategoryId=92</link>
</article>
<article>
<title>Erap sabit sa spying</title>
<author></author>
<date>
<month>September</month>
<day>15</day>
<year>2005</year>
</date>
<body>Lumutang ang mga pangalan nina dating Pangulong Joseph Estrada, Sen. Panfilo Lacson at dating Sen. Franciso Tatad na kasabwat umano nina Sr. Supt. Michael Ray Aquino at FBI analyst Leandro Aragoncillo na inaresto sa Estados Unidos ng Federal Bureau of Investigation (FBI) dahil sa pang-eespiya. Sinabi ni NBI Director Reynaldo Wycoco na base sa pahayag ng FBI ang tatlong opisyal ay kinabibilangan ng isang dating high-ranking official, isang kasalukuyang mataas na opisyal at isang second level high-ranking official. Sinabi ni Wycoco na nilinaw sa kanya ni US Atty. Christopher Christie na walang sabit sa usaping ito si Pangulong Arroyo at mga kaalyado nito sa administrasyon. Bagaman ayaw direktang tukuyin, malinaw na ang pinaghihinalaan ay sina Estrada, Lacson at Tatad na pawang mula sa oposisyon. Ayon naman kay Justice Secretary Raul Gonzalez, mabubunyag sa darating na Setyembre 21 ang tatlong opisyal na kasabwat umano dahil sa araw na ito isasalang si Aquino sa pagdinig. Selyado anya ang mga dokumento pero sa sandaling basahin na ang demanda laban kay Aquino ay mabubulgar sa publiko ang pangalan ng tatlo. Ayon sa kalihim, walang magagawa ang gobyerno sakaling ipatawag ng US Court ang 3 opisyal at obligado ang bansa na isurender ang mga ito dahil mananaig ang extradition treaty. Hindi naman itinanggi ni Lacson na nagpapadala sa kanya ng mga e-mail si Aquino simula nitong Enero para ipabatid sa kanya ang pagnanais ni Aragoncillo na makausap siya dahil mayroon itong sasabihing importante kaugnay sa kalagayan ng bansa. Sa natanggap niyang e-mail ay nakasaad na mayroong nilulutong pagbabago sa liderato ng gobyerno at naghihintay lamang ng tamang pagkakataon sang-ayon sa nakuhang impormasyon ni Aragoncillo. Sina Aquino at Aragoncillo ay kinasuhan dahil sa pag-iingat at pagpapadala ng 101 highly classified information mula sa data base ng FBI partikular ang mga impormasyon tungkol sa kasalukuyan at mga dating opisyal ng gobyerno sa Pilipinas. Sinabi ni Lacson na hindi na siya nagtataka kung pati siya ay isabit ng gobyerno dahil kilalang &amp;quot;bata&amp;quot; niya si Aquino. Sina Aquino at Aragoncillo ay nahaharap sa kasong one count of conspiracy, one count of acting as unregistered foreign agents. (Lilia Tolentino, Grace Dela Cruz, Rudy Andal at Ellen Fernando)</body>
<link>http://www.philstar.com/Article.aspx?articleId=296859&amp;publicationSubCategoryId=92</link>
</article>
<article>
<title>Pag-hire ng US consultants para sa Cha-cha pagtatapon ng pera</title>
<author></author>
<date>
<month>September</month>
<day>15</day>
<year>2005</year>
</date>
<body>Binira ng mga mambabatas ang kontratang pinasok ni National Security Adviser Norberto Gonzales sa isang US firm na tutulong para sa propagandang may kinalaman sa planong pag-amyenda sa Konstitusyon. Binatikos ni Senate Minority Leader Aquilino Pimentel Jr. ang pagsasayang ng pera ng gobyerno matapos kunin ang serbisyo ng Venable LLP sa halagang $75,000 kada buwan. Kinuwestiyon ni Pimentel kung bakit si Gonzales ang nakipag-negosasyon sa Venable LLP gayong wala namang kinalaman sa national security ang Charter change. Aniya, ang pagkuha sa serbisyo ng naturang lobby firm ay isang malaking pagkakamali at pagsasayang dahil malabo namang payagan ng Kongreso ang pagsusog sa Saligang-batas habang si Pangulong Arroyo ang nakaupo dahil sa kuwestiyunable ang pagkakahalal nito. Dahil dito, nagkaisa ang mga militanteng kongresista na agad ipatigil ang kontratang pinasok ni Gonzales. Sinabi nina Reps. Satur Ocampo, Crispin Beltran at Rafael Mariano na dapat itong imbestigahan ng Kongreso. Tiyak anyang malaki ang kapalit na hihingin ng Amerika sa Pilipinas para sa Cha-cha kaya kumuha pa ng US lobby firm. Sa ulat, ang kontrata ay nilagdaan noong Hulyo 25, 2005. (Lilia Tolentino/Rudy Andal/Malou Rongalerios)</body>
<link>http://www.philstar.com/Article.aspx?articleId=296871&amp;publicationSubCategoryId=92</link>
</article>
<article>
<title>Volunteer lawyer para kay Aguilar hanap</title>
<author></author>
<date>
<month>September</month>
<day>15</day>
<year>2005</year>
</date>
<body>Nanawagan kahapon ang grupo ng mga manggagawang Pinoy sa mga &amp;quot;volunteer lawyer&amp;quot; na ibigay ang kanilang serbisyo sa Pinay domestic helper na suspek sa pagchop-chop sa kapwa Pinay sa Singapore. Sinabi ni Migrante chairperson Connie Bragas-Regalado, hindi sapat ang ginawang pahayag ng Department of Foreign Affairs (DFA) na magbibigay sila ng tulong upang makapunta sa Singapore ang asawa ni Guen Garlejo Aguilar, 29, ng Tagudin, Ilocos Sur kundi dapat tiyaking mabibigyan ito ng sapat na tulong upang maipagtanggol ang sarili. Nagpahayag ng pagkadismaya si Regalado sa pagpayag ng DFA sa utos ni Magistrate Carolyn Woo na ikulong si Aguilar nang walang &amp;quot;access&amp;quot; ng kanyang abogado sa loob ng isang linggo. Sinasabing napatay ni Aguilar ang kaibigang si Jane La Puebla, 26, ng Bagabag, Nueva Vizcaya. Gayunman, inihayag ng embahada ng Pilipinas sa Singapore na nag-hire na sila ng lawyer na siyang tututok sa kaso ng suspek. (Ellen Fernando)</body>
<link>http://www.philstar.com/Article.aspx?articleId=296873&amp;publicationSubCategoryId=92</link>
</article>
<article>
<title>OFW sa Saudi kulong sa pirated CDs</title>
<author></author>
<date>
<month>September</month>
<day>15</day>
<year>2005</year>
</date>
<body>Nagbabala kahapon ang Department of Labor and Employment (DOLE) sa mga manggagawang Pinoy sa abroad na huwag magdadala ng mga pirated CDs at VCDs itoy kasunod ng pagkakadakip sa isang OFW na hindi pinangalanan. Hindi lamang sa Pilipinas at Amerika mahigpit na pinaiiral ang Anti-Piracy Law kundi maging sa Saudi. Batay sa report na natanggap ni DOLE Sec. Patricia Sto. Tomas, paglapag ng OFW sa Dammam Airport sa Saudi Arabia ay inaresto ito matapos mahulihan ng 32 piraso ng pirated CDs sa kanyang bagahe. Inamin ng naarestong OFW na balak niyang ibenta ang mga CD sa Saudi. Hiningan ng Saudi Police ang OFW ng 16,000 Saudi riyals o P240,000 bilang multa. Nakahanda namang magbigay ng 3,000 Saudi Riyals ang employer nito bilang tulong. (Gemma Garcia)</body>
<link>http://www.philstar.com/Article.aspx?articleId=296880&amp;publicationSubCategoryId=92</link>
</article>
<article>
<title>125 solons kumilos vs VAT</title>
<author></author>
<date>
<month>September</month>
<day>15</day>
<year>2005</year>
</date>
<body>Umabot na sa 125 kongresista ang lumagda sa resolusyon n naglalayong bigyan ng kapangyarihan si Pangulong Arroyo na ipatigil ang pagpapatupad ng Value Added Tax sa langis at kuryente. Ayon kay Albay Rep. Joey Salceda, sunud-sunod na ang pagtaas sa presyo ng mga produktong petrolyo sa world market kaya lalong mahihirapan ang mga mamamayan kung itutuloy ang oil/power VAT. Hindi anya praktikal na ipatupad ang mas mataas na buwis sa langis at elektrisidad lalo na at dati namang hindi ito sinisingilan ng VAT. Maaari anyang ihalintulad ang buwis sa gamot at epektibo ito depende sa timing at dosage. &amp;quot;Maski ngipin hindi binubunot kapag namamaga,&amp;quot; ani Salceda. Inaasahan na sa Oktubre ipatutupad ang 10% VAT at mula sa 10% itataas ito sa 12% sa Enero 2006. (MRongalerios)</body>
<link>http://www.philstar.com/Article.aspx?articleId=296885&amp;publicationSubCategoryId=92</link>
</article>
<article>
<title>Pagbiyahe ng anti-impeachment solons sa New York garapalan na</title>
<author></author>
<date>
<month>September</month>
<day>15</day>
<year>2005</year>
</date>
<body>Garapalan na umano ang biyahe ng mga anti-impeachment solons na sumama kay Pangulong Arroyo sa New York kung saan umabot sa P25 milyon ang gastos ng gobyerno gayong wala namang gagawin ang mga ito sa meeting ng United Nations Security Council. Naniniwala si Para&amp;ntilde;aque Rep. Roilo Golez na sa New York gagawin ang grand victory party ng mga kongresistang pabor na patayin ang impeachment complaint kaya karamihan sa mga ito ay sumama sa biyahe ng Pangulo. Ayon kay Golez, maliwanag anyang isang pagtatapon ng pera ng taumbayan ang biyahe sa New York ng nasa 50 kongresista at gobernador na hindi pumabor sa impeachment complaint. &amp;quot;Garapalan na talaga. The government, directly or indirectly, would spend around P25M for this indecent junket,&amp;quot; ani Golez. Ang mga kongresista ay tumutuloy sa Hilton Hotel na $500 ang upa sa kuwarto bawat araw. (Malou Rongalerios)</body>
<link>http://www.philstar.com/Article.aspx?articleId=296891&amp;publicationSubCategoryId=92</link>
</article>
<article>
<title>Waste segregation isinulong ni Recom</title>
<author></author>
<date>
<month>September</month>
<day>15</day>
<year>2005</year>
</date>
<body>Isinusulong ni Caloocan City Mayor Enrico &amp;quot;Recom&amp;quot; Echiverri ang paghihiwa-hiwalay ng basura sa halip na pagsusunog at pagtatambak lamang dito sa lupa nang sabay-sabay na aniya ay nakasisira rin ng kalikasan. Ayon kay Echiverri, mas makabubuti sa kapaligiran ang waste segregation dahil nababawasan nito ang basurang itinatapon ng tao bukod pa sa muling napapakinabangan at napagkakakitaan ang mga luma o nagamit nang lalagyanan o produkto. Sinabi nito na ang pagsusunog o incineration ay nakasasama sa hangin at pagbabaon ng lahat ng uri ng basura sa lupa o land filling ay nakasisira sa balanse ng lupa dahil ang mga kemikal na dala ng basura ay nahahalo sa mga ito. Ito umano ang dahilan kung bakit itinaguyod ng alkalde ang pagtatayo ng material recovery facility (MRF) sa ibat ibang lugar sa Caloocan. Aniya, sa MRF ay sistematikong napaghihiwa-hiwalay ang basura pati na rin ang paghanap ng pakinabang sa mga ito sa pamamagitan ng dalawang bahagi nito, ang ecology garden at eco-shed. Ang nabubulok tulad ng tirang pagkain ay nilalagay sa ecology garden upang gawing compost habang ang mga bote, plastic, at iba pang katulad nito ay itinatabi sa eco-shed o bodega na pinag-iimbakan ng mga di nabubulok at panapon na maaaring maresiklo at ibenta sa mga pabrika. Ipinaliwanag ni Echiverri na bahagi ito sa bisyon ng kanyang administrasyon na maging maging zero waste area ang Caloocan sa 2007.</body>
<link>http://www.philstar.com/Article.aspx?articleId=296897&amp;publicationSubCategoryId=92</link>
</article>
<article>
<title>Tatad pumalag!</title>
<author>Nina Rudy Andal, Malou Rongalerios at Danilo Garcia</author>
<date>
<month>September</month>
<day>16</day>
<year>2005</year>
</date>
<body>Pinalalaki umano ang kasong &amp;quot;espionage&amp;quot; laban kay Michael Ray Aquino upang pagtakpan ang mabigat na usapin laban kay Pangulong Arroyo. Ito ang akusasyon kahapon ni dating Sen. Francisco &amp;quot;Kit&amp;quot; Tatad sa naglabasang ulat na nagdadawit sa kanya bilang isa sa tatlong high-ranking officials ng pamahalaan na binabanggit na posibleng nakinabang umano sa pang-eespiya nina Aquino at kasabwat na si FBI analyst Leandro Aragoncillo. &amp;quot;The public has the right to know the source of this allegation. As the object of the attack, I have the right to know where this unprovoked assault is coming from,&amp;quot; pahayag ni Tatad. Samantala, hinamon ni Senate Minority Leader Aquilino Pimentel, Jr. ang Department of Justice (DOJ) na pangalanan nito ang sinasabing tatlong pulitiko na recipient umano ng ninakaw na secret files ng Federal Bureau of Investigation (FBI). Sinabi ni Sen. Pimentel, kung talagang kasabwat ni Aquino ang tatlong politicians na ito sa &amp;quot;pagnanakaw&amp;quot; ay dapat lamang silang kasuhan. Lumutang ang pangalan nina dating Pangulong Joseph Estrada, Sen. Panfilo Lacson at Tatad na pinadalhan umano ng 101 files ng classified information tungkol sa kaganapan sa Pilipinas. Sa Setyembre 21 pa isasagawa ang &amp;quot;unsealing of the case&amp;quot; ng kasong espionage ni Aquino at dito pa lamang ihahayag ang pangalan ng mga personalidad na posibleng isama sa kaso ng Estados Unidos. Kasabay nito, hiniling kahapon ni House Majority Leader at Davao City Rep. Prospero Nograles sa Bureau of Immigration na beripikahin kung dumating sa bansa noong Hunyo 2005 si Aragoncillo. Sinabi ni Nograles na nakatanggap siya ng impormasyon na posibleng may kinalaman ito sa political crisis na nararanasan ng bansa dahil sa &amp;quot;Hello Garci&amp;quot; tapes. Isa anyang Leandro Aparente Aragoncillo ang dumating sa Pilipinas noong Hunyo 12, 2005 kaya dapat beripikahin ng BI kung ito ang FBI analyst na nahaharap sa kasong pang-eespiya.</body>
<link>http://www.philstar.com/Article.aspx?articleId=297032&amp;publicationSubCategoryId=92</link>
</article>
<article>
<title>Impeachment sa 2006 pinaplantsa na!</title>
<author></author>
<date>
<month>September</month>
<day>16</day>
<year>2005</year>
</date>
<body>Ngayon pa lamang ay pinaghahandaan na ng oposisyon ang panibagong impeachment complaint laban posibleng ikaso kay Pangulong Arroyo sa susunod na taon kung saan isasama ang kontratang pinasok ng Malaca&amp;ntilde;ang sa Venable LLP, ang US lobby firm na sasali sa pagsusulong ng Charter change sa Pilipinas. Ayon kay House senior deputy minority leader at Iloilo Rep. Rolex Suplico, sigurado na ang pagsasama sa reklamo ng maanomalyang kontrata na hindi naman dumaan sa bidding. &amp;quot;We will include this contract in our charge sheet next year, we might file another impeachment complaint. This is treason and betrayal of public trust, an impeachable offense,&amp;quot; pahayag ni Suplico. Binira ni Senate Minority Leader Aquilino Pimentel Jr. ang kontratang pinasok ni National Security Adviser Norberto Gonzales sa Venable LLP na anyay isang pagsasayang ng pera ng gobyerno sa halagang $75,000 kada buwan. Kinuwestiyon ni Pimentel kung bakit si Gonzales ang nakipag-negosasyon sa Venable LLP gayong wala namang kinalaman sa national security ang Cha-cha. Aniya, ang pagkuha sa serbisyo ng naturang lobby firm ay isang malaking pagkakamali dahil malabo namang payagan ng Kongreso ang pagsusog sa Saligang-batas habang si Pangulong Arroyo ang nakaupo dahil sa kuwestiyunable ang pagkakahalal nito. (Malou Rongalerios/Rudy Andal)</body>
<link>http://www.philstar.com/Article.aspx?articleId=297042&amp;publicationSubCategoryId=92</link>
</article>
<article>
<title>Hagedorn bigo sa jueteng</title>
<author></author>
<date>
<month>September</month>
<day>16</day>
<year>2005</year>
</date>
<body>Bigo umano si Jueteng Czar Edward Hagedorn na ganap na mapahinto ang operasyon ng jueteng sa bansa sa pagtatapos kahapon ng itinakdang deadline ni Pangulong Arroyo. Sa isang report sa Malaca&amp;ntilde;ang, sinabi ni Hagedorn na 95% na napatigil nila ang jueteng sa Regions 1-5, gayunman sinabi nito na mayroon pa ring mga nalalabing operasyon sa mga naturang rehiyon na tinagurian nilang &amp;quot;Kangaroo type&amp;quot;. Hindi anya agad-agad mapapahinto ang naturang iligal na sugal sa maikling panahon lamang. Sa kabila nito, tumanggi si Hagedorn na amining bigo siya na sugpuin ang jueteng hanggang Setyembre 15, 2005. Samantala, umakyat na sa 9,728 jueteng suspek na karamihan ay mga bet collectors ang naaaresto simula Enero hanggang Hulyo ng taong ito, subalit ni isa ay walang big-time jueteng lord.(Lilia Tolentino/Joy Cantos)</body>
<link>http://www.philstar.com/Article.aspx?articleId=297048&amp;publicationSubCategoryId=92</link>
</article>
<article>
<title>Auction pipigilan ni Imelda</title>
<author></author>
<date>
<month>September</month>
<day>16</day>
<year>2005</year>
</date>
<body>Naghain kahapon ng Temporary Restraining Order (TRO) si dating First Lady Imelda Marcos sa Manila Regional Trial Court (RTC) upang pigilan ang Presidential Commission on Good Government (PCGG) na $20 milyong halaga ng kanyang mga alahas. Sa kanyang 18-pahinang petisyon, hiniling ni Imelda sa korte na awatin ang PCGG na i-auction ang kanyang mga alahas dahil wala pa naman umanong naipapanalo ang PCGG na kaso laban sa kanyang pamilya kaugnay sa sinasabing ill-gotten wealth ng kanyang pamilya. Iginiit ng dating unang ginang na bigo ang PCGG na mapatunayan na nakaw ang nasabing mga alahas kahit pa nagharap ang gobyerno ng 350 dokumento at mahigit 100 witnesses sa korte. (Gemma Garcia)</body>
<link>http://www.philstar.com/Article.aspx?articleId=297052&amp;publicationSubCategoryId=92</link>
</article>
<article>
<title>Mister ni Aguilar puntang Spore</title>
<author></author>
<date>
<month>September</month>
<day>16</day>
<year>2005</year>
</date>
<body>Tumulak kagabi patungong Singapore ang asawa ng Pinay domestic helper na akusado sa pagchop-chop sa kapwa Pinay maid. Si Edwin Aguilar, asawa ng akusadong si Guen Aguilar ay sinamahan sa Singapore nina Tagudin, Ilcoos Sur Mayor Jun Versoza at Atty. Cheryl Vitales ng Department of Foreign Affairs-Office of the Undersecretary of Migrant Workers Affairs na siyang naatasang tumutok sa kaso ni Guen na inakusahang pumatay at nagputol-putol sa katawan ng kaibigang si Jane La Puebla. Ang DFA ang nagbigay ng tulong upang personal na makausap ni Edwin at mabigyan ng moral support ang asawa. Masama naman ang loob ng pamilya ni Puebla sa gobyerno dahil tila mas binibigyan umano ng pabor ang pumatay kaysa pinatay. Ngayon ang unang araw ng pagdinig ng kasong murder na isinampa kay Guen. (Ellen Fernando)</body>
<link>http://www.philstar.com/Article.aspx?articleId=297059&amp;publicationSubCategoryId=92</link>
</article>
<article>
<title>2 petisyon na buhayin ang impeachment binasura ng SC</title>
<author></author>
<date>
<month>September</month>
<day>16</day>
<year>2005</year>
</date>
<body>Ibinasura kahapon ng Korte Suprema ang dalawang magkahiwalay na petisyon na inihain ni Atty. Oliver Lozano at isa pang abugado na naghahangad na muling buhayin ang impeachment complaint sa Kongreso. Sa dalawang magkahiwalay na resolusyon, binalewala ng SC ang mosyon ni Lozano dahil sa kawalan ng merito. Binalewala rin ang petisyon ni Ernesto Francisco laban kina House committee chairman Rep. Simeon Datumanong, Speaker Jose de Venecia at Pangulong Arroyo dahil sa umanoy pagiging premature pa nito. Iginiit ng SC na labag sa rules on civil procedure ang ginawang paghahain ni Lozano dahil wala pa itong petisyon na isinasampa. Ipinaliwanag din ng SC na dapat munang naghain ng motion for reconsideration si Francisco sa Kongreso bago ito tuluyang dalhin sa Korte. (Gemma Garcia)</body>
<link>http://www.philstar.com/Article.aspx?articleId=297062&amp;publicationSubCategoryId=92</link>
</article>
<article>
<title>P3.2M prizes at stake sa Octoberfest Bingo</title>
<author></author>
<date>
<month>September</month>
<day>16</day>
<year>2005</year>
</date>
<body>Mahigit sa P3.2 milyong cash prizes ang mapapanalunan sa &amp;quot;Octoberfest Bingo Bash&amp;quot; sa October 9, 2005. Ang event ay gagawin sa World Trade Center sa Pasay City mula alas-3 ng hapon hanggang alas-7 ng gabi. Dalawa ang magwawagi ng P1 million jackpots habang libong consolation prizes naman ang naghihintay na ipamimigay. Ang Octoberfest Bingo Bash ay joint project ng Philippine Amusement and Gaming Corporations (Pagcors) Casino Filipino Pavilion at Philippine Military Academy Alumni Association, Inc. Ang kikitain ay mapupunta sa ibat ibang charitable at socio-civic projects ng PMAAAI. Ang ticket price ay P1,500 kasama na dito ang 10 games sa Bingo. Para sa ticket reservation, tumawag sa 523-3127/523-8691.</body>
<link>http://www.philstar.com/Article.aspx?articleId=297063&amp;publicationSubCategoryId=92</link>
</article>
<article>
<title>3 opisyal sa spying darakpin</title>
<author></author>
<date>
<month>September</month>
<day>17</day>
<year>2005</year>
</date>
<body>Hinihintay na ng Department of Justice (DOJ) at National Bureau of Investigation NBI) ang warrant of arrest na ipapalabas ng Estados Unidos laban sa tatlong high ranking officials sa bansa na sinasabing kasabwat sa pang-eespiya nina dating PNP Sr. Supt. Michael Ray Aquino at FBI analyst Leandro Aragoncillo. Sinabi ni NBI Director Reynaldo Wycoco na agad nilang isasagawa ang pag-aresto sa oras na maibigay na sa kanila ang warrant of arrest kahit na sinong opisyales pa ng Pilipinas ang pangalanan ng US. Ayon kay Wycoco, wala silang ideya kung sino ang tatlong matataas na opisyales na pinagbigyan ni Aquino ng mga classified documents na kinuha sa files ng Federal Bureau of Investigation. Mabubunyag lamang umano ang mga pangalan ng mga ito kapag nakakuha na ng &amp;quot;probable cause&amp;quot; at nakapagpalabas na ng warrant laban sa mga ito. Samantala, ikinagulat naman ng ilang mambabatas ang agarang pag-amin nina ex-President Estrada, Sen. Panfilo Lacson at Sen. Aquilino Pimentel na tumanggap sila ng impormasyon sa e-mail kina Aquino at Aragoncillo. Ayon kay House Majority Leader Prospero Nograles, dapat nang itigil ng oposisyon ang pagsasabing simple at ordinaryong impormasyon lamang ang kanilang tinanggap dahil posibleng itinapon na ng mga ito ang mga mahahalagang dokumentong nakuha matapos ang pagkakahuli sa dalawa. (Danilo Garcia)</body>
<link>http://www.philstar.com/Article.aspx?articleId=297186&amp;publicationSubCategoryId=92</link>
</article>
<article>
<title>Contraceptive patch kapalit ng pills</title>
<author></author>
<date>
<month>September</month>
<day>17</day>
<year>2005</year>
</date>
<body>Magandang balita para sa mga kababaihan na nahihirapang uminom ng oral contraceptive pills araw-araw. Inilabas na ang contraceptive patch na bagong paraan na ginagamit sa pagpaplano ng pamilya. Tinawag itong Ortho-Lavra, isang kulay light brown patch na katulad ng isang bandage at ipinakilala sa Pilipinas nitong taong kasalukuyan. Ayon kay Family Planning expert Dr. Ricardo Gonzales, sa pamamagitan ng patch ay tuluy-tuloy nitong nilalabas ang hormones ng isang babae sa kanyang balat, daluyan ng dugo at pumipigil sa itlog ng babae. Maaaring ilagay ang patch sa puwetan, tiyan, braso, o sa itaas na bahagi ng katawan, maliban sa dibdib. Bukod dito, maaari pa ring maging aktibo ang isang babae tulad ng pagtatrabaho, paliligo at pag-e-exercise kahit na nakadikit sa kanilang katawan ang patch. Karaniwang ang mga babaeng madalas na makalimot sa pag-inom ng pills ang siyang gumagamit ng patch. Kailangang ilagay ang contraceptive patch sa loob ng isang linggo sa kahit saang bahagi ng katawan at matapos ang isang linggo ay maaari na itong palitan. May kabuuang tatlong linggo ang paggamit nito hanggang sa maaari na itong itigil kung saan makakaranas ng pagdurugo ang isang babae tulad ng pagreregla. Sa halagang P550 kada set ay maaari na itong mabili kung saan 50 porsiyento nito ay nakakabawas ng side effect tulad ng sakit sa ulo, gayunman, karaniwang side effect nito ay skin rashes sa pinaglagyan ng patch contraceptive. (Gemma Garcia)</body>
<link>http://www.philstar.com/Article.aspx?articleId=297193&amp;publicationSubCategoryId=92</link>
</article>
<article>
<title>Sec. Gonzales ipatatawag ng Senado</title>
<author></author>
<date>
<month>September</month>
<day>17</day>
<year>2005</year>
</date>
<body>Ipatatawag ng Senado si National Security Adviser Norberto Gonzales upang ipaliwanag nito ang pinasok na kontrata sa Venable LLP kung saan ay milyun-milyon ang gagastusin para sa serbisyo ng lobby group sa Estados Unidos. Sinabi ni Sen. Santiago, ipapa-subpoena niya si Sec. Gonzales para ipaliwanag kung saan niya kukunin ang pondong $75,000 kada buwan o kabuuang $900,000 sa loob ng isang taon bilang kabayaran sa serbisyo ng Venable LLP firm. Kinuwestiyon ni Santiago ang pinasok na kontrata ni Gonzales dahil hindi naman nakasaad sa 2005 budget ang pondo para bayaran ang professional fee ng lobby group. Ayon naman kay Senate Minority Leader Aquilino Pimentel Jr., malalagay sa alanganin ang kalayaan at pambansang interes ng bansa dahil sa pagkuha ng pondo sa US para sa planong pag-amyenda sa ating konstitusyon. Sinabi ni Pimentel, dapat agarang ibasura ang nasabing kontrata kahit na ang pambayad dito ay magmumula sa mga donasyon at hindi sa kaban ng bayan dahil magkakaroon ng pagkakataon ang US na impluwensiyahan ang gagawing mag-amyenda sa ating saligang-batas para protektahan ang kanilang pansariling interes. Subalit nilinaw ni Gonzales na puwede namang kanselahin ng pamahalaan ang kontrata nito kung makikita nilang hindi epektibo. Ipinaliwanag pa ni Gonzales na ang buwanang $75,000 retainer ng lobby group ay manggagaling sa private donors na ayaw anyang magpakilala. Ipinagtataka naman ni House Senior Deputy Minority Leader at Iloilo Rep. Rolex Suplico kung bakit matigas ang pagtanggi ni Gonzales na pangalanan kung sino ang mga sinasabing private donors na magbabayad sa Venable. Dapat anyang makilala ang mga ito dahil posibleng ginagawang &amp;quot;puhunan&amp;quot; ng mga ito ang pagiging donor para sa pansariling interes. (Rudy Andal/Lilia Tolentino/Malou Rongalerios)</body>
<link>http://www.philstar.com/Article.aspx?articleId=297198&amp;publicationSubCategoryId=92</link>
</article>
<article>
<title>NBI nagpadala ng team sa Singapore</title>
<author></author>
<date>
<month>September</month>
<day>17</day>
<year>2005</year>
</date>
<body>Nagpadala na ng isang grupo ang National Bureau of Investigation (NBI) sa Singapore upang obserbahan ang isasagawang autopsy sa bangkay ng Pinay domestic helper na si Jane La Puebla na pinatay at chinop-chop ang bangkay ng kapwa Pinay maid nitong nakaraang Setyembre 9. Tutulak patungo sa Singapore sina NBI-Interpol executive officer Atty. Claro de Castro, pathologist na si Dr. Cesar Bisguerra at isang hindi pinangalanang neurologist. Sinabi ni de Castro na magsasagawa lamang sila ng obserbasyon sa awtopsiya sa mga chop-chop na bahagi ni La Puebla at gagawa ng sariling pag-aanalisa upang mapatunayan kung ang suspek na si Guen Aguilar nga ang may kagagawan ng krimen. Nagpadala na rin ng isang grupo ang NBI sa mga kaanak ni Aguilar sa Ilocos Sur upang kapanayamin ang mga kaanak nito at mabatid ang estado ng pag-iisip nito. Samantala, nagkita si Aguilar at mister nitong si Edwin sa isinagawang pagdinig kahapon pero hindi sila pinayagang magkausap. Hindi naghain ng kanyang plea si Aguilar matapos hilingin sa prosekusyon na bigyan pa sila ng isang linggo para kontrahin ang depensa. Itinakda ang susunod na hearing sa Setyembre 23. (Danilo Garcia/Ellen Fernando)</body>
<link>http://www.philstar.com/Article.aspx?articleId=297203&amp;publicationSubCategoryId=92</link>
</article>
<article>
<title>Sindikato sa Marikina projects buking</title>
<author></author>
<date>
<month>September</month>
<day>17</day>
<year>2005</year>
</date>
<body>Isa umanong sindikato ang nasa likod ng milyun-milyong pisong construction projects sa Marikina City. Ayon sa records ng Commission on Audit, sa isang bidding halimbawa ay nagsumite ng dalawang magkasalungat na bid tenders ang winning bidder na B.D. Zapanta Construction para sa pag-construct ng Fortune, Parang, Marikina school building, isang 3-storey, 36-classroom na gusali na may total contract price na P31.6 milyon. Bukod dito, nabuking na halos isang milyong piso ang deficiency ng accomplishment ng winning bidder sa proyekto. Halos ganito rin umano ang nangyari sa construction ng Marikina City jail building na may contract price na P59.6 milyon. Matapos ang evaluation ng accomplishment, napag-alaman na may deficiency na P2.9 milyon ang tinrabaho ng kontraktor. Sa dalawang kasong ito, ayon sa COA ay wala umanong ginawa ang munisipyo upang i-impose ang karapatan nito na maprotektahan ang interes at pera ng taumbayan. Bukod sa mga maanomalyang mga transaksiyon sa lungsod na ikinalugi ng pamahalaang lokal ng Marikina at ng national government ng milyun-milyong piso, maging ang mga housing projects ay tinadtad din umano ng mga iregularidad.</body>
<link>http://www.philstar.com/Article.aspx?articleId=297210&amp;publicationSubCategoryId=92</link>
</article>
<article>
<title>Sonic Steel kinasuhan sa pamemeke</title>
<author></author>
<date>
<month>September</month>
<day>17</day>
<year>2005</year>
</date>
<body>Sinampahan ng kasong kriminal sa Department of Justice (DOJ) ang mga may-ari at executives ng Sonic Steel Corp. dahil sa umanoy paglabag sa Intellectual Property Code. Ang pagsasampa ng kaso ay kasunod ng mga raid na isinagawa noong nakaraang Martes ng mga operatiba ng National Bureau of Investigation-Intellectual Property Rights Division (NBI-IPRD) sa Sonic factory sa Trece Martires City, Cavite at isang warehouse ng Taisan Commercial sa Bgy. Palasan, Valenzuela City kung saan nakakumpiska ng may 10,000 piraso ng hinihinalang pekeng Galvalume G.I. sheets. Sa nasabing raid ay nakarekober din ng mga blueprints na pinaniniwalaang ninakaw mula sa Steel Corp. of the Philippines (Steelcorp) dahil nagtataglay ito ng Steelcorp logo. Ang blueprints ay ginagamit para sa paggawa ng aluminum zinc-galvanized iron (G.I.) products at hinihinalang ginamit ng Sonic para makapag-produce ng aluminum-zinc alloy coated metal sheets na tinatawag na Superlume. Subalit madaling makikilala na itoy peke dahil walang GI trademark na Galvalume. Kinasuhan ng counterfeiting at unfair competition sina Sonic president William Ong, vice pres. Anthony Ong, Taisan owner Doris Ong at iba pa. Ang raid sa Sonic plant at Taisan ay sa bisa ng search warrants.</body>
<link>http://www.philstar.com/Article.aspx?articleId=297216&amp;publicationSubCategoryId=92</link>
</article>
<article>
<title>Serbisyo ni Recom umarangkada</title>
<author></author>
<date>
<month>September</month>
<day>17</day>
<year>2005</year>
</date>
<body>Karagdagang serbisyo at trabaho sa mga mamamayan ang ipinagkaloob ni Caloocan City Mayor Enrico &amp;quot;Recom&amp;quot; Echiverri sa unang taon ng kanyang pamamahala, batay sa ulat na isinumite ng Department of Urban, Social, Industrial Relations Services (DUSIRS). Tinatayang 3,093 pamilya na nasunugan, nawalan ng bahay at nasalanta ng ibat ibang kalamidad sa lungsod ang napagkalooban ng relief assistance. Samantala, 247 kabataan ang nabiyayaan sa Petron Tulong-Aral habang 183 batang lansangan ang nailigtas sa kalsada sa pamamagitan ng isinagawang Sagip Kalinga rescue operations ng mga empleyado ng DUSIRS. Gayundin, 219 solo parent ang natulungan. Halos P1,661,000.50 ang inilaang pondo ng lokal na pamahalaan para sa mga proyektong pangkabuhayan sa mga residente. Nakasaad rin sa ulat na 400 menor-de-edad na nagkaproblema sa batas ang natulungan. Tinatayang 15, 343 mga bata na rin ang nakikinabang sa mga day care center sa lungsod. Mula naman Hulyo 2004Hulyo 2005 ay 7,372 residente ng lungsod ang nagkaroon ng trabaho at 24,365 ang nailaang trabaho sa mga mamamayan sa apat na job fair.</body>
<link>http://www.philstar.com/Article.aspx?articleId=297218&amp;publicationSubCategoryId=92</link>
</article>
<article>
<title>Treason vs Sec. Gonzales</title>
<author>Nina Lilia Tolentino At Rudy Andal</author>
<date>
<month>September</month>
<day>18</day>
<year>2005</year>
</date>
<body>Sasabit umano sa kasong treason o pagtataksil sa bayan si National Security Adviser Norberto Gonzales dahil sa pagpasok nito ng kontrata sa Venable LLP, isang US lobby group, na magiging tulay para makahanap ng pampondo sa Charter change. Ito ay kung isasama siya ni Iloilo Rep. Rolex Suplico sa isasampang impeachment complaint laban kay Pangulong Arroyo sa susunod na taon kaugnay sa maanomalyang kontrata na hindi dumaan sa bidding. &amp;quot;We will include this contract in our charge sheet next year, we might file another impeachment complaint. This is treason and betrayal of public trust, an impeachable offense,&amp;quot; pahayag ni Suplico. Dahil dito, sinabi ni Senate Minority Leader Aquilino Pimentel Jr. na lalo pang nadiin si Gonzales sa kontrobersiya matapos nitong aminin na hindi manggagaling sa kaban ng bayan ang perang ipambabayad sa Venable kundi sa private donors. Ipinaliwanag ni Pimentel na ang lahat ng donasyon para sa gobyerno ay kailangang ipasok muna sa National Treasury bago magdesisyon ang Kongreso kung saan dapat ito gastusin, base sa mga isinusumiteng panukalang budget ng pamahalaan at hindi dapat ito ginagasta agad tulad ng ginawa ni Gonzales. Dinagdag pa ng senador na hindi rin maaaring lumagda ang kalihim sa ngalan ng Republika ng Pilipinas dahil hindi naman siya pinuno ng isang line department kahit na mayroon siyang Cabinet rank. Kinuwestiyon ni Pimentel kung bakit si Gonzales ang nakipag-negosasyon sa Venable LLP gayong wala namang kinalaman sa national security ang Charter change. Naniniwala pa ito na kaya naghahanap ng mga palusot si Gonzales dahil alam din nitong puno ng iregularidad ang kontrata dahil sa hindi man lamang ito dumaan kina Executive Sec. Eduardo Ermita, Budget Sec. Romulo Neri at Chief Presidential Legal Counsel Merceditas Gutierrez. Ang kontrobersiyal na kontrata ay umani ng kritisismo sa Kongreso matapos mabunyag na ang buwanang bayad sa naturang lobby group ay $75,000 o P50 milyon isang taon. Lalo pang nabatikos ang kontrata matapos ihayag ni Gonzales na babalikatin umano ang pondo ng mga private donors pero ayaw nitong banggitin ang mga pangalan ng nag-donate.</body>
<link>http://www.philstar.com/Article.aspx?articleId=297355&amp;publicationSubCategoryId=92</link>
</article>
<article>
<title>Mga kabataang bilanggo ililipat sa DSWD rehab</title>
<author></author>
<date>
<month>September</month>
<day>18</day>
<year>2005</year>
</date>
<body>Ililipat na sa rehabilitation centers ng Department of Social Welfare and Development (DSWD) ang 3,705 mga batang bilanggo na nakapiit sa 1,500 mga bilangguan sa buong bansa. Ayon kay Executive Secretary Eduardo Ermita, isang special task force na kinabibilangan ng mga kinatawan ng Department of Justice, DSWD, DILG at Council for the Welfare of Children ang kasalukuyang naghahanda sa paglilipat. &amp;quot;Right now we are focused in prison reforms that would include expanded rehabilitation programs for youth offenders and children in conflict with the law,&amp;quot; ani Ermita. Sinabi ni Ermita na ang masikip na bilangguan ay isa sa mga problemang inihahanap ng solusyn sa pangmatagalang panahon. (Lilia Tolentino)</body>
<link>http://www.philstar.com/Article.aspx?articleId=297365&amp;publicationSubCategoryId=92</link>
</article>
<article>
<title>Phone bills ng govt umabot sa P3.7-B</title>
<author></author>
<date>
<month>September</month>
<day>18</day>
<year>2005</year>
</date>
<body>Ibinunyag ni Sen. Ralph Recto na tumaas ng P500 milyon ang naging konsumo ng national government at local governmet units sa kanilang communication expenses partikular ang paggamit ng cellular phones nitong nakaraang taon. Sinabi ni Sen. Recto, chairman ng committee on ways and means, umabot sa P3.724 bilyon ang naging gastos ng national government, government-owned nd controlled corporations at local government units sa kanilang postage, landline phone, mobile phone, internet, cable at telegraph expenses nitong 2004. Ayon kay Recto, mas mataas ng P447 milyon ang naging konsumo ng gobyerno sa kanilang gastos sa communication kumpara sa P3.277 bilyon noong 2003. &amp;quot;This is not a bad per se, for as long as this form of technology would increase goverment productivity, improve public services and make public officials more accessible to the people,&amp;quot; sabi ni Recto. Subalit nagbabala rin ang senador na hindi dapat abusuhin ng nasa gobyerno ang e-governance partikular ang paggamit ng goverment communication resources para sa pansarili dahil para lamang ito sa public service. (Rudy Andal)</body>
<link>http://www.philstar.com/Article.aspx?articleId=297370&amp;publicationSubCategoryId=92</link>
</article>
<article>
<title>Hagedorn nagbitiw bilang jueteng czar</title>
<author></author>
<date>
<month>September</month>
<day>18</day>
<year>2005</year>
</date>
<body>Dahil sa kabiguang masawata ang operasyon ng jueteng sa buong bansa, nagbitiw kahapon si Puerto Princesa Mayor Edward Hagedorn bilang anti-illegal gambling czar. Sinabi ni Hagedorn na ginawa na niya ang lahat, nakipag-dayalogo sa mga lokal na opisyal ng bansa at jueteng operators, subalit jueteng operations lamang sa Luzon ang kanyang napatigil. &amp;quot;Lets face reality that jueteng is already embedded in the lives of the Filipinos,&amp;quot; ani Hagedorn sa isang news forum sa Quezon City. Gayunman, inamin ni Hagedorn na nagpapatuloy ang guerilla operations dahil ang jueteng lamang ang pinagkukunan ng pagkakakitaan ng maliliit na cabos, collectors na handang magpa-aresto para lamang mabuhay ang kanilang pamilya. &amp;quot;If we can improve the lives of the people maybe we can also eradicate jueteng,&amp;quot; sabi pa ni Hagedorn. (Perseus Echeminada)</body>
<link>http://www.philstar.com/Article.aspx?articleId=297378&amp;publicationSubCategoryId=92</link>
</article>
<article>
<title>Diplomatic protest vs US sa pang-eespiya</title>
<author></author>
<date>
<month>September</month>
<day>18</day>
<year>2005</year>
</date>
<body>Hinamon ni Para&amp;ntilde;aque Roilo Golez ang pamahalaan na magsampa ng diplomatic protest laban sa Estados Unidos dahil sa pang-eespiya ng Federal Bureau of Investigation sa Pilipinas na nabunyag matapos maaresto sina dating PNP Sr. Supt. Michael Ray Aquino at FBI intelligence analyst Leandro Aragonciilo. Ayon kay Golez, dapat na kumilos ang Department of Foreign Affairs (DFA) at Department of Justice (DOJ) sa bagay na ito sa halip na magsilbi pang tagapagsalita ng FBI at US. Naniniwala si Golez na isang malinaw na pangyayapak at pang-iinsulto sa soberenya ng bansa ang paniniktik ng FBI sa mga political leaders ng bansa at hindi ito dapat balewalain. (MRongalerios)</body>
<link>http://www.philstar.com/Article.aspx?articleId=297379&amp;publicationSubCategoryId=92</link>
</article>
<article>
<title>Pagbili ng shares sa Petron sagot daw sa oil price hike</title>
<author></author>
<date>
<month>September</month>
<day>18</day>
<year>2005</year>
</date>
<body>Muling iginiit kahapon ni Surigao del Norte Rep. Robert &amp;quot;Ace&amp;quot; Barbers na dapat nang bilisan ng gobyerno ang pagbili sa 11 porsiyentong shares sa Petron na ibinebenta sa publiko at itini-trade-in sa stock market bilang solusyon sa sunud-sunod na pagtaas sa presyo ng mga produktong petrolyo. Naniniwala si Barbers na malaki ang magagawa ng 11 porsiyentong share upang makontrol ng gobyerno ang management ng kompanya. Mauuwi lamang anya sa wala ang mga naiisip na alternatibong paraan ng pamahalaan kabilang na ang pansamantalang pagpigil sa implementasyon ng expanded value added tax (EVAT) kung hindi naman makokontrol ng pamahalan ang presyo ng langis. Hindi aniya dapat ipagkatiwala na lamang sa pribadong sektor ang full control ng oil industry dahil mas inuuna ng mga ito ng kanilang tubo kaysa sa kapakanan ng mamamayan. Idinagdag ni Barbers na kung makukuhang muli ng gobyerno ang Petron at ipapatupad ang mas mababang presyo ng gasolina, ito ang mas pipiliin ng mga drivers na umaangal na sa mataas na presyo ng mga produktong petrolyo. Noon pang 12th Congress unang inihain ang resolusyon na naglalayong muling kontrolin ng gobyerno ang Petron pero hindi pa ito naisasabatas. (Malou Rongalerios)</body>
<link>http://www.philstar.com/Article.aspx?articleId=297389&amp;publicationSubCategoryId=92</link>
</article>
<article>
<title>59,493 napagsilbihan ng PDMMMC</title>
<author></author>
<date>
<month>September</month>
<day>18</day>
<year>2005</year>
</date>
<body>Tinatayang 59,493 katao ang napagsilbihan ng President Diosdado Macapagal Memorial Medical Center sa unang taon ng pagiging operational nito sa ilalim ng pamumuno ni Caloocan City Mayor Enrico &amp;quot;Recom&amp;quot; Echiverri. Batay sa isinumiteng ulat ng Caloocan Health Department, di hamak na mas mataas ang bilang ng mga taong nagamot sa nasabing ospital, dating Caloocan City General Hospital, kaysa noong mga nakaraang taon na hindi pa ito naisasaayos. Ayon kay City Health officer Dr. Raquel So-Sayo, sa unang taon pa lamang ng administrasyon ni Echiverri ay napuno na ng alkalde ng mga makabagong kagamitan at aparato ang ospital upang lalong makapagsilbi sa mga residente ng lungsod. Sinigurado naman ni Echiverri na patuloy niyang sisikaping mapagbuti ang mga serbisyong ipinagkaloob ng PDMMMC. Ilan sa mga modernong kagamitan na kasalukuyang nasa ospital ay X-ray at ultrasound machines, coulter machine, defibrillator/cardiac monitor, emergency cart. Gayundin, nakapagseserbisyo na ang Center for Reproductive Health, Physical Therapy at Specialty Clinics, Out-patient Department, Dental Services at botika. Bukod sa mga resident doctors ay mayroon na ring mga private practitioners at espesyalista na nangangasiwa ng kanilang mga klinika sa PDMMMC. Patunay na kapantay na ang ating ospital sa mga nangungunang pagamutan sa bansa.</body>
<link>http://www.philstar.com/Article.aspx?articleId=297390&amp;publicationSubCategoryId=92</link>
</article>
<article>
<title>Kudeta vs GMA niluluto!</title>
<author>Ni Joy Cantos</author>
<date>
<month>September</month>
<day>19</day>
<year>2005</year>
</date>
<body>Bukod sa mga sundalo ay ginagapang na rin umano ng mga kalaban ni Pangulong Arroyo ang suporta ng mga CAFGUs, ROTC cadets at iba pang reserve force ng AFP para sumama sa destabilisasyon laban sa gobyerno. Base sa intelligence report ng PNP at AFP intelligence community, ipinaalam ni US Embassy Charge de Affairs Joseph Mussomeli sa Federal Bureau of Investigation (FBI) na may nagbabadya umanong panibagong kudeta laban sa Pangulo matapos bumagsak ang rating nito. Sa nasabing US report, humina na ang suporta at tiwala ng publiko sa liderato ng Pangulo kaya manghihimasok na umano ang AFP sa krisis sa pulitika sa bansa. Target ng recruitment ang mga CAFGU at iba pang Reserve Force ng AFP na kinabibilangan ng mga ROTC (Reserve Officers Training Course) sa mga unibersidad at kolehiyo dahil madali anyang ma-brainwash ang isip ng mga kabataang ito. Hindi naman nalingid kay Intelligence Service of the Armed Forces of the Philippines (ISAFP) Chief Brig. Gen. Marlu Quevedo ang anyay desperadong recruitment at patuloy silang nagsasagawa ng monitoring at beripikasyon ukol dito. Sa panig ni AFP Reservist and Retirees Affairs (J7) Chief Major Gen. Raul Relano, sinabi nito na isang malaking kalokohan para pati ang mga ROTC cadets at AFP Reserve Force ay makisali sa isyu ng destabilisasyon. Binigyang diin ni Relano na disiplinado ang mga ROTC cadets at mga reserve force ng AFP para lumahok sa anumang uri ng pag-aaklas.</body>
<link>http://www.philstar.com/Article.aspx?articleId=297533&amp;publicationSubCategoryId=92</link>
</article>
<article>
<title>Golf courses, beach, hotels ng Pinas ibebenta sa Japan</title>
<author></author>
<date>
<month>September</month>
<day>19</day>
<year>2005</year>
</date>
<body>Nakatakdang ibenta ng Department of Tourism (DOT) ang ilang mga pag-aari nitong tourist destination sa mga negosyanteng Hapones sa nakatakdang pagtulak nina Secretary Ace Durano at Philippine Tourism Authority General Manager Robert Dean Barbers sa bansang Japan ngayong Martes. Sinabi ni Barbers na dadalo sila ni Durano sa World Tourism Congress at World Travel Fair sa Japan upang i-promote ang turismo sa Pilipinas at manghikayat pa ng mga mamumuhunan para maglagak ng investment sa ilang mga pag-aaring tourism destination ng PTA sa bansa. Kabilang sa mga iniaalok ng PTA sa mga Hapones ay ang Argao Beach Club at Kang-Irag Golf and Country Club sa Cebu, Banaue Hotel sa Ifugao, McArthur Park Hotel sa Leyte, isang beach sa Matabungkay, Batangas; Zamboanga Golf Courses at higit pa sa 15 tourist destinations. Ang naturang pagbebenta ay upang lalong mapaunlad ang turismo sa Pilipinas at pagbuo ng trabaho para sa mga Pilipino dulot ng investment na ilalagak ng mga negosyanteng Hapones. Kaugnay nito, sa kabila ng nararanasang krisis pinansiyal ng Pilipinas, pumalo naman sa pinakamataas na rekord na US$495 milyon o P27.2 bilyon na investment ang pumasok sa bansa na industriya ng turismo sa unang anim na buwan ngayong taon. Itoy kumpara sa $170 milyon o P9.6 bilyon na nakuhang investment ng bansa noong 2004. Sa kabila nito, sinabi ni Barbers na napakaliit pa lamang ng naturang halaga sa pumapasok na investment sa ibang bansa sa Asya ngunit malaking tulong na dahil sa krisis na nararanasan ngayon sa pananalapi. Base pa sa ulat ng PTA, umaabot sa 17 milyon mga turista at negosyanteng Hapones ang bumibisita sa Pilipinas kada taon. Tinatayang tataas umano ito ng 30 porsiyento sa pagsapit ng taong 2010 dahil sa agresibong promosyon ng turismo sa Japan ng DOT. (Danilo Garcia)</body>
<link>http://www.philstar.com/Article.aspx?articleId=297541&amp;publicationSubCategoryId=92</link>
</article>
<article>
<title>Psychiatric test kay Guen</title>
<author></author>
<date>
<month>September</month>
<day>19</day>
<year>2005</year>
</date>
<body>Nakatakdang ipasailalim sa &amp;quot;psychiatric test&amp;quot; ang Pinay domestic helper na si Guen Aguilar na akusado sa pagpatay at pagchop-chop sa kaibigang Pinay maid sa Singapore nitong Setyembre 9. Ayon sa Department of Foreign Affairs (DFA), anumang araw ngayong linggo ay isasalang sa pagsusuri si Guen upang malaman kung nasa katinuan ang kanyang pag-iisip nang kanyang patayin umano at pagputul-putulin ang biktimang si Jane La Puebla. Bahagi ito ng isinasagawang imbestigasyon ng prosekusyon sa kanyang murder case. Itinakda ang pangalawang pagdinig sa Setyembre 23. Sa araw na ito ay maaaring mag-plea na ang akusado sa harap ng kanyang abogado na ibinigay ng gobyerno. Base sa ulat, nakausap na rin ni Guen ang mister niyang si Edwin Aguilar na kasalukuyang nasa Singapore para magbigay ng suporta sa asawa. Umabot sa 30 minuto ang kanilang pag-uusap matapos pumayag ang korte sa kahilingan ng akusado. Nagpadala na rin ang National Bureau of Investigation (NBI) ng magiimbestiga sa mga kaanak ni Guen sa Tagudin, Ilocos Sur upang malaman ang background nito at kung may diperensiya ito sa pag-iisip. Inaasahang tutulak na ngayon patungong Singapore ang 3-man team ng NBI na naatasan ng gobyerno na mag-obserba sa gagawing final autopsy sa mga putul-putol na katawan ni La Puebla na nasa kustodya ng Singapore police. (Ellen Fernando)</body>
<link>http://www.philstar.com/Article.aspx?articleId=297544&amp;publicationSubCategoryId=92</link>
</article>
<article>
<title>Nego sa 12 Pinoy hostage sa Somalia patuloy</title>
<author></author>
<date>
<month>September</month>
<day>19</day>
<year>2005</year>
</date>
<body>Tiniyak ni Senate Minority Leader Aquilino Pimentel Jr., na walang dapat ipangamba ang mga kaanak ng 12 marinong Pinoy na nabihag sa Somalia dahil patuloy ang pakikipag-negosasyon ng Pilipinas sa mga rebelde at nasa mabuting kalagayan ang mga biktima. Ipinarating kay Sen. Pimentel ng Department of Foreign Affairs (DFA) na bukod sa Pilipinas, nakikipagtulungan na rin ang Taiwan, ang may-ari ng barkong sinasakyan ng mga Pinoy seaman, at ilang mga katutubo sa Somalia at ang katabi nitong bansang Kenya. Nabihag ng mga bandido ang mga tripulante noong Agosto 16, 2005 sa Kismayu harbor sa Somalia. Nagpahayag ang mga rebelde na kapag hindi naibigay ang hinihingi nilang $500,000 ransom demand ay isa-isa umanong pupugutan ng ulo ang mga biktima. Bukod sa 12 Pinoy ay bihag din ngayon ng mga bandido ang ilang Indonesian, Vietnamese at Chinese crew ng dalawa pang barko. (Rudy Andal)</body>
<link>http://www.philstar.com/Article.aspx?articleId=297554&amp;publicationSubCategoryId=92</link>
</article>
<article>
<title>7 katao patay sa landslide/flashflood</title>
<author></author>
<date>
<month>September</month>
<day>19</day>
<year>2005</year>
</date>
<body>Umaabot na sa 7-katao ang death toll, pito ang nakaligtas habang isang 2-anyos na batang lalaki ang nawawala sa flashfloods at landslides dulot ng active low pressure area sa ibat ibang bahagi ng bansa. Sa report ng Office of Civil Defense (OCD), hanggang tuhod pa rin ang baha sa Bongabong, Nueva Ecija kung saan ay naitala sa 200 pamilya ang apektado nito. Patuloy namang minomonitor ng OCD ang Danglan Dike sa South Poblacion sa Gabaldon Nueva Ecija; Malisik, Anaasin at Arnedo Dikes na pawang napinsala at nagkaroon ng bitak sa Candaba, Pampanga. Hindi pa rin madaanan ang highway na nag-uugnay sa Bongabong, Nueva Ecija at Baler, Aurora sanhi ng pagkawasak ng tulay sa Villa Aurora. Hindi rin madaanan ang highway sa Sta. Ana-Candaba, Pampanga. Tatlong dike rin ang iniulat na napinsala sa Busac, Oas, Albay at tuluyang nawasak ang dike sa Iraya Sur ng lalawigan. (Joy Cantos)</body>
<link>http://www.philstar.com/Article.aspx?articleId=297556&amp;publicationSubCategoryId=92</link>
</article>
<article>
<title>Northrail suportado ng magbubukid sa Central Luzon</title>
<author></author>
<date>
<month>September</month>
<day>19</day>
<year>2005</year>
</date>
<body>Sinuportahan ng mga magsasaka sa Gitnang Luzon at mga local government units ang proyektong North Luzon Railways Corporation (Northrail) na magdudugtong sa Kamaynilaan, Bulacan at Pampanga. Sa isang resolusyon ng Kalipunan ng Malayang Magbubukid ng Gitnang Luzon sa pangunguna ng pangulo nitong si Efren Clemente, nagpahayag ng buong suporta ang mga magbubukid sa mabilisang pagpapatayo ng Northrail dahil malaking tulong ito sa kanilang sektor. Sinabi ni Clemente, hindi lamang magkakaroon ng alternatibong transportasyon ang taumbayan patungo sa lalawigan ng Bulacan at Pampanga mula sa Metro Manila kundi magiging mabilis na rin ang paghahatid ng kanilang produkto patungo sa pamilihan. Nanawagan naman ang Pampanga Mayors League sa pamamagitan ng isang resolusyon sa liderato ng Kongreso at Senado na huwag nang haluan ng pulitika ang Northrail project upang agaran na itong maipatupad para sa kagalingan ng taumbayan. Ayon kay Candaba, Pampanga Mayor Jerry Pelayo, malaking tulong sa pag-unlad ng Central Luzon ang pagkakaroon ng mabilis at alternatibong transportasyon kaya hindi na dapat itong mabalam dahil lamang sa pulitika. Wika pa ni Mayor Pelayo, tinukoy mismo ng mga investors mula sa Clark at Subic na malaking tulong para sa economic growth ng bansa ang Northrail project dahil magiging mabilis na ang transportasyon patungo sa 2 economic zone sa Central Luzon. (Rudy Andal)</body>
<link>http://www.philstar.com/Article.aspx?articleId=297560&amp;publicationSubCategoryId=92</link>
</article>
<article>
<title>1-M pirma vs E-VAT</title>
<author></author>
<date>
<month>September</month>
<day>20</day>
<year>2005</year>
</date>
<body>Sa layuning mapigil ang pagpapatupad ng Expanded-Value Added Tax (E-VAT), naghain ng motion for reconsideration ang Partido ng Manggagawa (PM) sa Supreme Court sa pangunguna ni PM Partylist Rep. Renato Magtubo. Kasabay nito, hinikayat din ni Rep. Magtubo ang taumbayan na sumama sa anti-EVAT campaign na tinawag na &amp;quot;Magprotesta! Pirma na, kontra VAT&amp;quot;. Layunin nito na kumalap ng isang milyong pirma ng taumbayan upang hadlangan ang pagpapatupad ng E-VAT. Sinabi ni Magtubo, kung maipapatupad ang E-VAT ay siguradong maraming Pinoy ang magugutom dahil ngayon pa lamang ay hindi na nila kaya ang impact ng sunud-sunod na pagtaas sa presyo ng mga produktong petrolyo. Naghain ang PM sa pangunguna ni Magtubo ng 30-pahinang motion for reconsideration sa SC kung saan ay sinabi nitong ilegal ang pagkakapasa ng E-VAT bill dahil hindi umano orihinal na nagmula sa Kongreso ang ilang probisyon sa nasabing batas. Aniya, sang-ayon sa Konstitusyon ay dapat magmula sa Kamara ang anumang tax proposals kasabay ang pagkuwestiyon sa pagkakapasa ng nasabing batas sa bicameral conference dahil hindi umano dapat makialam dito ang Senado. Hiniling ni Magtubo sa Korte Suprema na ideklarang unconstitutional ang E-VAT kasabay ang pagbasura nito upang hindi na maipatupad. Samantala, sinabi naman ni Sen. Joker Arroyo na dapat linawin ni Pangulong Gloria Macapagal-Arroyo ang posisyon nito ukol sa E-VAT. Ayon kay Sen. Arroyo, iba ang pahayag ni PGMA ng nasa Estados Unidos ito upang makakuha ng magandang puntos sa international relations habang sa loob ng bansa ay sinisisi nito ang Kongreso. Sinuportahan naman ni Sen. Ralph Recto ang planong pagpapalawig ng pagpapaliban ng E-VAT hanggang 2007 kaysa sa mungkahi ng Kamara na hanggang 2006. Nanawagan din si Sen. Recto sa Pangulo na linawin nito ang kanyang tunay na posisyon hinggil sa pagpapatupad ng EVAT. (Malou Rongalerios, Grace Dela Cruz at Rudy Andal)</body>
<link>http://www.philstar.com/Article.aspx?articleId=297705&amp;publicationSubCategoryId=92</link>
</article>
<article>
<title>Gov. Sanchez, Pinedas ipapatawag ng Senado</title>
<author></author>
<date>
<month>September</month>
<day>20</day>
<year>2005</year>
</date>
<body>Iginiit kahapon ni Senate Minority Leader Aquilino Pimentel Jr. sa Senado na ipatawag sa susunod na pagdinig ng jueteng investigation ang pinaghihinalaang bigtime jueteng lords at local executives na pinaniniwalaang sangkot sa ilegal na sugal. Hiniling ni Sen. Pimentel kina Sen. Manuel Villar Jr., chairman ng senate committee on public order and illegal drugs, at Sen. Lito Lapid, chairman ng senate committee on games, amusements and sports, na ipatawag sa susunod na imbestigasyon sina Batangas Gov. Armando Sanchez, Pampanga Board Member Lilia Pineda at mister nitong si Rodolfo Bong Pineda at iba pang personalidad na pinaghihinalaang sangkot sa jueteng operations. &amp;quot;I want the two investagating committees to act on my request. It would look ugly if there will be no sincere effort to find out the truth,&amp;quot; paliwanag pa ng minority leader ng Senado. Sinabi ni Pimentel, hindi sapat ang naging report ni anti-jueteng task force czar at Puerto Princesa City Mayor Edward Hagedorn na posibleng nagpapalamig lamang ang mga jueteng lords at kapag naging maluwag muli ang pulisya sa kampanya laban sa illegal na sugal ay posibleng manumbalik ito. Idinagdag pa ni Pimentel, mayroon siyang mga bagong witness na handang humarap sa senate inquiry upang patotohanan ang sabwatan umano ng mga jueteng lords, local executives at pulisya kung kaya malaya daw nakakapag-operate ng kangaroo style ang jueteng gayundin ang hindi magalaw na operasyon ng masiao sa Visayas at Mindanao. (Rudy Andal)</body>
<link>http://www.philstar.com/Article.aspx?articleId=297714&amp;publicationSubCategoryId=92</link>
</article>
<article>
<title>Kudeta inismol ni Pres. Gloria</title>
<author></author>
<date>
<month>September</month>
<day>20</day>
<year>2005</year>
</date>
<body>Inismol ng Malaca&amp;ntilde;ang ang napaulat na bantang kudeta laban kay Pangulong Gloria Macapagal-Arroyo na umanoy niluluto ngayon ng mga retiradong heneral ng AFP at PNP. Batay sa ulat, bukod sa mga sundalo ay ginagapang din ng mga kalaban ni PGMA ang suporta ng CAFGU, ROTC cadets at reservists sa AFP. Ayon kay Presidential Management Staff chief Rigoberto Tiglao, ang ganitong mga pahayag mula sa YOU at iba pang sektor ay isa lamang propaganda ng grupong nais patalsikin sa poder ang Pangulo. Sinabi ni Sec. Tiglao, maging si US embassy charge d affaires Joseph Mussomeli na siyang nagreport umano nito sa FBI ay hindi din naniniwala sa bantang kudeta sa Arroyo government. Samantala, tiniyak naman ni AFP chief of staff Gen. Generoso Senga na walang planong kudeta ang mga sundalo laban sa administrasyon ni Pangulong Arroyo. Iginiit pa ni Gen. Senga sa mga sundalo na huwag pakinggan ang anumang propaganda o paninira ng mga nagbabalak magsagawa ng kudeta. Sinabi ni Lt. Col. Buenaventura Pascual, PIO chief ng AFP, professionals at disiplinado ang mga sundalo kaya malabong pakinggan nito ang anumang pambubuyo ng mga kalaban ng administrasyon. (Lilia Tolentino/Joy Cantos)</body>
<link>http://www.philstar.com/Article.aspx?articleId=297717&amp;publicationSubCategoryId=92</link>
</article>
<article>
<title>Solon dismayado pa rin sa estado ng edukasyon</title>
<author></author>
<date>
<month>September</month>
<day>20</day>
<year>2005</year>
</date>
<body>Dismayado pa rin si Alliance of Volunteer Educators (AVE) Partylist Eulogio &amp;quot;Amang&amp;quot; Magsaysay sa pinakahuling resulta ng Trends in International Mathematics and Science Study (TIMSS) kung saan ay bagsak ang mga estudyanteng Pinoy. Ikinabahala ni Rep. Magsaysay ang ulat na pito lamang sa 15 rehiyon sa bansa ang nagpakita ng pagbabago pagdating sa kakayahan sa Math samantalang 6 lamang ang sa agham. &amp;quot;Noon pa ay itinutulak ko na ang reporma na naglalayung mabigyan ng solusyon ang problemang kinakaharap ng education sector. Batid po natin na ginagawa lahat ng pamahalaan ang kanilang magagawa, subalit sa palagay ko sa nangyaring ito, kailangan nating doblehin kung hindi man triplihin ang ating pagpupursige,&amp;quot; wika pa ni Magsaysay. Naniniwala ang mambabatas na dapat magpatupad ng reporma sa sektor ng edukasyon tulad ng pagkakaroon ng incentives sa mga guro na nagtuturo ng Math at Science at suporta naman sa mga mag-aaral upang mahasa pa ang angking talino ng mga ito sa nasabing larangan.</body>
<link>http://www.philstar.com/Article.aspx?articleId=297723&amp;publicationSubCategoryId=92</link>
</article>
<article>
<title>Boracay tourist police itinayo</title>
<author></author>
<date>
<month>September</month>
<day>20</day>
<year>2005</year>
</date>
<body>Itinalaga ni PNP chief Arturo Lomibao ang 21 miyembro ng UN Peacekeeping mission sa Kosovo sa itinayong tourist police station sa Boracay island. Sinabi ni PNP chief Lomibao, napili niya ang 21 miyembro ng UN peacekeeping team na ilagay sa bagong tayong tourist police station sa Boracay upang proteksyunan ang isang mahalagang tourist destination sa bansa. Ginawa ang pagpapasinaya sa tourist police station kasabay ng Boracay 2010 summit na ginanap sa Fairways and Bluewaters resort noong Sept. 15 na dinaluhan nina Aklan Gov. Carlitos Marquez, Malay Mayor Ciceron Cawaling at Dr. Orlando Sacay ng Boracay foundation. (Ellen Fernando)</body>
<link>http://www.philstar.com/Article.aspx?articleId=297730&amp;publicationSubCategoryId=92</link>
</article>
<article>
<title>70,000 pamilya wawalisin sa mga estero</title>
<author></author>
<date>
<month>September</month>
<day>20</day>
<year>2005</year>
</date>
<body>Para maiayos ang daluyan ng tubig at maiwasan ang pagbaha sa pagbagsak ng ulan, planong gibain ng Metropolitan Manila Development Authority (MMDA) ang 70,000 pamilya ng mga squatter na naninirahan sa gilid ng estero sa Metro Manila. Sa estimated 70,000 squatter families, 2,000 dito ang nagtayo ng bahay sa gitna mismo ng tubig. Bukod sa nakabarang mga kabahayan, problema rin ng MMDA ang malalaking pipelines at ground excavation works ng Maynilad Water Services Inc., Marine Water Co., Inc. at PLDT. Ayon kay MMDA Vice-Chairman at Flood Control Group head Cesar Lacuna, ang mga baradong kanal ang sanhi ng flashfloods sa kalsada. Ang mga itinatapon ng mamamayan na hindi natutunaw na basura ang bumabara sa mga drainage. Dahil dito, makikipag-ugnayan ang nasabing opisyals sa mga alkalde sa Metropolis para sa pagpapaalis sa mga residente sa tabi ng estero. Hiniling din ni Lacuna sa mga utility companies at contractors ng nabanggit na establisimento na magsagawa ng relokasyon sa mga pipeline na nakahambalang sa daluyan ng tubig. Nangako si Lacuna na magsasagawa ng round-the-clock inspection sa mga drainage system, creeks at canals para matiyak na hindi na mauulit ang mabilis na pag-akyat ng tubig-baha sa pag-ulan. Hihigpitan din ng MMDA ang pag-iisyu ng excavation permits. (Lordeth Bonilla)</body>
<link>http://www.philstar.com/Article.aspx?articleId=297736&amp;publicationSubCategoryId=92</link>
</article>
<article>
<title>Ret. Generals galit kay Bunye!</title>
<author>Nina Rudy Andal At Joy Cantos</author>
<date>
<month>September</month>
<day>21</day>
<year>2005</year>
</date>
<body>Nagpahayag ng pagkainsulto ang mga retiradong heneral sa pangunguna ni Sen. Rodolfo Biazon at dating Defense Secretary at ret. Gen. Fortunato Abat sa pahayag ni Presidential spokesman Ignacio Bunye na mga baldado, ulyanin at wala ng kakayahan ang mga ito para makapagsagawa ng kudeta. Sinabi ni Sen. Biazon na hindi makakatulong sa Malaca&amp;ntilde;ang ang mga ganitong pahayag dahil sa halip na makakuha ng kakampi ay naghahanap ng kaaway si Bunye. Sa press briefing kamakalawa sa Malaca&amp;ntilde;ang sinabi ni Bunye na hindi na nila kakasuhan ng sedisyon at rebelyon ang mga retiradong heneral dahil masyado ng mahihina ang mga tuhod ng mga ito at hirap ng lumakad. Ang mga retiradong heneral ang siya umanong nag-uudyok sa mga sundalo na magsipag-aklas para mabago ang liderato sa gobyerno. &amp;quot;These old warriors who have served this country and offered their lives in defense of the nation can still make a lot of noise. Their voices could still influence many of the men in uniform especially because this insult can only gain sympathies from the men still in active service,&amp;quot; paliwanag ni Biazon na isang retiradong heneral ng AFP. Aniya, hindi dapat magpadala sa kasiyahan si Bunye sa naging tagumpay ng Palasyo matapos maibasura ang impeachment dahil hindi pa naman tapos ang usapin dito. Dahil dito, hinamon ni Abat, 80-anyos, ng one-on-one sa larong golf si Bunye para patunayan dito na malalakas pa ang mga retiradong heneral dahil sanay ang mga ito sa ehersisyo bunga na rin ng hirap na pagsasanay para maging sundalo. Im challenging Bunye to a game of golf. Theres a nine-hole golf course there in Malaca&amp;ntilde;ang. We could go there and play,&amp;quot; sabi ni Abat. Binalaan pa ni Abat si Bunye na maghinay-hinay sa pagpapalabas ng maaanghang na pahayag at huwag maliitin ang maaaring magawa ng mga retired generals at ng mga beterano.</body>
<link>http://www.philstar.com/Article.aspx?articleId=297853&amp;publicationSubCategoryId=92</link>
</article>
<article>
<title>Bgy., SK elections sa Oktubre 2007 idaraos</title>
<author></author>
<date>
<month>September</month>
<day>21</day>
<year>2005</year>
</date>
<body>Inaprubahan kahapon ng bicameral conference committee na idaos ang Barangay at Sangguniang Kabataan elections sa Oktubre 2007 sa halip na gawin sa darating na Oktubre dahil sa kawalan ng sapat na pondo ng Comelec. Ayon kay Sen. Richard Gordon, chairman ng committee on constitutional amendments, revision of codes and laws, nagkasundo ang House at Senate na ipagpaliban ito at ganapin sa huling Lunes ng Oktubre 2007 ang Barangay at SK elections. Bunga nito, mapapalawig ng dalawang taon ang termino ng mga barangay at SK officials at mababago lang ito depende kung may pondo na ang gobyerno para idaos ang halalan. Hindi naman isinabay ang naturang halalan sa nakatakdang national elections sa 12 senador, kongresista, gobernador, alkalde at miyembro ng sanggunian upang hindi ito mahaluan ng pulitika. Sinabi pa ni Gordon na ang ihahalal na mga opisyal sa 2007 ay manunungkulan ng tatlong taon bago muling magkaroon ng eleksiyon. (Rudy Andal/Malou Rongalerios)</body>
<link>http://www.philstar.com/Article.aspx?articleId=297864&amp;publicationSubCategoryId=92</link>
</article>
<article>
<title>Cebu Airport chief wagi sa P12-M contract</title>
<author></author>
<date>
<month>September</month>
<day>21</day>
<year>2005</year>
</date>
<body>Masayang inanunsyo kamakailan ni Mactan-Cebu International Airport General Manager Adelberto Yap na nanalo ang kanyang kumpanya sa bidding ng P12-milyon kontrata kada taon para sa may 95 security guards na siyang madaragdag sa hanay ng security personnel sa nasabing airport. Tuwang-tuwang sinabi ni Yap na dalawang kumpanya lamang ang sumali sa nasabing bidding, ang kanyang kumpanyang Philippine Aviation and Security Service Corporation (Passcor) at Baisa Security Agency. Ang MCIAA na pinamumunuan ni Yap ang nag-conduct ng bidding kung saan ang sarili niyang kumpanyang Passcor ang inanunsyo niyang nanalo. Ayon naman sa ibang industry players na humiling ng anonymity, limang kumpanya ang kwalipikado upang sumali sa bidding ngunit kataka-takang umatras ang mga ito, kabilang na ang Centurion Security Agency na may kontrata pa sa MCIAA hanggang Oktubre 1 ngayong taon. Nagtaas pa ng sariling bangko si Yap nang sabihin nitong ang mga security guards ng Passcor ay hindi ordinaryong mga security guard dahil maaari silang i-assign kahit saan mang restricted area sa nasabing paliparan.</body>
<link>http://www.philstar.com/Article.aspx?articleId=297869&amp;publicationSubCategoryId=92</link>
</article>
<article>
<title>Batas vs EVAT inihain</title>
<author></author>
<date>
<month>September</month>
<day>21</day>
<year>2005</year>
</date>
<body>Hindi pa man naipapatupad ang Republic Act 9337 o expanded value added tax (EVAT), inihain na kahapon ni Iloilo Rep. Rolex Suplico ang panukalang batas na naglalayong ibasura ang nasabing batas. Sa House Bill 4716, sinabi ni Suplico na unconstitutional o labag sa Saligang batas ang EVAT Law. Kabilang anya sa kuwestiyunable ang standby authority na iginawad kay Pangulong Arroyo para awtomatikong maitaas ng Pangulo sa 12% ang VAT rate sa pagpasok ng 2006. Ayon pa kay Suplico, hindi na kailangan ang EVAT para palakasin ang kita ng gbyerno dahil ang mas dapat pagtuunan ng pansin ay ang maayos na pangongolekta ng buwis para matugunan ang kakulangan sa pondo ng bansa at pagpasa ng panukalang batas na naglalayong isama ang LPG at kerosene sa listahan ng mga pangunahing bilihin sa Price Act upang makontrol ang pagtaas ng presyo nito. Samantala sa isang press statement ng Ibon Foundation, nangako umano ang World Bank (WB) ng pautang na $1.8 bilyon sa susunod na tatlong taon kung maipupursige ng pamahalaan na maipatupad ang EVAT. Tinatayang makakalikom ang gobyerno ng karagdagang buwis na P9 bilyon sa taong ito sa implementasyon ng EVAT kung masisimulan ito sa Oktubre at aabot ng P83 bilyon sa susunod na taon. Sinabi pa ng Ibon na patunay lang na ang makikinabang sa EVAT ay ang mga financial institutions na nagpapautang sa bansa. Binigyang diin pa ng Ibon na ang problema sa pananalapi ng bansa ay dahil na rin sa kakulangan sa koleksiyong buwis, pagbabayad ng mga utang na hindi naman pinakinabangan ng bayan at katiwalian sa gobyerno. (Malou Rongalerios/Lilia Tolentino)</body>
<link>http://www.philstar.com/Article.aspx?articleId=297875&amp;publicationSubCategoryId=92</link>
</article>
<article>
<title>Africa group nalo sa POTC, Philcomsat</title>
<author></author>
<date>
<month>September</month>
<day>21</day>
<year>2005</year>
</date>
<body>Nagpalabas ng isang pinal na desisyon ang Korte Suprema na ang grupong pinamumunuan nina Victor Africa at Erlinda Bildner ang dapat magpatakbo sa Philippine Overseas Telecommunications Corp. (POTC) at sa Philippine Communications Satellite Corp. (Philcomsat). Batay sa solusyon na may petsang Setyembre 7, 2005, ibinasura ng SC ang claim ng grupong pinangungunahan ni Manuel Nieto Jr. na ito ang bumubuo sa board at management ng dalawang kumpanya. Dinismis ng Korte Suprema &amp;quot;with finality,&amp;quot; ang magkahiwalay na mosyon ng Presidential Commission on Good Government (PCGG) at ng dalawang kumpanya na pigilin ang implementasyon ng isang compromise agreement na nagbigay sa pamahalaan ng 35 percent pag-aari sa POTC at Philcomsat. Ayon sa hukuman, maliwanag na walang merito ang mga mosyon dahil inulit lamang ang mga dating argumento na ibinasura na sa ilalim ng desisyon na may petsang Hunyo 15, 2005. Bukod sa PCGG, ang motion for reconsideration ay isinampa ng Independent Realty Corp. (IRC) at Mid-Pasig Land Development Corp. Ayon sa Korte, ang temporary restraining order (TRO) na inisyu nito noong Marso 2005 upang pigilin ang kasunduan ay walang bisa dahil naipatupad na ang bahagi ng nasabing kasunduan noong pang Enero 2000, o dalawang buwan bago lumabas ang TRO. Inamin ng hukuman na nalinlang ito sa pagpapalabas ng TRO dahil inilingid ng PCGG, IRC at MPLOC ang katotohanan na naipatupad na ang bahagi ng compromise agreement bago pa sila humiling na pigilin ito.</body>
<link>http://www.philstar.com/Article.aspx?articleId=297881&amp;publicationSubCategoryId=92</link>
</article>
<article>
<title>Budget ng DOH sa 2006 karampot lang</title>
<author></author>
<date>
<month>September</month>
<day>21</day>
<year>2005</year>
</date>
<body>Duda si Sen. Manny Villar na mapopondohan lahat ng Department of Health (DOH) ang lahat ng mga programa ng kagawaran dahil sa katiting na 2.59% alokasyon sa budget nito para sa susunod na taon,. Ipinaliwanag ni Sen. Villar na kahit tumaas ang budget ng DOH sa susunod na taon ay hindi ito makakasapat para maipatupad ang kanilang mga programa dahil lumalabas na ang sektor ng kalusugan ang siyang nakakuha ng pinakamababang alokasyon mula sa hanay ng social services. Halos 33% ng pambansang budget ngayong taon ay napunta na sa pambayad-interes lang sa utang ng bansa at P334.4 bilyon ng budget sa susunod na taon ay didiretso rin sa debt servicing o pambayad-utang. (Rudy Andal)</body>
<link>http://www.philstar.com/Article.aspx?articleId=297884&amp;publicationSubCategoryId=92</link>
</article>
<article>
<title>Aklat, notebook niraket daw ni BF</title>
<author></author>
<date>
<month>September</month>
<day>21</day>
<year>2005</year>
</date>
<body>Umaabot sa mahigit P19 milyon ang ginastos umano ni Metro Manila Development Authority (MMDA) Chairman Bayani Fernando para sa pagpapagawa ng personalized notebooks at halos P2 milyon naman para sa pagpapagawa ng school bags, base sa records ng Commission on Audit (COA). Ayon sa COA, ang pondong ginamit ay mula sa Special Education Fund na tahasan umanong paglabag sa Secs. 100 at 272 ng R.A. 7160 at R.A. 5447. Bukod pa dito, ang pagkakabili sa school bags ay overpriced ng mahigit sa P700,000 ayon sa mismong supplier nito. Nahaharap si Fernando sa 20 kaso ng graft sa Ombudsman dahil sa mga maanomalyang konstruksiyon na ikinalugi raw ng pamahalaang lokal ng Marikina at pamahalaan ng milyun-milyong piso. Maging ang mga housing projects sa Marikina ay tadtad din umano ng iregularidad.</body>
<link>http://www.philstar.com/Article.aspx?articleId=297885&amp;publicationSubCategoryId=92</link>
</article>
<article>
<title>Angelo dela Cruz sinibak sa trabaho, pinasisilip sa DOLE</title>
<author></author>
<date>
<month>September</month>
<day>21</day>
<year>2005</year>
</date>
<body>Pinasisilip ni Compostela Valley Rep. Manuel &amp;quot;Way Kurat&amp;quot; Zamora sa Department of Labor and Employment (DOLE) ang pagkakasibak sa dating OFW na si Angelo dela Cruz bilang rockloader operator sa Clark Terminal of Philippine Coastal Storage and Pipeline Corp. Sinabi ni Zamora, ang unang kongresista na tumulong kay dela Cruz noong bihag pa ito sa Iraq, dapat alamin ng DOLE kung bakit ito inalis sa kanyang trabaho at kung may basehan ang pagkakatanggal dito. Ayon sa ulat, hindi rin alam ni dela Cruz kung bakit siya tinanggal noong Agosto 14 basta hindi na siya pinapasok sa opisina at hindi na rin ibinigay ng kanyang mga personal na gamit. Maituturing aniyang espesyal ang kaso ni dela Cruz dahil sinisimbolo niya ang kakayahan ng gobyerno na tumugon sa krisis panlabas ng Pilipinas. Ngayon ay namamasada ng dyip sa rutang Angeles-Magalang sa Pampanga si dela Cruz. Matatandaang ibinigay ni Zamora ang kalahati ng suweldo niya kay dela Cruz bilang tulong noong makabalik sa bansa ang dating bihag at upang maoperahan ang isa sa walong anak nito na may diperensiya sa mata. Umaabot sa P14,400 ang sahod ni dela Cruz sa Clark Development Corp. bago ito tinanggal sa trabaho. (Malou Rongalerios)</body>
<link>http://www.philstar.com/Article.aspx?articleId=297886&amp;publicationSubCategoryId=92</link>
</article>
<article>
<title>Sec. Gonzales kinalaboso!</title>
<author></author>
<date>
<month>September</month>
<day>22</day>
<year>2005</year>
</date>
<body>Dahil sa pagtangging pangalanan kung sinu-sino ang mga private donors na magbabayad sa kontratang pinasok sa Venable lobby group ay kalaboso ang kinahantungan ni National Security Adviser Norberto Gonzales. Sa ginawang Senate inquiry kahapon ng blue ribbon committee na pinamumunuan ni Sen. Joker Arroyo ay inamin ni Sec. Gonzales na ipinalagay niyang mayroon siyang verbal authority mula kay Pangulong Arroyo kaya lumagda siya sa kontrata matapos niyang ipaliwanag sa Pangulo ang pangangailangan ng lobby firm para makakuha ng pondo sa US para isulong ang amyenda sa Konstitusyon ng Pilipinas. Nilinaw pa nito na hindi nagmula sa mga gambling lords o druglords ang perang pinambayad pero nangako naman siyang maisusumite niya ang listahan nito sa susunod na mga araw. Pero nang sunud-sunod ng tanungin kung sino ang nagrekomenda na pasukin ang kontrata, sino ang nagbigay ng paunang bayad at saan nanggaling ang pera ay tila nahilo ang kalihim at tumanggi na itong sumagot pa na ikinairita ng mga senador. Sa halip na sagutin ay muling ipinagpilitan ni Gonzales na hindi niya alam kung sinu-sino ang mga nagdonasyon pero siniguro nitong walang nagmula sa pondo ng gobyerno. Dahil dito ay agad naghain ng mosyon sina Minority Leader Aquilino Pimentel, Jr. at Sen. Panfilo Lacson na i-contempt si Gonzales. Wala namang tumutol na miyembro ng komite. Sinabi ni Sen. Arroyo na mananatili sa custody ng Senado si Gonzales hanggat hindi nito sinasabi kung saan manggagaling at kung sinu-sino ang donors para mabayaran ang nasabing kontrata sa Venable. Sa halip na idetine sa Office of the Sgt.-at-Arms ay idiniretso ito sa Senate clinic dahil tumaas ang blood pressure nito at bumagsak ang blood sugar. Sa payo na rin ni Dr. Mariano Blancia ay inilipat sa Phil. Heart Center ang kalihim at kasalukuyang inoobserbahan. Iginiit ni Senate President Franklin Drilon na dapat lamang na alam ni Gonzales kung saan nanggaling ang pambayad sa $75,000 service fee kada buwan sa Venable. Nilinaw naman nina Sens. Arroyo at Richard Gordon na walang masama sa pagkuha ng lobby firm dahil legal naman ito subalit dapat ay ipabatid sa gobyerno ang nilalaman ng kontrata, ang kagalingang magagawa nito sa bayan at kung saan manggagaling ang pambayad dito. Si Gonzales ang kauna-unahang miyembro ng Gabinete na ikinulong sa Senado. (Rudy Andal)</body>
<link>http://www.philstar.com/Article.aspx?articleId=298016&amp;publicationSubCategoryId=92</link>
</article>
<article>
<title>Rally pinabubuwag ng Palasyo</title>
<author></author>
<date>
<month>September</month>
<day>22</day>
<year>2005</year>
</date>
<body>Inatasan kahapon ng Malaca&amp;ntilde;ang ang Philippine National Police (PNP) na gawing mahigpit ang pagpapatupad ng &amp;quot;no permit, no rally&amp;quot; at arestuhin at lansagin kaagad ang mga kilos protesta ng grupong hindi susunod sa patakarang ito. Ayon kay Executive Secretary Eduardo Ermita, isang intelligence report ang kanilang natanggap na may planong gamitin ng mga grupong kalaban ni Pangulong Arroyo ang mga rally para pag-alabin ang sitwasyong pulitikal, maghasik ng kaguluhan at hikayatin ang mamamayan na labanan ang gobyerno. Sinabi ni Ermita na sawang-sawa na ang mga pasahero, empleyado at lalung-lalo na ang mga negosyante sa Makati sa mga demonstrasyon at rally sa kanilang lugar na kalat lamang ang iniiwan sa mga lansangan. Hindi anya nakakatulong, sa halip ay nakakaperwisyo ang kaliwat kanang rally sa mga pumapasok na estudyante at empleyado na naiipit sa trapik sa tuwing nagsasagawa ng mga kilos protesta. Ipinagtataka anya ng mga negosyante kung bakit pinapayagan sila na mag-rally ng Mayor. Hindi anya dapat ginagawa ang protesta sa Central Business District. Ipinaliwanag naman ni Ermita na ang rally ay karapatan ng mga taong magpahayag ng kanilang damdamin, subalit kapag sumosobra na ay kailangan nang buwagin. Kahapon ay muling nagtipon ang mga anti-GMA sa Makati na isinabay sa anibersaryo ng Martial Law. (Lilia Tolentino)</body>
<link>http://www.philstar.com/Article.aspx?articleId=298026&amp;publicationSubCategoryId=92</link>
</article>
<article>
<title>De Venecia aagawan ng trono</title>
<author></author>
<date>
<month>September</month>
<day>22</day>
<year>2005</year>
</date>
<body>Kung hindi pa babalik ng Pilipinas si House Speaker Jose de Venecia, Jr. ay malamang wala na siyang balikang posisyon. Ito ang babala ng mga kongresista kay de Venecia kaya pinayuhan siya na agad bumalik ng bansa dahil sa napipintong reorganisasyon sa Mababang Kapulungan ng Kongreso. Ayon kay House Senior Deputy Minority Leader at Iloilo Rep. Rolex Suplico, dapat mag-ingat si de Venecia at maging matunog kung sino ang mga naghahangad sa kanyang puwesto. Nabatid na isang bloc umano sa Sunshine Coalition ang posibleng maghudas kay de Venecia para mapatalsik ito sa puwesto matapos magdesisyon ang mayorya na ipatupad ang balasahan sa susunod na linggo bilang parusa sa mga kaalyadong sumama sa pro-impeachment solons. Si de Venecia ay umalis ng bansa noong ikalawang linggo ng Setyembre para dumalo sa UN Security Council meeting sa Amerika kasama ni Pangulong Arroyo. Pero tumanggi si Suplico na magbigay ng reaksiyon kung ang Kabalikat ng Malayang Pilipino (Kampi) ni Antipolo City Rep. Ronaldo Puno, presidente ng partido, ang grupong interesado sa posisyon ni de Venecia. Ipinagtanggol naman ni Antipolo City Rep. Victor Sumulong, vice president ng Kampi, si Puno at sinabi nitong hindi ang Kampi ang tatraydor sa Speaker. Suportado umano nila ang liderato ni de Venecia at siguradong hindi mangyayari ang banta ni CIBAC Rep. Joel Villanueva na ipadedeklarang bakante ang lahat ng posisyon sa Kamara, kabilang ang kay JDV kung tatanggalin ang chairmanships ng mga mambabatas na sumuporta sa impeachment. (Malou Rongalerios)</body>
<link>http://www.philstar.com/Article.aspx?articleId=298029&amp;publicationSubCategoryId=92</link>
</article>
<article>
<title>Presidential pardon kay Jalosjos inangalan</title>
<author></author>
<date>
<month>September</month>
<day>22</day>
<year>2005</year>
</date>
<body>Naniniwala si Gabriela party-list Rep. Liza Maza na pulitika ang motibo at konektado pa rin sa pagkakabasura ng impeachment complaint ang balitang papalayain na si dating Zamboanga del Norte Rep. Romeo Jalosjos dahil may sakit ito sa puso. Ayon kay Maza, malaki ang posibilidad na kapalit ng dalawang yes votes na pumatay sa impeachment laban kay Pangulong Arroyo ang napabalitang Presidential clemency kay Jalosjos dahil dalawa sa kapatid nito, sina Zamboanga del Norte Reps. Cesar Jalosjos at Cecilia Jalosos-Carreon, ang bumoto pabor para ibasura ang reklamo. Sinabi ni Maza na nakakalungkot ang paghihirap na dinanas ng biktima ni Jalosjos kung makakalaya lamang ng akusado. Si Jalosjos ay nahatulan ng habambuhay na pagkabilanggo sa kasong rape. Sinabi ni Maza na kung may sakit si Jalosjos ay dapat alamin kung paano ito gagamutin. May mga inmates anya na nagkakasakit, tumatanda at namamatay na sa loob ng kulungan pero hindi ito ginawang dahilan para sila mapalaya. Kung mayroon anyang dapat palayain ay ang mga matatandang bilanggo na simpleng snatching lang ang kaso at mga menor-de-edad. Itinanggi naman ng Palasyo na may absolute pardon kay Jalosjos. Sinabi ni Presidential Spokesman Ignacio Bunye na wala pang nakakarating sa kanila mula sa Board of Pardon and Parole na siyang gagawa ng rekomendasyong executive clemency. (Malou Rongalerios)</body>
<link>http://www.philstar.com/Article.aspx?articleId=298033&amp;publicationSubCategoryId=92</link>
</article>
<article>
<title>33 miyembro ng Consultative Committee</title>
<author></author>
<date>
<month>September</month>
<day>22</day>
<year>2005</year>
</date>
<body>Pinangalanan na ng Palasyo ang 33 miyembrong bubuo ng Consultative Committee na tutulong sa Kongreso sa pagtalakay sa Charter change. Kabilang sa napili sina UP President Jose Abueva, kolumnistang sina Jarius Bondoc, Carmen Pedrosa at Alex Magno; ECOP Chairman Donald Dee, TUCP president Democrito Mendoza at iba. Ibinase ang pagpili sa kanilang integridad, kuwalipikasyon at interest na susugan ang Konstitusyon. (Lilia Tolentino)</body>
<link>http://www.philstar.com/Article.aspx?articleId=298039&amp;publicationSubCategoryId=92</link>
</article>
<article>
<title>Ex-general kulong sa Texas</title>
<author></author>
<date>
<month>September</month>
<day>23</day>
<year>2005</year>
</date>
<body>Hindi nakalusot sa paghihigpit ng seguridad ng mga opisyales ng United States Immigration si dating Army General Raymundo Jarque at kanyang maybahay matapos na arestuhin at ikulong ang mga ito pagkalapag sa Dallas International Airport nitong Martes. Sa ipinadalang report ni Philippine Consul General in Los Angeles Marciano Paynor sa Department of Foreign Affairs (DFA), agad na hinarang at inaresto si Gen. Jarque kasama ang asawa nito na si Zenia pagkadating sa nasabing paliparan sakay ng Korean Airlines mula Manila nitong Setyembre 20 matapos na makita ang pangalan ng heneral sa talaan ng U.S. &amp;quot;terrorist watchlist&amp;quot; dahil sa pagiging affiliate nito sa National Democratic Front (NDF) bilang isang consultant. Nabatid na tumungo ang mag-asawang Jarque sa US upang bisitahin ang kanilang anak na si Melissa Cunanan na naninirahan sa Irving, Texas. Agad na nakipag-ugnayan ang Consul General at Embahada ng Pilipinas sa Washington kay Cunanan at ipinagbigay-alam ang pagkakadakip ng magulang. Mabilis na nakipag-koordinasyon ang mga ito kay Atty. Arlene Macchetta ng Houston na siyang nagrekomenda sa law firm ni Jose Reina sa Dallas na nag-asikaso sa gusot ng mag-asawang Jarque. Idinagdag pa ni Paynor na lumagda ang heneral at asawa nito sa isang dokumento para sa kanilang agarang deportasyon sa Pilipinas at nagpahayag na hindi na lalabanan o kokontrahin ang naging desisyon ng US Immigration authorities sa Dallas. Pinayagan rin ang mga ito na madalaw ng kanilang anak at mga apo na nasa Dallas habang nakapiit kamakalawa ng hapon. Bago ang takdang pag-alis ng heneral at misis nito ay inilipat sila sa isang lugar habang isinasaayos ang kanilang pagbabalik sa bansa. Inaasahan na darating ang mag-asawang Jarque ngayong alas-10:50 ng gabi sakay ng Korean Airlines flight KE-621 mula Seoul matapos na mai-book kagabi ang kanilang pag-alis sa US. Nakaabot naman ang ulat kay Senador Rodolfo Biazon at ayon sa kanya ay wala siyang alam na kasong kriminal na nakasampa sa Pilipinas laban sa dating heneral. Nagtungo aniya ang mag-asawa sa Texas upang mabigyan ng tamang lunas si Gng. Jarque na nangangailangan ng kidney transplant. (Ellen Fernando at Rudy Andal)</body>
<link>http://www.philstar.com/Article.aspx?articleId=298185&amp;publicationSubCategoryId=92</link>
</article>
<article>
<title>Pinoy technician wanted sa Dubai!</title>
<author></author>
<date>
<month>September</month>
<day>23</day>
<year>2005</year>
</date>
<body>Isang Pinoy ang pinaghahanap ngayon ng Dubai police dahil sa pananaksak at pagpatay umano sa isang Pinay at pagkasugat ng isa pa na may-ari ng kanyang tinutuluyan sa United Arab Emirates (UAE). Ang Pinoy ay kinilalang si Mario Parangalan, 37, tubong Noveleta, Cavite at isang computer at network technician na umanoy may tatlong buwan nang walang hanapbuhay. Si Parangalan ay sinasabing unang nakapasok sa Kingdom of Saudi Arabia (KSA) gamit ang isang visit visa na matagal na umanong napaso pagkatapos ay pumasok sa UAE gamit uli ang isang visit visa. Kinilala ang napatay na Pinay na si Mary Ann Wong, 44, habang malubhang nasugatan ang kasambahay nito na nakilala lamang sa pangalang Loreta. Base sa report, posible umanong naburyong si Parangalan dahil sa hirap nitong makakuha ng trabaho at nakikitira lamang sa bahay ng mga biktima. Naglaan na ang Dubai authorities ng halagang 10,000 dirhams (P150,000) bilang reward sa sinumang makakapagturo kay Parangalan para sa kanyang ikadarakip. Sinabi naman ng Department of Foreign Affairs (DFA) na handa silang magbigay ng legal assistance kay Parangalan kapag lumutang ito at handang harapin ang kanyang kaso. Sinabi naman ni Mang Modesto, na nagtatrabaho sa KSA at ama ni Parangalan na nagtungo ang kanyang anak sa UAE nang hikayatin ng asawa ni Wong na si Charles na magtrabaho sa isang dairy company noong Hulyo 2, 2005. (Mer Layson/Ellen Fernando)</body>
<link>http://www.philstar.com/Article.aspx?articleId=298195&amp;publicationSubCategoryId=92</link>
</article>
<article>
<title>Pamilya La Puebla, Aguilar magtutuos sa Singapore court</title>
<author></author>
<date>
<month>September</month>
<day>23</day>
<year>2005</year>
</date>
<body>Nakatakdang magharap ngayong araw sa Singapore court ang pamilya ng Pinay chop-chop victim na si Jane Parangan La Puebla at akusadong Pinay maid na si Guen Aguilar. Ayon sa Department of Foreign Affairs (DFA), tumulak na kahapon bandang alas-2:15 ng hapon patungong Singapore ang asawa ni La Puebla na si Crusaldo,tiyahing si Sally Parangan, Volunteers Against Crime and Corruption (VACC) chairman Dante Jimenez at isang pathologist na si Dr. Racquel Fortun sakay ng Singapore Airlines. Si Aguilar ay haharap ngayon sa korte. Inaasahang magkikita ang pamilya La Puebla at akusado na sasaksihan ng kanyang mister na si Edwin Aguilar na nasa Singapore din upang magbigay ng suporta sa asawa. Una na ring nagpahayag ang pamilya La Puebla na kanilang ilalaban ang kaso upang mabigyan ng hustisya ang brutal na pagpatay kay Jane na idineklarang &amp;quot;undocumented worker&amp;quot;. Samantalang puspusan ang pagbibigay ng legal assistance ng gobyerno para kay Aguilar upang maisalba ito sa parusang kamatayan. Hihingin naman ng pamilya La Puebla na maiuwi na ang mga labi ng nasabing Pinay matapos ang autopsy. (Ellen Fernando)</body>
<link>http://www.philstar.com/Article.aspx?articleId=298200&amp;publicationSubCategoryId=92</link>
</article>
<article>
<title>Claire dela Fuente kinasuhan ng BIR</title>
<author></author>
<date>
<month>September</month>
<day>23</day>
<year>2005</year>
</date>
<body>Sinampahan ng kasong tax evasion ng Bureau of Internal Revenue (BIR) sa Department of Justice (DOJ) ang tinaguriang Karen Carpenters ng Pilipinas na ngayon ay bus operator na si Clarita de Guzman, mas kilala bilang Claire dela Fuente. Ang dating singer at ang asawa nitong si Moises de Guzman, tumatayong presidente at bise presidente ng Philippine Corinthian Liner Corporation ay ipinagharap ng kaso dahil sa pagkabigo ng mga ito na mairehistro ang kanilang negosyo sa BIR noong 1997 at makapagbayad ng buwis sa pinatatakbong negosyo at kumpanya. Nadiskubre ng BIR na hindi nakapagbayad ng buwis ang nasabing kumpanya ng umaabot sa P78.4 milyon sa taong 2002 at 2004. Lumalabas na wala ring Tax Identification Number (TIN) ang nasabing kumpanya dahil ang personal TIN ni Claire ang kanilang ginagamit. May mga kinita ang nasabing kumpanya na hindi nito kinaltasan ng buwis at hindi isinumite sa BIR simula noong 1997-2004. (Grace dela Cruz/Angie dela Cruz)</body>
<link>http://www.philstar.com/Article.aspx?articleId=298204&amp;publicationSubCategoryId=92</link>
</article>
<article>
<title>Yorac inilibing</title>
<author></author>
<date>
<month>September</month>
<day>23</day>
<year>2005</year>
</date>
<body>Inihatid na kahapon ng kanyang pamilya at mga kaibigan sa kanyang huling hantungan si dating Philippine Commission on Good Government (PCGG) Chairman Haydee Yorac sa Libingan ng mga Bayani. Si Yorac,64, ay hinangaan ng sambayanang Pilipino sa kanyang krusada laban sa graft and corruption sa pamahalaan. Ang labi nito ay inilibing sa tabi ng puntod ni dating Senador at Foreign Affairs Sec. Blas Ople, dating Defense Sec. Rafael Ileto at ng mga namapayang bayaning sundalo. Ayon kay Army Chief Lt. Gen. Hermogenes Esperon Jr., alas-12 ng tanghali nang magpugay sila sa labi ni Yorac bilang huling respeto at pagkilala sa katangi-tanging serbisyo publikong nagawa nito at pinagkalooban din siya ng 21 gun salute. Si Yorac ay sumakabilang-buhay nitong Setyembre 13 sa Chicago, Illinois matapos ang mabahang pakikipaglaban sa sakit na kanser sa obaryo. (Joy Cantos)</body>
<link>http://www.philstar.com/Article.aspx?articleId=298210&amp;publicationSubCategoryId=92</link>
</article>
<article>
<title>At Ur Serbis, Pulis Na Mabilis inilunsad</title>
<author></author>
<date>
<month>September</month>
<day>23</day>
<year>2005</year>
</date>
<body>Upang lalong mapaigting ang pagbibigay ng serbisyo sa mga residente ng Maynila, isinulong ng Manilas Finest sa pamamahala ni Manila Police District (MPD) Dir. Chief Supt. Pedro &amp;quot;Pitbul&amp;quot; Bulaong ang programang &amp;quot;At Ur Serbis, Pulis na Mabilis at Opis na Malinis&amp;quot;. Sinabi ni General Bulaong na layunin ng programang ito na maisaayos ang kalsada laban sa mga ilegal na vendor, pedicab, at ilegal na terminal upang mapabilis ang pagresponde ng pulis sa anumang tawag ng pangangailangan ng publiko. Naging hamon din kay Bulaong ang paglilinis sa kanyang hanay at pag-alis sa mga obstruction na malapit sa mga police stations ng MPD. Magugunita na noong nakaraang buwan ay hinirang bilang awardee ang Malate Police Station 9 sa pamumuno ni Supt. Marcelino Pedrozo sa pagiging malinis na istasyon at sa mabilis na pagresponde at pagresolba ng anumang krimen. Dahil dito, inaasahan ng heneral na magiging inspirasyon ito sa iba pang istasyon para magtrabaho at mapabuti ang imahe ng kapulisan sa Maynila. (Ellen Fernando)</body>
<link>http://www.philstar.com/Article.aspx?articleId=298214&amp;publicationSubCategoryId=92</link>
</article>
<article>
<title>Gen. Jarque, misis binaboy sa US</title>
<author></author>
<date>
<month>September</month>
<day>24</day>
<year>2005</year>
</date>
<body>Trinato na parang mga hayop si ret. Phil. Army Brig. Gen. Raymundo Jarque at misis nito matapos na kaladkarin, hindi pakainin at paghubarin sa loob ng kulungan nang sila ay arestuhin sa Dallas International Airport sa Texas nitong Martes. Ang mag-asawang Jarque ay dumating sa bansa kahapon matapos ipadeport ng Estados Unidos dahil kabilang sa US terrorist watchlist ang pangalan ni Gen. Jarque bilang consultant sa National Democratic Front (NDF). Sinabi ni Jarque na habang nakapila sa Immigration lane ay nilapitan sila ng tatlong ahente ng US-INS at silay pinaalis at dinala sa investigation room. Doon ay pinaghubad sila at tanging brief at panty lamang ang natira nilang kasuotan. Pagkatapos ay pinaghiwalay sila ng kulungan ng kanyang misis at isinama sa mga nakakulong na may mga kasong kriminal. Ang mag-asawa ay nagtungo sa US upang puntahan ang kanilang anak na isang US citizen at para sa liver transplant ni Mrs. Jarque. Sinabi ng heneral na kung talagang isa siyang terorista ay hindi na sana sila binigyan ng kanyang asawa ng US visa para makaalis. Nakatakda namang magsampa ang pamilya Jarque ng kaso laban sa US immigration officials at maghahain din ng diplomatic protest para maturuan ng leksiyon ang mga abusadong Amerikano. Nanawagan din siya sa pamahalaan na pagtuunan ng pansin ang mga ganitong pagtrato sa mga Pinoy na nagpupunta sa Amerika. Nakahanda naman ang Department of Foreign Affairs (DFA) na tulungan si Jarque sa kanyang protesta laban sa US. (Butch Quejada, Ellen Fernando at Joy Cantos)</body>
<link>http://www.philstar.com/Article.aspx?articleId=298346&amp;publicationSubCategoryId=92</link>
</article>
<article>
<title>Gonzales nagpasaklolo na sa SC</title>
<author></author>
<date>
<month>September</month>
<day>24</day>
<year>2005</year>
</date>
<body>Humingi na ng tulong ang kampo ni National Security Adviser Norberto Gonzales sa Supreme Court (SC) para pahintuin ang Senado sa plano nitong pagpapakulong sa kalihim sa oras na makalabas ito ng Philippine Heart Center. Sa petition for habeas corpus na inihain ng kapatid ni Gonzales na si Violeta Tolentino, umabuso anya ang Senado sa kapangyarihan nito nang patawan ng parusang contempt ang una. Ayon kay Tolentino, nilabag ng Senado ang karapatan ni Gonzales sa ilalim ng Article 6 Section 3 ng Bill of Rights kung saan nakasaad ang karapatan nito sa pagkakaroon ng kalayaan saan man nito naising magpunta. Ipinaliwanag pa rin ng kapatid ni Gonzales na kung patuloy itong ikukulong ay maaaring malagay sa kapahamakan o alanganin ang seguridad ng bansa. Umabuso rin umano ang Senado sa pagpaparatang kay Gonzales ng masasakit na salita tulad ng pagtawag dito ng &amp;quot;pimp&amp;quot; at &amp;quot;Man of Flaws&amp;quot; kung saan ito umano ay malinaw na makikita sa mga television footages ng ibat ibang television networks sa bansa. Bunga nitoy hiniling ni Tolentino sa SC na ipawalang-saysay ang ipinataw na contempt kay Gonzales at nangakong ito ang mangangalaga sa kanyang kapatid at magdadala sa Senado kung mayroong nakatakdang pagdinig laban sa kanya. Magugunita na ginisa sa Senado si Gonzales kaugnay sa Venable contract na pinasok nito, kung saan hindi sinagot ng huli ang mga ibinabatong katanungan ng mga senador. (Grace dela Cruz)</body>
<link>http://www.philstar.com/Article.aspx?articleId=298347&amp;publicationSubCategoryId=92</link>
</article>
<article>
<title>P5.6-B sa kuryente, gasolina</title>
<author></author>
<date>
<month>September</month>
<day>24</day>
<year>2005</year>
</date>
<body>Tumaas ng P1 bilyon ang hinihinging budget ng Malaca&amp;ntilde;ang para sa pambili ng gasolina at power bills ng mga ahensya ng gobyerno para sa susunod na taon. Sa panukalang 2006 budget, humihingi ang Malaca&amp;ntilde;ang sa Kongreso ng kabuuang P5.6 bilyon utility budget kung saan inaasahang tataas ng 20 porsiyento ang gasoline expenses. Kumpara noong 2004, ang gobyerno ay gumastos lamang ng P418 milyon para sa gasolina, langis at lubricants. Sinabi ni Camarines Sur Rep. Rolando Andaya na hindi nagdagdag ng mga sasakyan ang gobyerno pero lumaki ng P1 bilyon ang hinihinging budget para sa gasolina at kuryente dahil sa pagtaas ng presyo ng mga produktong petrolyo. Inihalimbawa ni Andaya ang mataas na presyo ng aviation gas kaya tumaas ng P234 milyon ang fuel budget na hinihingi ng Phil. Air Force. Ang PAF ay nagpapadagdag ng P86 milyon para sa gastusin sa gasolina. Sa kabila ng pagtaas sa utility budget, sinabi ni Andaya na mapipilitan ang gobyerno na maghigpit pa rin ng sinturon dahil kinuwenta ang 2006 utility budget base sa P32.47 dollar bawat bariles ng langis. Umaabot sa 58,142 units ang motor vehicle ng gobyerno, 112 aircraft at ilang water craft para sa police, Navy at Coast Guard. (Malou Rongalerios)</body>
<link>http://www.philstar.com/Article.aspx?articleId=298358&amp;publicationSubCategoryId=92</link>
</article>
<article>
<title>CHR referee sa mga rali</title>
<author></author>
<date>
<month>September</month>
<day>24</day>
<year>2005</year>
</date>
<body>Dahil sa patuloy na mga insidente ng pagsasalpukan ng mga pulis at mga ralista sa tuwing may mga kilos protesta sa bansa, magsisilbi ng referee ang Commission on Human Rights (CHR) upang maiwasan ang mga paglabag sa karapatang-pantao ng bawat indibidwal. Hinikayat ni CHR Commissioner Dominador Calamba ang ibat ibang grupo ng mga ralista na abisuhan muna sila kung saan at kailan balak ng mga itong magsagawa ng pagkilos upang maiwasan ang magkasakitan sa pagitan ng magkabilang panig at mapangalagaan ang interes ng mga ito. Sinabi ni Calamba na nais nilang malaman ang araw ng protest actions upang makapagtalaga ang komisyon ng kinatawan nito sa bawat rally site na magsisilbing observer. Samantala, idinepensa kahapon ng Malaca&amp;ntilde;ang ang direktiba nitong higpitan na ang pagdaraos ng mga rally partikular sa Makati City dahil nanganganib ang demokrasya sa pag-iingay ng iilan lang mga tao. Tinawag ng Palasyo na anarkiya ang mga kilos-protesta na ginagamit ng ilang sektor para magpasikat sa mga lansangan at sirain ang ekonomiya ng bansa. Ayon kay Executive Sec. Eduardo Ermita, ang mga nakaraang kilos protesta sa Makati ay isang halimbawa ng masamang epekto sa ekonomiya. &amp;quot;Kaya kung nakakasira sa ating interes, sa national interes ay karapatan na ng pamahalaan na gawan ito ng hakbang upang hindi makasira sa kalagayan ng bansa,&amp;quot; ani Ermita. Hiniling naman kahapon ni Senate Majority Leader Francis Pangilinan sa pamahalaan na igalang ang karapatan ng mamamayan para sa malayang protesta dahil ginagarantiyahan ito sa Konstitusyon. Sinabi ni Pangilinan na huwag kitlin ang karapatang ito dahil lalo lamang iigting ang galit ng mamamayan kung pati ang mapayapang pamamahayag ng sentimyento ng taumbayan ay papatayin nang estado. Aniya, nasa ilalim tayo ng demokrasya at hindi diktadurya kaya tiisin na lamang ng Arroyo administration ang mga kilos protesta. (Lilia Tolentino/Angie dela Cruz/Rudy Andal/Danilo Garcia)</body>
<link>http://www.philstar.com/Article.aspx?articleId=298361&amp;publicationSubCategoryId=92</link>
</article>
<article>
<title>35,000 doktor, nurse na lang sa abroad</title>
<author></author>
<date>
<month>September</month>
<day>24</day>
<year>2005</year>
</date>
<body>Dahil sa magulong sitwasyong politikal sa bansa, umaabot na sa 35,000 mga Pilipinong doktor ang nagpasyang maging nurse na lamang sa ibang bansa mula taong 2003. Ayon sa ulat ng Philippine Medical Association (PMA), pangunahin sa walong dahilan ng pangingibang-bansa ng mga Pinoy doctors ang krisis sa pulitika, mababang sahod at benepisyo, problema sa peace and order at mataas na buwis. Kasalukuyan umanong nasa 4,000 na mga doktor ang naka-enrol ngayon sa mga nursing schools at 2,347 na ang kumuha ng Nursing Licensure Exams nitong Hunyo 2004-2005. Sa datos ng Philippine Overseas Employment Administration (POEA), 87,852 nurses na ang nag-abroad mula 1992-2003. Maaari pa umanong mas mataas ang naturang datos dahil sa marami sa mga nurses at doktor ang inaarkila ng mga dayuhang employer at hindi na kailangan pang dumaan sa POEA. Paboritong destinasyon ng mga doktor at nurse ang bansang US, UK, KSA, Ireland, Singapore, at UAE. Dito sumusuweldo ng hanggang US$6,000 kada buwan o katumbas na P330,000. (Danilo Garcia)</body>
<link>http://www.philstar.com/Article.aspx?articleId=298368&amp;publicationSubCategoryId=92</link>
</article>
<article>
<title>Recount sisimulan ng PET</title>
<author></author>
<date>
<month>September</month>
<day>24</day>
<year>2005</year>
</date>
<body>Pasisimulan nang ilipat sa Presidential Electoral Tribunal (PET) ang mga ballot boxes na nasa kustodya ng Kongreso kaugnay sa nakabinbing election protest na inihain ni dating Sen. Loren Legarda laban kay Vice Pres. Noli de Castro. Sa resolusyong ipinalabas ng PET, sa Lunes ay sisimulan na ang pagkolekta sa mga balota. Hahakutin na ang may 200 ballot boxes mula sa pag-iingat ng House of Representatives at dadalhin sa gusali ng Korte Suprema. Ang mga naturang balota ay bahagi lamang ng unang aspeto ng election protest ni Legarda. Sa oras na mapunta na sa PET ang pangangalaga ng mga balota, agad na ring uumpisahan ang muling pagbilang sa nakuhang boto ng mga kandidato partikular sa labanang Legarda vs Noli hinggil sa nakaraang halalan. (Grace dela Cruz)</body>
<link>http://www.philstar.com/Article.aspx?articleId=298369&amp;publicationSubCategoryId=92</link>
</article>
<article>
<title>Mafia sa Mactan Cebu airport nabunyag</title>
<author></author>
<date>
<month>September</month>
<day>24</day>
<year>2005</year>
</date>
<body>Nabunyag kamakailan ang diumanoy Mafia sa Mactan-Cebu Intl Airport na nakakopo ng P12 milyong kontrata taun-taon sa pagtatalaga ng 95 security guards sa paliparan na sinasabing pag-aari mismo ng general manager ng naturang paliparan. Ayon sa impormante, walang gustong bumangga sa Philippine Aviation and Security Service Corp. (Passcor) pagdating sa mga bidding sa Mactan-Cebu airport, ito ang dahilan kung kaya nagsiatrasan ang tatlong kuwalipikadong bidders para sa P12-milyong kontrata kada taon para sa may 95 sekyus na siyang madaragdag sa hanay ng security personnel sa nasabing airport. Ayon pa sa source na humiling ng anonymity, si MCIA General Manager Adelberto Yap umano kasi mismo ang chairman ng Passcor na siyang kumokopo sa mga kontrata sa paliparan, hindi lamang sa Cebu kundi maging sa ibang mga paliparan sa buong bansa. Ang MCIA na pinamumunuan ni Yap ang nag-conduct ng bidding kung saan ang sarili niyang kumpanyang Passcor ang inanunsyo niyang nanalo.</body>
<link>http://www.philstar.com/Article.aspx?articleId=298373&amp;publicationSubCategoryId=92</link>
</article>
<article>
<title>Makati investors inalok lumipat sa Pasig</title>
<author></author>
<date>
<month>September</month>
<day>25</day>
<year>2005</year>
</date>
<body>Dahil sa mga kilos protesta na inaangalan na ng mga negosyante sa Makati ay inalok naman ng pamahalaang lungsod ng Pasig ang libo-libong investors na ilipat na lamang ang kanilang mga negosyo sa Ortigas Center kung saan mas magiging ligtas ang kapaligiran ng mga ito. Sinabi ni Pasig City Mayor Vicente Eusebio na nakipag-usap siya kay Donald Dee, isang kilalang business leader na i-transfer na lamang ang kanyang mga investment at negosyo sa lungsod ng Pasig, itoy kung magiging magulo na at madilim ang sitwasyon sa Makati. &amp;quot;Sinabihan ko si Mr. Donald Dee na transfer all your investors to Ortigas kasi dito sa amin peace loving at mapagmahal ang mga tao. They are welcome here,&amp;quot; saad ng alkalde. Aniya, mas tahimik sa lungsod ng Pasig dahil ang Makati ay polluted na ng mga kilos protesta laban sa Pangulo. &amp;quot;Peace and order should be our priority because it is these that investors looked when they want to visit a place and invest,&amp;quot; dagdag pa ni Eusebio. Ipinagmalaki din nito na may 20,000 investors na nag-aaply ng permit para makapagpatayo ng negosyo. Suportado din umano ng pamahalaang lokal ng Pasig ang kapulisan na siyang nagsasaayos ng katahimikan at kaligtasan ng bawat mamamayan na nagtutungo at naninirahan sa Pasig. (Edwin Balasa)</body>
<link>http://www.philstar.com/Article.aspx?articleId=298484&amp;publicationSubCategoryId=92</link>
</article>
<article>
<title>Martial Law dead on arrival agad sa Senado</title>
<author></author>
<date>
<month>September</month>
<day>25</day>
<year>2005</year>
</date>
<body>Tiniyak ng mga senador na agad nilang papatayin ang deklarasyon ng Martial Law sa bansa sakali mang magkaroon ng katotohanan ang kumakalat na balitang ito. &amp;quot;In the event that Martial Law is declared, it will be dead on arrival in the Senate which will never countenance such an act,&amp;quot; wika ni Sen. Ralph Recto. Naniniwala naman si Recto na hindi magagawa ng Pangulo na magdeklara ng batas militar sa bansa dahil hindi naman ito nagkaroon ng background sa pagseserbisyo sa militar kundi nagpakadalubhasa ito sa pag-aaral sa ekonomiya. &amp;quot;As an economist she knows that an emergency rule brings Category 5 political disturbance that will blow away whatever economic reforms she has planted,&amp;quot; sabi ng senador. Pero para kay Sen. Francis Pangilinan, kaya lamang pinasisingaw ang isyung ito ay upang malaman ang pulso ng bayan kung pabor sila dito o hindi. Subalit kung may katotohanan ito, posibleng ito ang maging huling baraha ng Pangulo upang manatili sa puwesto lalo pat patuloy na bumababa ang popularity rating nito sa mga nakalipas na buwan. (Rudy Andal)</body>
<link>http://www.philstar.com/Article.aspx?articleId=298492&amp;publicationSubCategoryId=92</link>
</article>
<article>
<title>Petrolyo, LPG tumaas uli!</title>
<author></author>
<date>
<month>September</month>
<day>25</day>
<year>2005</year>
</date>
<body>Muling gumalaw ang presyo ng mga produktong petrolyo kasunod ng panibagong pagtataas kahapon ng dalawang kumpanya ng langis. Pinangunahan ng Shell Philippines ang .50 sentimong oil hike sa gasolina, diesel, kerosene at liquified petroleum gas (LPG). Agad naman itong sinundan ng Caltex Philippines at Eastern Petroleum at inaasahang sasabayan din ng iba pang oil players sa bansa. Ang nabanggit na pagtataas ay pang-19 na ngayong taon at hindi pa dito magtatapos dahil sa patuloy na pananalanta ng bagyong Rita sa Amerika. Nabatid na pumalo na sa $2.31 hanggang $64.19 kada bariles ang palitan sa New York Mercantile habang sa Londons International Petroleum Exchange ay bumagsak na sa $2.16 hanggang $62.44. (Edwin Balasa)</body>
<link>http://www.philstar.com/Article.aspx?articleId=298499&amp;publicationSubCategoryId=92</link>
</article>
<article>
<title>Gonzales pinasisibak</title>
<author></author>
<date>
<month>September</month>
<day>25</day>
<year>2005</year>
</date>
<body>Pinasisibak kay Pangulong Arroyo si National Security Adviser Norberto Gonzales kaugnay ng pagkakadawit niya sa kuwestiyunableng P50 milyong kontrata sa Venable LLP, isang lobby group ng Amerika. Sinabi ni Sen. Richard Gordon na dapat magbitiw na lang sa posisyon si Gonzales kung hindi rin lang niya sasagutin ang mga katanungan ng blue ribbon committee na kumukuwestiyon sa kontrata lalo na kung sino ang nagbayad ng $225,000 panimulang pondo sa Venable. Si Gonzales ay kasalukuyang nasa Philippine Heart Center sa diagnosis na &amp;quot;cardiac work up&amp;quot;. Tumaas ang presyon ni Gonzales matapos magdeklara ang komite na ikulong siya sa Senado sa paniwalang may pinagtatakpan ang kalihim kaya ayaw niyang sumagot sa mga katanungan ng mga senador kung aprubado ng Pangulo ang kontrata, saan nanggaling ang ipambabayad sa Venable at sinu-sino ang mga private donors. Hiningi ng Malaca&amp;ntilde;ang na pakawalan na si Gonzales pero sinabi ng mga miyembro ng komite na makakalaya lamang ito kung sasagutin ang kanilang mga katanungan. Kamakalawa ng hapon binisita ng Pangulo si Gonzales. Ayon kay Dr. Ludgario Torres, medical director ng PHC, kulang ang hangin na pumapasok patungong heart muscle ni Gonzales kaya may panganib na atakihin siya sa puso. Dahil dito kaya nakatakdang sumailalim ngayon sa coronary angiogram si Gonzales. (Lilia Tolentino)</body>
<link>http://www.philstar.com/Article.aspx?articleId=298505&amp;publicationSubCategoryId=92</link>
</article>
<article>
<title>Chop-chop body ni La Puebla iuuwi ngayon</title>
<author></author>
<date>
<month>September</month>
<day>25</day>
<year>2005</year>
</date>
<body>Nakatakdang iuwi ngayong araw na ito sa Pilipinas ang chop-chop na katawan ng Pinay maid na si Jane La Puebla na sinasabing pinaslang ng kapwa Pinay sa Singapore noong Setyembre 9. Sa ulat na ipinadala kahapon ng Department of Foreign Affairs (DFA) ni Ambassador to Singapore Belen Anota, kasamang darating ng labi ni Jane ang kanyang asawang si Cruzaldo at inang si Pauline matapos sunduin sa nasabing bansa. Ayon kay Anota, nai-turn over na sa kanila ang bangkay ng biktima matapos makumpleto ng Singapore police ang pag-autopsiya na siyang gagamitin sa takbo ng kaso laban sa suspek na si Guen Aguilar. Sinabi ni Anota na nagdaos na rin sila kahapon ng funeral mass para kay La Puebla na dinaluhan ng Filipino community sa Singapore. Umaasa ang pamilya La Puebla na mabibigyan ng katarungan ang karumal-dumal na ginawang pagpatay kay Jane. (Mer Layson)</body>
<link>http://www.philstar.com/Article.aspx?articleId=298513&amp;publicationSubCategoryId=92</link>
</article>
<article>
<title>2 markadong tagumpay naitala ng Exportbank</title>
<author></author>
<date>
<month>September</month>
<day>25</day>
<year>2005</year>
</date>
<body>Muling nakumpirma ang mahusay na pagsalo ng Export and Industry Bank (EIB) sa nagsarang Urban Bank (UB) noong 2001 nang makapagtala ang Exportbank ng dalawang markadong pagbabayad sa mga dating depositor at kreditor ng Urban. Nakumpleto ng Exportbank ang pagbabayad ng kabuuang P15.8 bilyon na obligasyon ng UB sa dating mga kliyente ng nasarang bangko at ng Urban Bank Investments (UBI), sa ilalim ng &amp;quot;Three-Year Liability Servicing Program&amp;quot; (LSP), na pinagkasunduan ng EIB at Philippine Deposit Insurance Corp. (PDIC). Ang ikatlo at pinal na hulog ay nakumpleto noong Setyembre 2004. Matatandaang ipinasara ng Bangko Sentral ng Pilipinas (BSP) noong Abril 26, 2000 ang Urban Bank dahil sa pagiging &amp;quot;illiquid&amp;quot; (o kulang sa pondo) nito. Agad na iniligay ng BSP ang Urban sa &amp;quot;receivership&amp;quot;. Nang saluhin ng Exportbank ang UB, binuo ang naturang plano sa pagbabayad sa mga dating kliyente ng UB/UBI. Nitong Setyembre 15, 2005, nakatanggap ng bonus ang mga kliyenteng ito nang magbigay ng kabuuang P47 milyon ang Exportbank sa mga kliyenteng ito bilang karagdagang &amp;quot;interest recovery&amp;quot; (o nasalbang interes sa deposito) isang bagay na unang nangyari sa &amp;quot;banking history&amp;quot; sa bansa. Ang pagbabayad ng Exportbank ng karagdagang interes at ng kabuuang pagkakautang (Repayment Notes) sa mga depositor at kreditor ng UB-UBI sa ilalim ng 3-Taong LSP, ay dalawa sa tinaguriang &amp;quot;landmark achievements&amp;quot; ng Exportbank.</body>
<link>http://www.philstar.com/Article.aspx?articleId=298515&amp;publicationSubCategoryId=92</link>
</article>
<article>
<title>Aplikasyon para sa PUP entrance test sinimulan na</title>
<author></author>
<date>
<month>September</month>
<day>25</day>
<year>2005</year>
</date>
<body>Tumatanggap na ng aplikasyon ang Polytechnic University of the Philippines para sa 2006-2007 PUP College Entrance Test o PUPCET. Ang mga kwalipikasyon ay ang mga sumusunod: 1) magsisipagtapos ng high school ngayong school year 2) may general average na 82% pataas; at 3) nakapagtapos na ng mga nakaraang taon ngunit hindi pa naka-enrol saan mang technical school o unibersidad. Para sa mga interesado, maaring magtungo ng personal sa PUP Registrars o Admission Office sa Ground Floor South Wing simula ika-1 hanggang ika-30 ng Setyembre; Nobyembre 7 hanggang Disyembre 9, 2005; at Enero 2-13, 2006. Magdala lamang ng dalawang 1 1/2 X 1 1/2 size ID picture (colored with name tag) at P300 entrance test fee. Samantala, maaari ring magsumite ng aplikasyon online sa pamamagitan ng www.pup.edu.ph. Tinatanggap na rin ang group application sa pamamagitan naman ng mga Guidance Office ng ibat-ibang paaralang pangsekondarya. Ang PUPCET ay nakatakdang ganapin sa ika-5 at ika-12 ng Pebrero 2006. Para sa karagdagang detalye tumawag sa telepono bilang 71678-32 to 40 local 287.</body>
<link>http://www.philstar.com/Article.aspx?articleId=298518&amp;publicationSubCategoryId=92</link>
</article>
<article>
<title>Government takeover!</title>
<author>Ni Danilo Garcia</author>
<date>
<month>September</month>
<day>26</day>
<year>2005</year>
</date>
<body>Kapag lumubha ang sitwasyon sa presyo ng langis, may plano ang pamahalaan na i-takeover ang ilang pribadong kumpanya ng petrolyo, transportasyon at iba pang public utilities. Ito ang ibinunyag kahapon ni Justice Sec. Raul Gonzalez na nagpapabulaang magdedeklara ng martial law si President Arroyo. Sinabi rin ng Department of Justice (DOJ) na walang planong magdeklara ng martial law ang administrasyong Arroyo matapos ang pagbawi sa maximum tolerance sa mga rally. Iginiit ni Gonzalez, hindi maaaring magdeklara ng martial law ang Pangulo hanggat walang suporta ng Kongreso. Lalo lamang umanong mapapahiya ang pamahalaan kapag nagdeklara ng martial law ngunit hindi naman aaprubahan ng mga mambabatas. Nilinaw pa ng kalihim na hindi kay Pangulong Arroyo niya sinabi ang posibleng paghawak ng gobyerno sa mga pribadong kumpanya kundi kay House Speaker Jose de Venecia. Isinagawa ni Gonzalez ang pagtanggi kasabay ng pag-ugong ng balitang magdedeklara ng martial law ang administrasyon upang mapangalagaan ang kanilang nanganganib na puwesto. Pangunahing indikasyon umano nito ang pagbawi sa maximum tolerance sa mga rally at paggamit ng &amp;quot;kamay na bakal&amp;quot; sa tawag na preemptive calibrated response (PCR) upang malimita ang mga grupong nagpoprotesta kahit na walang permit to rally sa mga lokal na pamahalaan.</body>
<link>http://www.philstar.com/Article.aspx?articleId=298663&amp;publicationSubCategoryId=92</link>
</article>
<article>
<title>B.F., misis dinawit sa Marikina squatter scam</title>
<author></author>
<date>
<month>September</month>
<day>26</day>
<year>2005</year>
</date>
<body>Nanganganib na masibak pareho sa kanilang puwesto sina Metro Manila Development Authority (MMDA) chairman Bayani Fernando at maybahay nitong si Marikina City Mayor Marides Fernando dahil sa pagdawit sa mga ito sa Marikina squatter scam. Sa kasong isinampa sa Ombudsman noong nakaraang Mayo, 2005 laban sa mag-asawa at sa buong konseho ng nasabing siyudad na may cases number OMD-C-05-0280-F at OMB-C-A-05-0284-F, napag-alaman na milyun-milyong piso ang nalugi sa kabang bayan ng Marikina at ng national government matapos na bigyan umano ng city government ng realty tax exemption mula pa noong 1980 ang isang 68,570 square meter na lupain na pag-aari nina Benigno dela Vega at Antonio Perez. Bukod pa sa tax exemption na umaabot sa mahigit dalawang dekada ang nakokober sa dahilang gagamitin umano ito para sa mga iskuwater, ginastusan pa ng milyun-milyong piso ng siyudad ang nasabing lupain upang madevelop gamit ang kabang bayan ng lungsod. Nakapaloob ang nasabing development sa Ordinance No. 109 na ipinalabas ng Sangguniang Panglungsod ng Marikina noong 1998 at pirmado ng buong konseho kasama na ang ngayon ay Rep. Del de Guzman na tumatayong presiding officer ng Sanggunian. Ayon sa records, ibinenta umano ni dela Vega at Perez sa halagang P13.2 milyon ang higit sa 15,000 square meters na tax-exempted na lupain sa Tulungang Magkakapitbahay, Inc. (TMB). Nakuha naman ng TMB ang salaping ipinambayad sa dalawa mula sa isang loan na ibinigay ng Marikina City government.</body>
<link>http://www.philstar.com/Article.aspx?articleId=298671&amp;publicationSubCategoryId=92</link>
</article>
<article>
<title>Mga senador, Juan Tamad!</title>
<author></author>
<date>
<month>September</month>
<day>26</day>
<year>2005</year>
</date>
<body>Dahil sa kabiguan ng mga senador na aksyunan ang mahigit na 800 national at local bills na pumasa na sa Mababang Kapulungan ng Kongreso, tinawag kahapon ng isang kongresista ang mga ito na &amp;quot;Juan Tamad&amp;quot; lalo na ang mga abala sa pagpapapogi at naghahanda na sa election sa 2007. Sinabi ni Davao del Sur Rep. Douglas Cagas, halos walang ginagawa ang mga senador at puro pagpapapogi lamang kaya nauubos ang kanilang panahon sa ibat ibang uri ng imbestigasyon katulad nang kinakaharap na kaso ni National Security Adviser Norberto Gonzales ukol sa P50 milyon na lobby contract sa Venable LLP. Ayon kay Cagas, mahina ang performance ng mga senador at ang katibayan nito ay ang hindi pag-aksyon sa mga nakabinbing panukalang batas. &amp;quot;They have done nothing on the 800 House approved bills we sent to them. Our people should be made aware that most senators are working to protect themselves and to promote their presidential ambitions,&amp;quot; ani Cagas. Sinabi pa ng mambabatas na hindi nagiging parehas ang ilan sa mga senador na mas nauna pang nagpakita ng paghusga sa isyu ng jueteng, Charter change (Cha-cha) at ngayon naman sa lobby contract sa Venable LLP, isang US lobby firm para sa pagsususog ng Konstitusyon. Sa ipinakitang isyu aniya na pinatulan ng Senado, dapat magpakita ng &amp;quot;humanitarian consideration&amp;quot; ang mga senador kay Gonzales dahil posibleng masakripisyo ang kalusugan ng kalihim matapos na isugod sa Philippine Heart Center dahil sa high blood pressure na umabot sa 160/90 matapos na gisahin ng mga senador. (MRongalerios)</body>
<link>http://www.philstar.com/Article.aspx?articleId=298676&amp;publicationSubCategoryId=92</link>
</article>
<article>
<title>Debate sa Cha-cha sisimulan na</title>
<author></author>
<date>
<month>September</month>
<day>26</day>
<year>2005</year>
</date>
<body>Nakatakdang simulan ngayong linggo ng Mababang Kapulungan ng Kongreso ang makasaysayang debate hinggil sa pag-amyenda sa Saligang Batas. Ayon kay House committee on Constitutional amendments vice chairman Dougles RA Cagas na ihaharap nila sa Kapulungan ngayong linggo ang isang committee report kung saan pinagsama-sama ang mga panukalang batas na humihiling na baguhin ang sistema ng pamahalaan sa bansa. Aniya, maging si Speaker Jose de Venecia ay nagpahayag na kamakailan na sisimulan na ng Kamara de Representantes ang pag-aaral para maisulong ang parliamentaryong sistema kung saan Prime Minister na ang magiging punong opisyal ng pamahalaan. Sinabi ni Cagas na dapat nang simulan ang debate kaugnay sa charter change matapos na ibasura ng mga kongresista ang impeachment laban kay Pangulong Arroyo. Itinanggi rin nito ang paratang na kaya sinisimulan ng Kamara ang talakayan hinggil sa pagpapalit ng sistema ng pamahalaan ay upang matiyak ang pananatili sa puwesto ni Pangulong Arroyo. Aniya, bagamat mismong ang Punong Tagapagpaganap ang nagmungkahi sa Kongreso na simulan na ang debate sa Chacha, matagal nang ipinasa ng Kamara ang panukalang batas na humihiling na baguhin ang porma ng gobyerno sa bansa subalit inupuan lamang ng Senado.</body>
<link>http://www.philstar.com/Article.aspx?articleId=298681&amp;publicationSubCategoryId=92</link>
</article>
<article>
<title>Loren ayaw paawat, ballot box tampering binira</title>
<author></author>
<date>
<month>September</month>
<day>26</day>
<year>2005</year>
</date>
<body>Hindi nagpaawat si ex-Senator Loren Legarda kaugnay ng &amp;quot;pandaraya&amp;quot; sa kanya noong vice presidential elections at binatikos ang nadiskubreng pagbubukas at pagtamper sa mga ballot boxes sa Tabogon, Cebu na aniyay isa na namang indikasyon ng cover-up sa malawakang pandaraya sa 2004 elections. Ayon kay Loren, maaaring pananabotahe sa kanyang election protest laban kay VP Noli de Castro ang motibo sa insidente na inireport ni Cebu provincial election officer Edwin Cadungog. &amp;quot;This is shameless, and only God knows what other operations have been carried our and are being effected as I speak to cover up the massive fraud in the 2004 elections,&amp;quot; ani Loren. Lubhang nakakabahala ang insidente, ayon sa mga abogado ni Loren dahil ang Cebu ay kasama sa mga area na tinukoy ni Loren sa kanyang protesta kung saan naging malawakan ang dayaan. Sa Cebu rin &amp;quot;ipinoste&amp;quot; ni de Castro ang kanyang pinakamalaking vote margin. Kaugnay nito kaya pinaiimbestigahan ni Legarda ang municipal treasurer ng Tabogon na si Edna Carla Arbuyes na siyang nag-authorize ng paglilipat ng mga ballot box mula sa kanyang opisina tungo sa Public Service Office. Pinuna rin ni Loren ang atrasadong pagkakareport sa pagkawala ng 350 sa 360 padlock ng mga lumang ballot boxes at 303 ng kabuuang 390 padlock para sa mga bagong ballot boxes na ginamit sa Tabogon. Mismong ang PET ang nag-inform kay Loren sa breach of security na nangyari, na lalo pang nagbigay rason para pasimulan na ng PET ang recount at retabulation ng boto. Si Loren ay nakapagdeposito na ng P4 milyon sa PET para sa recount.</body>
<link>http://www.philstar.com/Article.aspx?articleId=298689&amp;publicationSubCategoryId=92</link>
</article>
<article>
<title>Budget sa edukasyon patuloy na bumababa</title>
<author></author>
<date>
<month>September</month>
<day>26</day>
<year>2005</year>
</date>
<body>Dahil sa pagbaba ng budget sa edukasyon kaya lumobo rin ang bilang ng mga drop-outs sa paaralan. Ayon kay Sen. Manuel Villar, chairman ng Senate committee on finance, bumaba ng 17.8% ang budget sa edukasyon sa taong 2002-2003 at lalo pang lumagapak ng 11% sa school year 2004-2005. Nagpanukala naman ng P112.5 bilyon budget para sa edukasyon sa 2006 kaya hindi maisip ng senador kung ano na ang mangyayari sa kalidad ng edukasyon sa bansa, Nitong 2004, ang budget ng edukasyon ay P107.55 bilyon at ang bilang naman ng mga estudyante sa elementarya at sekondarya sa public shools ay 17,133,440 na ibig sabihin ay P6,277.14 ng gastos ng gobyerno sa bawat estudyante. Ngayong 2005, umabot sa P111.04 bilyon ng budget pero mayroon namang 17,652,992 ang bilang ng mga mag-aaral kaya P6,290.15 ang budget bawat estudyante. Sinabi ni Villar na ang Pilipinas ang may pinakamababang teacher-student ratio. Una nang sinabi ng DepEd na ang kakulangan ng mga guro ay bunga na rin ng pagdami ng mga estudyante kung saan 275,000 ang nadadagdag sa bawat tao sa elementary at high school. (Rudy Andal)</body>
<link>http://www.philstar.com/Article.aspx?articleId=298695&amp;publicationSubCategoryId=92</link>
</article>
<article>
<title>No takeover!  Bunye</title>
<author></author>
<date>
<month>September</month>
<day>27</day>
<year>2005</year>
</date>
<body>Mariing itinanggi ng Malaca&amp;ntilde;ang na mayroong plano ang pamahalaang Arroyo na kontrolin ang pangangasiwa ng mga pribadong kompanya ng langis, kuryente at mahahalagang public utilities sa sandaling lumalala ang suliranin sa presyo ng krudo. Ayon kay Press Secretary at Presidential Spokesman Ignacio Bunye, wala siyang personal na impormasyon hinggil sa planong pagtake-over gaya ng inihayag ni Justice Secretary Raul Gonzales. &amp;quot;Wala akong impormasyon sa bagay na iyan. Ang aking direct information ay iyong bagong patakaran na pinaiiral at ito ay ang calibrated response. Yong mga report ang kino-quote at si Sec. Gonzales. Siguro, si Sec. Gonzales ang dapat magpaliwanag niyan,&amp;quot; wika pa ni Sec. Bunye. Iginiit pa ni Bunye, sa kanyang pagkakaalam ay walang pinirmahan si Pangulong Arroyo na ganitong kautusan. Gayunman, sinabi ni Bunye, na mayroong karapatan ang pamahalaan na gumawa ng hakbang na nararapat para sa kapakanan ng sambayanan kahit walang emergency rule. Samantala, ipinaubaya ng Palasyo sa Department of Justice kung nararapat sampahan ng kaso ang Hyatt 10 kaugnay sa ipinalabas nitong mga impormasyon tungkol sa gobyerno. Ito ang tugon ni Bunye sa ulat na pinag-aaralan umano ng DOJ kung puwedeng sampahan ng kaso ang miyembro ng Hyatt 10. (Lilia Tolentino)</body>
<link>http://www.philstar.com/Article.aspx?articleId=298815&amp;publicationSubCategoryId=92</link>
</article>
<article>
<title>Martial law, hindi napapanahon  PNP, AFP</title>
<author></author>
<date>
<month>September</month>
<day>27</day>
<year>2005</year>
</date>
<body>Iginiit kahapon ng liderato ng Armed Forces of the Philippines (AFP) at Philippine National Police (PNP) na walang dapat ipangamba ang taumbayan dahil hindi napapanahon ang pagpapatupad ng Martial law sa bansa. Sinabi ni PNP chief Arturo Lomibao, walang banta sa seguridad ng bansa para maging daan sa pagdedeklara ng Martial law at kung sakali man ay kailangan ang pagpayag dito ng Kongreso. Ayon naman kay AFP spokesman B/Gen. Jose Angel Honrado, kahit ginagarantiyahan sa ilalim ng Konstitusyon ang pagdedeklara ng Martial law ay hindi ito angkop sa kasalukuyang kaganapan sa bansa. Binatikos naman ni Senate Minority Leader Aquilino Pimentel Jr. ang planong pagbuhay sa lumang kaso ni Makati Mayor Jejomar Binay upang masuspinde ito dahil sa pagbibigay ng permiso sa mga anti-Arroyo rallies sa kanyang hurisdiksyon. Kinastigo naman ni Sen. Jinggoy Estrada ang ginawang marahas na pagbuwag sa mapayapang rali sa Don Chino Roces bridge kahapon. Sinabi ni Sen. Estrada, sinisimulan na ng Arroyo government ang calibrated preempted response para supilin ang karapatan ng mamamayan na makapagsagawa ng kilos-protesta gayung ginagarantiyahan ito sa ilalim ng ating Saligang Batas. (Joy Cantos/Rudy Andal)</body>
<link>http://www.philstar.com/Article.aspx?articleId=298828&amp;publicationSubCategoryId=92</link>
</article>
<article>
<title>Panalo ng Luisita workers sa SC iniipit ng mga Cojuangcos</title>
<author></author>
<date>
<month>September</month>
<day>27</day>
<year>2005</year>
</date>
<body>Matagal nang kinatigan ng Supreme Court ang pamamahagi ng 6,673 ektaryang lupa sa Hacienda Luisita sa mga manggagawa nito pero ang dokumento ritoy itinatago ng pamilya Cojuangco. Ito ang ibinunyag ng abogado ng Hacienda Luisita workers na si Atty. Romeo Capulong. Ang dokumentog kinatigan ng SC noong 1985 ay nagsasaad na dapat ipamahagi sa mga farm workers ang 6,673 ektaryang lupain sa Hacienda pero biglang nawala ang papeles na ito sa tanggapan ng Solicitor-General, Court of Appeals gayundin sa SC nang umupo si Pangulong Cory Aquino noong 1986. Ibinunyag ito ni Atty. Capulong sa Task Force Hacienda Luisita ng Department of Agrarian Reform na si Atty. Ibra Omar na siyang naatasan na resolbahin ang suliranin sa nasabing sugar plantation na pag-aari ng mga Cojuangco. Binatikos din ng mga magsasaka si dating Pangulong Aquino sa pagkabigong maipatupad ang hustisya sa mga farm workers pero nagagawa nitong manawagan kay Pangulong Arroyo na magbitiw sa puwesto at nagpatupad pa noon ng micro-credit sa mga magsasagaka sa Bataan pero sa kanilang sariling mga obrero ay nagiging bingi sa katotohanan. Inamin ni Atty. Omar sa isinagawang press conference nito na ngayon lamang niya nalaman ang mga bagay na ito kaya ang ginawa nilang imbestigasyon sa loob ng 5 buwan sa Hacienda Luisita ay isusumite nila kay DAR Sec. Nasser Pangandaman para sa huling pagpapasya.</body>
<link>http://www.philstar.com/Article.aspx?articleId=298831&amp;publicationSubCategoryId=92</link>
</article>
<article>
<title>Vietnamese refugees nagtungo na sa US</title>
<author></author>
<date>
<month>September</month>
<day>27</day>
<year>2005</year>
</date>
<body>Umaabot sa 229 Vietnamese refugees na may 16 taong namalagi sa bansa ang umalis na kahapon at nagtungo sa Estados Unidos matapos aprubahan ang kanilang visa. Bandang alas-12 ng tanghali ng umalis ang American Trans Asia chartered flight no. PZ-6088 na sinakyan ng may 229 Vietnamese refugees patungong Los Angeles, California. Magkahalong saya at lungkot ang naging reaksyon ng tinaguriang boat people nang papaalis na ang mga ito sa Ninoy Aquino International Airport kahapon matapos bigyan sila ng immigrant status sa Estados Unidos. Hiniling naman ni MIAA general manager Alfonsoi Cusi sa Philippine Tourism Authority (PTA) na huwag ng pagbayarin ng P550 na terminal fee ang nasabing mga Vietnamese bilang humanitarian consideration. Napag-alaman na ang nasabing mga Vietnamese refugees na ito ay dadalhin sa ibat ibang resettlement area sa Estados Unidos matapos manatili ang mga ito sa bansa sa loob ng 16 taon makaraang umalis sila sa South Vietnam ng sumiklab ang giyera dito. (Butch Quejada)</body>
<link>http://www.philstar.com/Article.aspx?articleId=298839&amp;publicationSubCategoryId=92</link>
</article>
<article>
<title>Bong, Jinggoy bati na uli</title>
<author></author>
<date>
<month>September</month>
<day>27</day>
<year>2005</year>
</date>
<body>Nagkasundo na muli sina Sen. Ramon &amp;quot;Bong&amp;quot; Revilla Jr. at Sen. Jinggoy Estrada sa idinaos na ika-39 kaarawan ng una kamakalawa ng gabi sa tahanan nito sa Bacoor, Cavite. Halos dalawang oras na nag-usap ng masinsinan sina Sen. Revilla at Sen. Jinggoy matapos sadyain ng huli ang una sa tahanan nito kamakalawa para batiin ng maligayang kaarawan. Sinabi ni Sen. Revilla, natutuwa siya dahil nagkasundo na muli silang magkumpare makaraang magkaroon sila ng tampuhan dahil sa usapin ng pulitika. Napag-alaman na ang namagitan sa dalawang ito para magkasundo na muli ay sina Philip Salvador at Rudy Fernandez. (Rudy Andal)</body>
<link>http://www.philstar.com/Article.aspx?articleId=298844&amp;publicationSubCategoryId=92</link>
</article>
<article>
<title>Exportbank tuloy ang obligasyon sa kliyente</title>
<author></author>
<date>
<month>September</month>
<day>27</day>
<year>2005</year>
</date>
<body>Malapit nang makumpleto ng Export and Industry Bank ang pagbabayad nito ng obligasyon sa mga kliyente at depositors nito kung saan ay umabot na sa P187 milyon ang naibayad nila sa ilalim ng Liability Servicing Program (LSP). Ang scheme ng pagbabayad na ito ay bahagi ng kasunduan sa pagitan ng EIB at ng nagsarang Urban Bank at Urban Bank Investments na sinalo ng Export Bank matapos magsara ito noong Abril 16, 2000. Ang nasabing scheme ng pagbabayad ay commitment ng Export bank na bayaran sa loob ng anim na taon ang kanilang mga pinansyal na obligasyon sa dating kliyente ng UB at UBI. Ang nasa schedule na pagbabayad ng EIB noong September 15 ay kanilang 4th repayment notes na nasa ilalim ng 6-taong LSP ng Export bank.</body>
<link>http://www.philstar.com/Article.aspx?articleId=298852&amp;publicationSubCategoryId=92</link>
</article>
<article>
<title>50 armadong tauhan ni Gov. Magsaysay nilusob ang Subic guesthouse ni GMA</title>
<author></author>
<date>
<month>September</month>
<day>28</day>
<year>2005</year>
</date>
<body>Inakusahan kahapon si Zambales Gov. Jose Vicente Magsaysay nang tangkang pag-okupa sa guesthouse ni Pangulong Gloria Macapagal-Arroyo na nasa loob ng Subic Bay Freeport nitong nakalipas na linggo gamit ang may 50 tauhan. Sa report ng Olongapo City Police, nagtungo umano si Gov. Magsaysay kasama ang anak na si J.V. Magsaysay, isang nakilalang Dicky Gonzales at mga armadong kalalakihan sa Presidential guesthouse at tinutukan saka sapilitang pinaalis ang naabutang mga tauhan ni SBMA administrator Armand Arreza. Ayon sa mga biktima, pinagmumura sila ng mga tauhan ni Magsaysay habang pinaaalis sila. Ayon sa biktimang si Bobby Fernandez, sinapak pa siya ng anak ng gobernador. Kinumpirma rin ng SBMA Intelligence and Investigation Office (IIO) ang insidente sa isang bukod na ulat. Ayon sa IIO, dumating sa guesthouse ang grupo ni Magsaysay kasama ang anak bandang alas-10:30 ng gabi noong Linggo. Kinumpirma rin ng IIO na ang mga biktima ay mga tauhan ni Arreza na pinagbabantay sa guesthouse. Napigilan lamang ang paglala ng sitwasyon nang dumating si SBMA senior deputy administrator Gen. Jose M. Calimlim, na kumumbinsi sa grupo ng gobernador na lisanin ang lugar. Inatasan ni Calimlim si Col. Jose Calunsag, manager ng SBMA law and enforcement department, na magtalaga ng mga tauhan upang bantayan ang guesthouse at huwag payagang pumasok ang sinuman na walang pahintulot mula kay Calimlim. Kinaumagahan naman ng Lunes, bumalik diumano si J.V., kasama ang may 30 armadong tauhan at tinangkang okupahan ang SBMA administration building, ngunit pagkaraan ng ilang minutong tensyon sa pagitan nila at ng mga empleyado ng SBMA ay kusa ring lumisan ang grupo ng batang Magsaysay. Ang nasabing gusali na tinatawag ding &amp;quot;Quarters 5000 Kalayaan&amp;quot; ay isang opisyal na tirahan ng pinakamataas na pinuno ng US Navy na nakatalaga sa Subic noong ito ay ginagamit bilang base militar ng Estados Unidos. Nang umalis ang mga Amerikano, ang base ay ginawang freeport at itinalaga ni Richard Gordon, unang SBMA chairman, ang Quarters 5000 bilang opisyal na pahingahan ng Pangulo ng bansa at ng kanyang mga bisita. Si Gordon ay tumira sa kanyang sariling bahay na malapit din sa Quarters 5000. Nang mahirang naman si SMBA chairman Felicito Payumo, ginamit niya ang guesthouse bilang tirahan. Nang pinalitan ni Francisco Licuanan si Payumo ay hindi ito nanirahan sa Subic at tumutuloy lamang sa isang hotel kapag nagpupunta sa SBMA. Ang sumunod na nanirahan sa guesthouse pag-alis ni Payumo ay si dating SMBA administrator Alfredo Payumo. Noong nakaraang linggo ay nagpasya ang board of directors ng SMBA na italagang muli ang Quarters 5000 bilang presidential guesthouse. Ito ang dahilan kung bakit nagtalaga si Arreza ng mga tao para bantayan ang gusali. Sa kabila ng insidente, nangako si Arreza na pagtutuunan niya ng pansin ang mas malalaking problema ng Subic. (Ellen Fernando)</body>
<link>http://www.philstar.com/Article.aspx?articleId=298991&amp;publicationSubCategoryId=92</link>
</article>
<article>
<title>DENR tutulug-tulog, natakasan ng pagong!</title>
<author></author>
<date>
<month>September</month>
<day>28</day>
<year>2005</year>
</date>
<body>Nalusutan ng kanilang endangered species ang mga tauhan ng Wild Life Bureau ng Department of Environment and Natural Resources (DENR) nang makawala sa kanilang pangangalaga ang isang Asian box turtle noong unang linggo ng buwang kasalukuyan. Ang nasabing pagong ay natiyempuhan ng ilang concerned citizen habang nilalaro ng mga kabataang taga-barangay Pag-asa, Quezon City sa gilid ng North Avenue, tapat ng Protected Areas and Wildlife Bureau (PAWD) noong nakaraang linggo. Ang pagong ay ikinukonsiderang kabilang sa mga endangered species, ayon na rin kay DENR Sec. Michael Defensor. Inamin ng mga kabataan na galing sa PAWD ang pagong na hindi na nila tinangkang isaoli dahil sa takot na baka silay pagbintangang nagnakaw nito at minabuting lumapit sa mga mamamahayag. Sa panayam, sinabi naman ni Stephen Toledo, officer-in-charge ng Wildlife Rescue Center (WRC) ng PAWD na hindi pa sila nagsasagawa ng imbentaryo sa kanilang mga endangered species para makatiyak na may nakawala sa kanilang hawla. Sa ngayon aniya, umaabot lamang sa 143 ang inaalagaan nilang pagong sa WRC, hindi kabilang ang 115 pa na nasa Butterfly House ng PAWD. (Angie dela Cruz)</body>
<link>http://www.philstar.com/Article.aspx?articleId=298992&amp;publicationSubCategoryId=92</link>
</article>
<article>
<title>Malaca&amp;ntilde;ang sinisi ni Recto</title>
<author></author>
<date>
<month>September</month>
<day>28</day>
<year>2005</year>
</date>
<body>Iginiit kahapon ni Sen. Ralph Recto na nag-backfire sa Malaca&amp;ntilde;ang ang calibrated preemptive response (CPR) na pinaiiral ng gobyerno laban sa mga kilos-protesta sa lansangan matapos na patulan ng pulisya ang rally ng mga maliliit na grupo ng demonstrador sa harap ng Don Chino Roces bridge sa Maynila noong Lunes ng umaga. Sinabi ni Recto, dapat ay pinairal na lamang ng pulisya ang maximum tolerance sa isinagawang mapayapang rally kamakalawa dahil ang mga raliyista lamang ang nakapuntos dito nang maipakita sa publiko kung paano sila hinambalos at inatake ng pulisya sa kanilang kilos-protesta. &amp;quot;Maximum tolerance of rallies is giving maximum publicity to these rallies and maximum damage to the image of the government ,&amp;quot; ani Recto. Aniya, kung maliit na bilang ang nagsasagawa ng rally, mas makabubuting pabayaan na lamang ito ng pulisya dahil ang hinihintay lamang ng mga raliyista ay buwagin ng pulisya ang kanilang pagtitipun-tipon upang mapalabas na sila ang kaawa-awa. &amp;quot;The best policy is to leave them alone. Arresting demonstrators only backfire on the government. What is being avoided lands on the news,&amp;quot; paliwanag ni Recto. (Rudy Andal)</body>
<link>http://www.philstar.com/Article.aspx?articleId=298999&amp;publicationSubCategoryId=92</link>
</article>
<article>
<title>Minority solons nagbitiw sa posisyon</title>
<author></author>
<date>
<month>September</month>
<day>28</day>
<year>2005</year>
</date>
<body>Nagsumite na kahapon ng kanilang &amp;quot;courtesy resignation&amp;quot; ang karamihan sa mga miyembro ng minority bloc sa House of Representative upang ipaubaya kay Minority Leader Francis Escudero ang napipintong reorganisasyon ng oposisyon. Lahat ng deputy minority leaders ay nag-resign sa kanilang posisyon kabilang sina Reps. Alan Peter Cayetano, Rolex Suplico, Luis &amp;quot;Baby&amp;quot; Asistio, Oscar Malapitan, Antonio Serapio at Vincent Crisologo. Tanging sina Reps. Imee Marcos, miyembro ng makapangyarihang Commission on Appointments at Joseph Santiago ng House of Representatives Electoral Tribunal (HRET) ang hindi nagsumite ng kanilang courtesy resignation. Kabilang sina Marcos at Santiago sa anim na miyembro ng oposisyon na hindi dumalo sa makasaysayang botohan ng impeachment complaint ni Pangulong Arroyo noong Setyembre 6. Nauna rito, sinabi ni Escudero na hinihintay pa rin nila ang magiging resulta ng revamp na isasagawa ng mayorya dahil may mga maka-administrasyong kongresista ang sumama sa grupo ng pro-impeachment bloc. (Malou Rongalerios)</body>
<link>http://www.philstar.com/Article.aspx?articleId=299005&amp;publicationSubCategoryId=92</link>
</article>
<article>
<title>Intelligence fund babawasan ng P57-M</title>
<author></author>
<date>
<month>September</month>
<day>28</day>
<year>2005</year>
</date>
<body>Sa gitna nang kakulangan sa pondo ng gobyerno, babawasan lamang ng P57 milyon ang intelligence fund ng ibat ibang ahensya ng pamahalaan sa susunod na taon. Base sa panukalang P1.053 trilyon budget para sa 2006, ang &amp;quot;confidential and intelligence expenses&amp;quot; ay P1,250,745,000, mas mababa kaysa sa kasalukuyang intelligence fund na P1,308,365,000 budget. Ang pinakamalaking intelligence budget ay mapupunta sa Office of the President na nagkakahalaga ng P650 milyon, pangalawa ang DILG, P270 milyon. Kasama sa pondo ng presidente ang P500 milyon na ilalaan para sa Presidential Anti-Organize Crime Task Force. Pangatlo sa pinakamataas ang DOJ, P121 milyon at DND, P11,572,000; Natl Intelligence Coordinating Agency, P31.24 milyon; DOTC, P18.4 milyon; PDEA, P15 milyon; DOF, P11milyon; Office of Vice Pres., P6 milyon: DENR at PCGG, P5 milyon, Ombudsman, P3 milyon, DepEd, P2 milyon at NSC, P1 milyon. (Malou Rongalerios)</body>
<link>http://www.philstar.com/Article.aspx?articleId=299012&amp;publicationSubCategoryId=92</link>
</article>
<article>
<title>Ermita handang sumalang sa Senado</title>
<author></author>
<date>
<month>September</month>
<day>28</day>
<year>2005</year>
</date>
<body>Matapos ang paggisa kay National Security adviser Norberto Gonzales, nagpahayag si Executive Sec. Eduardo Ermita ng kanyang kahandaang humarap sa Senado hinggil sa kontrobersyal na P50 milyong Venable LLP contract. Ito ay bilang sagot sa hamon ng mga Senador na isunod si Ermita kay Gonzales na paharapin sa Senate Blue Ribbon committee bilang pagpapatuloy ng imbestigasyon sa nasabing pagpasok ng kontrata ng pamahalaan upang isulong ang pag-amyenda ng Saligang Batas. Sinabi ni Ermita na nakahanda siyang humarap sa mga Senador kung iimbitahan siya pero ngayon pa lang ay sinasabi na niyang wala silang mapipigang impormasyon mula sa kanya dahil wala siyang direktang nalalaman sa nabanggit na kontrata. Si Gonzales aniya ang humawak at nangasiwa ng transaksyon ng US lobby group. Idinepensa rin ni Ermita si Ambassador Tom Alcantara laban sa suspetsa ni Sen. Aquilino Pimentel Jr. na ang panimulang bayad na tatlong buwan sa Venable ay nagmula sa MECO. (Lilia Tolentino)</body>
<link>http://www.philstar.com/Article.aspx?articleId=299018&amp;publicationSubCategoryId=92</link>
</article>
<article>
<title>Singapore murder II</title>
<author></author>
<date>
<month>September</month>
<day>29</day>
<year>2005</year>
</date>
<body>Hindi pa natatapos ang kasong murder ng Pinay domestic helper na umanoy tsinap-chop ng kapwa Pinay sa Singapore, isa na namang kaso ng hinihinalang brutal na pagpatay sa isang Pinay maid matapos ang kaduda-dudang pagkahulog nito sa ika-anim na palapag ng gusali nitong Linggo. Basag ang bungo at lasug-lasog ang katawan ng Pinay na si Alene Arguelles, tubong Roxas City at Cavite nang makita ito sa baba ng condominium building na tinutuluyan ng kanyang amo. Sa report ni Ambassador Belen Anota ng Embahada ng Pilipinas sa Singapore, idineklara ng mga manggagamot na namatay si Arguelles bunga ng matinding pinsala at pagkadurog ng kanyang ulo at katawan. Inaalam ng Embahada ang ulat na hatinggabi umano habang naglilinis ng salamin ng bintana si Arguelles nang aksidente umanong mahulog ito sa gusali. Naging malaking palaisipan sa pamilya ng biktima ang paglilinis ng bintana ng hatinggabi na tila hindi kapani-paniwala at pinaniniwalaang may &amp;quot;foul play&amp;quot; sa insidente. Ayon kay Susan, kapatid ng biktima na base sa nakarating na ulat sa kanila ay nahulog si Alene habang nakadungaw sa bintana ng kanyang silid. Hihilingin ng pamilya Arguelles sa pamahalaan na magsagawa ng imbestigasyon hinggil sa pagkasawi ng Pinay DH dahil walang dahilan upang magpatiwakal ito. Ang mga labi ni Arguelles ay dumating na kahapon ng bandang ala-1:20 ng hapon sakay ng Philipine Airlines (PAL) PR flight 502 sa NAIA at sinalubong ng kanyang mga kaanak. Base sa rekord ng OWWA, wala sa talaan ng mga legal na manggagawang Pinoy si Arguelles. Siya ay tumulak sa Singapore bilang isang tourist at nagtrabaho bilang domestic helper ng walang kaukulang papeles. Sa ipinatutupad ng DOLE, walang matatanggap na anumang benepisyo mula sa gobyerno ang mga &amp;quot;undocumented&amp;quot; workers. Magugunita na pinaslang ang Pinay na si Jane La Puebla at pinagputul-putol ang katawan nito ng umanoy kapwa Pinay maid na si Guen Aguilar noong Setyembre 9 sa Singapore. (Ellen Fernando at Butch Quejada)</body>
<link>http://www.philstar.com/Article.aspx?articleId=299151&amp;publicationSubCategoryId=92</link>
</article>
<article>
<title>Ex-gov. 12 taong kulong sa pagiging coddler</title>
<author></author>
<date>
<month>September</month>
<day>29</day>
<year>2005</year>
</date>
<body>Isang dating gobernador ng Eastern Samar ang hinatulan kahapon ng 12-taong pagkabilanggo ng Sandiganbayan dahil sa pagkupkop sa isang dating mayor na suspek sa kasong murder. Ayon sa Sandiganbayan First Division, binigyan ng &amp;quot;special treatment&amp;quot; ni dating Gov. Ruperio Ambil Jr. si Francisco Adalim, dating alkalde ng Taft, Eastern Samar. Si Adalim ay akusado sa kasong brutal na pagpatay noong l998 at nakitira sa bahay ni Ambil sa loob ng 85 araw. Natakot umano ang dating mayor para sa kanyang buhay kung makukulong kaya nakitira sa bahay ni Ambil. Umalis si Adalim sa bahay ng dating gobernador nang ibaba ng korte sa &amp;quot;homicide&amp;quot; ang kaso laban sa kanya at pinayagan siyang makapag-piyansa. Kasamang hinatulan ng Sandiganbayan Special Division ng 9 na taong pagkabilanggo si provincial warden Alexandrino Apelado Sr. dahil sa pagbibigay rin ng speical treatment kay Adalim. (Malou Rongalerios)</body>
<link>http://www.philstar.com/Article.aspx?articleId=299160&amp;publicationSubCategoryId=92</link>
</article>
<article>
<title>Pinay nilaslas ang lalamunan ng kapwa Pinay sa Spain</title>
<author></author>
<date>
<month>September</month>
<day>29</day>
<year>2005</year>
</date>
<body>Isa na namang Pinay domestic helper ang nasawi matapos na laslasin ang kanyang lalamunan ng kapwa Pinay sa Spain. Sa impormasyong nakarating sa tanggapan ni Foreign Affairs Undersecretary Jose Brillantes, sinasabing ang biktima ay nakilalang si Ivy Collantes Bautista, tubong Quezon Province. Sinasabing nilaslas ang lalamunan ng biktima habang ito ay mahimbing na natutulog sa loob ng kanyang kuwarto sa Santander, Spain. Hindi pa ibinibigay ng DFA ang pangalan ng suspek dahil hindi pa naipaalam sa kanyang mga pamilya sa bansa. Ayon sa ina ng biktima na si Aling Demetria, kalunos-lunos ang sinapit ng kanyang anak at nararapat lamang na mabigyan ito ng hustisya. Nabatid ni Aling Demetria ang ginawang pagpatay sa kanyang anak mula sa tiyahin ng biktima na si Nelia Maranan na nagtatrabaho rin sa bansang Spain. Hindi pa rin batid ng DFA at ng pamilyang Collantes kung ano ang motibo ng krimen na siyang subject ngayon ng imbestigasyon ng mga awtoridad sa nasabing bansa. Tiniyak ng DFA na tutulungan nila ang magkabilang panig tulad ng pagtulong sa pamilya nina Jane La Puebla at Guen Aguilar. (Mer Layson)</body>
<link>http://www.philstar.com/Article.aspx?articleId=299161&amp;publicationSubCategoryId=92</link>
</article>
<article>
<title>General, colonel pumiyok vs GMA, sibak</title>
<author></author>
<date>
<month>September</month>
<day>29</day>
<year>2005</year>
</date>
<body>Hindi napigilan ng Malaca&amp;ntilde;ang at pamunuan ng Armed Forces of the Philippines sina Marine B/Gen. Francisco Gudani at Marine Lt. Col. Alexander Balutan na humarap sa Senado upang tumestigo laban kay Pangulong Arroyo hinggil sa umanoy malawakang dayaan ng nagdaang 2004 presidential elections sa isinagawang pagdinig ng kontrobersyal na &amp;quot;Hello Garci&amp;quot; tape. Dahil dito, iniutos ni AFP chief of Staff Generoso Senga ang agarang pagsibak kina Gudani, assistant supt. ng Philippine Military Academy at Balutan, deputy ng PMA Corps of Cadets at pagpapasailalim sa kanila sa &amp;quot;Court Martial&amp;quot;. Niliwanag ni Senga, sinibak sina Gudani at Balutan dahil sa pagsuway ng mga ito sa &amp;quot;legal order&amp;quot; na kumuha muna ng &amp;quot;clearance&amp;quot; sa Palasyo bago humarap sa imbestigasyon ng Senado. Pinatotohanan ni Gen. Gudani sa Senate committee on national defense and security na pinamumunuan ni Sen. Rodolfo Biazon na siya ang sinasabing heneral ni dating Comelec Commissioner Virgilio Garcillano sa Hello Garci tape na pansamantalang ni-relieve noong Mayo 12-20, 2004 dahil sa pinaghinalaang kakampi siya ng kampo ng yumaong si FPJ. Aniya, kinuwestyon niya noon si provincial election supervisor Rey Lomipao ng Lanao del Sur kung bakit ito direktang nag-report kay Garcillano gayung ito ay nakatalaga na pamahalaan ang eleksyon sa Region 4 at 5 na naging dahilan upang paghinalaan siyang kakampi ni FPJ. Dahil dito, bigla na lamang siyang pinaluwas ng Maynila nang walang relieve order at agad siyang pinalitan ni Army Col. Perino bilang Task Force Ranao commander. Sinabi naman ni Lt. Col. Balutan na inatasan siya na maging maluwag sa seguridad sa panahon ng canvassing makaraang palitan si Gudani sa puwesto. Ibinunyag pa na dalawang beses umanong gumamit ng helicopter si First Gentleman Mike Arroyo papuntang Mindanao upang maghatid ng P500 milyon na nakalagay sa kahon sa panahon ng halalan. (Rudy Andal/Joy Cantos/Lilia Tolentino)</body>
<link>http://www.philstar.com/Article.aspx?articleId=299172&amp;publicationSubCategoryId=92</link>
</article>
<article>
<title>Pagharap sa Kongreso ng government officials, limitado na</title>
<author></author>
<date>
<month>September</month>
<day>29</day>
<year>2005</year>
</date>
<body>Dahil sa pagharap ng dalawang opisyal ng Philippine Marines sa ginanap na pagdinig sa Senado, isang kautusan ang ipinalabas ng Palasyo kahapon na naglilimita sa mga opisyal ng sangay ng ehekutibo kabilang na ang militar at pulisya na humarap sa anumang imbestigasyon ng Kongreso. Sa ilalim ng Executive Order No. 464, mahigpit na itinatagubilin ng Presidente ang prinsipyo ng magkahiwalay na poder at kapangyarihan ng Sangay ng Ehekutibo at Lehislatibo kung kayat kailangang irespeto ang karapatan ng mga opisyal na humaharap sa pagsisiyasat sa Kongreso. Sa pamamagitan ng EO 464, ang pagharap ng mga opisyal ng pamahalaan na iniimbitahang humarap sa imbestigasyon ay kailangang humingi muna ng permiso ng Presidente at ang pagharap nila ay kailangang gawin sa executive session at hindi isasapubliko. Iginiit ng Pangulo na kailangang iwasang magamit sa pamumulitika ang mga pagsisiyasat ng Kongreso, makakaapekto sa relasyong diplomatiko ng bansa at makapanghina sa katatagan ng pamahalaan na makapaglagay sa alanganing sitwasyon sa pang-aakit ng puhunan sa bansa. (Lilia Tolentino)</body>
<link>http://www.philstar.com/Article.aspx?articleId=299178&amp;publicationSubCategoryId=92</link>
</article>
<article>
<title>Magpapabaril ako para sa bayan!  Gudani</title>
<author></author>
<date>
<month>September</month>
<day>30</day>
<year>2005</year>
</date>
<body>Sukdulang i-firing squad pa siya ay hindi aatrasan ni Marine Brig. Gen. Francisco Gudani ang court martial ng Armed Forces of the Philippines (AFP). Ito ang matapang na pahayag kahapon ni Gudani kaugnay ng itinakdang paglilitis sa kanila ni Lt. Col. Alexander Balutan sa court martial dahil sa paglabag sa Articles of War 65 (assaulting or willfuly disobeying a superior officer). Nanindigan si Gudani na basta nasa panig siya ng katotohanan ay wala siyang dapat katakutan at nakahanda siyang magpabaril para sa bayan. Una rito, sinibak ni AFP Chief of Staff Gen. Generoso Senga sina Gudani, assistant superintendent ng PMA at Balutan, deputy commander ng PMA Corps of Cadet. Ang dalawa ay sinasabing sumuway sa bagong ipinalabas na Executive Order 464 ni Pangulong Arroyo na nagbabawal sa lahat ng mga opisyal ng AFP na tumestigo sa Senado na walang clearance sa Malaca&amp;ntilde;ang kaugnay ng imbestigasyon sa &amp;quot;Hello Garci &amp;quot; scandal. Binigyang diin pa ni Gudani na hindi niya isasakripisyo ang kanyang military career kung nagsisinungaling siya lalo pa ngat nakatakda na siyang magretiro sa darating na Oktubre 4 kung saan batid niyang maiipit ang kanyang retirement benefits. Magugunita na noong kasagsagan ng election period ay sinibak sa puwesto si Gudani bilang commander ng Task Force Ranao na may hurisdiksiyon sa Lanao del Sur at Lanao del Norte dahil ayon umano kay Comelec Commissioner Virgilio Garcillano ay nasa panig ito ng oposisyon. Umalma naman kahapon ang mga junior officers ng AFP sa pagsibak at pagsasalang sa court martial kay Gudani. Sa pahayag ng isang junior officer ng Phil. Army na tumangging magpabanggit ng pangalan, sobrang istrikto ang parusang ipinataw kay Gudani dahil negatibo ang kanyang testimonya. Kung ganyan anya ang sistema ay nagbabala ang mga junior officers na posibleng may hindi magandang mangyari. (Joy Cantos)</body>
<link>http://www.philstar.com/Article.aspx?articleId=299319&amp;publicationSubCategoryId=92</link>
</article>
<article>
<title>Cabinet secretaries no-show sa Northrail probe</title>
<author></author>
<date>
<month>September</month>
<day>30</day>
<year>2005</year>
</date>
<body>Dahil sa ipinalabas na Executive Order 464 na nagbabawal sa sinumang opisyal ng pamahalaan na dumalo sa mga patawag na Congressional investigation ay hindi sinipot kahapon ng mga Cabinet officials ang isinagawang imbestigasyon ng Senado bilang committee of the whole kaugnay sa pagbusisi sa kontrata ng Northrail project. Pero itinuloy din ni Senate President Franklin Drilon ang imbestigasyon kung saan ang mga legal expert ng UP Law Center lamang ang dumalo. Kabilang sa mga inimbitahan sina Transportation Sec. Leandro Mendoza, Budget Sec. Romulo Neri, dating Finance Sec. Juanita Amatong at Northrail president Jose Cortes Jr. Nagpadala naman ng sulat sina Executive Sec. Eduardo Ermita at Cortes kay Sen. Drilon na humihiling na ipagpaliban ang imbestigasyon at humihingi ng kopya ng UP Law Center report upang mapag-aralan muna. Inirekomenda ng UP Law Center Report na bawiin ang kontrata ng Northrail sa China dahil sa disadvantageous umano ito bukod sa overpriced. Iginiit naman ni Cortes na hindi overpriced at walang anomalya bagkus ay above-board ang Northrail contract na isang government-to-government agreement. Pero naniniwala si Sen. Miriam Defensor-Santiago na overpriced ng $26 milyon ang Northrail project, maanomalya dahil ang nagsagawa ng feasibility study ay ang China National Machinery and Equipment Group na siyang contractor ng Northrail at magiging pasanin muli ito ng taxpayers. Pagbibigyan ng Senado ang ilang opisyal ng gobyerno na hindi nakadalo sa pagdinig upang magkaroon sila ng sapat na panahon upang mapag-aralan ang report. (Rudy Andal)</body>
<link>http://www.philstar.com/Article.aspx?articleId=299329&amp;publicationSubCategoryId=92</link>
</article>
<article>
<title>P.5-M upa/buwan ng 5 diplomat, nabuking</title>
<author></author>
<date>
<month>September</month>
<day>30</day>
<year>2005</year>
</date>
<body>Nabuko kahapon sa budget hearing ng Department of Foreign Affairs sa Mababang Kapulungan ng Kongreso na lima pang diplomats ng Pilipinas sa ibat ibang bansa ang nakatira sa mamahalin at magagarbong tirahan at hindi bababa sa kalahating milyong piso ang binabayarang upa buwan-buwan ng pamahalaan. Bagaman at hindi pinangalanan, sinabi ni DFA Undersecretary Franklin Ebdalin, $10,500 o P588,000 ang renta kada buwan sa tirahan ng consul general sa Los Angeles, California; $11,000 o P616,000 sa Berlin, Germany at Paris, France at tig-$10,000 o P560,000 sa Rome, Italy at Vietnam, Austria. Nauna nang umani ng pagbatikos ang Philippine Consul General sa New York na si Cecille Rebong na nakatira sa Trump Tower na may buwanang upa na $10,000 o P560,000. Pero iniulat ni Ebdalin na lilipat na ng tirahan si Rebong sa New York. Mula sa Trump Tower ay titira ito sa ikalawang palapag ng gusaling pag-aari ng Pilipinas sa 66th st., New York kung saan nakatira rin si RP envoy to the UN Lauro Baja. (Malou Rongalerios)</body>
<link>http://www.philstar.com/Article.aspx?articleId=299339&amp;publicationSubCategoryId=92</link>
</article>
<article>
<title>Anti-GMA sa mall magra-rali</title>
<author></author>
<date>
<month>September</month>
<day>30</day>
<year>2005</year>
</date>
<body>Tatapatan ng &amp;quot;mall tour&amp;quot; ng mga grupong anti-GMA ang pinatutupad na Calibrated Pre-emptive Response (CPR) o &amp;quot;no permit, no rally&amp;quot; ng pamahalaan. Sinimulan na kahapon ng oposisyon sa pangunguna ng &amp;quot;Be Not Afraid&amp;quot; Group ang kanilang eksperimento at naglibot sa mga shopping malls sa Ayala Center, Makati City. Naniniwala ang grupo na magiging epektibo ito dahil ang gagawin lamang nila ay magsusuot ng yellow t-shirt na may nakalagay na &amp;quot;GMA Resign!&amp;quot; at iikot sila sa mga mall na animoy nagwi-window shopping. Ngunit negatibo naman ang epekto nito sa mga shoppers dahil sa halip na makapag-unwind ang mga mamimili ay makaka-distract pa sila sa nagre-relax na shoppers. Sa isinagawa namang press conference ni dating Pangulong Ramos sa Makati City, dinipensa nito ang pinatutupad na CPR. Dapat din anyang isipin ng anti-PGMA na hindi lamang sila ang may mga karapatan. May karapatan din anyang mag-reklamo ang mga negosyante at mga pribadong empleyado dahil sila ang higit na naaapektuhan ng mga rally. Panukala nito, kung may bakanteng lote sa bisinidad ng Business Central District ay ito ang gawing freedom park at dito idaos ang kanilang mga kilos-protesta. Hindi na sila nakakaabala sa daloy ng trapiko ay hindi pa nila maiistorbo ang mga negosyo at mga empleyadong pumapasok sa trabaho. (LBonilla)</body>
<link>http://www.philstar.com/Article.aspx?articleId=299342&amp;publicationSubCategoryId=92</link>
</article>
<article>
<title>Psycho test sa OFWs giit ni Villar</title>
<author></author>
<date>
<month>September</month>
<day>30</day>
<year>2005</year>
</date>
<body>Dahil sa dumaraming kaso ng mga Pilipinong pumapatay ng kapwa Pilipino sa ibang bansa, iginiit kahapon ni Sen. Manuel Villar, Jr. ang pagkakaroon ng mga psychological test at spiritual counseling para sa mga overseas Filipino workers. Ayon kay Sen. Villar, chairman ng Senate comittee on foreign affairs, dapat na bigyang pansin ito ng pamahalaan dahil malaki ang magiging epekto nito sa larangan ng pagkuha ng mga OFW ng ibang bansa. Hinimok ni Villar ang gobyerno na dagdagan ang volunteers at misyonaryo sa mga bansang maraming bilang ng Pinay at nang sa ganoon ay magkaroon ng hingahan ng kanilang mga sama ng loob ang mga OFWs. Ipinaparebisa rin ni Villar ang mga alituntunin ng gobyerno para maiwasan ang pag-alis ng mga hindi dokumentadong OFWs. Naalarma si Villar sa sunud-sunod na pagkamatay ng mga OFW na pinangunahan ni Jane La Puebla, isang undocumented OFW sa Singapore na tsinap-chop umano ng kapwa Pinay. Sinundan ito ng pagpaslang naman sa isang domestic helper sa Dubai, UAE na Pinay din ang suspek at ang pinakahuling kaso ay naganap sa Spain kung saan nilaslas ang lalamunan ng isang Pinay at kapwa Pinay din ang suspek. (Rudy Andal/Ellen Fernando)</body>
<link>http://www.philstar.com/Article.aspx?articleId=299348&amp;publicationSubCategoryId=92</link>
</article>
<article>
<title>RPT shares ng barangay ipinalabas ni Recom</title>
<author></author>
<date>
<month>September</month>
<day>30</day>
<year>2005</year>
</date>
<body>Ipinag-utos na ni Caloocan City Mayor Enrico &amp;quot;Recom&amp;quot; Echiverri ang pagpapalabas sa mahigit P37 milyong bahagi ng mga barangay sa nakolektang buwis ng pamahalaang lungsod mula sa mga real properties o lupain sa unang bahagi ng taon. Sinabi ni Echiverri na mas malaking bahagi ang makukuha ngayong taon ng 188 barangay na nagkakahalaga ng P198,753.93 kumpara sa mga nauna nilang nakuha. Ang bawat barangay ay nakatanggap ng P100,000 para sa kanilang equal share sa nakolektang buwis mula sa mga real properties noong 2004. Sa unang bahagi ng taon ay ipinalabas ni Echiverri ang P56,248,379.94 para sa direct at equal share ng mga barangay mula sa RPT. Ang direct share na ibinibigay sa mga barangay ay depende sa halaga ng real properties na nasasakop ng barangay at kung magkano ang mga naibayad ng mga may-ari ng nasabing lupain. Hinimok din ng alkalde ang mga residente na isumbong sa kanyang tanggapan ang mga kapitan ng barangay at iba pang lider na hindi maayos ang paglilingkod sa kanyang mga nasasakupan. Binigyang-diin nito na ang buwis na nakolekta ng lungsod ay nararapat na maibalik sa mga mamamayan sa pamamagitan ng mas mabuting serbisyo at mas maraming proyekto at programa para sa ikabubuti ng mga residente at ng buong barangay.</body>
<link>http://www.philstar.com/Article.aspx?articleId=299352&amp;publicationSubCategoryId=92</link>
</article>
<article>
<title>EO 464 legal</title>
<author></author>
<date>
<month>September</month>
<day>30</day>
<year>2005</year>
</date>
<body>Nanindigan ang Palasyo na legal at nasa ayos ang ipinalabas na Executive Order 464 ni Pangulong Arroyo na nagbabawal sa mga opisyal ng pamahalaan na humarap sa imbestigasyon ng Kongreso ng walang pahintulot mula sa Palasyo. Sinabi ni Press Sec. Ignacio Bunye na pinagbasehan ng Pangulo ang EO 112 na ipinalabas noong Setyembre 29, 1987 ni dating Executive Sec. Catalino Macaraeg sa panahon ni dating Pangulong Cory Aquino. Sinabi ni Bunye na wala namang malinaw na benepisyong nakukuha sa mga imbestigasyong ito kundi wasakin ang reputasyon ng mga akusadong opisyal. Pero sinabi ni Iloilo Rep. Rolex Suplico na hindi dapat ikumpara ang EO 112 ni Aquino sa EO 464 ni Arroyo dahil sakop ng huli hindi lamang mga opisyal ng pamahalaan kundi pati militar at pulis. Hiniling ng Senado sa Malaca&amp;ntilde;ang na magkaroon ng dayalogo upang maiwasan ang posibleng &amp;quot;constitutional crisis. (Lilia Tolentino)</body>
<link>http://www.philstar.com/Article.aspx?articleId=299355&amp;publicationSubCategoryId=92</link>
</article>
<article>
<title>Virgin coconut oil nasa kapsula na</title>
<author></author>
<date>
<month>September</month>
<day>30</day>
<year>2005</year>
</date>
<body>Inilabas ng Grownrich Food Manufacturing ang isang uri ng food supplement na gawa sa virgin coconut oil na kakaiba sa mga napakarami sa mga nauna ng inilabas ng ibang manufacturer dahil gawa ito sa kapsula. Ayon kay Dr. Sonny Villoria, Director ng Grownrich Food Manufacturing, ang kanilang food supplement ay tinawag nilang Grownrich Virgin Coconut Oil 500 mg. capsule, ang kauna-unahang capsule form na gawa sa coconut oil na inaprubahan ng Bureau of Food and Drug (BFAD). Dagdag pa ni Villoria na kakaiba ang kanilang produkto kumpara sa ibang virgin coconut oil dahil sila ay gawa sa capsule hindi katulad ng iba na gawa sa liquid form. Ayon pa kay Villoria, mas matagal pa ang self life ng nasabing kapsula dahil tumatagal ito ng 2 taon bago mag-expired kumpara sa mga gawa sa liquid na 1 taon lang. Ang Grownrich Virgin Coconut Oil 500 ay nagkakahalaga lamang ng P7 bawat isa at ibinebenta sa lahat ng malalaking drugstore. Para sa detalye, tumawag o mag-text sa cell nos. 09272040480/09189015154. (EBalasa)</body>
<link>http://www.philstar.com/Article.aspx?articleId=299357&amp;publicationSubCategoryId=92</link>
</article>
</data>