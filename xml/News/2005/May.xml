<?xml version="1.0" encoding="ISO-8859-1" ?>
<data>
<article>
<title>Erap i-selda na</title>
<author>PSN Reportorial Team</author>
<date>
<month>May</month>
<day>01</day>
<year>2005</year>
</date>
<body>Binatikos kahapon ng militant groups ang administrasyon ni Pangulong Arroyo dahil sa makupad na aksiyon laban sa kasong plunder ni dating Pangulong Joseph &amp;quot;Erap&amp;quot; Estrada. Anila, kung tapat ang pamahalaan sa layuning ireporma ito ay dapat unahing ikalaboso si Erap. Pinaalala nila sa publiko na apat na taon na ang nakalilipas mula nang maaresto sina Erap at ang kanyang anak na si Senador Jinggoy Estrada dahil sa kasong plunder, subalit wala pa ring kinahihinatnan ang kaso. Matatandaang nabuksan sa taong bayan ang mga katiwalian ng administrasyong Estrada makaraang ibulgar ni dating Ilocos Sur Gov. Chavit Singson ang P500 milyong suhol na tinanggap umano ng dating pangulo mula sa jueteng lords. Bukod dito, nailantad din sa publiko ang magagarang mansion na nakakalat sa mga exclusive village at subdivision sa bansa, kung saan dito umano itinitira ni Erap ang iba pa nitong pamilya maliban sa Unang Ginang. Kaugnay nito, kinuwestiyon ng korte kung paanong nabili ni Erap ang nasabing mga ari-arian na nagkakahalaga ng halos P1-B samantalang P35.8 milyon lamang ang nakatalang kita nito sa kanyang Assets and Liabilities noong 1999. Napag-alamang nabili ni Erap ang mga mansion sa loob ng unang dalawang taon ng kanyang panunungkulan bilang pangulo ng bansa noong 1998 hanggang 2001. Inisa-isa ng militant groups ang mga kaluwagang ibinigay ng gobyerno kay Erap gaya ng pagkatig sa mga kahilingan nitong makapunta sa Hong Kong upang magpa-opera ng kanyang tuhod, ang magarbong paghahanda ng kanyang magkasunod na kaarawan, ang paglabas sa kanyang villa upang madalaw ang kanyang ina at makadalo sa kaarawan nito. (Ulat ng PSN Reportorial Team)</body>
<link>http://www.philstar.com/Article.aspx?articleId=276047&amp;publicationSubCategoryId=92</link>
</article>
<article>
<title>Ret. generals kumilos vs GMA</title>
<author>Edwin Balasa/Angie dela Cruz</author>
<date>
<month>May</month>
<day>01</day>
<year>2005</year>
</date>
<body>Pinangunahan ng mga retiradong heneral ang panawagan upang pababain si Pangulong Gloria Macapagal-Arroyo sa puwesto para sa pagbabago ng gobyerno. Sa isinagawang press conference kahapon sa Club Filipino sa Greenhills, San Juan, pinamunuan ni ret. Gen. Fortunato Abat, dating secretary ng Department of National Defense (DND) sa ilalim ng Ramos administration ang ibat ibang retiradong opisyal, civil society, Muslim at civic groups at sinabing sasama sila sa mga supporters ni dating Pangulong Joseph &amp;quot;Erap&amp;quot; Estrada, namayapang si Fernando Poe Jr., labor at militant groups na magsasagawa ng kilos protesta ngayong Labor Day. Tinatayang 25,000 manggagawa kabilang ang puwersa ng EDSA 3 ang magsasama-sama sa Liwasang Bonifacio bago magmartsa patungong Mendiola. Isinusulong din ng protesta ang P125 pagtaas ng suweldo sa pribadong manggagawa at P3,000 sa gobyerno. Sa pahayag ni Abat, binatikos nito ang pamunuang Arroyo dahil sa pagkabigo nitong maiahon sa kahirapan ang mamamayang Pilipino dahil sa maling pamamalakad. Aniya, kailangan nang palitan ang sistema ng gobyerno upang mawala ang mga corrupt na opisyal na siyang sumisipsip ng kaban ng bayan. &amp;quot;Kailangang palitan natin ang porma ng gobyerno pati ang Konstitusyon para maging maganda ang takbo ng ating bansa at ekonomiya, kaya bukas magsama-sama tayo para sa ikauunlad ng ating bansa,&amp;quot; dagdag ni Abat. Nanawagan din si Abat sa kanyang mga dating kasamahan sa military at pulisya na manatiling sumunod sa chain of command subalit huwag sumunod sa maling utos. Dumalo sa pulong-balitaan sina ret. Gen. Tomas Diaz, Atty. Luis Sison ng Bangon Pilipinas, Commodore Johnny Moldero, Commodore Ysmael Appari (YES-ARMM), ret. Col. Guillermo Cunanan, Hamil Lukman Alonto ng Muslim Democratic Union, dating Budget Sec. Salvador Enriquez at Hdji Ahmad Dayang. Rebelyon vs Abat Kaugnay nito, pinag-aaralan ng PNP ang posibleng pagsasampa ng kasong rebelyon laban kay Abat at sa iba pang kasamahan nito na nanghihikayat na mag-alsa laban sa Arroyo administration. Sinabi ni PNP chief Dir. Gen. Arturo Lomibao, kumikilos na ang PNP legal department para alamin ang bigat ng mga pahayag ng grupo ni Abat. Samantala, umapela kahapon si Caloocan City Mayor Enrico &amp;quot;Recom&amp;quot; Echiverri sa mamamayan na maging kalmado sa harap ng mga ulat na ibat ibang grupo ang nagpa-planong pababain sa puwesto ang Pangulo ngayong araw. Ayon kay Recom, sa halip na magpalaganap ng pagkawatak-watak ay mas makabubuting magsikap upang magkaisa ang mga tao upang makatulong sa pag-angat sa bumabagsak na ekonomiya ng bansa. Aniya, ang mga demonstrasyon sa kalye ay magdudulot lamang ng tuluyang paglayo ng mga mamumuhunan sa bansa. (Ulat ni Edwin Balasa/Angie dela Cruz)</body>
<link>http://www.philstar.com/Article.aspx?articleId=276056&amp;publicationSubCategoryId=92</link>
</article>
<article>
<title>Nag-hudas na DOLE, DFA officials pinasisiyasat sa Senado</title>
<author>Mer Layson</author>
<date>
<month>May</month>
<day>01</day>
<year>2005</year>
</date>
<body>Umapela kahapon ang grupo ng Philippine Association of Recruitment Agencies Deploying Artist (PARADA) sa Senado na isulong ang imbestigasyon laban sa mga opisyal ng pamahalaan na sinasabing &amp;quot;nag-hudas&amp;quot; at nagsilbing &amp;quot;makapili&amp;quot; sa makabagong panahon ng Overseas Performing Artist (OPAs) patungo sa Japan. Ayon kay Jing Langomez, pangulo ng PARADA, maging ang mga OPAs na nabigyan ng certificates of eligibility bago ipatupad ang crackdown sa pagpasok ng mga Filipino entertainers sa Japan noong Marso 15 ay ayaw nang bigyan at kilalanin ng Japanese Immigration ang kanilang visa application. Ayon kay Langomez, nagpadala na siya ng sulat sa tanggapan nina Senators Manuel Villar, Jinggoy Estrada at Ramon Revilla na humihiling na isailalim sa masusing imbestigasyon ang mga opisyal ng DOLE at DFA na sinasabing nagtaksil at ibinenta ang trabahong nakalaan para sa OPAs. Bukod sa parusang dapat ipataw sa mga nag-hudas na opisyal ay hinihiling din ang PARADA kay Villar na kumbinsihin ang Malaca&amp;ntilde;ang na magkaroon ng re-opening negotiations sa pagitan ng Japanese government upang matalakay ang kanilang posisyon. (Ulat ni Mer Layson)</body>
<link>http://www.philstar.com/Article.aspx?articleId=276064&amp;publicationSubCategoryId=92</link>
</article>
<article>
<title>Gloria takot sa Labor Day rally</title>
<author>Rudy Andal/Ellen Fernando</author>
<date>
<month>May</month>
<day>01</day>
<year>2005</year>
</date>
<body>Maaari umanong natakot si Pangulong Arroyo sa malakihang rally ngayong araw kung kaya pinalawig nito ang bakasyon hanggang Lunes. Ito ang ipinahayag ni Senador Aquilino Pimentel Jr. kaugnay ng Labor Day rally na isasagawa ngayon ng mga supporter ni dating Pangulong Estrada, yumaong presidential candidate Fernando Poe Jr. at ng mga militant group. &amp;quot;Palagay ko natatakot nga. Kawawa naman ang Pangulo ng bayan pag wala ng kredibilidad at suporta ng bayan,&amp;quot; ani Pimentel. Maging si Senate Majority Leader Francis Pangilinan ay hindi sang-ayon sa napahabang bakasyon nang ideklarang special non-working holiday ang May 2. &amp;quot;Ako rin ay nagtataka kung bakit holiday ang May 2 dahil masyado ng maraming holiday sa ating bansa. Ang kailangan nating gawin upang umunlad ang ating ekonomiya ay magtrabaho at magsipag ng sampung doble sa halip na magbakasyon at mag-goodtime,&amp;quot; wika ni Pangilinan. Samantala, sinabi ni Press Sec. at Presidential Spokesman Ignacio Bunye na walang dahilan upang maalarma ang Palasyo sa nasabing bantang destabilisasyon dahil handa dito ang awtoridad kabilang ang DOJ at nananatiling kontrolado ng gobyerno ang sitwasyon. (Ulat nina Rudy Andal/Ellen Fernando)</body>
<link>http://www.philstar.com/Article.aspx?articleId=276070&amp;publicationSubCategoryId=92</link>
</article>
<article>
<title>Regine T. nabuking sa text messages</title>
<author></author>
<date>
<month>May</month>
<day>01</day>
<year>2005</year>
</date>
<body>Matapos ang pagsasampa ng kasong P8.3 milyong estafa, nabunyag naman ang pagkakaroon umano ng relasyon ng sexy star na si Regine Tolentino sa ibang lalaki dahil sa mga text messages. Ayon sa nagsampa ng kasong estafa na si Celso delos Angeles, isang mayamang negosyante, nai-save nito ang mga ipinadalang text messages sa kanya ni Regine. Kalakip sa mensahe na ipinadala ni Regine kay delos Angeles ang mga kahilingang pinansiyal, pagpapadali ng annulment nito sa kanyang maybahay na si Connie na matagal na umanong hiniwalayan at ang panghihiram ng malaking halaga para sa ipinatatayong dance studio ni Regine. Ilan sa mga sumusunod ay ang text messages sa cellphone ni Angeles. &amp;quot;Just got hom sweetheart, were so exhausted, i had d best tym love. U r d best hon. I felt so sad leaving, how I wish I cud stay &amp;amp; just be wid u my darling. I long 4 u sweetheart. How i wish tapos na prblm natin wid connie &amp;amp; landr. Sweetie, now I know how much i want 2 spend all my life wid u my love. Pls try to rush connie den I know landr will be easier 2 resolve. Hes no match 2 u hon. U better rest now my love &amp;amp; Ill do d same. I love u soooo much my boy. I think dis is d only tym I felt dis way. Its so different my love, Gud nyt my prince. Mwah!!! Thanks 4 my watch, stil admiring it. I treasure ur ring. Am so hapi u trusted me. U make me d happiest girl in d world honey. GOD BLESS U MY HUSBAND 2 BE.</body>
<link>http://www.philstar.com/Article.aspx?articleId=276076&amp;publicationSubCategoryId=92</link>
</article>
<article>
<title>Anang oposisyon: Coup vs GMA moro-moro</title>
<author>Malou Rongalerios,Ellen Fernando,Joy Cantos at Rudy Andal</author>
<date>
<month>May</month>
<day>03</day>
<year>2005</year>
</date>
<body>Hinamon kahapon ng oposisyon ang administrasyong Arroyo na kasuhan at ikulong si Retired Gen. Fortunato Abat upang patunayan na hindi moro-moro lamang ang balitang pagpapabagsak sa gobyerno. Hinikayat kahapon nina Senate Minority Leader Aquilino Pimentel Jr. at dating Maguindanao Rep. Didagen Dilangalen si Justice Secretary Raul Gonzales na kasuhan si Gen. Abat kaugnay sa panawagan nito na magkaroon ng revolutionary form of government sa bansa. Ayon kay Rep. Dilangalen, tagapagsalita ni dating Pangulong Erap Estrada, posibleng zarzuela ang naturang plano ng mga retired generals para bigyang hustisya ang paggamit ng kamay na bakal ni Pangulong Arroyo. Wika pa ni Dilangalen, hindi makatwiran na idawit ni Abat ang dating Pangulo sa isyu ng pagpapatalsik sa Arroyo government dahil baka hindi lamang napagbigyan ang dating heneral sa hinihingi nito sa gobyerno. Ayon naman kay Sen. Pimentel, ito ang oras para ilabas ni Sec. Gonzales ang kanyang tapang at hindi ang ipinakita niyang gilas noong pre-labor day kung saan ibinunyag nito ang planong destabilisasyon na isusulong ng oposisyon at mga alagad ni dating Pangulong Ramos. Aniya, kapag hindi kinasuhan ng DOJ si Abat ay nangangahulugan lamang umano na ampaw ang mga impormasyon nito kundi man ay takot kay Abat. Nanawagan naman si Pangulong Arroyo sa taumbayan na suportahan ang kanyang administrasyon kaugnay sa planong destabilisasyon ng ilang sektor na magtayo ng civilian-military junta. Sinabi ni Pangulong Arroyo, nasa DOJ na ang pagpapasya kung dapat kasuhan ang mga nagsusulong ng civilian-military junta. Siniguro naman ng liderato ng pulisya at militar na walang makukuhang suporta ang grupo ni Abat sa kanilang hanay. Itinanggi din ni dating Pangulong Ramos na mayroon siyang kaugnayan sa isinusulong na civilian-military junta ng grupo ni Abat na dati niyang Defense secretary. (Ulat nina Malou Rongalerios,Ellen Fernando,Joy Cantos at Rudy Andal)</body>
<link>http://www.philstar.com/Article.aspx?articleId=276166&amp;publicationSubCategoryId=92</link>
</article>
<article>
<title>Pagtataas ng suweldo kinontra ng DOLE</title>
<author>Ellen Fernando/Rudy Andal</author>
<date>
<month>May</month>
<day>03</day>
<year>2005</year>
</date>
<body>Kinontra ni Labor Secretary Patricia Sto. Tomas ang naging kautusan ni Pangulong Arroyo na magkaroon ng umento sa sahod ang mga manggagawa sa loob ng 30 araw dahil mangangahulugan daw ito ng pagsasara ng maraming kumpanya. Ayon kay Sec. Sto. Tomas, imposibleng mapagbigyan at madesisyunan ng Regional Wage Board sa loob ng 30 araw ang pagkakaloob ng umento sa mga manggagawa tulad ng tinuran kamakalawa ni Pangulong Arroyo. Aniya, nagbanta ang mga employer na mapipilitan silang magsara ng kanilang mga kumpanya sa sandaling taasan ang suweldo ng mga manggagawa o itaas ang minimum wage. Magugunita na inatasan ni Pangulong Arroyo ang mga regional wage board na pag-aralan sa loob ng 30 araw ang pagkakaloob ng dagdag na suweldo sa mga manggagawa. Binatikos din ni Senate President Franklin Drilon ang pahayag ni Pangulong Arroyo na taasan ang sweldo ng mga manggagawa dahil wala ito sa kanyang kapangyarihan. Sinabi ni Sen. Drilon, hindi ang Pangulo ang magtatakda ng magiging dagdag na suweldo dahil wala ito sa kanyang kapangyarihan kundi nasa regional wage board. Ayon naman kay Senate Minority Leader Aquilino Pimentel Jr., puro pangako lamang ang ginagawa ng Arroyo administration sa mga manggagawa tuwing sasapit ang Labor Day. (Ulat nina Ellen Fernando/Rudy Andal)</body>
<link>http://www.philstar.com/Article.aspx?articleId=276182&amp;publicationSubCategoryId=92</link>
</article>
<article>
<title>Dagdag VAT ipapaubaya kay PGMA</title>
<author>Malou Rongalerios</author>
<date>
<month>May</month>
<day>03</day>
<year>2005</year>
</date>
<body>Mas malaki ang posibilidad na ipaubaya na lamang ng Kongreso kay Pangulong Gloria Arroyo ang pagdadagdag sa Value Added Tax (VAT) matapos katigan kahapon ni Tarlac Rep. Jesli Lapus, chairman ng House committee on ways and means ang naunang panukala sa Senado na ibigay na lamang sa Pangulo ang desisyon sa Expanded VAT bill. Bagama't nauna nang binatikos sa Mababang Kapulungan ng Kongreso ang pagbibigay ng kapangyarihan kay Arroyo na pakialaman ang VAT, biglang nabago ang posisyon ni Lapus at sinabing maaaring bigyan ng kapangyarihan ang Pangulo kung ang pinag-uusapan ay tax. &amp;quot;While the power to tax is inherently legislative in nature, it is possible for a law to grant President authority to execute a statute,&amp;quot; ani Lapus. Magugunitang sinabi ng ilang kongresista noong nakaraang linggo na labag sa konstitusyon kung ibibigay sa Pangulo ang desisyon sa Expanded VAT. Pero ibinigay na halimbawa ni Lapus ang Section 27 (A) ng National Internal Revenue Code na nagsasabing maaaring magkaroon ng discretion ang Pangulo na payagan ang mga korporasyon na patawan ng 15 porsiyentong buwis base sa gross income. Nilinaw din nito na walang inconsistency sa posisyon ng Kamara sa pagbibigay ng kapangyarihan sa Presidente kaugnay sa VAT measures. (Ulat ni Malou Rongalerios)</body>
<link>http://www.philstar.com/Article.aspx?articleId=276184&amp;publicationSubCategoryId=92</link>
</article>
<article>
<title>Huling SONA ni GMA sa Hulyo</title>
<author>Malou Rongalerios</author>
<date>
<month>May</month>
<day>03</day>
<year>2005</year>
</date>
<body>Naniniwala si Ilocos Norte Rep. Imee Marcos na huling State of the Nation Address (SONA) na ang gagawin ni Pangulong Gloria Arroyo sa Hulyo. Patuloy aniya ang katiwalian at kahirapang nararanasan ng mga Pilipino sa ilalim ng Arroyo administration kaya posibleng matuloy ang pagpapatalsik sa pamahalaan. Sinabi pa ni Marcos na ang ipinakitang pagkakaisa at lakas ng mga manggagawa sa isinagawang kilos-protesta kamakalawa ay sapat nang batayan upang matakot si Arroyo. &amp;quot;Sa tingin ko, last SONA na ni GMA sa Hulyo. Ang daming mga manggagawa ang nagagalit na kay Arroyo dahil sa maling pamamalakad ng gobyerno,&amp;quot; ani Marcos. Lehitimo aniya ang kahilingan ng mga manggagawa at hindi na maniniwala ang mga ito sa sinasabing karagdagang suweldo hanggat hindi ito naipapatupad. Ang patuloy na kahirapang nararanasan aniya ng mga mamamayan kabilang na ang malalang korapsyon at palpak na pamamalakad ng kasalukuyang pamahalaan ang magpapabagsak kay Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=276195&amp;publicationSubCategoryId=92</link>
</article>
<article>
<title>Petron nagtaas ng 50 sentimos uli</title>
<author>Ellen Fernando/Edwin Balasa/Client Anthony Guardo-trainee</author>
<date>
<month>May</month>
<day>03</day>
<year>2005</year>
</date>
<body>Muling nagtaas ng 50 sentimo sa presyo ng produktong petrolyo ang Petron kahapon matapos hindi daw makayanang pasanin ng kumpanya ang sobrang taas ng presyo ng krudo sa pandaigdigang pamilihan. Ayon sa Petron, ang 50 sentimos na dagdag sa presyo ng diesel at gasolina ay nagsimula dakong alas-6 ng umaga kahapon. Itinuturing na mas mababa ito kaysa sa 75 sentimos na dagdag presyo ng Shell at Caltex. Dahil dito, umaabot na sa P27.25 ang presyo ng diesel kada litro ng Petron pero mas mababa ito kaysa sa presyo ng Caltex at Shell. Nilinaw ng Petron na ang karagdagang 50 sentimos ay hindi din mapupunta sa kanilang kumpanya kundi sa kanilang mga dealers. Isinisi din ng mga kumpanya ng langis ang sunud-sunod na pagtaas ng presyo ng kanilang produkto dahil sa mataas na presyo nito sa pandaigdigang pamilihan. Inaasahan na rin na susunod sa pagtataas ng presyo ng kanilang produkto ang iba pang oil companies sa mga susunod na araw. Samantala, inamin naman ng Palasyo na wala itong magagawa sa sunud-sunod na pagtaas ng presyo ng produktong petrolyo. (Ulat nina Ellen Fernando/Edwin Balasa/Client Anthony Guardo-trainee)</body>
<link>http://www.philstar.com/Article.aspx?articleId=276198&amp;publicationSubCategoryId=92</link>
</article>
<article>
<title>CL PNP chief sibak sa jueteng</title>
<author>Joy Cantos at Malou Rongalerios</author>
<date>
<month>May</month>
<day>04</day>
<year>2005</year>
</date>
<body>Sinibak kahapon ni Philippine National Police (PNP) Chief Director General Arturo Lomibao si Central Luzon Provincial Police Office (PPO) 3 Director Chief Supt. Rowland Albano dahilan sa umanoy kabiguang masawata ang talamak na illegal number game na jueteng sa lugar na kanyang nasasakupan. Ayon sa source sa Camp Crame, si Albano na pansamantalang nasa floating status ay ilalagay muna sa PNP-Directorate Research and Development Office. Apat na buwan pa lamang nanungkulan sa Central Luzon si Albano. Ipinalit kay Albano si Chief Supt. Alejandro Lapinid na inalis sa MIMAROPA (Mindoro-Marinduque-Romblon-Palawan) Region IV-B. Si Albano ay nalagay sa hot water matapos ibulgar ng isang mataas na opisyal ng pulisya na di tinukoy ang pangalan na higit pang naging malalala ang jueteng sa CL partikular na sa Pampanga na siyang lupang tinubuan ni Pangulong Arroyo. Ayon sa whistle blower, milyun-milyong halaga ng salapi ang diumanoy napupunta sa kaban ng tatlo sa pamilya ng Pangulo. Tinukoy ang mga umanoy nasa payroll ng mga jueteng lord sa alyas na M1 o First Gentleman Arroyo, M2 o si Pampanga Cong. Mikey Arroyo at si J87 na isa sa mga kamag-anak nito. Kahapon ay isinumite ni Lingayen Archbishop Oscar Cruz sa House committee on public order and safety ang listahan ng may 14 hanggang 15 jueteng operators sa bansa kasabay ang pagbubunyag na umaabot sa P13 bilyon kada taon ang jueteng payola o P20 milyon kada buwan sa ibat ibang rehiyon sa bansa. (Ulat nina Joy Cantos at Malou Rongalerios)</body>
<link>http://www.philstar.com/Article.aspx?articleId=276281&amp;publicationSubCategoryId=92</link>
</article>
<article>
<title>Pagbagsak ng Huey resulta ng P7-B anomalya ng Air Force</title>
<author>Rudy Andal</author>
<date>
<month>May</month>
<day>04</day>
<year>2005</year>
</date>
<body>Hindi sana nangyari ang trahedya sa himpapawid tulad ng sinapit na kamatayan ni dating Phivolcs director Raymundo Punongbayan kung walang anomalyang naganap noong panahon ni dating Pangulong Fidel Ramos. Ito ang halos paninising sinabi kahapon ni opposition Senate Minority Leader Aquilino Pimentel Jr. kasabay ng pahayag na ang sunud-sunod na pagbagsak ng mga Huey helicopters ay resulta ng maanomalyang P7 billion sa Philippine Air Force noong Ramos administration. Ayon kay Sen. Pimentel, ang naturang pondo ay bahagi ng military modernization fund at nakalaan sana para sa pagbili ng mga bagong helicopters na may mga advance safety features, gayundin sa pagbili ng mga piyesa ng sasakyang panghimpapawid ngunit sa hindi malamang dahilan ay nawala na lamang ito na parang bula. Dahil sa naturang anomalya, sinabi ni Pimentel na hindi lamang humina ang lakas at puwersa ng hukbong sandatahan, kundi nalagay din sa panganib ang buhay ng nakakarami. Hiniling ni Pimentel sa Budget department at Bureau of Treasury na muling imbestigahan ang naturang scam upang mapanagot kung sinu-sino ang nakinabang sa naturang halaga. (Ulat ni Rudy Andal)</body>
<link>http://www.philstar.com/Article.aspx?articleId=276294&amp;publicationSubCategoryId=92</link>
</article>
<article>
<title>13 domestic flights di nakabiyahe dahil sa usok ng Mt. Kanlaon</title>
<author>Butch Quejada</author>
<date>
<month>May</month>
<day>04</day>
<year>2005</year>
</date>
<body>Kinansela kahapon ang labintatlong domestic flights dahil sa zero visibility na dala ng usok ng Mt. Kanlaon sa Negros Occidental. Sinabi ng pamunuan ng Manila International Airport Authority (MIAA), tatlong flights ng PAL ang na-delay na patungong Kalibo, Aklan at dalawang Cebu Pacific flights na papuntang Kalibo. Samantala ang nalalabing siyam ay patungo naman sa Dumaguete. Kaugnay nito, lahat ng domestic flights patungong Caticlan ay ipinahinto muna hanggang hindi pa nagkakaroon ng magandang kondisyon ang kalangitan sa nasabing mga lugar. Sinabi ni MIAA General Manger Al Cusi na kaligtasan ng bawat pasahero ang importante sa kanila kayat nagpasiya silang kanselahin ang mga flights nito. (Ulat ni Butch Quejada)</body>
<link>http://www.philstar.com/Article.aspx?articleId=276296&amp;publicationSubCategoryId=92</link>
</article>
<article>
<title>Malonzo talo uli!</title>
<author>Rose Tamayo</author>
<date>
<month>May</month>
<day>04</day>
<year>2005</year>
</date>
<body>Muling nakaiskor ng tagumpay ang mga mamamayan ng Caloocan makaraang magpalabas ng injunction ang korte na pumipigil sa tuluyang pag-upo ng anak ni dating Mayor Rey Malonzo sa Sangguniang Panglungsod kapalit ng yumaong konsehal na si Eduardo &amp;quot;Popoy&amp;quot; Rosca. Batay sa desisyong ipinalabas ni Caloocan City Regional Trial Court Judge Oscar Barrientos, nakapagbigay ng sapat na dahilan ang petitioner na si Konsehal Nora Nubla upang mag-isyu ng preliminary injunction laban sa pag-upo ni Christopher. Naniniwala ang korte na maaapektuhan ng pag-upo ni Christopher sa Konseho ang mga residente ng Unang Distrito ng lungsod kung saan nakatira rin si Nubla. Ayon kay Nubla, matatagalan pa o maaring hindi na maka-upo si Christopher dahil tatalakayin pa ng korte ang buong merito na inihain niyang petisyon. Inihain ni Nubla ang &amp;quot;Application for the Issuance of a Writ of Preliminary Injunction&amp;quot; laban sa pag-upo ni Christopher sa paniwalang nararapat na siya at ang kanyang partido ang may karapatang magnomina ng kapalit sa puwesto ni Rosca. Sinabi pa na hindi lamang sa paglabag sa Section 45 ng RA 7160 ang pagtatalaga ng Malaca&amp;ntilde;ang kay Christopher kundi kuwestiyonable rin ang kuwalipikasyon nito dahil hindi ito residente at rehistradong botante sa District 1. Sa sertipikasyon na ipinalabas ng Comelec sa Caloocan, si Christopher ay hindi nakarehistro sa unang distrito at hindi rin bumoto rito noong nakaraang eleksyon. (Ulat ni Rose Tamayo)</body>
<link>http://www.philstar.com/Article.aspx?articleId=276305&amp;publicationSubCategoryId=92</link>
</article>
<article>
<title>Re-assignment ng Mla. Fire officials hiling kay GMA</title>
<author>Ellen Fernando</author>
<date>
<month>May</month>
<day>04</day>
<year>2005</year>
</date>
<body>Hiniling ni Eric Cochingyan, isang concerned citizen ng Chinese community sa Binondo, Maynila kay Pangulong Arroyo ang paglilipat ng puwesto ng tatlong opisyal ng Manila Fire Dept. dahil sa umanoy pag-iisyu ng maling Fire Safety Inspection Certificate (FSIC). Ang mga ito ay sina Supt. Pablito Cordeta, Chief Insp. Wilfredo Balinas at SPO4 Edgardo Lezorte. Ang mga ito ay kinasuhan ng administrative case na Gross Neglect of Duty sa Internal Affairs Services ng Bureau of Fire Protection. Ayon kay Cochingyan, hindi dapat nag-iisyu ng mga certificate ang mga nasabing fire official kung hindi naman sumailalim sa kanilang inspection. Lumilitaw na idinedeklara umano ng mga naturang opisyal na may lagusan o sapat na fire exit ang isang gusali kahit hindi totoo. (Ulat ni Ellen Fernando)</body>
<link>http://www.philstar.com/Article.aspx?articleId=276307&amp;publicationSubCategoryId=92</link>
</article>
<article>
<title>AMWSLAI matatag pa rin</title>
<author>Malou Rongalerios</author>
<date>
<month>May</month>
<day>04</day>
<year>2005</year>
</date>
<body>Tiniyak kahapon ng pamunuan ng Air Material Wing Savings and Loan Association Inc. (AMWSLAI) na nananatiling matatag ang asosasyon. Ito ang siniguro ng House Committe on Banks and Financial Intermediates matapos na makipagpulong kay AMWSLAI chairman Ricardo Nolasco at ang pagsusumite ng General Evaluation Report mula sa Bangko Sentral ng Pilipinas. AMWSLAI financial condition is satisfactory, Solvency, profitability and liquidity ratios exceed acceptable level and capital-to-risk ration assets of 96% is way above the statutory requirement of 10%, ayon sa BSP report na may petsang Aug. 2004. Tiniyak din ni Nolasco sa komite na nagsasagawa na ng structural at operation reforms ang AMWSLAI upang ito ay makatugon sa mga serbisyo ng kinakailangan ng mahigit 260,000 miyembro ng asosasyon na ikalawa sa pinakamalaking non-stock savings ang loan association sa bansa na may P16 bilyong resources at 36 sangay. Ang paniniyak ng komite at AMWSLAI sa mga miyembro ay bunsod na rin sa kumakalat na negatibong ulat sa pinansiyal na kalagayan nito. (Ulat ni Malou Rongalerios)</body>
<link>http://www.philstar.com/Article.aspx?articleId=276313&amp;publicationSubCategoryId=92</link>
</article>
<article>
<title>Brodkaster niratrat na naman</title>
<author>Joy Cantos</author>
<date>
<month>May</month>
<day>05</day>
<year>2005</year>
</date>
<body>Isang araw matapos ipagdiwang ng mga Filipino journalists ang World Press Freedom Day, isang radio reporter ang nasa kritikal na kondisyon ngayon makaraang ratratin ng tatlong di pa kilalang mga armadong lalaki sa Dipolog City, Zamboanga del Norte kahapon ng madaling araw. Kinilala ni Police Regional Office (PRO) 9 Director Chief Supt. Vidal Querol ang biktima na si Klein Cantoneros, broadcaster sa DXAA radio. Base sa imbestigasyon, kalalabas lamang ng biktima mula sa kanyang programa sa DXAA radio bandang 12:30 ng madaling-araw nitong Miyerkules at pauwi na nang pagbabarilin ng tatlong gunmen na armado ng kal. 45 at lulan ng motorsiklo sa kahabaan ng highway ng Brgy. Sta. Filomena. Nagtamo ng anim na tama ng bala sa katawan ang biktima at nasa kritikal na kondisyon ngayon sa Dipolog City Medical Center kung saan ayon sa mga manggagamot ay maliit ang tsansa nitong mabuhay. Ang pag-atake ay matapos bansagan ng US-based Committee to Protect Journalist ang Pilipinas bilang most murderous countries for journalists sa buong mundo kasama ang Cambodia, Russia, Iraq at Bangladesh. Nitong nakalipas na Abril 29 ay nakaligtas sa ambush si DZXE radio commentator Nestor Seguismundo matapos pagbabarilin ng mga armadong lalaki sa harapan ng kanyang tahanan sa Bantay, Ilocos Sur. Sa tala ng National Union of Journalists of the Philippines (NUJP), tatlong reporter na ang napatay ngayong taon habang 13 journalist na ang pinatay sa bansa nito lamang nakalipas na taon na siyang pinakamataas na rekord simula ng manumbalik ang demokrasya sa Pilipinas noong 1986. (Ulat ni Joy Cantos)</body>
<link>http://www.philstar.com/Article.aspx?articleId=276392&amp;publicationSubCategoryId=92</link>
</article>
<article>
<title>Journalist sa bansa di kayang protektahan ng gobyerno</title>
<author>Malou Rongalerios/Rudy Andal</author>
<date>
<month>May</month>
<day>05</day>
<year>2005</year>
</date>
<body>Dapat nang maalarma si Pangulong Arroyo sa kawalan nang kakayahan ng gobyerno na protektahan ang mga mamamahayag at sa ulat ng New York-based Committee to Protect Journalists (CPJ) na kumikilala sa Pilipinas bilang pinaka-delikadong lugar para sa mga journalists mula pa noong taong 2000. Sinabi ni Cavite Rep. Gilbert Remulla na mukhang hindi sineseryoso ng Arroyo administration ang nangyayaring pagpatay sa mga mamamahayag kaya hindi pa rin ito nahihinto. Hindi rin aniya epektibo ang mga binuong task force ng PNP para tutukan ang pagpatay sa mediamen dahil wala namang pressure na nanggagaling sa Malaca&amp;ntilde;ang para resolbahin ang problema. Panahon na aniya para isama ng gobyerno sa priority list nito ang pagresolba sa kaso ng mga pinaslang na journalists. Bunsod nito inihain si Nacionalista President Senator Manny Villar ang Senate Resolution 252 upang imbestigahan ang talamak na media killings sa bansa. Sesentro ang imbestigasyon sa ulat ng CPJ na ang layunin ay maprotektahan ang kalayaan ng pamamahayag sa bansa at siguruhing mabibigyan ng hustisya ang mga biktima ng media killings. Sa panig naman ni Senate President Franklin Drilon, dapat sibakin ang mga chief of police (COP) sa bawat bayan o lungsod na mabibigong maresolba ang pag-atake at karahasan sa mga mediamen sa loob ng dalawang linggo. Ani Sen. Drilon kay PNP chief Arturo Lomibao na tungkulin ng pulisya ang pagpapatupad ng kapayapaan at kaayusan sa mga lugar na kanilang nasasakupan kaya dapat tanggalin sa puwesto ang mga COP na bigong magpatupad nito. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=276407&amp;publicationSubCategoryId=92</link>
</article>
<article>
<title>Umento dadaanin sa santong paspasan</title>
<author>Mer Layson</author>
<date>
<month>May</month>
<day>05</day>
<year>2005</year>
</date>
<body>Kapag hindi nakuha sa santong dasalan, kukunin sa santong paspasan ang hinihiling na umento sa suweldo. Ito ang nagiging babala kahapon ng grupo ng Trade Union Congress of the Philippines (TUCP) sa gobyerno. Ayon kay Alex Aguilar, tagapagsalita ng TUCP, mapipilitan umano ang kanilang grupo na lumabas ng lansangan para hingin ang pagpapatalsik sa puwesto ni Pangulong Arroyo kapag muling napako ang pangakong 30 araw hinggil sa hinihiling nilang dagdag na sahod. Sinabi ni Aguilar, naisampa na nila sa Department of Labor and Employment Productivity Wages Board ang kanilang petisyon na humihiling na P78 across the board increase sa National Capital Region (NCR). Habang ang petisyon sa iba pang rehiyon ng bansa ay posible na umanong makumpleto sa loob ng linggong ito. Sinabi pa ni Aguilar, kung sakaling maglabas na ng wages order ang Regional Wages Board na hindi naman katanggap-tanggap at akma sa kahilingan ng mga manggagawa ay iaapela nito at kung hindi sila papakinggan ay lalabas na sila ng lansangan. Kaugnay nito, sinabi naman ni DOLE Secretary Patricia Sto. Tomas na nag-iisip na ang gobyerno ng &amp;quot;win-win solution&amp;quot; sa pagitan ng mga manggagawa at employer. Aniya, natitiyak niya na kapag nakapagpalabas ng hindi balanseng desisyon ay uulanin sila ng batikos ng magkabilang kampo. (Ulat ni Mer Layson)</body>
<link>http://www.philstar.com/Article.aspx?articleId=276410&amp;publicationSubCategoryId=92</link>
</article>
<article>
<title>Probe vs fire official pinamamadali</title>
<author></author>
<date>
<month>May</month>
<day>05</day>
<year>2005</year>
</date>
<body>Dapat umanong madaliin ng pamunuan ng Bureau of Fire Protection ang imbestigasyon laban sa mga dating opisyal ng Manila Fire Dept. upang agad na mapatawan ng kaukulang parusa. Ito ang binigyang diin sa sulat ni Eric Cochingyan, ng Binondo, Maynila kay Pangulong Arroyo matapos na masuspinde ang mga opisyal na sina Supt. Pablito Cordeta, Chief Insp. Wilfredo Balinas at SFO4 Edgardo Lazarte ng MFD dahil sa umanoy pag-iisyu ng maling Fire Safety Inspection Certificate (FSIC). Una nang kinasuhan ang mga ito ng administrative case na Gross Neglect of Duty sa Internal Affairs Services ng BFP. Sinabi ni Conchingyan na nakasisira umano sa pamunuan ng BFP ang mga umanoy katiwaliang ginagawa ng mga naturang opisyal. Ipinaliwanag ni Conchingyan, hindi totoo ang mga nakadeklarang safety measure sa mga gusali na umanoy iniinspeksiyon ng mga nasabing fire official. Nalalaman na lamang ito kung aktuwal na ang nagaganap na sunog.</body>
<link>http://www.philstar.com/Article.aspx?articleId=276418&amp;publicationSubCategoryId=92</link>
</article>
<article>
<title>'3 taon pa, jueteng free na ang Pinas' -- Palasyo</title>
<author>Ellen Fernando</author>
<date>
<month>May</month>
<day>05</day>
<year>2005</year>
</date>
<body>Matapos ang kaliwat kanang pagbatikos sa Arroyo administration hinggil sa walang humpay na sugal na jueteng, nangako kahapon ang Malaca&amp;ntilde;ang na sa loob ng tatlong taon ay maaalis na ang nasabing ilegal na sugal sa bansa. Ayon kay Executive Sec. Eduardo Ermita, tatlong taon ang target ni Pangulong Arroyo upang tuluyang maalis ang jueteng sa bansa kasabay ng isinasagawang imbestigasyon ng Mababang Kapulungan ng Kongreso hinggil sa pagbubunyag ni Lingayen Archbishop Oscar Cruz sa mga jueteng lords at protectors ng jueteng. Una na ring inamin ng Palasyo na nahihirapan silang masugpo ang nasabing ilegal na sugal dahil na rin sa pagbibigay ng proteksyon ng ilang indibidwal. Nagpahayag pa na hindi takot ang Arroyo administration sa anumang imbestigasyon makaraang isangkot sa jueteng ang First Family. (Ulat ni Ellen Fernando)</body>
<link>http://www.philstar.com/Article.aspx?articleId=276420&amp;publicationSubCategoryId=92</link>
</article>
<article>
<title>Susan target din ng BIR</title>
<author>Malou Rongalerios</author>
<date>
<month>May</month>
<day>05</day>
<year>2005</year>
</date>
<body>Siguradong tinatarget na rin ng Bureau of Internal Revenue (BIR) ang lahat ng mga ari-arian ni Susan Roces kabilang na ang mga naiwang kayamanan ni Fernando Poe Jr. dahil sa potensiyal nito na maging lider ng oposisyon. Ayon kay Ilocos Norte Rep. Imee Marcos, hindi aniya imposibleng gamitin ng gobyerno ang BIR para sampahan ng kaso ang mga hinihinalang kalaban ng administrasyon. Kaya aniyang pagkasunduin ni Roces ang lahat ng grupo ng oposisyon dahil na rin sa simpatiya sa kanya at sa namayapang si Poe. &amp;quot;Takot ang Malaca&amp;ntilde;ang kay Susan, kaya maaaring iharass ito at kalkalin ang kanilang mga assets lalo na ang naiwang yaman ni FPJ,&amp;quot; ani Marcos. Maliban pa kay Roces, ilan ding mga negosyante na patuloy na sumusuporta sa oposisyon ang malamang na kalampagin ng BIR bilang bahagi ng political harassment sa mga bumabatikos sa kasalukuyang pamahalaan. Kung seryoso aniya ang kampanya ng BIR ay dapat umpisahan ang kampanya sa mga opisyal ng Malaca&amp;ntilde;ang at hindi sa mga pro-opposition. Nagbabala rin si Marcos na kung hindi titigil sa panggigipit ang administrasyon ni Pangulong Arroyo ay posibleng magtuloy-tuloy ang mga kilos-protesta sa mga lansangan. (Ulat ni Malou Rongalerios)</body>
<link>http://www.philstar.com/Article.aspx?articleId=276427&amp;publicationSubCategoryId=92</link>
</article>
<article>
<title>7 gobernador isasalang sa jueteng</title>
<author>Rudy Andal</author>
<date>
<month>May</month>
<day>06</day>
<year>2005</year>
</date>
<body>Pitong gobernador at ilan pang mga lokal na opisyal kabilang na rin ang mga opisyal ng pulisya ang ipapatawag ng Senado kaugnay sa isasagawang imbestigasyon sa jueteng payola scandal. Nagsumite kahapon si Senate Minority Leader Aquilino Pimentel Jr. kay Sen. Lito Lapid, chairman ng committee on games and amusements, ang listahan ng mga taong gigisahin sa isyu ng jueteng kabilang ang mga suspected jueteng lords subalit walang mga masiao operators mula sa Visayas at Mindanao. Iginiit ni Pimentel kay Lapid na hatiin nito sa apat na batch ang isasalang ng komite subalit nais nitong unahin ang jueteng lord ng Central Luzon na si Rodolfo &amp;quot;Bong&amp;quot; Pineda, jueteng lord ng Marikina at Metro Manila na si Tony Santos gayundin sina Romeo Lajara ng Baguio City, San Ildefonso Mayor Jessie Viceo ng Bulacan, Ilocos Sur Gov. Luis &amp;quot;Chavit&amp;quot; Singson at Pangasinan Archbishop Oscar Cruz. Sa ikalawang batch, sina Tarlac Gov. Jose V. Yap; Camarines Norte Gov. Jesus Typoco; Cavite jueteng lord Art Katigbak; Melchor &amp;quot;Ngongo&amp;quot; Caluag, jueteng lord ng Pampanga; Bishop Ramon B. Villena ng Bayombong, Nueva Vizcaya; at ang sinibak na provincial commander ng Region 3 na si Rowland Albano. Habang sa ikatlong pagdinig ng komite sina Zambales Gov. Vicente Magsaysay; Batangas Gov. Armando Sanchez; Nueva Ecija Vice-Gov. Mariano Cristino Joson IV; Angeles City jueteng lord Mario Garcia; isang jueteng lord na nagngangalang Boy Tangkad at Col. Rodolfo &amp;quot;Boggie&amp;quot; Mendoza, ang PNP official na pinagsususpetsahang nagbunyag sa tatlong kamag-anak ng Malaca&amp;ntilde;ang official na tumatanggap ng jueteng payola. Sa pang-apat na pagdinig, sina Camarines Sur Gov. Luis Raymund Villafuerte Jr.; Customs Commissioner Bert Lina; Quezon jueteng lord Charing Magbuhos; PNP chief Arturo Lomibao; PNP S/Supt. Pat Hernandez at Pampanga Gov. Mark Lapid. Muling iginiit ng opposition senator kay Lapid na mag-inhibit na ito sa imbestigasyon ng jueteng payola dahil kasama ang anak nitong si Mark bukod pa sa katotohanang ang Pampanga ang jueteng capital ng Pilipinas. (Ulat ni Rudy Andal)</body>
<link>http://www.philstar.com/Article.aspx?articleId=276525&amp;publicationSubCategoryId=92</link>
</article>
<article>
<title>BIR inisnab ni Goma</title>
<author>Grace dela Cruz</author>
<date>
<month>May</month>
<day>06</day>
<year>2005</year>
</date>
<body>Inisnab ng actor na si Richard Gomez ang unang preliminary investigation hinggil sa tax evasion case na isinampa laban sa kanya ng Bureau of Internal Revenue (BIR) habang sinampahan naman ng panibagong kaso ang entertainment firm kung saan majority stockholder ito dahil sa hindi pagbabayad ng buwis. Sa panibagong complaint na inihain ng BIR laban sa Harte Beest Entertainment Corp., kinuwestyon ang hindi pagbabayad ng buwis para sa kinita nito na umaabot sa P35.28 milyon. Sinabi ng BIR na ang P35.28 milyon ay kabayarang tinanggap ng kumpanya mula sa mga broadcast network sa ABS-CBN at GMA-7 mula 2001 hanggang 2003. Kasama din sa sinampahan ng kaso ang talent manager na si Douglas Quijano na siyang tumatayong presidente nito. Lumalabas na nakarehistro ang Harte Beest sa SEC bilang isang entertainment company at si Gomez ang lumalabas na majority stockholder na siyang nagmamay-ari ng 2,400 shares. Sa datos ng BIR lumabas sa kanilang Integrated Tax System (ITS) na aabot sa P13 milyon ang buwis na tinakasang bayaran ng kumpanya. Nakatanggap din umano si Goma sa ilalim ng naturang entertainment firm ng talent fee na nagkakahalaga ng P18.25 milyon kung saan hindi rin niya idineklara ito bilang taxable income. Humirit ang kampo ni Goma sa pamamagitan ni Atty. Glegoric Garupa ng 10 araw upang makapagsumite ng counter-affidavit. Itinakda ang susunod na PI sa Mayo 19. (Ulat ni Grace dela Cruz)</body>
<link>http://www.philstar.com/Article.aspx?articleId=276531&amp;publicationSubCategoryId=92</link>
</article>
<article>
<title>LTP sa Agusan nagrerehistro ng walang emission test</title>
<author>Angie dela Cruz</author>
<date>
<month>May</month>
<day>06</day>
<year>2005</year>
</date>
<body>Hindi na sumusunod sa itinatakda ng Clean Air Act ang mga tanggapan ng Land Transportation Office (LTO) sa dalawang bayan sa Agusan del Sur. Ito ang napatunayan sa isinagawang pagbusisi ng Private Emission Testing Center Operators Association (PETCOA) sa Mindanao Region hinggil sa implementasyon ng mandatory emission test sa mga sasakyan na dapat irehistro sa LTO. Ayon sa Petcoa Mindanao na pinamumunuan ni Antonio Yara, nagkaroon ng sting operation sa mga bayan ng Nasipit at Cabadbaran sa Agusan Province kung saan nagrerehistro ang mga LTO office dito na walang emission test certificate kapalit ng halagang P350. Bunsod ng mga anomalya sa nabanggit na tanggapan, higit na pinalakas ng Petcoa Mindanao ang mga programang nagtataguyod at sumusuporta sa implementasyon ng Clean Air Act tulad ng data at information banking, visitation and awareness program, lobby sa mga stockholders at mga awtoridad at ang posibleng pagsasampa ng demanda sa mga tiwaling tauhan ng gobyerno at private sector. Ipinarating na rin ng Petcoa Mindanao kay LTO Region X Director Porkawa Dia ang usaping ito subalit hindi pa rin naglalaho ang naturang katiwalian. (Ulat ni Angie dela Cruz)</body>
<link>http://www.philstar.com/Article.aspx?articleId=276542&amp;publicationSubCategoryId=92</link>
</article>
<article>
<title>Regine T. nag-shopping kasama ang stalker</title>
<author></author>
<date>
<month>May</month>
<day>06</day>
<year>2005</year>
</date>
<body>Pinilit umano at hinarass ang TV host/actress na si Regine Tolentino ng kanyang stalker na obsess sa kanya para mamili ng mga mamahaling damit na umabot sa milyon-milyong piso ang halaga sa Louise Vitton, Escada at Rustans kasama ang mga anak niya. Lumalabas na napilitan si Regine na makipagkita sa stalker sa Bangkok, Thailand kung saan ang huli ang nagbayad ng mga plane tickets ni Regine kasama ang ina na si Regina, dalawa niyang anak at kapatid. Hinarass din umano si Regine upang ang stalker na ang pabayaang magbayad ng hotel bills pati na ang mga nawalang items sa kuwarto nila Regine sa Oriental Bangkok Hotel. Muli, pinilit at hinarass ng stalker si Regine upang mamili naman sa Louise Vitton Bangkok kasama ang mga anak. Hindi pa umano doon nagtapos ang pangha-harass ng stalker at pinilit pang bigyan ng $5,000 talent fee si Regine ng stalker at dahil sa matinding harassment ay napilitan ang TV host na tanggapin ang nasabing halaga. Dahil din sa matinding takot at walang puknat na pangha-harass minabuti ng TV host na huwag munang isauli ang mga pinamili nitong gamit. Sa pananaw naman ng ilang showbiz observers, tila hindi umano kapani-paniwala ang mga pahayag na ito ng kontrobersiyal na sexy actress dahil kung totoong ipinilit ang mga bagay na ito ay walang nakikitang problema bakit hindi maisauli ang mga bagay na umanoy kinuha niya.</body>
<link>http://www.philstar.com/Article.aspx?articleId=276547&amp;publicationSubCategoryId=92</link>
</article>
<article>
<title>Jail officials sa Cavite pinasisibak</title>
<author>Joy Cantos</author>
<date>
<month>May</month>
<day>06</day>
<year>2005</year>
</date>
<body>Matapos ang sunud-sunod na pagtakas ng mga bilanggo sa Cavite Provincial Jail, ipinag-utos kahapon ni Governor Ayong Maliksi ang pagsibak sa puwesto ng tatlong provincial jail officials. Sa ginawang imbestigasyon, napatunayang nagpabaya sa tungkulin sina Provincial Jail Warden Dante Malabanan at ang alalay nitong si Severino Lubigan at si jail guard Oscar Mendoza dahil sa sunud-sunod na pagpuga ng mga bilanggo sa nasabing piitan. Ang pinakahuli ay naganap noong Abril 27 kung saan tumakas si Maem Sarip, alyas Maymay matapos na suhulan umano ng malaking halaga ang mga guwardiya sa nasabing bilangguan. Bukod sa pagtakas ni Sarip, may tatlo pang insidente ng pagpuga ang naganap sa nasabing piitan. Napatunayan na pinapayagan ng mga guwardiya na maglabas-masok ang mga bilanggo sa piitan. (Ulat ni Joy Cantos)</body>
<link>http://www.philstar.com/Article.aspx?articleId=276554&amp;publicationSubCategoryId=92</link>
</article>
<article>
<title>Pag-hire sa retired Napocor officials pinasisilip</title>
<author>Rudy Andal</author>
<date>
<month>May</month>
<day>06</day>
<year>2005</year>
</date>
<body>Pinasisilip ni Sen. Ramon Magsaysay Jr. sa Senate Blue Ribbon committee ang muling pagkuha sa serbisyo ng mga retiradong opisyal ng Napocor. Lumitaw sa imbestigasyon ng Joint Congressional Power Commission na nagbayad ang Napocor ng P12 billion sa libu-libong mga kawani na nagretiro na pero muling kinuha ang serbisyo. Ayon kay Magsaysay dapat na malaman kung may legal na batayan ang mga pinuno ng Napocor sa muling pagkuha ng serbisyo nila at kung ano ang magiging pananagutan ng mga ito dahil na rin sa pagdeklarang pagkalugi ng Napocor. Kailangan ng Napocor na mahigit P7 billion pondo para sa Napocor na nauna ng nagpahayag ng pagkalugi. (Ulat ni Rudy Andal)</body>
<link>http://www.philstar.com/Article.aspx?articleId=276559&amp;publicationSubCategoryId=92</link>
</article>
<article>
<title>PR blitz ni GMA binatikos</title>
<author>Malou Rongalerios at Ellen Fernando</author>
<date>
<month>May</month>
<day>07</day>
<year>2005</year>
</date>
<body>Inulan ng batikos ang pagkuha ng Malaca&amp;ntilde;ang sa PR firm na Public Relations Society of the Philippines (PRSP) dahil naniniwala ang ilang kongresista na hindi na kayang isalba pa ang masama at bumabahong imahe ng administrasyong Arroyo. Ayon kay Minority Leader Rep. Francis Escudero, walang laban ang PR kung mananatili ang napakasamang sistema sa gobyerno. Mas mabuti aniyang pagbutihin ni Pangulong Arroyo ang kanyang pamamahala kung gusto nitong mawala ang alingasngas ng destabilisasyon. Dahil sa pagsadsad ng rating ni Pangulong Arroyo ay nagpasaklolo na ang Palasyo sa isang PR firm upang mapabango ang imahe nito. &amp;quot;No amount of PR job can improve the image of a government that is inept, insensitive, inefficient and corrupt. I firmly believe that all it takes is for government to do its job and be responsive to the needs of the people, especially the poor, and these rumors and talks of destabilization will go away on its own,&amp;quot; ani Escudero. Maging sina Majority Leader Rep. Prospero Nograles at Rep. Gilbert Remulla ay naniniwala na hindi na kailangan ang pagkakaroon ng PR at dapat gawin lamang ni Arroyo ang tama at talikuran ang anumang mali. &amp;quot;Labanan ang katiwalian at sugpuin ang kahirapan para makita ng tao na talagang ginagawa ng pamahalaan ang lahat,&amp;quot; pahayag ng dalawa. Sinabi ni Press Sec. at Presidential Spokesman Ignacio Bunye na libre at boluntaryo ang serbisyo ng PRSP. Nagkusa umano ito sa Pangulo na ibigay ang kanilang serbisyo matapos dumalaw sa Palasyo kamakalawa. Layunin ng nasabing PR firm na mailahad sa publiko ang mga positibong programa at trabaho ng Pangulo sa publiko dahil na rin sa sunud-sunod na pagsadsad ng rating nito sa mga survey kung saan nawawalan na ng kumpiyansa ang publiko sa kanyang liderato. Kabi-kabila ang pagbatikos sa Pangulo gaya ng patuloy na pagtaas ng presyo ng mga bilihin, sunud-sunod na pagtaas ng presyo ng petrolyo, pagbagsak ng ekonomiya, korapsiyon sa gobyerno at di masugpong jueteng. (Ulat nina Malou Rongalerios at Ellen Fernando)</body>
<link>http://www.philstar.com/Article.aspx?articleId=276643&amp;publicationSubCategoryId=92</link>
</article>
<article>
<title>Inambus na brodkaster naibulong sa utol ang killer bago namatay</title>
<author>Joy Cantos</author>
<date>
<month>May</month>
<day>07</day>
<year>2005</year>
</date>
<body>Ilang oras bago nalagutan ng hininga ang inambus na brodkaster ay nagawa umano nitong tukuyin sa kanyang kapatid na sundalo ang isa sa tatlong gunmen na rumatrat sa kanya sa Dipolog City noong Miyerkules. Dahil dito, hinikayat ni Zamboanga del Norte Provincial Police Office (PPO) Director Supt. Jeufel Adriatico na lumantad si Arvin Cantoneros, miyembro ng Phil. Marines at nakababatang kapatid ng pinatay na si DXAA radio commentator Klein Cantoneros upang tumulong sa imbestigasyon ng pulisya. Sinabi ni Adriatico na kung talagang natukoy ng biktima ang isa sa kanyang mga gunmen na nasabi diumano nito kay Arvin ay malaki ang maitutulong nito sa imbestigasyon para sa ikalulutas ng kaso ng pagpatay sa kanyang kuya. Sa kasalukuyan ay wala pa umanong lumalantad na testigo na tutukoy sa mga killer ng biktima. Si Klein ay niratrat habang pauwi noong Miyerkules ng madaling-araw. Matapos ang 24-oras ay namatay din. Tatlong anggulo ang sinisilip sa motibo ng krimen kabilang na ang personal, pulitika at negosyo kung saan marami aniyang naging kaaway ang brodkaster hindi lamang sa lokal na pamahalaan, kalakalan, AFP at maging sa mga pribadong indibidwal na binanatan nito sa kanyang komentaryo. Nabatid naman kay Chief Supt. Vidal Querol, Police Regional Office (PRO) 9 Director na kasalukuyan nilang kinukunan ng testimonya si Peter Darat kung saan umano nakatakdang makipagkita si Cantoneros bago ito napatay. Sa tala ng PNP, si Cantoneros ang ika-apat na journalist na pinaslang ngayong taon habang 13 journalists naman ang napatay noong 2004 na pinakamataas na insidente sa bilang na 67 napatay na mediamen simula nang manumbalik ang demokrasya sa bansa noong 1986. (Ulat ni Joy Cantos)</body>
<link>http://www.philstar.com/Article.aspx?articleId=276650&amp;publicationSubCategoryId=92</link>
</article>
<article>
<title>Legalisasyon ng jueteng, publiko ang tanungin</title>
<author>Rudy Andal</author>
<date>
<month>May</month>
<day>07</day>
<year>2005</year>
</date>
<body>Inirekomenda kahapon ni Sen. Edgardo Angara ang magkatuwang na hearing ng Senado at Kamara upang makuha ang pulso ng publiko hinggil sa posibilidad ng legalisasyon ng jueteng sa bansa. Ayon kay Sen. Angara, ilang dekada nang nagiging isyu ang jueteng sa bansa subalit wala namang nagagawa ang gobyerno para tuluyang mabura ang illegal na sugal na ito. Ginawa ng senador ang rekomendasyong ito matapos sabihin ni Archbishop Oscar Cruz na ang top government officials ay tumatanggap ng suhol mula sa jueteng lords sa buong bansa. Dahil hindi masugpo ang jueteng sa bansa, sinabi ng senador na mas makabubuting gawing legal na lamang ito kung sasang-ayon din ang publiko dito. &amp;quot;After all, the public, including some leaders of the church, have already accepted casino gambling as a proper form of leisure activity as well as a source of public and charitable funds,&amp;quot; sabi ng opposition solon. Kinontra naman ni Pimentel ang panukala ni Angara dahil kung ito ang magiging katuwiran ng senador ay mas makabubuting ilegalisa na rin ang corruption sa gobyerno, pati na ang prostitusyon, abortion at droga. (Ulat ni Rudy Andal)</body>
<link>http://www.philstar.com/Article.aspx?articleId=276659&amp;publicationSubCategoryId=92</link>
</article>
<article>
<title>Gonzalez naimbyerna sa foto ni Wycoco at Taulava</title>
<author>Grace dela Cruz</author>
<date>
<month>May</month>
<day>07</day>
<year>2005</year>
</date>
<body>Napikon si Justice Secretary Raul Gonzalez sa ginawang pagpapakuha ng litrato ni NBI Director Reynaldo Wycoco kasama ang kontrobersiyal na PBA player na si Asi Taulava kamakalawa na lumabas sa mga pahayagan kahapon. Aniya, hindi magandang tingnan ang ginawa ni Wycoco kung saan ay nagpakuha pa ito ng litrato habang nakangiting tinatanggap ang mga dokumento na bitbit ni Taulava at ng abogadong si Atty. Eduardo Francisco na umanoy magpapatunay ng kanyang pagiging tunay na Pilipino. Sinabi pa rin ni Gonzalez na hindi dapat sa tanggapan ng NBI isinagawa ang presscon dahil ang NBI ang pangunahing ahensiya na nagsusulong ng kaso laban sa nasabing basketbolista. Ipinaliwanag ni Gonzalez na maaari namang magpa-presscon si Taulava nang hindi kasama ang NBI director. Binigyang-diin ni Gonzalez na kung pagmamasdan ang larawan nina Wycoco at Taulava, lumilitaw na tanggap na ng NBI ang authenticity ng mga isinumiteng dokumento ng manlalaro gayong hindi pa naman ito nabeberipika. Nagtungo sa NBI ang kampo ni Taulava kung saan ay kanilang isinumite ang mga dokumentong nagpapatunay na may dugong Pinoy ang kontrobersiyal na manlalaro. (Ulat ni Grace dela Cruz)</body>
<link>http://www.philstar.com/Article.aspx?articleId=276667&amp;publicationSubCategoryId=92</link>
</article>
<article>
<title>2 utak sa Esperat dakpin!  DOJ</title>
<author>Grace dela Cruz</author>
<date>
<month>May</month>
<day>07</day>
<year>2005</year>
</date>
<body>Ipinaaaresto na ni Justice Secretary Raul Gonzalez ang dalawang itinuturong utak sa pagpaslang sa kolumnistang si Marlene Esperat. Ang utos ni Gonzalez ay ipinalabas matapos na hindi siputin nina Osme&amp;ntilde;a Montanier, hepe ng Budget Division ng Department of Agriculture (DA) sa Region 12, at Estrella Sabay, regional accountant sa nasabi ring opisina, ang isinagawang preliminary investigation sa kaso. Itinuturo ang dalawa ng isa sa apat na arestadong suspek sa kaso na umanoy nagbayad sa kanila ng P120,000 para patayin si Esperat. Nangangamba ang pamilya Esperat sa kanilang kaligtasan dahil sa patuloy pa anilang nakakalaya ang mga suspek. Binigyan naman ni State Prosecutor Nestor Lazaro sina Montanier at Sabay ng pagkakataong humarap sa susunod na pagdinig sa May 13. Nagbabala ang piskal na kung mabibigo pang sumipot ang mga ito ay ilalabas na ang resolusyon sa kaso base sa hawak na ebidensiya ng DOJ. (Ulat ni Grace dela Cruz)</body>
<link>http://www.philstar.com/Article.aspx?articleId=276671&amp;publicationSubCategoryId=92</link>
</article>
<article>
<title>Isa pang LTO office huling di dinadaan sa smoke emission ang nirerehistrong mga sasakyan</title>
<author>Angie dela Cruz</author>
<date>
<month>May</month>
<day>07</day>
<year>2005</year>
</date>
<body>Isa pang sangay ng Land Transportation Office (LTO) ang huli sa hindi pagdaan sa smoke test ng mga nairerehistrong sasakyan. Ito ay kaugnay ng patuloy na kampanya ng Private Emission Testing Center Operators Association (PETCOA) sa Mindanao Region laban sa mga tiwaling emission test centers at bilang pagsuporta ng grupo sa Clean Air Act ng pamahalaan. Sa report ng PETCOA Mindanao na pinamumunuan ni Antonio Yara, nagkaroon din ng &amp;quot;sting operation&amp;quot; sa mga LTO offices sa bayan ng Patin-ay kasama ang Nasipit at Cabadbaran sa Agusan Province. Ang Sting operation ay isang sistema ng pagrerehistro ng sasakyan na hindi na idinadaan sa smoke emission test at basta na lamang irerehistro sa LTO kapalit ng bayad na P350. Binigyang-diin ni Yara na patuloy ang kanilang kampanya laban sa mga tiwaling emission test centers hanggat hindi napaparusahan ang mga nagiging sanhi hinggil sa paglubha ng polusyon sa hangin sa bansa. Pitumpung porsiyento ng polusyon sa hangin ay mula sa mga usok ng sasakyan. Tuloy pa rin ang pagpapatupad ng PETCOA Mindanao sa mga programang data at information banking, visitation and awareness program, lobby sa mga stakeholders at mga awtoridad at ang posibleng pagsasampa ng demanda sa mga tiwaling tauhan ng gobyerno at private sector. Wala pa ring aksiyon si ARMM-DOTC Caraga Region Director Alim Pangandaman at maging si LTO Chief Anneli Lontoc sa bagay na ito kahit na naipagbigay-alam na sa kani-kanilang tanggapan ang usapin hinggil sa mga nasa likod ng anomalya sa rehistrasyon ng mga sasakyan sa Mindanao. (Ulat ni Angie dela Cruz)</body>
<link>http://www.philstar.com/Article.aspx?articleId=276676&amp;publicationSubCategoryId=92</link>
</article>
<article>
<title>Breast-feeding para makatipid</title>
<author>Rudy Andal</author>
<date>
<month>May</month>
<day>07</day>
<year>2005</year>
</date>
<body>Isinusulong ni Sen. Mar Roxas ang &amp;quot;breast feeding&amp;quot; bilang bahagi ng pagtitipid at maayos na kalusugan ng mga sanggol sa bansa. Ayon kay Sen. Roxas, hindi bababa sa P43 bilyon kada taon ang ginagasta para pambili ng mga infant milk, pero puwede naman daw itong maging libre kung magpapadede ang mga ina. Bukod dito, nanawagan din ang UNICEF sa Pilipinas na kontrolin ang paggamit ng mga infant milk dahil peligroso ito sa kalusugan ng mga bata. Ayon kay Nicholas Alpul, kinatawan ng UNICEF sa bansa, ang infant formula ay magsisilbing kamatayan sa mga bata lalo na sa Pilipinas na hindi malinis ang tubig. Gumagasta ng P650 hanggang P700 ang isang bata sa loob ng isang linggo. Nanawagan din si Roxas sa DOH na baguhin ang kanilang konsepto na ang infant formula products ay puwedeng panghalili sa breast feeding dahil lumalabas sa pagsusuri na mas matalino at malusog ang mga sanggol na dumedede ng gatas ng ina. Aniya, taliwas din ito sa mga advertisements na mas matalino ang mga gumagamit ng infant milk gayong wala namang siyentipikong resulta na umaayon sa ads. Ang paggamit ng infant milk sa bansa ay isa sa pinakamataas na pinagkakagastusan ng isang pamilya batay sa ulat ng National Demographic Health Survey. (Ulat ni Rudy Andal)</body>
<link>http://www.philstar.com/Article.aspx?articleId=276678&amp;publicationSubCategoryId=92</link>
</article>
<article>
<title>GMA, FG 'binaboy' sa Baywalk</title>
<author>Ellen Fernando</author>
<date>
<month>May</month>
<day>08</day>
<year>2005</year>
</date>
<body>&amp;quot;Nananaginip ng gising, nakatulala sa hangin. Nagsusumidhing damdamin kahit halik lang ang akin....&amp;quot; Ito ang pamosong bahagi ng kantang &amp;quot;Sinta&amp;quot; na pinasikat ng grupong Aegis na binago ang mga lyrics ng isang impersonator sa Blue Bay Grill sa Baywalk, Roxas boulevard upang bastusin sina Pangulong Arroyo at First Gentleman Mike Arroyo. Pinagpipiyestahan at dinudumog ngayon ng mga tao ang gag show sa Blue Bay dahil sa kakaibang entertainment na ibinibigay nito sa mga tao at kamakalawa ng gabi ay naging tampok na palabas ang umanoy sex video nina &amp;quot;Ate Glo&amp;quot; at &amp;quot;FG&amp;quot; (na tumutukoy kina Pangulong Gloria Arroyo at First Gentleman Mike Arroyo). Gamit ang binagong lyrics ng &amp;quot;Sinta&amp;quot; ay iminuwestra ng impersonator na nakilalang Edward ang sex video sa pamamagitan ng mga salitang &amp;quot;mamasa-masa&amp;quot; kung saan itinuturo ang private part ni &amp;quot;Ate Glo&amp;quot; habang tirik na tirik naman ang kay &amp;quot;FG&amp;quot;. Dahil dito, kinuwestiyon ng mga kostumer si Manila Mayor Lito Atienza kung bakit nito pinapayagang makapagpalabas ng malaswa at garapal na gag show sa mismong kahabaan ng Roxas boulevard na pasyalan ng publiko. Binatikos din ang hayagang paggamit ng mga malalaswa at pangit na mga salita gaya ng &amp;quot;tsupa&amp;quot;, &amp;quot;ulol&amp;quot;, &amp;quot;f---you&amp;quot; na hindi nakapagbibigay ng magandang aral sa mga manonood. Bukod dito, ang impersonator nina Sharon Cuneta at Ethel Booba ay madalas magmura na ginagamit na ad lib habang kumakanta ang isang kostumer. Anila, sa kagustuhan na makahatak ng kostumer ay kung anu-anong gimik ang naisip ng may-ari ng Blue Bay Grill. Bukod dito, matapos na makapag-show ay nagpapa-ikot pa ng sombrero ang mga impersonator upang &amp;quot;mangikil&amp;quot; ng pera sa mga kostumer. Ang nasabing show ay ipinapalabas bandang 12:30 ng hatinggabi tuwing Martes at Biyernes. Matatandaang nagpalabas na ng kautusan ang Malaca&amp;ntilde;ang na itigil ang panggagaya kay Pangulong Arroyo mula sa mga impersonator sa mga TV shows dahil tahasang pang-iinsulto at pambabastos ito sa Punong Ehekutibo. (Ulat ni Ellen Fernando)</body>
<link>http://www.philstar.com/Article.aspx?articleId=276786&amp;publicationSubCategoryId=92</link>
</article>
<article>
<title>Self defense compulsory sa kababaihan</title>
<author>Malou Rongalerios</author>
<date>
<month>May</month>
<day>08</day>
<year>2005</year>
</date>
<body>Dahil sa tumataas na bilang ng pang-aabuso at panghahalay sa mga kababaihan, inaprubahan ng House committee on women ang panukalang batas na nag-uutos na gawing compulsory ang pagtuturo ng self-defense sa mga paaralan. Ang programa na tatawaging MOTHER (Movement to Help Eradicate Rape and Other Female Abuse) na inihain ni Zamboanga del Norte Rep. Roseller Barinaga ay magiging bahagi ang basic self-defense programs, ng Physical Education program para sa elementary, high school at college. Ayon kay Barinaga, kailangang magbuo ng isang ahensiya na ilalagay sa ilalim ng Department of Education at Commission on Higher Education upang masigurong maisasama sa curriculum ang self-defense. Sinuportahan ng Philippine Overseas Employment Agency ang panukala dahil maaari anila itong isama sa pre-departure at pre-employment orientation seminars ng mga kababaihang nais magtrabaho sa ibang bansa. (Ulat ni Malou Rongalerios)</body>
<link>http://www.philstar.com/Article.aspx?articleId=276797&amp;publicationSubCategoryId=92</link>
</article>
<article>
<title>Maternity benefits sa single moms</title>
<author>Rudy Andal</author>
<date>
<month>May</month>
<day>08</day>
<year>2005</year>
</date>
<body>Nakahanap ng kakampi sa Senado ang mga dalagang ina nang maghain ng dalawang panukalang batas si Sen. Manuel Villar upang mabigyan ng kaukulang benepisyo ang mga &amp;quot;single moms&amp;quot; dahil na rin sa pagdami ng bilang ng mga babaeng nabubuntis na hindi ikinasal. Sa ilalim ng Senate Bill 769, mabibigyan ng maternity leave benefits ang mga buntis na kawani ng isang tanggapan kahit na hindi pa ito kasal. Ang panukalang ito ay sususog sa Article 133 ng Labor Code kung saan nakasaad na ang mga kasal lang na babae ang may karapatang magkaroon ng maternity leave benefits. &amp;quot;Hindi ko naman hinihikayat ang pagdami ng mga nabubuntis na walang sagradong matrimonya ng kasal. Ngunit kailangan din nating harapin na nagbabago na ang panahon. Ang ina ay ina pa rin maski na siya ay isang dalagang ina o may asawa. Kailangan nating bigyan ng suporta ang lumalaking bilang ng single mothers sa bansa,&amp;quot; wika ni Villar. Ipinaliwanag pa ng mambabatas na karamihan sa mga dalagang ina ay nagtatrabaho kayat marapat lamang na ipagkaloob sa kanila ang mga benepisyo gaya ng mga may asawang empleyada. Sa kabilang dako, layunin naman ng Senate Bill 794 ni Villar na pagkalooban ng parehong personal exemption at dagdag na exemption para sa mga anak ng mga dalagang ina at may asawang empleyada. Kung maisasabatas ito, ang bawat dalagang ina na may isa o 2 menor-de-edad na anak na sa kanya umaasa ay pagkakalooban ng exemption na P32,000 at dagdag na exemption na P8,000 sa bawat dependent. (Ulat ni Rudy Andal)</body>
<link>http://www.philstar.com/Article.aspx?articleId=276801&amp;publicationSubCategoryId=92</link>
</article>
<article>
<title>JDV binatikos ni Chavit</title>
<author>Malou Rongalerios</author>
<date>
<month>May</month>
<day>08</day>
<year>2005</year>
</date>
<body>Tahasang binatikos ni Ilocos Sur Gov. Luis Chavit Singson si House Speaker Jose de Venecia sa pag-anyaya kay ex-President Joseph Estrada sa pagdaraos ng political summit kasama ang ibang partido political. &amp;quot;Okay ang layuning political reconciliation pero igalang naman ang proseso ng hustisya,&amp;quot; anang gobernador. Nauna rito, inihayag ni de Venecia na sinisikap niyang makausap si Estrada para sa summit &amp;quot;dahil siya ang presidente ng kanyang partido&amp;quot;. Pinaalaala ni Singson na si Estrada ay itinuturing na bilanggo dahil sa kinakaharap nitong plunder case. Niliwanag ni Singson, ang whistle-blower ng jueteng scandal ng dating Pangulo, na pabor siya sa national reconciliation na aniyay kailangan ngayon sa bansa subalit dapat umanong umaayon sa hustisya at pagrespeto sa batas. &amp;quot;Otherwise, we would be sending the wrong signals to the youth, to our law-abiding citizens, and to the lawless elements that it is all right to violate the law with impunity as long as you have power, influence and money,&amp;quot; ani Chavit. Iginiit ni Singson na dapat na maging maingat ang Pangulong Arroyo sa pagdedesisyon kung papayagang maisama si Erap sa summit. &amp;quot;If the President allows this, it would only fuel widespread speculations that her administration has, indeed, entered into some secret deals favoring Estrada in the plunder case.&amp;quot; (Ulat ni Malou Rongalerios)</body>
<link>http://www.philstar.com/Article.aspx?articleId=276809&amp;publicationSubCategoryId=92</link>
</article>
<article>
<title>Pagpapaganda ipatitigil na</title>
<author>Malou Rongalerios</author>
<date>
<month>May</month>
<day>08</day>
<year>2005</year>
</date>
<body>Muling nabuhay kahapon ang panukalang ipatigil muna ang ibat ibang uri ng operasyon na may kinalaman sa pagpapaganda matapos mamatay kamakalawa ang huling biktima ng breast augmentation. Isang resolusyon ang inihain ni Akbayan Rep. Loretta Ann Rosales upang ipatawag sa Kongreso ang mga responsable sa pagkamatay ng huling biktima na nakilalang si Gleceria Tan, 28, at sa mga doktor na nagsasagawa ng breast augmentation at iba pang uri ng operasyon sa pagpapaganda. Sinabi ni Rosales na mahalagang matukoy muna kung mayroong safety nets sa mga cosmetic surgery. Lumalabas aniya na wala namang sinusunod na safety nets sa pagpapaganda kaya dapat munang ipag-utos ang pagpapatigil nito. (Ulat ni Malou Rongalerios)</body>
<link>http://www.philstar.com/Article.aspx?articleId=276817&amp;publicationSubCategoryId=92</link>
</article>
<article>
<title>Plane crash: 4 dedo</title>
<author>Nina Butch Quejada, Arnel Ozaeta At Ed Amoroso</author>
<date>
<month>May</month>
<day>09</day>
<year>2005</year>
</date>
<body>Apat katao ang namatay matapos bumagsak ang sinasakyang Cessna plane habang nagsasagawa ng skydiving sa himpapawid ng Tanauan, Batangas. Sa ulat na tinanggap ni Col. Eduardo Oban, hepe ng A3 Philippine Air Force (PAF) Operations, alas-10:30 ng umaga kahapon ng maganap ang pagbagsak ng 7-seater single engine Cessna 207, isang private plane na may tail No. RPC-3216 at may lulang anim na pasahero, kabilang na ang piloto at co-pilot. Kinilala ang mga nasawing sina Jimmy del Rosario, isang commercial photographer; Edgar Calvo, Jr., salesman ng Sony electronics; Jose Perez, businessman, at pilotong nakilala sa pangalang Capt. Estuesta. Masuwerte namang nakaligtas ang mga pasaherong sina Ryan Baradas at Francis Calvo, kapwa skydivers, na kaagad na inilikas ng PAF Huey 2 chopper mula sa pinangyarihan ng sakuna at dinala sa Makati Medical Center. Batay sa PAF report, nagsasanay ng skydiving ang mga biktima gamit ang naturang eroplano na pagmamay-ari ni Manny Baradas ng Chemtrad Aviation sa Brgy. Santur, malapit sa Baradas Airstrip nang magsimula umanong magkaroon ng engine trouble ang Cessna. Isang residente, si Jesus Matalog, ang nakakita sa eroplano bago ito bumagsak na nagbubuga ng makapal na usok bago tumama sa isang kawad ng kuryente. &amp;quot;Pupugak-pugak ang tunog (ng eroplano) nung makita ko bago siya sumabit sa kuryente at sa mga puno ng niyog,&amp;quot; pahayag ni Matalog. Ayon pa kay Matalog, nagawang makatalon ng dalawang nakaligtas mula sa eroplano bago ito sumabog. Noong nakaraang Marso 5, 2005, isang piloto ng Chemtrad Corp, na nakilalang si Capt. Raymond Castillo ang iniulat na nawawala matapos na mag-crash ang pinapalipad nitong Cessna sa karagatan ng Quezon dala ang 20 kahon ng live lapu-lapu.</body>
<link>http://www.philstar.com/Article.aspx?articleId=276907&amp;publicationSubCategoryId=92</link>
</article>
<article>
<title>Kaso ng talbog na tseke nadesisyunan tapos ng 33 taon</title>
<author></author>
<date>
<month>May</month>
<day>09</day>
<year>2005</year>
</date>
<body>Matapos na matulog ng mahigit tatlong dekada sa Korte Suprema, nadesisyunan na rin ang disbarment case laban sa isang abogado na napatunayang nagkasala sa pag-iisyu ng mga talbog na tseke noon pang 1972. Sa isang en banc decision ng Korte, tuluyan na nitong tinanggalan ng lisensiya at inalis sa Rolls of Attorney si Atty. Ernesto Araneta dahil sa panloloko bunga ng pag-iisyu ng tsekeng walang pondo. Sa rekord, sinampahan ng isang Maria Elena Moreno si Atty. Araneta ng disbarment sa SC matapos na bayaran ng tsekeng nagkakahalaga ng P11,000 ngunit walang pondo. Noong Setyembre 25, 1972 unang isinampa ang kaso at natulog noong mula Mayo 28, 1973 matapos na magsampa ang magkabilang panig ng joint motion for postponement. Muling nagbukas ang kaso noong 1988 matapos na makarating ito sa Integrated Bar of the Philippines. (DGarcia)</body>
<link>http://www.philstar.com/Article.aspx?articleId=276917&amp;publicationSubCategoryId=92</link>
</article>
<article>
<title>P2 dagdag sa pasahe posible</title>
<author></author>
<date>
<month>May</month>
<day>09</day>
<year>2005</year>
</date>
<body>Umaasa ang grupo ng transport sector na ibibigay na ngayong araw na ito ang kanilang hinihiling na dagdag na singil sa pasahe. Ayon kay Zenaida Maranan, pangulo ng FEJODAP, ngayong araw ang ibinigay na pangako sa kanila ng LTFRB para sa kanilang hiling na umento sa pasahe. Sinabi ni Maranan, kahit magkano ang maibibigay na dagdag ay tatanggapin na nila ito ng maluwag sa kanilang kalooban. Ang importante anya ay madagdagan ng konti ang kanilang kakarampot na kita. Sa impormasyong natanggap ng FEJODAP, posibleng bigyan sila ng P2 dagdag sa pasahe. (Mer Layson)</body>
<link>http://www.philstar.com/Article.aspx?articleId=276922&amp;publicationSubCategoryId=92</link>
</article>
<article>
<title>GMA nautakan ni Regine T.</title>
<author></author>
<date>
<month>May</month>
<day>09</day>
<year>2005</year>
</date>
<body>&amp;quot;about abscbn, yes, im willing to transfer, but it depends sa deal, im happpy wd gma tho, but not wd artist center...anyhow, miss you sooooo much! hope ur doing great honey, love u so much! mwah!&amp;quot; Ito umano ang text message ni Regine Tolentino kay Celso delos Angeles, chairman ng National Home Mortgage Finance Corp. na kamakailan ay nagsampa ng kasong estafa sa kanya. Ang message, na nagmula sa cell phone number 09209220765 na nakarehistro bilang post-paid account sa kanyang ina, ay nagpapatunay umano na hindi &amp;quot;honest&amp;quot; si Regine sa GMA-7. Maliban pa dito, isang reliable source ang nagtimbre na hindi lahat ng kinikita ni Regine ay nakadeklara sa GMA-7. Isang halimbawa na lamang ang pag-perform nito sa NHMFC noong Dis. 21, 2004 kung saan siya ay binayaran ng P100,000 na talent fee ngunit hindi ibinigay ng TV host ang share na para sa GMA. Sa trip naman niya sa Bangkok kasama si delos Angeles ay sumingil si Regine ng $5,000 talent fee, ngunit hindi rin ito idineklara ni Regine sa GMA-7 upang hindi mabawasan ang kanyang kita. Sa signing naman ni Regine bilang endorser ng Legacy Consolidated Plans, Inc. ay hindi ipinalagay ni Regine ang P1 million na pension plan sa kaniyang kontrata upang hindi umano masilip pa ng GMA-7. Samantala, na-shelve na ang naka-umang na sanang P10 milyon advertising budget ng Legacy Group of Companies para sa GMA-7 bilang pagsuporta ng nasabing kumpanya kay delos Angeles. Sinabi ng Legacy na hindi na rin naman wholesome ang image ni Regine kaya wala na itong karapatang maging endorser ng Legacy. Umuugong din na ang mga kumpanya at indibidwal na kaalyansa ni delos Angeles at ng Legacy Group ay mag-pupullout ng kanilang advertisement sa GMA-7 bilang pagpapakita ng kanilang suporta kay delos Angeles bilang pangulo ng NHMFC. Isang sponsor ng GMA na dumalo sa pakulo ng TV network sa Cebu ang plano na ding mag-pull out ng advertisement sa GMA-7.</body>
<link>http://www.philstar.com/Article.aspx?articleId=276931&amp;publicationSubCategoryId=92</link>
</article>
<article>
<title>Pasahe P7.50 na!</title>
<author>Angie dela Cruz at Edwin Balasa</author>
<date>
<month>May</month>
<day>10</day>
<year>2005</year>
</date>
<body>Pinayagan ng Land Transportation Franchising and Regulatory Board (LTFRB) ang pagtataas ng P2 piso sa umiiral na minimum fare kaya magiging P7.50 na ang pasahe sa jeep at P8.00 naman sa bus simula sa Mayo 25 na papasok sa Metro Manila mula sa region 3 at region 4. Ayon kay LTFRB chairperson Elena Bautista, inaprubahan ng kanilang tanggapan ang kahilingan ng mga transport group pati na rin ang karagdagang 25 sentimo sa bawat susunod na kilometro sa mga pampasaherong jeep. Bukod sa Metro Manila, region 3 at region 4, inaprubahan din ng LTFRB ang dagdag na P2 pamasahe sa mga jeep sa Ilocos region, Southern Luzon, Bicol region, Caraga region kung saan simula sa Mayo 25 ay magiging P7.50 ang minimum fare. Piso naman ang inaprubahang dagdag na pamasahe sa mga jeep sa Cagayan Valley, Region 9, Region 10, Region 11 sa Mindanao pero wala ng dagdag na pagtataas sa susunod na mga kilometro. Gayundin pinayagan ng LTFRB ang pisong dagdag sa pasahe sa Region 6 sa Visayas para sa unang 5 kilometro at walang dagdag na singil sa susunod na mga kilometro habang piso din ang dagdag sa minimum fare sa Central Visayas para sa unang 4 na kilometro gayundin Region 8. Iginiit ni Bautista na iiral pa rin ang pagkakaloob ng 20 percent na discount sa mga estudyante tuwing may pasok lamang sa paaralan mula Lunes hanggang Biyernes simula Hunyo hanggang Marso pero walang discount sa mga ito kapag Sabado, Linggo, holidays at tuwing summer. Samantala, nagpasalamat naman ang grupong PISTON sa naging desisyon ng LTFRB na ipagkaloob ang hinihingi nilang dagdag na pamasahe dahil na rin sa sunud-sunod na pagtaas ng presyo ng gasolina at mga spare parts. (Ulat nina Angie dela Cruz at Edwin Balasa)</body>
<link>http://www.philstar.com/Article.aspx?articleId=277009&amp;publicationSubCategoryId=92</link>
</article>
<article>
<title>20 Fil-Ams di pa ligtas sa DoJ</title>
<author>Grace dela Cruz</author>
<date>
<month>May</month>
<day>10</day>
<year>2005</year>
</date>
<body>Hihilingin ng Department of Justice sa Philippine Basketball Association (PBA) na isumite nito ang kopya ng naging desisyon hinggil sa 20-Fil-American players na una ng sinuspinde dahil sa kakulangan ng dokumento na nagpapatunay na sila ay Pinoy. Sinabi ni Justice Secretary Raul Gonzalez na dapat bigyan ang kanyang tanggapan ng listahan ng 20 suspindidong PBA players upang maimbestigahan kung mga pekeng Pinoy ang mga ito. &amp;quot;The moment we got a hold of the decision we will study it&amp;quot;, ani pa ni Gonzalez. Aniya, matagal na siyang humihingi ng kopya kay PBA Commissioner Noli Eala ng listahan ng mga pinaghihinalaang Fil-Sham subalit hanggang sa ngayon ay hindi naman ito tumutugon. Magugunita na mayroong 20 PBA players na suspendido, kung saan kasama na dito sina Eric Menk at San Miguel Beer player Danny Seigle matapos na mabigo ang mga ito na tumugon na maisumite ang kanilang mga requirements na itinakda ng Board of Governors para sa mga dayuhang manlalaro. Kinakailangan na isumite ng mga Fil-Am players ang kani-kanilang mga clearances mula sa Bureau of Immigration (BI) at confirmation mula sa DoJ at maging ang kani-kanilang mga birth certificates at marriage contracts ng kanilang mga magulang upang mabatid kung ang mga ito ay tunay na Pinoy. (Ulat ni Grace dela Cruz)</body>
<link>http://www.philstar.com/Article.aspx?articleId=277020&amp;publicationSubCategoryId=92</link>
</article>
<article>
<title>Walang kredibillidad ang 'whistle-blower'  Lacson</title>
<author>Rudy Andal</author>
<date>
<month>May</month>
<day>10</day>
<year>2005</year>
</date>
<body>Lalong mawawalan ng kredibilidad ang binansagang jueteng whistle-blower kung hindi ito lulutang sa isasagawang imbestigasyon ng Senado sa susunod na linggo. Ayon kay Sen. Panfilo Lacson, noon pa man ay duda na siya sa kredibilidad ng sinasabing whistle-blower sa jueteng pero lalong mawawala ang credibility nito kapag hindi ito nagkaroon ng lakas ng loob na lumutang at tumestigo sa isasagawang pagdinig ng senate committee on games, amusements and sports na pinamumunuan ni Sen. Lito Lapid. Inamin ni Sen. Lacson na kilala niya ang sinasabing whistle-blower dahil minsan na rin siyang tinarabaho nito pero naging palpak ang kinalabasan. &amp;quot;The police official is fond of concocting tales. Once upon a time he was involved in a fishing expedition in the US, ako ang target. He went around nagtuturo roon, nakakita ng apartment building basta inilista ito at itinuro sa akin,&amp;quot; wika pa ni Lacson. Itinakda ni Sen. Lapid sa Miyerkules ng susunod na linggo ang unang pagdinig ng kanyang komite ukol sa jueteng scandal kung saan ay nakatakdang ipatawag sina DILG Sec. Angelo Reyes, PNP chief Arturo Lomibao, Bishop Oscar Cruz at ang Krusada laban sa Jueteng na pinangungunahan ni Isabela Gov. Grace Padaca. Iginiit ni Lapid na hindi siya mag-iinhibit bilang chairman ng komite sa isasagawang imbestigasyon sa jueteng gaya ng nais mangyari ni Senate Minority leader Aquilino Pimentel Jr. subalit sa sandaling ang kanyang anak na si Pampanga Gov. Mark Lapid na ang nakasalang sa imbestigasyon ay ipapaubaya niya ang pamumuno ng komite sa kanyang vice-chairman na si Sen. Jinggoy Estrada. (Ulat ni Rudy Andal)</body>
<link>http://www.philstar.com/Article.aspx?articleId=277027&amp;publicationSubCategoryId=92</link>
</article>
<article>
<title>Pagbibitiw ni Sec. Dayrit itinanggi ng Palasyo</title>
<author>Ellen Fernando</author>
<date>
<month>May</month>
<day>10</day>
<year>2005</year>
</date>
<body>Pinabulaanan ng Malaca&amp;ntilde;ang kahapon ang balitang nagbitiw na sa tungkulin bilang kalihim ng Department of Health si Manuel Dayrit upang malayang makapaglingkod sa World Health Organizations (WHO). Ayon kay Press Sec. at Presidential Spokesman Ignacio Bunye, hanggang sa kasalukuyan ay wala pang natatanggap na resignation letter ang Pangulong Arroyo mula kay Dayrit. Sinabi ni Bunye na pawang espikulasyon lamang ang balita na nagbitiw na si Dayrit dahil wala pang opisyal na anunsyo ang Palasyo hinggil dito. &amp;quot;We can only say that a Cabinet official has resigned when we have the actual resignation letter in our possession. But as of now, we dont have or see any resignation letter so it would be best if we treat this report as speculation,&amp;quot; ani Bunye. Sinabi ni Bunye na humahanga siya sa kalibre ni Dayrit kaya hindi kataka-takang maraming nag-alok sa kanyang serbisyo. Si Dayrit ay ilang beses nang nahirapang pumasa sa Commission on Appointment at napaulat na nakailang ulit na nagtangkang magbitiw sa tungkulin subalit pinigilan lamang siya ng Pangulo. Nabatid na si Dayrit na nahalal bilang isa sa mga commissioners ng 17-member World Health Organizations (WHO) Commission on Social Determinants of Health sa Cairo, Egypt ay dadalo sa isang kumperensiya ng WHO. Itinanggi din ni Sec. Bunye ang napabalitang pagsibak kay NLRC chairman Roy Seneres dahil sa umanoy pagkakasangkot nito sa destabilization plot laban sa Arroyo government. Aniya, nasa kamay na ng Department of Labor and Employment ang usapin kung dapat manatili sa puwesto si Seneres. (Ulat ni Ellen Fernando)</body>
<link>http://www.philstar.com/Article.aspx?articleId=277033&amp;publicationSubCategoryId=92</link>
</article>
<article>
<title>EVAT sigurado na  Drilon</title>
<author>Rudy Andal/Malou Rongalerios</author>
<date>
<month>May</month>
<day>10</day>
<year>2005</year>
</date>
<body>Siniguro ni Senate President Franklin Drilon na maipapasa ngayon ang compromised agreement tungkol sa Expanded Value Added Tax (EVAT) matapos aprubahan ito ng anim mula sa 9 na miyembro ng senates panel sa bicameral conference committee. Kabilang sa mga lumagda sa report ay sina Sen. Ralph Recto, Sen. Richard Gordon, Sen. Rodolfo Biazon, Sen. Manuel Villar Jr., Sen. Juan Ponce Enrile at Sen. Edgardo Angara.. Inaprubahan nito ang 10 percent na VAT na mayroong stand-by power sa Pangulong Arroyo na magagamit lamang sa susunod na taon kapag hindi nakuha ang target collections sa taong ito. Ibinasura din ang no pass through provision sa EVAT kaya mangangahulugan na papatawan ng VAT ang mga produktong petrolyo at kuryente. Samantala, siniguro naman ni House Minority Leader Francis Escudero na hihilingin ng oposisyon sa Korte Suprema ang pag-iisyu ng Temporary Restraining Order (TRO) sa sandaling lagdaan ni Pangulong Arroyo ang EVAT bill. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=277038&amp;publicationSubCategoryId=92</link>
</article>
<article>
<title>Utol utak sa Ramos slay</title>
<author>Danilo Garcia</author>
<date>
<month>May</month>
<day>11</day>
<year>2005</year>
</date>
<body>Itinuro kahapon ng isa sa mga suspek sa pagpatay kay Department of Foreign Affairs (DFA) Assistant Secretary Alicia Ramos na ang panganay na kapatid na babae nito ang utak sa krimen dahil sa hinahabol na pension nito sa Estados Unidos. Sinabi ng suspek na si Roberto Lumagui na si Esther Ramos-Bailey ang nag-utos sa kanila na takutin ang biktima kapalit ng halagang P20,000. Sinabi ni NBI-National Capital Region chief Atty. Edmund Arugay na posibleng dahil sa pension ang sanhi ng krimen dahil sa hindi umano kuntento si Bailey sa natatanggap na P20,000 nito kada buwan buhat sa pension niya sa yumaong asawa na isang dating US Marine. Naniniwala umano si Bailey na si Asec. Ramos ang nakikinabang sa ibang bahagi ng kanyang pension na hindi ibinibigay ng buo sa kanya. Inutusan umano sila na takutin lamang ang biktima upang lumayas sa kanilang bahay sa Palanan, Makati City at lumipat sa bahay nito sa Para&amp;ntilde;aque ngunit nagkamali sila sa pagbusal sa bibig nito sanhi upang hindi ito makahinga at tuluyang mamatay. Sa interogasyon kay Lumagui, pumasok umano siya bilang trabahador kasama ang mga kasabwat na sina Joel Ablay, Michael Centil at Jun Maricar na kunwariy kukumpunihin ang isang sirang bahagi ng pader ng bahay ni Ramos. Isinampa na ang kasong robbery with homicide laban sa apat na suspek. Tanging si Maricar na lamang ang hindi pa nadadakip ng NBI. Sumuko si Lumagui kay Makati Mayor Jejomar Binay kamakalawa ng hapon at saka ipinasa sa NBI. Kasalukuyang pinag-aaralan ngayon ng NBI ang testimonya ni Lumagui habang nakatakdang bigyan ng subpoena si Bailey upang magpaliwang sa akusasyon laban sa kanya. (Ulat ni Danilo Garcia)</body>
<link>http://www.philstar.com/Article.aspx?articleId=277138&amp;publicationSubCategoryId=92</link>
</article>
<article>
<title>Dagdag pasahe, dagdag pasanin</title>
<author>Edwin Balasa/Angie dela Cruz</author>
<date>
<month>May</month>
<day>11</day>
<year>2005</year>
</date>
<body>Haharangin ng isang malaking transport group ang inaprubahang P2 dagdag pamasahe ng Land Transportation Franchising and Regulatory Board (LTFRB) dahil hindi anya ito ang totoong kalutasan ng problema sa sunud-sunod na pagtaas ng presyo ng produktong petrolyo. Ayon kay George San Mateo, tagapagsalita ng PISTON, hindi sila nasisiyahan sa dagdag pasahe dahil dagdag pasakit na naman ito sa mamamayang Pilipino. Ani San Mateo, ang totoong solusyon sa problema ng mga transport group ay ang pagbasura ng Oil Deregulation Law upang mapigil ang walang humpay na pagtaas ng presyo ng gasolina. Binigyang diin din ni Elmer Labog ng Kilusang Mayo Uno (KMU) na hindi ang pagtaas sa singil sa pasahe ang sagot sa naging pagtaas ng halaga ng petroleum products kundi ang pag-rollback sa presyo ng produktong petrolyo at umento sa sahod ng mga manggagawa. &amp;quot;Kaming mga manggagawa ay pasahero. Malaking bahagi ng aming sahod ay napupunta para sa pambayad-pasahe. Ang hindi mapigilan at patuloy na pagtaas ng pesyo ng langis ay malaking epekto sa pamumuhay ng maraming Pinoy kaysa inaasahan ng ating gobyerno,&amp;quot; pahayag ni Teody Navea ng Bukluran ng Manggagawang Pilipino. Magsasagawa ang Piston ng transport summit sa Mayo 16 upang mapag-aralan ng mas malalim ang sitwasyon at bumuo ng hakbang para tutulan ang dagdag pasahe. Tinuligsa din ni San Mateo ang ilang grupo ng transportasyon at mga kompanya ng langis dahil sa pakikipagsabwatan umano ng mga ito sa gobyerno upang maaprubahan ang fare hike. Ayon sa grupo, siguradong mas marami na ang maglalakad na mamamayan at marami rin ang magaganap na protesta upang kondenahin ang patung-patong na pahirap ng gobyerno. (Ulat nina Edwin Balasa/Angie dela Cruz)</body>
<link>http://www.philstar.com/Article.aspx?articleId=277148&amp;publicationSubCategoryId=92</link>
</article>
<article>
<title>Abogado ng Petron sinuhulan ng P100-M</title>
<author>Ellen Fernando</author>
<date>
<month>May</month>
<day>11</day>
<year>2005</year>
</date>
<body>Inakusahan kahapon ng isang abogado ng Petron Corp. ang principal respondent ng multi-million damage suit na inihain ng nasabing oil company na siya ay sinusuhulan ng P80-P100 milyon upang maiurong ang nasabing kaso at &amp;quot;ilaglag&amp;quot; ang kanyang kliyente. Sa sinumpaang salaysay ni Atty. Vicente Chuidian, sinabi nito na ang respondent na si Hermie Esguerra na nagmamay-ari ng Herma Transport and Shipping Corp. ay gumagawa na ng maruming taktika upang mapuwersa siya na bitawan ang P277 million case na hawak nito na ngayoy nakabinbin sa Manila Regional Trial Court Branch 24. Sa kabila ng kabiguan na &amp;quot;mabili&amp;quot;, sinabi ni Atty. Chuidian na nakipagsabwatan na ngayon ang kanyang mga kalaban sa kinakapatid nito na si Rafael Ong Chuidian na umanoy nagpalabas ng &amp;quot;falsified documents&amp;quot; at &amp;quot;perjured affidavit&amp;quot; na nag-aakusa sa kanya ng &amp;quot;bribery&amp;quot;. Sinabi ng abogado na magsasampa siya ng mga kasong grave coercion, grave threats, perjury, falsification at qualified theft laban sa kanyang half-brother at mga kasamahan nito. Magugunita na nagsampa nitong nakalipas na buwan ng P277-M damage suit ang Petron laban sa Herma dahil sa &amp;quot;pagnanakaw ng petrolyo&amp;quot; habang inilalakbay nito ang delivery na langis mula sa Bataan refiner sa storage terminals nito sa Pandacan depot sa Maynila mula 1999 hanggang 2004. (Ulat ni Ellen Fernando)</body>
<link>http://www.philstar.com/Article.aspx?articleId=277153&amp;publicationSubCategoryId=92</link>
</article>
<article>
<title>Mosyon ng PAO sa Aquino-Galman ibinasura ng SC</title>
<author>Grace dela Cruz</author>
<date>
<month>May</month>
<day>11</day>
<year>2005</year>
</date>
<body>Wala nang pag-asa pa na mabuksan at maisailalim sa panibagong paglilitis ang mga umanoy inosenteng akusado sa Aquino-Galman double murder case makaraang pinal na ibasura ng Korte Suprema ang motion ng Public Attorneys Office (PAO). Batay sa ipinalabas na resolusyon ng Supreme Court (SC) en banc, walang merito ang nasabing motion for consideration na inihain ng PAO na kumakatawan sa 15 sundalong akusado sa krimen. Niliwanag pa ng SC na wala ng naihaing bagong argumento ang PAO na maaaring pagbatayan upang bawiin ng mga mahistrado ng kanilang naunang hatol. Tuluyan na ring pinawalang-saysay ng SC ang resulta ng pag-aaral ng forensic experts mula sa University of the Philippines (UP) na nagsasaad na si Galman ang pumatay kay Aquino habang pababa ang dating senador sa tarmac ng paliparan. Dahil sa hatol, mistula na ring nabalewala ang naging pagdulog ng PAO kay dating Pangulong Corazon Aquino na pumayag sa muling pagbubukas ng krimen. (Ulat ni Grace dela Cruz)</body>
<link>http://www.philstar.com/Article.aspx?articleId=277162&amp;publicationSubCategoryId=92</link>
</article>
<article>
<title>EVAT lusot na</title>
<author>Rudy Andal</author>
<date>
<month>May</month>
<day>11</day>
<year>2005</year>
</date>
<body>Niratipikahan kagabi ng Senado ang bicameral conference committee report ukol sa Expanded Value Added Tax kung saan 13 senador ang bumoto ng pabor para sa 10% VAT at pagkakaloob ng stand-by authority kay Pangulong Arroyo, habang 9 ang kumontra. Inaprubahan din ang pagbasura sa no pass through provision kaya papatawan ng VAT ang kuryente at mga produktong petrolyo habang ang corporate income tax na dating 32% ay magiging 35% pero pagdating ng taong 2009 ay ibababa ito sa 30%. Inaasahang ipadadala agad ang niratipikahang EVAT bicam report ng Senado sa Palasyo upang lagdaan na ito ni Pangulong Arroyo at maging ganap na batas. Sa pamamagitan ng EVAT ay makakalikom ang gobyerno ng dagdag na P130 bilyong koleksiyon sa buwis. (Ulat ni Rudy Andal)</body>
<link>http://www.philstar.com/Article.aspx?articleId=277164&amp;publicationSubCategoryId=92</link>
</article>
<article>
<title>Sec. Dayrit nag-resign</title>
<author>Gemma Garcia/Ellen Fernando</author>
<date>
<month>May</month>
<day>11</day>
<year>2005</year>
</date>
<body>Matapos ang ilang araw na pananahimik at bulong-bulungan tungkol sa kanyang pagbibitiw, pormal nang nilisan kahapon ni Health Secretary Manuel Dayrit ang kanyang puwesto. Sa press conference kahapon, pinasalamatan ni Dayrit si Pangulong Arroyo dahil sa binigyan umano siya nito ng pagkakataong maging miyembro ng Gabinete.Sinabi ni Dayrit na walang halong pulitika sa kanyang pagbibitiw at pressure sa trabaho lamang ang dahilan. Bukod sa kailangan na umano niyang mag move-on sa kanyang propesyon, isang dahilan din ng pagre-resign ni Dayrit ang kanyang asawa na na-diagnose na may cancer. Tinanggap naman ng Pangulo ang resignation at pinapurihan si Dayrit sa magaganda nitong accomplishments. (Ulat ni Gemma Garcia/Ellen Fernando)</body>
<link>http://www.philstar.com/Article.aspx?articleId=277171&amp;publicationSubCategoryId=92</link>
</article>
<article>
<title>Publisher/editor tinodas</title>
<author>Joy Cantos, Christian Ryan Sta. Ana, Resty Salvador at Ellen Fernando</author>
<date>
<month>May</month>
<day>12</day>
<year>2005</year>
</date>
<body>Papatindi na ng papatindi ang pamamaslang sa mediamen, makaraang isa na namang publisher at editor ng lokal na pahayagan ang pinagbabaril hanggang sa mapatay ng tatlong mga hired killers habang naghahapunan kasama ang isang anak sa bahay nito sa Barangay Poblacion, Dingalan lalawigan ng Aurora. Napuruhan sa ulo ng mga tama ng bala ng kalibre .45 ang biktimang si Philip Agustin, 53 anyos, publisher-editor ng Starline Times Recorder na nakabase sa Nueva Ecija at Aurora. Bago ang pagpatay ay nagkausap pa umano ang biktima at isang Councilor Valentin Lapuz kung saan sinabi ng una na pinakumpiska umano ni Dingalan Mayor Jaime Ylarde ang mga kopya ng dyaryong Starline. Nakalagay umano sa daan-daang kopya ng dyaryo ang ilang expose ni Agustin sa umanoy katiwaliang kinasasangkutan ng mayor sa pagkawala ng malaking pondo ng munisipyo matapos itong makakuha ng ilang voucher bilang ebidensya upang masampahan ng kasong graft and corruption ang alkalde. Si Agustin ang pang-limang mediamen na napatay sa taong ito at ika-68 simula noong 1986 nang manumbalik ang demokrasya sa bansa kabilang na ang 13 journalists na pinaslang noong 2004. Noong nakalipas na Mayo 4 ay inambush at napaslang rin si DXAA brodkaster Klein Cantoneros sa Brgy. Sta. Filomena, Dipolog City. Kabilang pa sa mga napatay na journalist sa taong ito ay sina Edgar Amoro ng Pagadian City; Arnulfo Villanueva ng Cavite at Marlene Esperat ng Sultan Kudarat. Samantala, sinabi ng National Union of Journalists in the Philippines (NUJP) na isang sampal sa anti-criminality campaign ng pamahalaan ni Pangulong Arroyo ang sunod-sunod na pamamaslang sa mga mediamen sa bansa. Matatandaan na binansagan ng New York Committee to Protect Journalist na nakabase sa Amerika na kabilang ang Pilipinas sa most murderous sa mga bansa sa mundo na nakapagtala ng mataas na bilang ng mga pinaslang na journalist kasunod ng Iraq, Cambodia at Russia. Dahil dito, tinaasan na ni Pangulong Arroyo ang pabuya mula sa P2 milyon sa P5 milyon para sa makakapagturo o makakapagbigay ng impormasyon sa mga suspek sa pagpatay sa mga mediamen para sa agarang ikareresolba ng mga kaso. Sinabi ng Pangulo na manggagaling ang P3-milyon sa Office of the President habang P2 milyon ay mula kay House Speaker Jose de Venecia. (Ulat nina Joy Cantos, Christian Ryan Sta. Ana, Resty Salvador at Ellen Fernando)</body>
<link>http://www.philstar.com/Article.aspx?articleId=277259&amp;publicationSubCategoryId=92</link>
</article>
<article>
<title>Panggigipit ng PNP-Maritime binatikos ng importer-brokers</title>
<author>Butch Quejada</author>
<date>
<month>May</month>
<day>12</day>
<year>2005</year>
</date>
<body>Binatikos ng ilang broker/importer sa Ninoy Aquino International Airport (NAIA) ang panggigipit at pananakot ng ilang tauhan umano ng PNP-Maritime Group na nanghuhuli sa nasabing lugar. Ayon sa source, paglabas ng mga sasakyang may lulang kargamento galing sa mga bodega sa airport ay mabilis na hinaharang ng mga nagpapakilalang taga-PNP Maritime Group. Nagtataka sila sa grupong nabanggit kung bakit sa airport sila namemerwisyo at nanggigipit samantalang ang assignment ng mga ito ay sa dagat. Hinamon ng ilang negosyante ang nagpakilalang PNP-Maritime Group na hulihin ang isang Lina Tabatchi, sinasabing bigtime smuggler sa airport. &amp;quot;Tone-tonelada kung maglabas ng shipment sa mga bodega si Lina Tabatchi pero ayaw kantiin ng taga-Task Force Anti-Smuggling Unit,&amp;quot; anang source. Maraming nakikinabang kay Lina Tabatchi kaya hindi ito maantig sa NAIA. (Ulat ni Butch Quejada)</body>
<link>http://www.philstar.com/Article.aspx?articleId=277273&amp;publicationSubCategoryId=92</link>
</article>
<article>
<title>184 'mutineer' laya na</title>
<author>Joy Cantos</author>
<date>
<month>May</month>
<day>12</day>
<year>2005</year>
</date>
<body>Nagsigawan sa tuwa ang may 184 miyembro ng Magdalo Group na nasangkot sa Oakwood mutiny noong Hulyo 2003 upang pabagsakin ang Arroyo government matapos na iutos ng General Court Martial (GCM) na sila ay palayain mula sa pagkakapiit. Gayunman, iginawad pa rin ng GCM ang hatol na demosyon sa mga nabanggit na sundalo. Batay sa desisyon na binasa ni GCM acting pres. Col. Jose Recuenco, maliban sa pinakamababang ranggong Private, lahat ng akusado ay babawasan 2/3 ng kanilang basic pay sa loob ng tatlong buwan. Ang mga akusadong Master Sergeant, Technical Sergeant, Staff Sergeant at Corporal ay na-demote ng tatlong ranggo habang ang Private First Class ay ibinaba sa Private. Ang mga akusadong may ranggong Private ay pinanatili sa ranggo subalit babawasan ng 2/3 ang kanilang basic pay ng anim na buwan. Unang ipinataw sa mga nabanggit na enlisted personnel ang isang taong pagkabilanggo &amp;quot;with hard labor&amp;quot; subalit umapela ang defense panel na ipawalang-bisa na ito sa dahilang may 1-taon at 10 buwan nang nakakulong ang mga nasasakdal na agad namang kinatigan ng korte. (Ulat ni Joy Cantos)</body>
<link>http://www.philstar.com/Article.aspx?articleId=277276&amp;publicationSubCategoryId=92</link>
</article>
<article>
<title>'Frame-up' sa Petron lawyer</title>
<author></author>
<date>
<month>May</month>
<day>12</day>
<year>2005</year>
</date>
<body>Ibinunyag kahapon ng abogado ng Petron Corp. ang pagtatangka na siya ay i-frame-up sa pamamagitan ng paggamit ng mga pekeng dokumento sa tulong mismo umano ng kanyang kinakapatid. Sa sinumpaang salaysay si Atty. Vicente Chuidian, inakusahan nito ang negosyanteng si Hermy Esguerra at half-brother nito na si Rafael Ong Chuidian na nagpalabas ng palsipikadong billing statement mula sa kanyang tanggapan kung saan nakasulat ang halaga ng consultancy fee para sa di pinangalanang tao sa judiciary. Iginiit ng abogado na ang lumabas na pekeng billing sheet ay ginaya lamang mula sa orihinal na papel na ninakaw umano ng kanyang kinakapatid sa kanyang law office. Bukod dito, una na ring inakusahan ng Petron lawyer si Esguerra nang panunuhol ng may P80-milyon hanggang P100 milyon kapalit ng pag-drop nito sa kasong P277-M damage suit na isinampa ng Petron Corp laban sa Herma Shipping and Transport Corp. na pag-aari ni Esguerra.</body>
<link>http://www.philstar.com/Article.aspx?articleId=277287&amp;publicationSubCategoryId=92</link>
</article>
<article>
<title>Driver tumestigo vs Regine</title>
<author></author>
<date>
<month>May</month>
<day>12</day>
<year>2005</year>
</date>
<body>Pumirma kahapon ng affidavit ang katulong at driver ng aktres na si Regine Tolentino upang ibunyag ang panloloko ng huli kay Celso delos Angeles, ang taong pinagkautangan niya ng milyun-milyong pisong cash at alahas. Ayon sa driver na si Christopher Salonga, 25 anyos at may asawa, isang malaking kasinungalingan ang palabas ni Regine at ng ina nito na may sakit ang ama. &amp;quot;Tuwing pupunta kami kay Mr. delos Angeles, nagugulat na lang ako bakit sinasabi nila na may sakit ang daddy niya,&amp;quot; pahayag ni Salonga. Bukod sa kasinungalingan na mamamatay na ang ama upang maibenta ang mga alahas sa halagang P8.3 milyon, ay hindi rin ibinigay ang mga ibinentang diamond earrings at necklace sa nakabili na si delos Angeles. Sa pahayag naman ng katulong na si Rosemarie Casil, madalas nilang nakikitang nag-iinuman si Lander Vera-Perez at ang ama ni Regine kaya salungat ang pinalalabas ng mag-ina na malubha na ang sakit sa kidney ng kanyang ama. &amp;quot;dads not doin well. moms wid him ryt now. shs crying again. Awa ako sa parents ko. wel pray now. i was just called. risas very affected. im glad her friends hir. moms a mess. dad looks terrible,&amp;quot; ito umano ang text message ng aktres nang kasalukuyang umuutang siya kay delos Angeles ng pera para sa umanoy naghihingalo nang ama, dahilan upang makumbinsi si delos Angeles na tumulong para mapaospital at maopera ang kanyang ama sa pamamagitan ng pagbili ng mga alahas na ibinebenta ng mag-ina sa halagang P8.3 milyon.</body>
<link>http://www.philstar.com/Article.aspx?articleId=277288&amp;publicationSubCategoryId=92</link>
</article>
<article>
<title>Recom nagbabala sa pekeng collector</title>
<author>Rose Tamayo</author>
<date>
<month>May</month>
<day>12</day>
<year>2005</year>
</date>
<body>Binalaan kahapon ni Caloocan City Mayor Enrico &amp;quot;Recom&amp;quot; Echiverri ang mga residente ng lungsod laban sa mga nagpapanggap na inspektor ng Business Permit and Licensing Office at nangongotong ng pera. Ayon kay Echiverri, nakatanggap sila ng ulat na ilang masasamang tao ang nagkukunwaring empleyado ng city hall at nag-iinspeksyon ng mga negosyo sa mga lugar sa lungsod na malayo sa city hall, partikular sa Caloocan North at Bagong Barrio. Sinabi pa na ang karaniwang binibiktima ng grupo ay mga maliliit na negosyo na hindi pa nakakakuha ng permit sa city hall tulad ng mga junk shops. &amp;quot;Natatakot kasi ang mga walang permit kaya agad silang nagbibigay ng pera, ang hindi nila alam hindi naman napupunta sa kaban ng lungsod ang ibinabayad nila kundi sa mga pekeng inspektor lamang,&amp;quot; ayon kay Echiverri. Pinayuhan ng alkalde ang mga mamamayan na agad hanapan ng pagkakakilanlan o identification card na inisyu ng city hall ang mga nag-iinspeksyon upang makasigurong legal ang mga ito at huwag magbibigay ng pera. (Ulat ni Rose Tamayo)</body>
<link>http://www.philstar.com/Article.aspx?articleId=277297&amp;publicationSubCategoryId=92</link>
</article>
<article>
<title>Shell nag-rollback ng P1</title>
<author>Edwin Balasa</author>
<date>
<month>May</month>
<day>13</day>
<year>2005</year>
</date>
<body>Nag-rollback kahapon ng P1 kada litro sa presyo ng kanilang gasolina ang Pilipinas Shell subalit itinaas naman nila ng 25 sentimos ang presyo ng kanilang diesel at kerosene. Ayon kay Robert Kanapi, tagapagsalita ng Shell, ang pagbabago ng presyo ng produktong petrolyo ng Shell ay dahil sa pagbaba ng presyo nito sa pandaigdigang pamilihan. Ipinaliwanag ni Kanapi na nitong nakalipas na buwan ay binabalikat ng kompanya ang presyo ng kanilang produktong petrolyo sa pamamagitan ng paggamit ng kanilang &amp;quot;cross subsidy&amp;quot;. Asahan anya ng mga motorista ang mga pagbaba pa ng presyo ng kanilang mga produktong petrolyo sa mga susunod na araw. Sinabi pa ni Kanapi na ang 25 sentimos kada litro namang itinaas sa kanilang diesel at kerosene ay mas mababa kumpara sa 50 sentimos na itinaas ng Eastern Petroleum at Petron kamakalawa ng gabi. Ipagpapatuloy pa rin ng Shell ang P1 diskuwento sa kanilang produktong diesel sa may 100 sangay kahit naaprubahan na ang fare hike sa mga pampasaherong dyip at bus. (Ulat ni Edwin Balasa)</body>
<link>http://www.philstar.com/Article.aspx?articleId=277407&amp;publicationSubCategoryId=92</link>
</article>
<article>
<title>Estudyante sa private nagsisilipat sa public</title>
<author>Edwin Balasa</author>
<date>
<month>May</month>
<day>13</day>
<year>2005</year>
</date>
<body>Kinakapos na ng pondo ang Department of Education dahil umaabot na sa 300,000 estudyante ang lumilipat sa public school mula sa private elementary at high school dahil sa sobrang taas ng tuition fee. Ayon kay DepEd Sec. Florencio Abad, dahil sa ginagawang exodus ng mga estudyante ay kinakailangan ng DepEd ng karagdagang pondo para sa pambayad sa karagdagang guro at textbooks. Nitong nakaraang taon ay binigyan ang DepEd ng pondong P112 bilyon na walang ipinagbago ngayong darating na school year. Dahil dito humiling sila sa Department of Budget na dagdagan ng 6-8 porsyento ang pondo sa ahensya. Ang karagdagang pondo ang gagamitin ng DepEd upang ipambayad sa kukunin nilang bagong 20,000 guro na kakulangan sa public school at pagpapagawa ng silid-aralan. Ngayong darating na pasukan inaasahang mahigit sa 17 milyon mga estudyante ang dadagdag sa mga pampublikong eskwelahan. (Ulat ni Edwin Balasa)</body>
<link>http://www.philstar.com/Article.aspx?articleId=277419&amp;publicationSubCategoryId=92</link>
</article>
<article>
<title>Kapitana nag-sorry sa media</title>
<author>Gemma Amargo-Garcia</author>
<date>
<month>May</month>
<day>13</day>
<year>2005</year>
</date>
<body>Personal na humingi ng paumanhin sa publiko at sa mga kagawad ng media ang Kapitana sa Quiapo kaugnay sa naganap na insidente ng pagpapaputok at panunutok ng baril sa mga mamamahayag sa Islamic Center kamakailan. &amp;quot;Humihingi po ako ng paumanhin sa inyo (media), wala akong personal na galit o anumang intensyong manakot o manggulo, gusto ko po lamang ang kaligtasan ng sinumang magtutungo sa aming barangay,&amp;quot; ayon kay Chairwoman Bae Norhaina Macabato Lucman ng Bgy. 648 Zone 7 sa Islamic Center. Upang ipakitang wala siyang sama ng loob sa mga kagawad ng media, mismong sa gusali ng National Press Club (NPC) na sentro ng mga mamamahayag sa bansa nagsagawa ng press conference si Chairwoman Lucman. Dito ay inamin ni Lucman na ang Muslim Islamic Center ay isang kritikal na lugar o maituturing na crime prone dahil sa mga insidente ng krimen na kadalasang nangyayari sa loob ng Muslim area. Ayon kay Lucman, kailangan na humingi muna ng abiso o permiso ang sinumang nais na pumasok sa Islamic center at makipag-transaksyon upang masiguro ang kanilang kaligtasan kabilang na dito ang mga miyembro ng media. Si Lucman ay sinuspinde ni Manila Mayor Lito Atienza ng 60 araw habang dinidinig ang kasong grave scandal at administrative case na isinampa laban sa kanya ng mga television crew na nakaranas ng pananakot at pagpapaputok ng baril sa kanila noong Abril 12 sa ipinatawag na presscon ni Datu Amerol Gulam Ambiong. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=277423&amp;publicationSubCategoryId=92</link>
</article>
<article>
<title>Sex life ni Erap buhay na naman</title>
<author>Malou Rongalerios</author>
<date>
<month>May</month>
<day>13</day>
<year>2005</year>
</date>
<body>Aktibo na namang muli ang sex life ni dating Pangulong Estrada matapos siguruhin kahapon ng surgeon niyang si Dr. Christopher Mow na balik na sa normal na pamumuhay ang kanyang pasyente at kasama dito ang sex. Katulad ng iba pa niyang pasyente, isa sa mga itinanong sa kanya ni Estrada ay kung maaari pa siyang makipag-sex matapos lagyan ng titanium caps ang kanyang dalawang tuhod. &amp;quot;Most patients ask me about that. That came up in the discussion. I advise Estrada to return to his normal life and he could have sex after three months,&amp;quot; ani Mow. Ito ang ikalawang pagkakataon na bumisita sa bansa si Mow upang tingnan ang progreso ni Estrada. Pinayuhan din ni Mow si Estrada na maglakad sa kanyang 15 ektaryang villa sa Tanay upang mapraktis ang kanyang bionic knee. Nalampasan na ni Estrada ang time frame na maaari siyang magkaroon ng infections sa kanyang recovery period. Babalik sa bansa si Mow sa Hunyo para sa routinary six-month check-up sa napatalsik na lider. (Ulat ni Malou Rongalerios)</body>
<link>http://www.philstar.com/Article.aspx?articleId=277430&amp;publicationSubCategoryId=92</link>
</article>
<article>
<title>'Panibagong buhay gamitin sa makabuluhang paraan'</title>
<author>Malou Rongalerios</author>
<date>
<month>May</month>
<day>13</day>
<year>2005</year>
</date>
<body>Nanawagan ngayon ang mga kongresista sa mga sundalong lumahok sa nabigong Oakwood mutiny na gamitin ang panibagong buhay na ibinigay ng hukuman sa makabuluhang pamamaraan. Ayon kina Reps. Vincent Garcia at Douglas Cagas, naway magsilbing aral sa mga sundalo na hindi kailanman magpagamit pa sa sinumang nagnanais na baguhin ang sistema sa iligal na pamamaraan. Gayunpaman, nanawagan ang mga kongresista kay AFP Chief Gen. Efren Abu na agarang ipatupad ang mga repormang isinisigaw ng mga sundalo, sa halip na pagtuunan ng pansin ang pagpapaganda sa paligid ng Camp Aguinaldo. Naniniwala rin ang mga kongresista na dapat malaman ng mga sundalo na ang tungkulin nila ay igalang ang saligang batas at paglingkuran at pamahalaan ang taumbayan. Sinabi ni Garcia na hindi mababang parusa ang ibinigay ng military court sa mga nagkasalang sundalo dahil pinayagan sila ng hukuman na makabalik sa serbisyo subalit nasa mababang ranggo na bilang bahagi ng plea bargaining agreement. Idinagdag pa ng kongresista na dapat alam ng mga nagrebeldeng sundalo kung ano ang proseso sa paghahain ng kanilang karaingan dahil bukas naman ang pamahalaan na pakinggan ang mga ito at gumawa ng mga kinakailangang pagbabago. (Ulat ni Malou Rongalerios)</body>
<link>http://www.philstar.com/Article.aspx?articleId=277439&amp;publicationSubCategoryId=92</link>
</article>
<article>
<title>Hold departure order sa utol ni Ramos</title>
<author>Gemma A. Garcia</author>
<date>
<month>May</month>
<day>14</day>
<year>2005</year>
</date>
<body>Inatasan ng Department of Justice (DOJ) ang Bureau of Immigration (BI) na isailalim sa &amp;quot;watchlist&amp;quot; si Ester Ramos-Bailley, ang kapatid ng pinaslang na Assistant Secretary ng Department of Foreign Affairs (DFA) na si Alicia Ramos. Ginawa ni Justice Sec. Raul Gonzalez ang nasabing kautusan kay Immigration Commissioner Alipio Fernandez Jr. matapos na ikanta ng akusadong si Roberto Lumagui si Bailley na siya umanong utak sa nasabing krimen. Sa 1-pahinang memorandum ni Gonzalez kay Fernandez, sinabi nito na kailangang isama ang pangalan ni Bailley sa mga listahan ng mga akusadong hindi dapat makalabas ng Pilipinas, upang tuluyang hindi mapagkaitan ng katarungan ang pagkamatay ng nasabing Asec. &amp;quot;In the interest of the public and so as not frustrate the ends of justice, you are hereby directed to include in the bureaus watchlist the name of Ester Ramos Bailley, who stands charged as one of the respondents for robbery with homicide,&amp;quot; nakasaad sa memorandum. Nagpahayag din ng pangamba ang kalihim na posibleng hindi na mahaharap pa ni Bailley ang kanyang kasong kriminal sa oras na makalusot ito palabas ng bansa. Magugunita na nauna nang idinepensa ng abogado ni Bailley ang kanyang kliyente na wala itong kakayahang magplano ng isang krimen dahil sa matagal na umano itong naka-confine sa St. Claire Hospital malapit sa kanilang bahay sa Makati City. (Ulat ni Gemma A. Garcia)</body>
<link>http://www.philstar.com/Article.aspx?articleId=277540&amp;publicationSubCategoryId=92</link>
</article>
<article>
<title>60-anyos hipag ng solon, tinorture ng AFP</title>
<author>Malou Rongalerios</author>
<date>
<month>May</month>
<day>14</day>
<year>2005</year>
</date>
<body>Isang 60-anyos na lola ang umanoy dinukot, pinahirapan at saka minolestiya ng umanoy mga miyembro ng Southern Command ng Armed Forces of the Philippines (AFP), ayon sa ulat ng Gabriela Womens Party sa Commission on Human Rights (CHR) at House of Representatives kahapon. Ang biktima na sister-in-law ni North Cotabato Rep. Gregorio Ipong ay kinilalang si Angelina Bisuna De Ipong, 60-anyos at isang peace advocate sa katimugang bahagi ng bansa. Sa iprinisintang detalye ng Gabriela sa CHR ay nabatid na ang biktima ay dinukot noong March 8, 2005 at sa loob ng 13-araw na hawak ito ng mga sundalo ay pinalasap dito ang sari-saring pahirap, ngunit ang pinakamatindi ay ang pangmomolestiya ng hindi pa tukoy na mga sundalo ng Southern Command ng AFP. Tinapos ng mga sundalo ang makahayop na pahirap nila sa biktima noong Marso 21, 2005 kung saan ang biktima habang sakay ng wheelchair, may posas ang kamay at nakapiring ang mata ay iprinisinta sa media bilang mataas na opisyal ng Communist Party of the Philippines sa tanggapan ng Southern Command Headquarters sa Zamboanga City. Matapos ang media presentation ay agad na sinampahan ng kasong rebelyon ang biktima at ngayon ay nakakulong sa Pagadian City Jail. Sinabi ni Cristina Palabay, Sec. Gen. ng Gabriela na dapat na papanagutin ang AFP dahil sa karumal-dumal na krimen na ginawa ng mga ito sa isang walang kalaban-laban na matandang babae. (Ulat ni Malou Rongalerios)</body>
<link>http://www.philstar.com/Article.aspx?articleId=277544&amp;publicationSubCategoryId=92</link>
</article>
<article>
<title>Implementasyon ng national ID system, hinarang sa SC</title>
<author>Gemma A. Garcia</author>
<date>
<month>May</month>
<day>14</day>
<year>2005</year>
</date>
<body>Naghain ng petisyon sa Korte Suprema ang mga kongresista, mga aktibista at mga abogado upang hindi maipatupad ng pamahalaan ang Executive Order 420 o implementasyon ng unified national identification (ID) system na nilagdaan kamakailan ni Pangulong Gloria Macapagal-Arroyo. Kabilang sa mga naghain ng petition for certiorari and prohibition with temporary restraining order sina Bayan Muna Reps. Satur Ocampo, Teddy Casi&amp;ntilde;o at Joel Virador, Anakpawis Reps. Crispin Beltran at Rafael Mariano, Gabriela Rep. Liza Maza, Minority Floor Leader Francis Escudero, Para&amp;ntilde;aque Rep. Eduardo Zialcita, Quezon Rep. Lorenzo Ta&amp;ntilde;ada III, Bayan chairperson Dr. Carol Pagaduan-Araullo, Bayan sec. gen. Renato Reyes Jr., Karapatan sec. gen., Mari Hilao-Enriquez, Act chairperson Antonio Tino, COURAGE chairperson Ferdinand Gaite, AGHAM chairperson Dr. Giovanni Tapang, KMP spokesman Wilfredo Marbello, Gabriela spokesperson Lana Linaban at iba pang grupo. Ayon kay Rep. Ocampo, minadali umano ni Pangulong Arroyo ang proseso ng pagpapalabas ng EO 420 at nilabag nito ang mga batas dahil ipinalabas ito ng walang naganap na public hearing. &amp;quot;Not only did the President disregard the decision of the Supreme Court against the unified identification system as expressed in Ople vs Torres et al, but the executive order is also in violation of the confidentiality clause of RA 8282 or the Social Security Act of 1997, she underminded the legislative power of the Congress,&amp;quot; ani Ocampo. Anila, ang EO 420 ay bahagi lamang ng isang istraktura sa pagkuha ng impormasyon sa isang tao at maaaring magbigay ng pangamba sa mga mamamayan isa man itong aktibista, simpleng mamamayan o nagmula sa isang oposisyon. (Ulat ni Gemma A. Garcia)</body>
<link>http://www.philstar.com/Article.aspx?articleId=277552&amp;publicationSubCategoryId=92</link>
</article>
<article>
<title>88% ng tax ibabayad lang sa P 5.8-T utang ng 'Pinas</title>
<author>Malou Rongalerios</author>
<date>
<month>May</month>
<day>14</day>
<year>2005</year>
</date>
<body>Walang makukuhang pakinabang ang mga ordinaryong mamamayan kahit maging isang ganap na batas ang Expanded Value Added Tax (EVAT) bill dahil mapupunta lamang ito sa pagbabayad ng utang ng bansa na umaabot na sa P5.8 trilyon. Ayon kina Bayan Muna Rep. Satur Ocampo at Anakpawis Rep. Crispin Beltran, ipinaalala nila na 88 porsiyento nang sinisingil na buwis sa mga mamamayan ay napupunta lamang sa pagbabayad ng napakalaking utang ng gobyerno. Sinabi ni Ocampo, dahil bangkarote ang gobyerno, pati pambayad sa nakapakalaking utang ay kailangang kunin pa sa mga mamamayan. Tinataya rin aniya na bago matapos ang taon, P0.42 sa bawat pisong budget ng gobyerno ay mapupunta lang sa pagbabayad ng utang ng Pilipinas. Kaugnay nito, muling iginiit ni Para&amp;ntilde;aque Rep. Eduardo Zialcita na kanselahin na ang pagbabayad sa maanomalyang Bataan Nuclear Power Plant (BNPP) project na kahit isang beses ay wala umanong nailabas na kuryente at hindi napakinabangan ng gobyerno. Umaabot sa US$357,000 ang ibinabayad ng gobyerno araw-araw para sa nasabing proyekto, maliban pa ang P50 milyong annual maintenance nito. Nasa P8 bilyon pa ang utang ng Pilipinas para sa BNPP loans mula sa mga bilateral at multinational institutions. (Ulat ni Malou Rongalerios)</body>
<link>http://www.philstar.com/Article.aspx?articleId=277554&amp;publicationSubCategoryId=92</link>
</article>
<article>
<title>Pagdalo ni Erap sa political summit giit sa Sandiganbayan</title>
<author>Rudy Andal</author>
<date>
<month>May</month>
<day>14</day>
<year>2005</year>
</date>
<body>Hiniling kahapon ni Sen. Juan Ponce Enrile sa Sandiganbayan na payagan si dating Pangulong Joseph Estrada na makadalo sa nakatakdang political summit sa ikalawang bugso nito sa Hunyo 7. Ayon kay Enrile, mas magiging makabuluhan ang political summit sa bansa kung mismong ang dating Pangulong Estrada ay makakasama sa kanila upang makuha at mapakinggan ang panukala nito para na rin mapabuti ang kalagayan ng bansa. Sinabi rin ni Sen. Miriam Defensor Santiago na posibleng mapunta lamang sa wala ang political summit na dinadaluhan ng ibat ibang political parties sa ngayon. Naniniwala si Sen. Santiago na sa panaginip lamang mauuwi ang anumang mapagkakasunduan sa pulong na ito dahil na rin sa kakulangan ng &amp;quot;political will&amp;quot; ng mga taong dumadalo rito. Bagamat maganda aniya ang layunin ni Speaker Jose de Venecia hinggil sa political summit, nasisiguro niyang balewala ito. Aniya, kung gustong maging makabuluhan ang pag-uusap, dapat ay maibalik muna ang kredibilidad ng mga pulitiko sa pamamagitan ng pangako na hindi na muli silang kakandidato ngayong darating na halalan. (Ulat ni Rudy Andal)</body>
<link>http://www.philstar.com/Article.aspx?articleId=277564&amp;publicationSubCategoryId=92</link>
</article>
<article>
<title>Kapatid ng GSIS chief nagbitiw sa puwesto</title>
<author>Ellen Fernando</author>
<date>
<month>May</month>
<day>14</day>
<year>2005</year>
</date>
<body>Dahil sa kinakaharap na mga anomalya, napilitang magbitiw sa tungkulin ang kapatid ni Government Service Insurance System (GSIS) president at general manager Winston Garcia. Sa ipinalabas na press statement, tinanggap ng GSIS president noong May 11 ang opisyal na pagbibitiw ni Frala Carolyn Garcia-Empemano bilang Special Assistant to the Office of the President and General Manager ng GSIS na mag-eepektibo sa Mayo 31, 2005. &amp;quot;I have made this decision to pursue other career opportunities, spend more time with my family and more importantly to put an end to the many unfounded and malicious accusations being hurled against our family,&amp;quot; saad sa kanyang letter of resignation. Sa kanyang liham, inamin ni Garcia-Empemano na naapektuhan nang husto ang kanilang pamilya hinggil sa kontrobersyang kinasasangkutan ng mga Garcia hinggil sa umanoy paglustay ng milyun-milyong pondo ng GSIS. &amp;quot;It was my humble belief that my years of experience in government as a Certified Public Accountant would be of value to my brother and the GSIS. My desire is to be of service, not to become a source of controversy,&amp;quot; ani Garcia-Empemano. (Ulat ni Ellen Fernando)</body>
<link>http://www.philstar.com/Article.aspx?articleId=277568&amp;publicationSubCategoryId=92</link>
</article>
<article>
<title>AFP may isang doktor kada 294 sundalo</title>
<author>Malou Rongalerios</author>
<date>
<month>May</month>
<day>14</day>
<year>2005</year>
</date>
<body>Kadalasang namamatay na lamang ang mga nasusugatang sundalo sa bakbakan dahil na rin sa kakulangan ng doktor at suplay na gamot ng Armed Forces of the Philippines (AFP) kung saan isang doktor lamang ang nakalaan para sa may 294 sundalo. Ayon kay Negros Oriental Rep. Herminio Teves, nakakabahala ang nasabing ratio na lumabas sa isang artikulo sa Time Magazine. Iniulat na ang pagkamatay ng isang opisyal ng Philippine Army ay dahil hindi agad ito nagamot matapos masugatan sa isang sagupaan sa Jolo, Sulu. Sa naturang ulat na lumabas noong Mayo 9 na may titulong &amp;quot;Under the Gun&amp;quot;, inihayag ng balo ni Lt. Col. Dennis Villanueva, 42, commander ng 53rd Infantry Battalion ng Philippine Army na namatay ang kanyang asawa sa isang engkuwentro nang maubusan ito ng dugo matapos na tamaan ng mortar shrapnel nang atakihin ng mga rebeldeng Muslim sa Jolo, Sulu noong Peb. 10. Bukod kay Villanueva, maraming sundalo na nasusugatan sa labanan ang namamatay dahil sa walang sapat na suplay ng gamot at kagamitan. Kaugnay nito, umapela si Teves sa Ombudsman na palakasin pa ang isinasagawa nitong lifestyle check sa mga heneral at iba pang matataas na opisyal ng AFP na lumulustay sa pondo ng militar. (Ulat ni Malou Rongalerios)</body>
<link>http://www.philstar.com/Article.aspx?articleId=277569&amp;publicationSubCategoryId=92</link>
</article>
<article>
<title>Angara lilipat na sa Lakas</title>
<author>Rudy Andal</author>
<date>
<month>May</month>
<day>15</day>
<year>2005</year>
</date>
<body>Posibleng matuloy na rin ang paglayas ni Sen. Edgardo Angara sa hanay ng oposisyon upang lumipat sa administrasyon. Sa isang statement, ipinahiwatig ni Angara ang kanyang intensyon na makipag-koalisyon sa administrasyon dala ang mga miyembro ng Laban ng Demokratikong Pilipino (LDP). Ayon sa presidente ng lapian, kailangan ng administrasyon ng katuwang upang maisalba ang bansa mula sa fiscal crisis at mairehistro ang matagalang paglago ng ekonomiya kung kayat posibleng makipag-kooperasyon ang LDP sa administration party Lakas-CMD. Matatandaan na binigyan na ng kapangyarihan ng LDP si Angara para makipagkoalisyon sa ibang political party sa bansa, kabilang ang Lakas. Kahit nasa hanay ng oposisyon, naging kakampi naman ito ng administrasyon ng bumoto para sa ratipikasyon ng VAT sa Senado. Dahil sa pagboto ni Angara pabor sa VAT, inakusahan siya ni Sen. Panfilo Lacson na &amp;quot;nalihis&amp;quot; ng landas dahil ang walong miyembro ng oposisyon ay bumoto kontra sa naturang panukala. Idinagdag pa ni Lacson na kakaibang tapang ang ipinamalas ni Angara sa naturang botohan dahil siya lamang ang bumaligtad sa hanay ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=277671&amp;publicationSubCategoryId=92</link>
</article>
<article>
<title>'National Coalition for Peace inilunsad ni GMA</title>
<author>Ellen Fernando</author>
<date>
<month>May</month>
<day>15</day>
<year>2005</year>
</date>
<body>Umaksyon na rin ang Palasyo sa sunud-sunod na pamamaslang sa mga pulitiko at miyembro ng media sa pamamagitan ng itinatag na bagong &amp;quot;National Coalition for Peace&amp;quot; sa pakikipagtulungan ng ibat ibang ahensya ng pamahalaan, hudikatura at Kongreso upang labanan ang tumitinding karahasan sa bansa. Sa isinagawang Anti-Crime conference sa Malaca&amp;ntilde;ang, nanawagan si Pangulong Gloria Macapagal-Arroyo sa mamamayang Pilipino na makiisa sa kanya na isulong ang kampanya upang mabuhay ang bawat isa ng payapa at maayos, ng walang karahasan sa lansangan, sa tahanan o sa telebisyon. &amp;quot;There isnt one person in this room that condones the increasing reach of violence in our society,&amp;quot; anang Pangulo. &amp;quot;Yet, we see it everywhere in the newspapers, on television and movies, and even in the lyrics the young often listen,&amp;quot; dagdag pa nito. Kumpiyansa naman ang Pangulo sa kanyang inilatag na inisyatiba upang labanan ang pagmamalupit o domestic violence sa mga kababaihan, criminal violence laban sa mamamayan hanggang sa planong pabagsakin ang pamahalaan. Nais ng Pangulo na patingnan sa Kongreso ang pagsasabatas sa pag-kontrol ng mga armas at ang pagpapatibay ng mas mataas na parusa sa sinumang gagamit ng mga baril upang gumawa lamang ng krimen. Kabilang sa mga dumalo sa kumperensya sina National Security Adviser Norberto Gonzales, Defense Sec. Avelino Cruz, Interior and Local Govt Sec. Angelo Reyes, Justice Sec. Raul Gonzales, Chief State Prosecutor Jovencito Zu&amp;ntilde;o, Court Administrator Justice Presbitero Velasco, AFP Chief of Staff Gen. Efren Abu, PNP chief Dir. Gen. Arturo Lomibao, NBI Dir. Reynaldo Wycoco, BJMP Dir. Arturo Alit at mga opisyales at miyembro ng local government units. Mula sa Kongreso, kasama rin sina Sen. Alfredo Lim, Reps. Arthur Defensor, Amado Espino at Emilio Macias II. (Ulat ni Ellen Fernando)</body>
<link>http://www.philstar.com/Article.aspx?articleId=277676&amp;publicationSubCategoryId=92</link>
</article>
<article>
<title>Dibisyon sa Sandiganbayan pinadadagdagan</title>
<author>Malou Rongalerios</author>
<date>
<month>May</month>
<day>15</day>
<year>2005</year>
</date>
<body>Upang mas mapabilis ang pagresolba sa mga kasong nakabinbin sa Sandiganbayan lalo na ang P4.1 bilyong plunder case ni dating Pangulong Joseph Estrada at ng anak nitong si Jinggoy, hiniling ni dating Sandiganbayan Presiding Justice Manuel Pamaran na dagdagan ang dibisyon ng naturang anti-graft court. Ayon kay Pamaran, lubhang mabagal ang hustisya sa mga taong may kinakaharap na kaso sa Sandiganbayan dahil na rin sa kakaunti ang dibisyon dito sanhi upang matagalan ang pagdinig ng mga kaso. Nabatid na lima lamang ang dibisyon sa Sandiganbayan kabilang na ang Special Division na dumidinig sa kaso ng dating Pangulo. Mahalaga rin aniya na magkaroon ng dedikasyon sa kanilang trabaho ang mga mahistrado upang agad na matapos ang mga nakabinbing kaso sa kanilang dibisyon. (Ulat ni Malou Rongalerios)</body>
<link>http://www.philstar.com/Article.aspx?articleId=277686&amp;publicationSubCategoryId=92</link>
</article>
<article>
<title>50% ng mga misis 'mangmang' sa family planning</title>
<author>Malou Rongalerios</author>
<date>
<month>May</month>
<day>15</day>
<year>2005</year>
</date>
<body>Kalahati o 50 porsiyento ng mga kababaihang may-asawa ay hindi gumagamit ng family planning dahil sa kakulangan ng impormasyon at kamangmangan sa pagpaplano ng pamilya. Ito ang natuklasan ng National Demographic Health Survey (NDHS) sa pinakahuli nilang pag-aaral kaugnay sa reproductive health at patuloy na pagtaas ng populasyon ng bansa. Ayon kay Ramon San Pascual, executive director ng Philippine Legislators, Committee on Population and Development (PLCPD), walang malinaw na polisiya ang gobyerno para matugunan ang problema sa populasyon at reproductive health concerns kaya karamihan sa mga babaeng may asawa ay walang alam sa pagplano ng pamilya. Natuklasan din na marami sa mga kababaihan ay natatakot na gumamit ng contraceptive dahil sa pangamba na may masama itong epekto sa kalusugan. Lumabas din sa survey na 26% ng mga kababaihan na may edad 15-24 ay agad nagkakaroon ng anak kaya tumataas ang bilang ng mga batang ina. Ang mga kababaihan din umano sa Pilipinas ay may mataas na fertility rate na 3.5 births at maituturing na mataas kumpara sa mga karatig bansa sa Southeast Asia. Pabor ang PLCPD sa agad na pagpasa ng kontrobersiyal na panukalang &amp;quot;Responsible Parenthood and Population Management Act&amp;quot; upang mapigil ang paglaki ng populasyon na isa sa pangunahing problema ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=277693&amp;publicationSubCategoryId=92</link>
</article>
<article>
<title>Nat'l ID system tuloy -Palasyo</title>
<author>Ellen Fernando</author>
<date>
<month>May</month>
<day>15</day>
<year>2005</year>
</date>
<body>Bagaman naghain na ng petisyon sa Korte Suprema ang oposisyon at ibat ibang sektor na humihiling na itigil ang implementasyon ng Executive Order 420 o pagpapatupad ng unified identification system sa mga sangay ng pamahalaan, iginiit ng Malaca&amp;ntilde;ang na hindi dapat ihinto ito. &amp;quot;There is no stopping its implementation,&amp;quot; ani Press Sec. Ignacio Bunye sa kanyang press statement. Iginiit ni Bunye na masusing pinag-aralan ng Palasyo bago tuluyang lagdaan ni Pangulong Arroyo ang EO 420. &amp;quot;Its benefits are undeniable and this is an issue where the government enjoys widespread support,&amp;quot; dagdag ni Bunye. (Ulat ni Ellen Fernando)</body>
<link>http://www.philstar.com/Article.aspx?articleId=277694&amp;publicationSubCategoryId=92</link>
</article>
<article>
<title>Bitay sa 21 convicts pinigil ni GMA</title>
<author>Ni Danilo Garcia</author>
<date>
<month>May</month>
<day>16</day>
<year>2005</year>
</date>
<body>Muling pinigil ni Pangulong Arroyo ang pagsalang sa lethal injection ng 21 death convict na hinatulang mabitay dahil sa ibat ibang heinous crimes. Nakasaad sa unang endorsement letter ni Justice Secretary Raul Gonzalez kay Bureau of Corrections (BUCOR) director Vicente Vinarao ang 90-day reprieve sa 21 sentensiyadong kriminal na dapat ay nabitay na nitong nakaraang buwan ng Abril. Ngunit ito ay inatras ng Pangulo at muling ineskedyul sa buwan ng Hulyo at Agosto ngayong taon. Kabilang sa mga convicted criminal na pinalawig pa ang buhay ay sina Arthur Pangilinan y de Guzman, Arnold Lopez y Serrano at Reynaldo Yambot, pawang mga kidnap-for-ransom ang kaso at isasalang sa death chamber sa Agosto 15, 2005. Kasama rin sa pinagkalooban ng 3-months reprieve ang apat na murderer na sina Jaime Carpo y Abat, Oscar Ibao y Tumenes, Warlito Ibao at Roche Ibao y Tumenes na bibitayin din sa darating na Agosto 15. Nakaligtas din ang 14 death convicts dahil sa mga kasong panggagahasa. Ayon kay Gonzalez, noon pang Abril 21 ipinadala ni Executive Secretary Eduardo Ermita ang individual orders ng Pangulo para sa postponement ng executions ng mga kriminal. Idinagdag din ng kalihim na sa kasalukuyan ay pinag-aaralan na ni Pangulong Arroyo ang posibilidad na pagkalooban ng executive clemency o kapatawaran ang mga naturang kriminal.</body>
<link>http://www.philstar.com/Article.aspx?articleId=277950&amp;publicationSubCategoryId=92</link>
</article>
<article>
<title>Davide nire-recruit tumakbong Pangulo ng bansa</title>
<author></author>
<date>
<month>May</month>
<day>16</day>
<year>2005</year>
</date>
<body>Pitong buwan bago ang kanyang pagreretiro Dis. 20, 2005, inaalok na si Supreme Court Chief Justice Hilario Davide Jr. ng isang mataas na katungkulan kung saan pinatatakbo ito bilang pangulo ng bansa sa susunod na halalan. Nabatid na kinukulit ngayon si Davide ng mga miyembro ng Integrated Bar of the Philippines (IBP) dahil sa naniniwala sila na ito lamang ang magbibigay ng bagong umaga sa Pilipinas. Bigo naman sila matapos na tumanggi si Davide at tumutok na lamang sa pagiging environmentalist at magsulat ng sarili niyang mga libro, ayon kay IBP national president Jose Anselmo Cadiz sa testimonial dinner na ibinigay nila para sa Chief Justice. Ayon kay Cadiz, hindi sila kuntento sa sistema ng kasalukuyang pamahalaan habang higit 50 taon na umano na hindi nagmumula sa Visayas ang nakatuntong sa Malaca&amp;ntilde;ang bilang pangulo. Sinabi naman ni Davide, buhat sa Argao, Cebu na nakatutok muna siya ngayon sa paggawa ng mga libro para sa kalikasan at ang anumang ihahayag niya para sa eleksyon sa 2010 ay masyadong makakasira para sa bansa. Matatandaan na sumikat si Davide matapos na pamunuan nito ang impeachment trial ni dating Pangulong Joseph Estrada noong taong 2000. Ito rin ang nanguna sa panunumpa ni dating Bise Presidente Gloria Macapagal-Arroyo bilang bagong pangulo noong Enero 2001. Idinagdag nito na ang tangi niyang alalahanin ngayon ay ang pagkakaroon ng bansa ng mga bagong huwes na pupuno sa mga bakanteng sala at manatiling marangal ang mga lumang huwes para sa mabilis na pagtakbo ng hustisya. (Danilo Garcia)</body>
<link>http://www.philstar.com/Article.aspx?articleId=277955&amp;publicationSubCategoryId=92</link>
</article>
<article>
<title>Banta ng obrero sa Palasyo: Mag-ingat sa heat stroke!</title>
<author></author>
<date>
<month>May</month>
<day>16</day>
<year>2005</year>
</date>
<body>Nagbabala kahapon ang militanteng grupong Kilusang Mayo Uno (KMU) na mag-ingat si Pangulong Gloria Macapagal-Arroyo sa heat stroke ng mga protesta at hindi na mapipigil ang init ng galit nang taumbayan dahil sa pinakahuli nitong pagtatanggol sa matataas na pasahod at iba pang insentibot pakinabang ng mga tagapangasiwa sa mga government-owned and controlled corporations. Itoy sa kabila ng pagkakadawit ng mga ito sa korapsyon tulad ni Rolando Golez na sinibak na dahil sa pagkakadawit sa anomalya sa Coconut Industry Investment Fund (CIIF). &amp;quot;Ipokrita at doble-kara ang polisiya ng pagtitipid ng gobyerno,&amp;quot; giit ni Elmer Labog, tagapangulo ng KMU. Aniya, dapat na inuuna ng Palasyo ang pagsasanggalang sa taumbayan laban sa pabigat sa kabuhayan na epekto ng mga buwis at pagtaas sa presyo ng pangunahing serbisyo dulot nito. Binanggit ng lider-manggagawa ang matagal nang hinihinging P3,000 kada buwan umento sa sahod ng mga ordinaryong empleyado at P125 across-the-board, across-the-country naman ng mga manggagawa mula sa pribadong sektor. Ipinagtanggol ni Pangulong Arroyo sa isang press conference ang pangangailangang panatilihin ang matataas na pasahod at benepisyo ng mga opisyal ng GOCC para umano manatili sila sa serbisyo sa gobyerno. Maaari umanong maakit ang mga ito sa mga pribadong korporasyon na nag-aalok ng kaiga-igayang mga pribilehiyo. Ipinaliwanag naman ni Labog na ang mga manggagawa ang siyang tunay na nagtataguyod at lumilikha ng yaman ng bansa pero pinapatay sila sa gutom at kahirapan ng gobyernong ang matataas na opisyal ay nagpapakasasa sa yaman. &amp;quot;Dapat ding unahin ng gobyerno ang pag-aasiste sa mga micro, small and medium-scale industries na nag-eempleyo ng 69.9% ng mga manggagawa at siyang bumubuo sa 99.6% ng mga rehistradong kompanya. Ang problema, pinapatay ang mga ito ng globalisasyon o ng malalaking multi-national companies at wala silang nakukuhang suporta galing sa gobyerno. Hindi totoong kapag itinaas ang sahod ay mamamatay o magsasara ang mga kompanyang ito. Ginagamit lamang silang dahilan ng mga malalaking kompanya,&amp;quot; sabi pa ni Labog. (Ellen Fernando)</body>
<link>http://www.philstar.com/Article.aspx?articleId=277966&amp;publicationSubCategoryId=92</link>
</article>
<article>
<title>Negosyong pera padala ng jueteng lords pinabubusisi sa Anti-Money Laundering</title>
<author></author>
<date>
<month>May</month>
<day>16</day>
<year>2005</year>
</date>
<body>Nanawagan ngayon ang mga pinuno sa Mababang Kapulungan ng Kongreso sa Anti-Money Laundering Council na siyasatin ang paggamit sa negosyong pera padala ng mga jueteng lord upang legal na maipasok sa bangko ang mga kinita nito mula sa ilegal na paraan. Naniniwala sina House committee on games and amusement chairman Joel Mayo Almario at committee on entrepreneurship development chairman Wilhelmino Sy-Alvarado na ang paggamit ng mga jueteng lord sa remittance system ay sumasalamin sa kung gaano kasama ang sistema ng pagbabangko sa bansa. Ayon pa kay Almario, kahit sino ay maaaring pumasok sa negosyo ng pagpapadala ng pera sa Pilipinas ng mga OFWs, jueteng lord man kayat nararapat lamang na magkaroon ng regulasyon hinggil dito. Ginawa ng mga kongresista ang panawagan makaraang mapaulat na pumasok na rin sa negosyong pera padala ang mga jueteng lord, kung saan gumagamit ang mga ito ng point man na siyang nagsisilbing tulay sa pagitan ng mga OFWs at jueteng lord. Batay sa ulat, ipinapasok ng point man sa bangko ang perang nakukuha mula sa mga OFWs samantalang ang perang kinita ng mga jueteng lord mula sa ilegal na sugal naman ang ibinibigay sa kamag-anak nito sa Pilipinas. Sinabi rin ni Almario na ang pagtangkilik ng mga OFWs sa negosyong pera padala ng mga jueteng lord ay isang indikasyon din na mas pinapaboran ng mga manggagawa sa ibayong-dagat na magpadala ng pera sa pamamagitan ng door-to-door sa halip na ipadaan sa bangko. (Malou Rongalerios)</body>
<link>http://www.philstar.com/Article.aspx?articleId=277967&amp;publicationSubCategoryId=92</link>
</article>
<article>
<title>Obispo, governor itutumba</title>
<author>Malou Rongalerios</author>
<date>
<month>May</month>
<day>17</day>
<year>2005</year>
</date>
<body>Ibinunyag kahapon ni Ilocos Norte Rep. Imee Marcos na isang grupo ng professional assasins ang pinakawalan ng mga gambling lords upang likidahin sina Lingayen-Dagupan Archbishop Oscar Cruz at Isabela Gov. Grace Padaca. Ayon kay Rep. Marcos, nahaharap ngayon sa panganib ang buhay nina Cruz at Padaca dahil sa ginawang pagbubunyag ng mga ito sa mga taong tumatanggap ng jueteng payola. Ang pagpapatahimik kina Cruz at Padaca ang tanging paraan para hindi mahinto ang P30-bilyong kada taong kita ng jueteng industry ng mga gambling lords na pinakikinabangan naman ng ilang mataas na opisyal sa gobyerno at pulisya. &amp;quot;Kailangang mag-ingat sina Cruz at Padaca dahil siguradong nag-iipon ng pondo ang mga gambling lords para mag-hire ng mga killers upang i-liquidate sila. Mabigat ang binangga nila, kasi meron din itong koneksyon sa gobyerno,&amp;quot; wika pa ni Marcos. Nanawagan din ang lady solon sa pamunuan ng Philippine National Police (PNP) na bigyan ng seguridad sina Cruz at Padaca upang mapigilan ang anumang masamang banta sa kanilang buhay. Aniya, hindi dapat mauwi sa wala ang muling isasagawang imbestigasyon ng kamara katulad ng nangyari sa imbestigasyon ng ika-9 na kongreso kung saan ay nauwi sa wala ang imbestigasyon sa jueteng. (Ulat ni Malou Rongalerios)</body>
<link>http://www.philstar.com/Article.aspx?articleId=278070&amp;publicationSubCategoryId=92</link>
</article>
<article>
<title>Lapid, Pimentel nagkainitan sa jueteng probe</title>
<author>Rudy Andal</author>
<date>
<month>May</month>
<day>17</day>
<year>2005</year>
</date>
<body>Nagkakainitan na sina Senate Minority Leader Aquilino Pimentel Jr. at Sen. Lito Lapid kaugnay sa isasagawang imbestigasyon ng Senado tungkol sa jueteng scandal. Sa privilege speech ni Sen. Pimentel kahapon, muling hiniling nito kay Sen. Lapid, chairman ng senate committee on games, amusements and sports, na mag-inhibit na ito sa isasagawang imbestigasyon sa jueteng matapos aminin na kaibigan at kumpare niya ang suspected jueteng lord na si Rodolfo &amp;quot;Bong&amp;quot; Pineda ng Pampanga. Ayon kay Pimentel, dapat pairalin ni Lapid ang kanyang delicadeza matapos ipagtanggol umano nito si Pineda sa media at sabihing hindi pa naman napapatunayang jueteng lord ang kanyang cabalen. Binuweltahan agad naman ni Sen. Lapid si Pimentel sa panayam dito sa DZMM matapos puro suspected jueteng lords sa Luzon ang ibinigay lamang na listahan ni Pimentel at walang mga masiao operators mula sa Visayas at Mindanao. Wika pa ni Lapid, handa siyang mag-inhibit kung ito ang kagustuhan ng nakakaraming senador sa nakatakdang imbestigasyon ng jueteng scandal pero kung si Pimentel lamang ang humihiling nito ay hindi siya magbibigay. Aniya, nag-iisa lamang ang komite na kanyang pinamumunuan at ito ay ang senate committee on games, amusements and sports. &amp;quot;Hindi ko naman inabswelto si Pineda na inamin kong kaibigan at cabalen kundi sinabi ko lamang na wala pa namang napapatunayan na jueteng lord siya at kung sakaling mapatunayan ay dapat siyang kasuhan,&amp;quot; dagdag pa ni Lapid. Iginiit pa nito, wala siyang papanigan sa isasagawang imbestigasyon ng kanyang komite tungkol sa jueteng at kapag ang kanyang anak na si Pampanga Gov. Mark Lapid ang isasalang sa imbestigasyon ay handa siyang mag-inhibit. Samantala, hiniling naman ni Sen. Panfilo Lacson sa mga senador na bigyan ng pagkakataon si Lapid na patunayan ang kanyang kakayahan sa paghawak ng imbestigasyon kahit na isang bagito itong mambabatas dahil halal siya ng taumbayan. Dahil dito, muling ibinalik sa committee on rules kung kaninong komite dapat mapunta ang imbestigasyon sa jueteng scandal kaya postpone na ang nakatakdang imbestigasyon bukas. (Ulat ni Rudy Andal)</body>
<link>http://www.philstar.com/Article.aspx?articleId=278077&amp;publicationSubCategoryId=92</link>
</article>
<article>
<title>Political will giit kay GMA ng mediamen</title>
<author>Ellen Fernando</author>
<date>
<month>May</month>
<day>17</day>
<year>2005</year>
</date>
<body>Hindi solusyon ang paglalaan lamang ng pondo para sa Press Freedom Fund para malutas ang pagtaas ng bilang ng mga pinapaslang na mamamahayag sa bansa kundi ang kailangan ay political will ni Pangulong Arroyo para malutas ito. Sinabi ni Inday Varona, pangulo ng National Union of Journalists of the Philippines (NUJP), ang pagbibigay ng pondo ay isa lamang hakbang upang malutas ang nagaganap na krisis ng press freedom sa bansa. Inamin din ni Pangulong Arroyo na nakakaalarma na ang pagtaas ng bilang ng mga mediamen na pinapaslang sa bansa. Patuloy ang pangangalap ng gobyerno upang madagdagan ang Press Freedom Fund para sa proteksyon naman ng pamilya ng bawat mediamen na biktima ng karahasan kung saan ay umabot na ito sa P5 milyon. Sinabi naman ni House Speaker Jose de Venecia, malaking tulong ang reward system para malutas ang krimen partikular sa pamamaslang sa mga mamamahayag. Bukod dito, maglalaan din ng pondo ang Department of Justice (DOJ) para sa mga testigo na lulutang para sa kanilang proteksyon. (Ulat ni Ellen Fernando)</body>
<link>http://www.philstar.com/Article.aspx?articleId=278086&amp;publicationSubCategoryId=92</link>
</article>
<article>
<title>Anti-terrorism pinalakas ng Navy</title>
<author>Joy Cantos/Butch Quejada</author>
<date>
<month>May</month>
<day>17</day>
<year>2005</year>
</date>
<body>Pinalakas ng pamunuan ng Philippine Navy (PN) ang kanilang anti-terrorism campaign sa pamamagitan ng kanilang Task Force Stingray upang bantayan ang mga popular na beach resorts sa bansa na posibleng maging target ng mga terorista. Sinabi ni Navy chief Rear Admiral Ernesto de Leon, ipinakalat na nila ang mga miyembro ng TF Stingray para magbantay sa ating karagatan pati ang mga beach resorts upang hindi makaporma ang mga terorista. Layunin ng Navy na huwag nang maulit ang nangyari sa Dos Palmas resort na nagdulot ng matinding kahihiyan sa bansa sa buong mundo. Winika pa ni de Leon, lalong mapapalakas ang paglaban sa terorismo kung magkakaroon ng modernisasyon sa AFP partikular sa PN at Philippine Air Force (PAF) upang lalong mabantayan ang pagpasok ng mga hinihinalang terorista. Samantala, sinabi kahapon ni MIAA general manager Alfonso Cusi na huwag munang husgahan kung epektibo o hindi ang bagong sistema na kanilang ipinatutupad sa NAIA terminal 1. Ayon kay Gen. Angel Atutubo, assistant manager for security and emergency services, ang ipinatutupad nilang bagong sistema sa NAIA terminal 1 ay alinsunod naman sa panuntunan ng International Civil Aviation Organization na ipinatutupad sa lahat ng paliparan sa buong mundo. (Ulat nina Joy Cantos/Butch Quejada)</body>
<link>http://www.philstar.com/Article.aspx?articleId=278090&amp;publicationSubCategoryId=92</link>
</article>
<article>
<title>1 year ultimatum kay PGMA</title>
<author>Malou Rongalerios</author>
<date>
<month>May</month>
<day>17</day>
<year>2005</year>
</date>
<body>Matapos magawa ng mga mambabatas ang kanilang trabaho at maipasa ang panukalang magtataas sa Value Added Tax sa 12 porsiyento, binigyan kahapon ni Tarlac Rep. Jesli Lapus ng isang taong ultimatum si Pangulong Gloria Arroyo para isalba ang bansa mula sa nararanasang financial crisis. Sinabi ni Lapus, chairman ng House Committee on Ways and Means na hindi na maaaring sisihin ng Pangulo ang mga mambabatas na hindi nagpasa ng batas para makalikom ng kinakailangang pondo para sa gobyerno. &amp;quot;With the passage of VAT law, the burden is now squarely in the hands of the executive to solve fiscal crisis and effect a trickle-down economic boom,&amp;quot; ani Lapus. Samantala, sinabi ni House Minority Leader Francis Escudero sa isang press conference na 40 kongresista na ang lalagda sa petisyon para kuwestiyunin sa Supreme Court ang legalidad ng VAT. Dapat din aniyang malinawan kung totoong may krisis pampinansiyal matapos ibunyag ng Moodys na hindi naman totoong malaki ang suliranin ng bansa. Idinagdag naman ni Lapus na dapat matiyak ang implementing rules and regulation ng batas upang masigurong hindi maibubulsa ng ilang negosyante ang discount na dapat ibinigay sa mga consumers. Sigurado aniya na iisip pa rin ng paraan ang mga negosyante para hindi makapagbayad ng tamang buwis. (Ulat ni Malou Rongalerios)</body>
<link>http://www.philstar.com/Article.aspx?articleId=278098&amp;publicationSubCategoryId=92</link>
</article>
<article>
<title>TF increase sa kolehiyo lilimitahan</title>
<author>Edwin Balasa/Rudy Andal</author>
<date>
<month>May</month>
<day>17</day>
<year>2005</year>
</date>
<body>Hinigpitan ng Commission on Higher Education (CHED) ang tuition fee increase ng mga kolehiyo at unibersidad sa bansa ngayong darating na pasukan. Ayon sa Memorandum Order No. 14 na ipinalabas at nilagdaan ni CHED Acting Chairman Carlito Puno, ang pagtaas ng singil ng matrikula ng mga unibersidad at kolehiyo ay hindi kailangang tumaas sa 8.4 inflation rate ng bansa ang idadagdag ng isang kolehiyo at kinakailangang sumailalim muna ito sa consultation meeting ng pamunuan ng CHED upang ipaliwanag kung bakit kailangang ganoon ang kanilang gustong itaas. Ang 8.4 porsyentong tuition fee increase ay mas mataas ng 2.2 porsyento kung ikukumpara sa 6.2 porsyento noong 2004-2005. Napag-alaman din na sa kabuuang 1,321 mga Higher Education Institutions ngayong school year ay 203 lang o 15.37 porsyento lang ang nagpasa ng petisyon para sa tuition fee increase mas maliit kung ikukumpara sa 381 o 29 porsyento noong 2004-2005 school year. Samantala palalawigin pa ng CHED ang kanilang student financial assistance na ang mabibiyayaan ay ang mahihirap subalit karapat-dapat na mga estudyante na kanilang kukunin bilang mga scholar. Nais naman ni Senate Majority Leader Francis Pangilinan na paimbestigahan ang planong pagtataas na matrikula ng mga kolehiyo at unibersidad gayundin ang biglang pagtataas sa presyo ng mga school supplies. (Ulat nina Edwin Balasa/Rudy Andal)</body>
<link>http://www.philstar.com/Article.aspx?articleId=278102&amp;publicationSubCategoryId=92</link>
</article>
<article>
<title>Bangkay ni Punongbayan, kilala na</title>
<author>Danilo Garcia</author>
<date>
<month>May</month>
<day>17</day>
<year>2005</year>
</date>
<body>Nakilala na ng National Bureau of Investigation (NBI) ang bangkay ni dating Phivolcs director Reynaldo Punongbayan dahil sa isinagawang DNA test sa isa sa mga nadiskubreng paa. Sinabi ni NBI director Reynaldo Wycoco, kinumpirma ng kanilang mga forensic experts sa isinagawang DNA test sa mga piraso ng katawan na nakuha sa crash site sa barangay Ligaya, Gabaldon, Nueva Ecija na isa sa mga ito ay si Director Punongbayan. Bukod kay Punongbayan, nakilala na rin ang siyam pang kasamahan nito na nasawi rin sa bumagsak na helicopter at positibong nakita rin ang mga labi nito. Umabot sa mahigit 2 linggo ang ginawang pagsusuri sa mga labi matapos ang trahedya noong Abril 28 dahil sa matinding pagkasunog ng mga bangkay. Kasama ni Punongbayan na nasawi sa trahedya sina Orlando Abengoza, Dr. Norman Tungol, Dr. Jessie Daligdig, Dindo Javier, pawang mga experts ng Phivolcs; 1st Lt. Reynaldo Gerrodias, 1st Lt. Jason Salazar, S/Sgt. Edgar Ramolete at Wilbert Tacatac na pawang crew ng helicopter. (Ulat ni Danilo Garcia)</body>
<link>http://www.philstar.com/Article.aspx?articleId=278108&amp;publicationSubCategoryId=92</link>
</article>
<article>
<title>Journalists sa jueteng ibubulgar</title>
<author>Malou Rongalerios</author>
<date>
<month>May</month>
<day>18</day>
<year>2005</year>
</date>
<body>Isang &amp;quot;Blue Book&amp;quot; na naglalaman ng pangalan ng mga journalists na tumatanggap ng monthly jueteng payola ang pakakawalan ng mga gambling lords para sirain ang media bilang ganti sa mga bumabanat sa jueteng. Ito ang naging babala kahapon ni Ilocos Norte Rep. Imee Marcos kaugnay sa umiinit na isyu ng jueteng. Sinabi ni Marcos na siguradong isang hakbang ang binabalak ngayon ng mga gambling lords kung saan ilalabas ng mga ito ang pangalan ng journalists na kumakalaban sa sugal na jueteng at palalabasin na tumatanggap ang mga ito ng pera mula sa ilegal na sugal upang tumigil na sa pagbatikos sa ilegal na sugal. Malaking halaga na ng pera aniya ang nawawala sa mga gambling lords kaya gaganti ang mga ito sa pamamagitan nang paninira at pananakot. Milyong piso ang maaaring ilaan ng mga gambling lords sa kampanya laban sa media at target ng mga ito ang mga reporters kabilang na ang mga columnists, at mga broadkaster ng telebisyon at radio, pahayag pa ni Marcos. Malamang anya na ipakalat ng mga gambling lords sa Senado at Lower House ang nasabing blue book, gayunman hindi aniya ito dapat paniwalaan. (Ulat ni Malou Rongalerios)</body>
<link>http://www.philstar.com/Article.aspx?articleId=278199&amp;publicationSubCategoryId=92</link>
</article>
<article>
<title>Senado magbobotohan kung aalisin si Lapid sa jueteng probe</title>
<author>Rudy Andal</author>
<date>
<month>May</month>
<day>18</day>
<year>2005</year>
</date>
<body>Iginiit kahapon ni Senate President Franklin Drilon na dapat ang buong Senado ang magpasya at hindi lamang si Senate Minority Leader Aquilino Pimentel Jr. kung dapat payagang alisin ang imbestigasyon sa jueteng sa komite ni Sen. Lito Lapid matapos aminin ng huli na may kaibigan siyang pinaghihinalaang jueteng lord sa Central Luzon. Ibinalik sa committee on rules ang jueteng probe matapos ang privilege speech ni Pimentel kamakalawa na humihiling na alisin sa committee on games, amusements and sports na pinamumunuan ni Lapid ang pag-iimbestiga sa jueteng o kaya ay magkaroon ng joint meeting sa committee on public order na pinamumunuan ni Sen. Manuel Villar Jr. kay Lapid ang pag-iimbestiga sa jueteng. Ipinagtanggol naman nina Sen. Panfilo Lacson at Sen. Ramon Revilla Jr. si Lapid at hiniling na bigyan ng pagkakataon si Lapid sa trabaho nito na imbestigahan ng kaisa-isa niyang komite ang jueteng. Sinabi nina Lacson at Revilla na hindi dapat husgahan si Lapid bagkus ay bigyan ito ng pagkakataon na maipakita ang kanyang pagiging patas sa trabaho. Kung ipapasya anya ng buong Senado na alisin sa kanyang komite ang jueteng ay tatanggapin ito ni Lapid pero kung isang mambabatas lamang ang humihiling nito ay hindi siya mag-iinhibit. (Ulat ni Rudy Andal)</body>
<link>http://www.philstar.com/Article.aspx?articleId=278206&amp;publicationSubCategoryId=92</link>
</article>
<article>
<title>Libel ni FG Arroyo vs Lacson ibinasura</title>
<author>Gemma Garcia</author>
<date>
<month>May</month>
<day>18</day>
<year>2005</year>
</date>
<body>Binalewala kahapon ng Manila Regional Trial Court (RTC) ang kasong libelo na isinampa ni First Gentleman Mike Arroyo laban kay Sen. Panfilo Lacson at Lito Banayo. Sa 12-pahinang desisyon ni Manila RTC Judge Marquez ng Branch 40, walang nakitang probable cause ang korte sa limang counts na libel charges na isinampa ni FG Arroyo kay Lacson upang mag-isyu ng arrest warrant laban dito. Magugunita na naghain ng libel si Arroyo kay Lacson matapos paulit-ulit na sabihin ni Lacson sa media sa press conference at sa kanyang privilege speech na ang Unang Ginoo ang siyang may bultong bank accounts sa Union Bank at International Exchange Bank noong Agosto 20-22, 2003. Tinukoy rin ni Lacson na si Arroyo si Jose Pidal at kasabwat ang kanyang sekretaryang si Vicky Tho sa paglabas ng pera sa bansa. Kasama ni Lacson sa kaso si dating Political Adviser Lito Banayo na dinismis rin ang kaso. (Ulat ni Gemma Garcia)</body>
<link>http://www.philstar.com/Article.aspx?articleId=278215&amp;publicationSubCategoryId=92</link>
</article>
<article>
<title>Remittance ng Pinoy seamen tataas pa</title>
<author>Mer Layson</author>
<date>
<month>May</month>
<day>18</day>
<year>2005</year>
</date>
<body>Inaasahan ng Department of Labor and Employment (DOLE) na lalo pang tataas ang remittance ng mga Filipino-based workers sa taong ito matapos magdesisyon ang JO Tankers AS sa Bergen, Norway na kunin ang serbisyo ng karagdagang mga Pinoy seafarers. Ang JO Tankers ang pangatlo sa pinakamalaking chemical tanker fleet sa buong mundo. Dahil dito, tinatayang mahihigitan pa ang $1.461 billion remittance ng mga marinong Pinoy sa nagdaang taon. Sa muling pagbisita sa Pilipinas ni Kjell Ove Breivik, director for ship management ng JO Tankers, ipinagmalaki nito ang pag-angat ng kanilang kumpanya nitong 2004 at first quarter ng 2005. Upang mas mapanatili ang competitive edge ng JO Tankers, ipinahayag ni Breivik ang pagbibigay prayoridad sa pag-eempleyo ng Pinoy senior officers. Papalitan ng mga Pinoy ang ilan nilang European counterparts at mga tripulanteng Indonesians. Target ng JO Tankers na makakuha ng 780 Pinoy officers sa pagtatapos ng taong 2006. Sa ngayon, 22 sa kabuuang 30 barko ng JO Tankers ang pinatatakbo na ng may 588 opisyal at tripulanteng Pinoy. (Ulat ni Mer Layson)</body>
<link>http://www.philstar.com/Article.aspx?articleId=278217&amp;publicationSubCategoryId=92</link>
</article>
<article>
<title>Regine sumipot sa DOJ</title>
<author>Grace dela Cruz</author>
<date>
<month>May</month>
<day>18</day>
<year>2005</year>
</date>
<body>Maagang sumipot kahapon sa Department of Justice (DoJ) ang actress/singer na si Regine Velasquez para sa unang araw ng preliminary investigation sa kasong tax evasion na kinakaharap nito. Kasama ang abogadong si Atty. Chat Romero ay hiniling ni Velasquez sa BIR na magkumpara sila ng hawak na rekord kaugnay sa alegasyon na hindi nito idineklara ang kinita mula sa pag-eendorso ng Nestl&amp;eacute; products na umaabot ng P3.7M noong taong 2003. Handa anya siyang magbayad sa sandaling matukoy na may tax deficiency siya sa mga nagdaang taon subalit hindi siya dapat tawaging tax evader ng BIR dahil hindi pa naman nasesentensiyahan ang kasong isinampa laban sa kanya. (Ulat ni Grace dela Cruz)</body>
<link>http://www.philstar.com/Article.aspx?articleId=278226&amp;publicationSubCategoryId=92</link>
</article>
<article>
<title>Erap inalok ni GMA na lumayas</title>
<author>Malou Rongalerios</author>
<date>
<month>May</month>
<day>19</day>
<year>2005</year>
</date>
<body>Inamin kahapon ni dating Supreme Court chief Justice Andres Narvasa sa Sandiganbayan Special Division na inalok ng administrasyong Arroyo si dating Pangulong Joseph Estrada na ma-exile kapalit ng resignation letter kung saan nakasaad na hindi na siya maghahabol sa puwesto at hindi na manggugulo sa gobyerno ni Arroyo. Sa pagpapatuloy nang pagdinig sa kasong plunder ni Estrada, sinabi ni Narvasa na ilang beses silang nag-usap ni dating Justice Secretary Hernando Perez mula Enero hanggang Pebrero 2001 para talakayin ang nais ng Arroyo government na umalis ng Pilipinas si Estrada at pumili ng bansang pupuntahan. Bukod sa resignation letter, sinabi ni Narvasa na hiniling din aniya ni Perez na magsumite ng medical certificate na nagpapakita na kinakailangang magpagamot si Estrada at tutulungan pa ito ng gobyerno. Inihayag pa ni Narvasa na tinawag ni Perez si Erap na isang &amp;quot;disturbing disruptive factor&amp;quot; kaya kailangang magkaroon ng temporary absence ito sa bansa. Nag-usap aniya sina Perez at Estrada sa bahay ni dating Ambassador Manuel Brillantes sa Forbes Park, Makati noong Pebrero 7, 2001. Matapos ang 15-minutong pag-uusap ay agad na bumalik si Estrada sa bahay nito sa Polk St. kasama si Narvasa kung saan sila naman ang nag-usap. Ayon kay Narvasa, nagsabi sa kanya si Estrada na iniipit na siya masyado subalit lalaban na lamang siya. Samantala, sinabi ni Special Prosecution Dennis Villa-Ignacio na walang impact ang testimonya ni Narvasa sa kaso dahil wala naman itong kinalaman sa mga ebidensiyang iprinisinta sa anti-graft court. Hindi na nagsagawa ng cross-examination si Villa-Ignacio kay Narvasa dahil wala namang kinalaman ang testimonya nito sa usapin ukol sa jueteng collection, tobacco excise tax, Erap Muslim Foundation at Belle shares. (Ulat ni Malou Rongalerios)</body>
<link>http://www.philstar.com/Article.aspx?articleId=278317&amp;publicationSubCategoryId=92</link>
</article>
<article>
<title>Kasal ng ginang sa bakla pinawalang-saysay ng CA</title>
<author>Grace dela Cruz</author>
<date>
<month>May</month>
<day>19</day>
<year>2005</year>
</date>
<body>Pinayagan kahapon ng Court of Appeals (CA) na makipaghiwalay ang isang ginang mula sa kanyang &amp;quot;bading&amp;quot; na asawa na hindi siya sinipingan sa loob ng limang buwan mula ng silay ikasal. Sa desisyon ng CA-4th Division, binaligtad nito ang desisyon ng Las Pi&amp;ntilde;as Regional Trial Court (RTC) at pinayagan na mai-annul ang kasal ng mag-asawang Estela Fernandez-Fanio at Ferdinand Fanio. Ayon sa CA, nagkamali ang mababang hukuman ng ideklara nito na walang pagkakamali na nagawa si Ferdinand sa hindi nito pag-amin na siya ay isang &amp;quot;bading&amp;quot;. Ipinaliwanag ng CA na sa ilalim ng Article 45 ng Family Code, malinaw na isinasaad dito na maaaring ipawalangsaysay ang kasal kung mapapatunayan na dinaya ni Ferdinand ang kanyang asawa sa hindi nito pagsasabi na siya ay &amp;quot;bakla&amp;quot;. Batay sa rekord, hindi umano alam ni Estela na &amp;quot;bakla&amp;quot; ang kanyang asawa noong sila ay ikasal ni Rev. Errol Mekeehan noong Enero 10, 1990 sa Metropolitan Trial Court of Manila. (MeTC). Sinabi ni Estela sa korte na hindi kailanman siya sinipingan ni Ferdinand noong sila ay nagsama. Marami umanong dahilan ang huli upang hindi sila makapagtalik hanggang sa sila ay magbukod ng kuwartong tutulugan. Palagi umano nitong nakikita si Ferdinand na lumalabas kasama ang kanyang lalaking kaibigan kaya nagduda siya na ito ay isang bakla hanggang sa maaktuhan nito ang asawa na nakikipagtalik sa ibang &amp;quot;lalaki&amp;quot;. (Ulat ni Grace dela Cruz)</body>
<link>http://www.philstar.com/Article.aspx?articleId=278323&amp;publicationSubCategoryId=92</link>
</article>
<article>
<title>P.75 rollback sa gasolina ipinatupad</title>
<author>Edwin Balasa</author>
<date>
<month>May</month>
<day>19</day>
<year>2005</year>
</date>
<body>Nag-rollback ng 75 sentimos kada litro ng kanilang produktong gasolina ang Pilipinas Shell, Caltex, Petron, Total at Seaoil kahapon bunsod sa patuloy na pagbaba ng presyo nito sa pandaigdigang pamilihan. Ayon kay Bobby Kanapi, spokesman ng Shell, ito ang ikalawang rollback nila o P1.75 baba ng presyo ng gasolina sa loob lamang ng isang linggo. Nananatili naman ang kanilang presyo sa iba pa nilang produktong petrolyo. Sinabi pa ni Kanapi na magpapatuloy ang kanilang pagbibigay ng P1 diskuwento sa mga pampublikong sasakyan. Inaasahan namang susunod sa pag-rollback ang Flying V. Ikinatuwa naman ni Energy Undersecretary Peter Abaya ang naturang hakbang ng mga major at new players subalit hindi ito kuntento sa presyo ng rollback. &amp;quot;Were watching the downward trend if they cannot cut the prices right away, they can do it gradually like what they do when they increase the prices,&amp;quot; wika ni Abaya. (Ulat ni Edwin Balasa)</body>
<link>http://www.philstar.com/Article.aspx?articleId=278332&amp;publicationSubCategoryId=92</link>
</article>
<article>
<title>Kasong katiwalian vs Lapid</title>
<author>Malou Rongalerios</author>
<date>
<month>May</month>
<day>19</day>
<year>2005</year>
</date>
<body>Inihahanda na ni CIBAC party-list Rep. Joel Villanueva ang kasong katiwalian laban kay Pampanga Sen. Lito Lapid matapos aminin kahapon ni Benjie Galang, finance officer ng senator na nagbibigay ng libreng 20,000 truck ng buhangin ang dating gobernador ng Pampanga sa isang pribadong kontraktor. Sa pagdinig ng House committee on good government, ikinuwento ni Galang ang pagbibigay ni Lapid ng 20,000 truckloads ng buhangin sa China Water Construction. Ang nasabing kompanya din aniya ang nakakuha ng kontrata sa P1.2 bilyon mega dike projects sa Pampanga na pinamamahalaan ng DPWH. Sinabi ni Villanueva na isang govt project ang ginagawa kaya hindi dapat binibigyan ng unwarranted benefits ang isang pribadong kontraktor. Mismong si Lapid umano ang nag-utos para mabigyan ng libreng buhangin ang kontraktor. Nag-ugat ang imbestigasyon ng komite kaugnay sa reklamo ni Pampanga Vice Gov. Yeng Guiao sa Kongreso na bumagsak ang koleksiyon ng kapitolyo sa quarrying operation simula nang hawakan ito ni Lapid. (Ulat ni Malou Rongalerios)</body>
<link>http://www.philstar.com/Article.aspx?articleId=278339&amp;publicationSubCategoryId=92</link>
</article>
<article>
<title>Malnutrisyon sa bansa lumalala</title>
<author>Rudy Andal</author>
<date>
<month>May</month>
<day>19</day>
<year>2005</year>
</date>
<body>Naungusan na ng Pilipinas ang North Korea sa pinakamaraming malnourish na mga sanggol kung saan sa talaan ng UNICEF, ang ratio ng malnourished at well-nourished ng mga bata sa Pilipinas ay 4:1 kumpara sa 2:1 sa Korea. Isinisisi ni Sen. Manny Villar sa sobrang mahal ng gamot at pagkain ang paglobo ng malnutrisyon sa bansa kung saan halos 4-M sanggol ang apektado nito. Ayon kay Villar, bukod sa malnutrisyon, pangunahing sanhi pa rin ng kamatayan ng mga sanggol ay ang mga sakit na dulot ng diarrhea at respiratory ailment na puwede namang malunasan kung may maayos na health care at medical program. Isinulong ni Sen. Villar ang Senate Bill 602 na magkakaloob ng libreng gamot para sa mga sanggol na pangangasiwaan ng DOH at DSWD. Ikinasa din nito ang kanyang &amp;quot;Botica sa Barangay Act&amp;quot; kung saan magkakaroon ng botika ang mga mahihirap na barangay. Sa kasalukuyan ay mayroon lang 8,000 bgy. health stations sa kabuuang 41,000 bgys. sa buong bansa. (Ulat ni Rudy Andal)</body>
<link>http://www.philstar.com/Article.aspx?articleId=278343&amp;publicationSubCategoryId=92</link>
</article>
<article>
<title>Pa-golf ni Recom para sa mga batang lansangan</title>
<author></author>
<date>
<month>May</month>
<day>19</day>
<year>2005</year>
</date>
<body>Inspirado sa tagumpay ng ginanap na 1st &amp;quot;Recom Echiverri&amp;quot; Golf Classic, muling nag-organisa si Caloocan City Mayor Enrico &amp;quot;Recom&amp;quot; Echiverri ng golf tournament para sa kapakanan ng mga batang lansangan. Umaasa si Echiverri na malalagpasan niya ang pondong nagkakahalaga ng P1.7 milyon na nakolekta sa unang golf tournament na ginanap sa Club Intramuros Golf Course noong Nobyembre. Ibinigay ang nasabing halaga sa Gabay Masa Foundation, isang institusyong nagsusulong ng proteksyon at kagalingan ng mga street children. Sa nasabing institusyon rin mapupunta ang makokolektang pondo sa ikalawang golf tournament. Dahil dito, hinimok ng alkalde ang mga mahihilig sa golf na makilahok sa 2nd Recom Echiverri Golf Classic na gaganapin sa May 25 sa Philippine Navy Golf Club, Fort Bonifacio, Taguig. Gagawin ang tee off bandang alas-7 ng umaga. Kinakailangang magbayad ng P2,500 ang mga lalahok para sa kanilang green fee, caddie fee, dinner sa awarding ceremonies, at raffle ticket. Mayroon ring ipamamahaging give-aways at magkakaroon ng kaunting pagtatanghal.</body>
<link>http://www.philstar.com/Article.aspx?articleId=278348&amp;publicationSubCategoryId=92</link>
</article>
<article>
<title>Juday kinasuhan ng BIR</title>
<author>Angie dela Cruz at Grace Amargo-dela Cruz</author>
<date>
<month>May</month>
<day>20</day>
<year>2005</year>
</date>
<body>Hindi pinaligtas ng Bureau of Internal Revenue (BIR) ang aktres na si Judy Ann Santos matapos na sampahan din ito ng kasong tax evasion sa Department of Justice (DOJ) dahil sa umanoy kabiguan nitong ideklara ang P6.7 milyong kinita nito para sa taong 2002. Ayon kay BIR Commissioner Guillermo Parayno, ang pagsasampa ng kaso laban kay Juday ay base na rin sa record na nakalap ng ahensiya. Napag-alaman na hindi idineklara ng aktres ang P6.7 milyong kita nito mula sa ABS-CBN network, Viva Productions at Star Cinema na kumakatawan sa 84.18% ng P8 milyong kita nito na siyang idineklara nito para sa taong 2002. Lumalabas umano na binayaran si Juday ng ABS-CBN at ng dalawang film production companies ng halagang P14,706,234.70 subalit P6 milyon lamang ang idineklara nito. Ipinaliwanag ng BIR na hindi rin kasama sa P14.7 milyong kita ni Juday ang kanyang talent fees mula sa pag-eendorso ng ibat ibang produkto tulad ng 555 sardines, Leonardo bags, Angel evaporated milk, Fitrum, Piltel, AMA Computer Learning Center, Pacific Blue shades at San Miguel Beer. Ayon naman kay BIR Deputy Commissioner Gerardo Flores, umaabot sa P6.7 milyon ang kailangang ibalik ni Juday sa gobyerno bilang back taxes. Sinabi rin nito na nagpadala na rin ng notice ang BIR kay Juday upang ayusin ang kanyang problema subalit binalewala ito ng aktres dahilan upang kasuhan ito. Una ng kinasuhan ng BIR ang Asias songbird na si Regine Velasquez at ang aktor/model na si Richard Gomez dahil din sa umanoy hindi pagdedeklara ng tamang buwis. (Ulat nina Angie dela Cruz at Grace Amargo-dela Cruz)</body>
<link>http://www.philstar.com/Article.aspx?articleId=278443&amp;publicationSubCategoryId=92</link>
</article>
<article>
<title>Accountant sinisi ni Goma</title>
<author>Grace dela Cruz</author>
<date>
<month>May</month>
<day>20</day>
<year>2005</year>
</date>
<body>Sinisi ng aktor na si Richard Gomez ang kanyang accountant kung kaya siya nasampahan ng tax evasion sa Department of Justice (DOJ). Sa walong-pahinang counter-affidavit ni Gomez, sinabi nito na ang kanyang accountant na si Victor Rojo ang siyang naghahanda ng kanyang mga dokumento at nagpa-file ng kanyang income tax return kaya wala siyang partisipasyon dito at hindi dapat na makasuhan. &amp;quot;For the taxable years 2000 and 2001, I relied on my accountant, at that time, Mr. Victor Rojo, to determine if there was any remaining income tax liability after witholding taxes and to file the appropriate income tax returns, if necessary. Mr. Rojo was a duly certified public accountant and I have relied on his advise and expert services to keep my financial records in good order,&amp;quot; ani Gomez. Hindi na umano niya ma-contact si Rojo kaya hindi na makita ang kanyang mga records. Binigyang-diin pa ni Gomez na maituturing na premature ang kasong isinampa sa kanya ng BIR dahil sa pagkabigo ng Commissioner nito na magpalabas ng assessment para mapatunayan na kulang ang ibinabayad niyang buwis bago pormal na magsampa ng kaso. Ayon pa kay Gomez, dapat ibasura ng DOJ ang kasong tax evasion laban sa kanya dahil walang matibay na ebidensiya na magpapatunay na nais niyang takasan ang pagbabayad ng buwis sa gobyerno. (Ulat ni Grace dela Cruz)</body>
<link>http://www.philstar.com/Article.aspx?articleId=278452&amp;publicationSubCategoryId=92</link>
</article>
<article>
<title>Erap binawalang mag-ikot sa resthouse</title>
<author>Malou Rongalerios</author>
<date>
<month>May</month>
<day>20</day>
<year>2005</year>
</date>
<body>Taliwas sa payo ni Dr. Christopher Mow kay dating Pangulong Joseph Estrada na maglibot sa kanyang resthouse upang mapraktis ang kanyang bionic knee, pinagbawalan kahapon ng Sandiganbayan Special Division ang dating pangulo na maikot ang kanyang buong resthouse sa Tanay, Rizal. Ayon sa korte, isinuko na ni Estrada ang kanyang karapatan sa resthouse nang gawin niya itong kulungan kaya ang Sandiganbayan ang masusunod kung saan lamang ito maaaring pumunta. Nauna rito, nilimitahan ng korte ang galaw ni Estrada sa kapilya at pavillion ng resthouse. Ibinasura rin ang kahilingan ni Estrada na magtayo ng library sa loob ng resthouse. Malaking banta anya sa seguridad nito kung papayagan ang pagtatayo ng library dahil maglalabas-pasok sa resthouse ang mga gagawa nito. (Ulat ni Malou Rongalerios)</body>
<link>http://www.philstar.com/Article.aspx?articleId=278457&amp;publicationSubCategoryId=92</link>
</article>
<article>
<title>Druglord, 3 beses nakalabas ng Pinas</title>
<author>Butch Quejada</author>
<date>
<month>May</month>
<day>20</day>
<year>2005</year>
</date>
<body>Tatlong beses nakalabas ng Pilipinas ang sinasabing druglord na si Benson Chua, mula nang isyuhan ng hold departure order (HDO) ng Department of Justice (DOJ). Napag-alaman sa rekord ng Bureau of Immigration sa Ninoy Aquino International Airport (BI-NAIA) na si Chua ay naisyuhan ng HDO noon pang Enero 3 at Enero 6 ng DOJ. Nakaalis ng bansa noong Enero 8 si Chua papuntang USA pero bumalik ng Pilipinas matapos ang halos isang buwan. Noong Marso 13 ay muling umalis si Chua papuntang Ho Chi Min, Vietnam at bumalik matapos ang isang buwan. Ang kanyang huling labas ng Pilipinas ay noong Mayo 14 patungong Los Angeles, USA lulan ng PAL. Nauna rito, si Chua ay inurirat ng mga immigration authorities sa pangunguna ni Jimmy de Guzman na siyang supervisor nang mga oras na iyon, ito ay matapos lumitaw ang kanyang pangalan sa listahan ng mga may HDO. Nakumbinsi ang immigration authorities na hindi siya ang Benson Chua na may HDO dahil na rin sa tatak sa passport nito na dalawang beses na nga siyang nakalabas ng bansa. Sinabi ni Chua na kung may plano siyang tumakas ay hindi na siya bumalik ng Pilipinas. Napag-alaman sa source na may mga ipinakitang mga dokumento si Chua na nakatakda siyang dumalo sa isang expo sa LA upang mag-promote ng mga produktong Pilipino. Bukod dito, napag-alamang walang tukoy na pagkakakilanlan ang HDO na inisyu ng DOJ dahil ni walang nakasaad na middle name o araw ng kapanganakan ng Benson Chua na sinasabing drug suspek. (Ulat ni Butch Quejada)</body>
<link>http://www.philstar.com/Article.aspx?articleId=278465&amp;publicationSubCategoryId=92</link>
</article>
<article>
<title>4 Pinoy seamen instant milyonaryo</title>
<author>Mer Layson</author>
<date>
<month>May</month>
<day>20</day>
<year>2005</year>
</date>
<body>Magandang balita! Biglang milyunaryo ang apat na marinong Pinoy na nagsuplong sa mga awtoridad sa Estados Unidos na nagtatapon ng maruming kemikal at iba pang bulok na basura ang kanilang kumpanya sa Pacific Ocean. Ayon kay DFA Sec. Alberto Romulo, nakatakdang ibigay ngayong araw na ito ni US Charge d Affairs Joseph Mussomeli ang $250,000 na may katumbas na P13.7 milyon sa apat na Pinoy seamen. Tatanggap sina Jonathan Sanchez, Jimmy Piamonte, Jorentino Tolentino at Michael Santillan ng tig-$3.4 milyon bawat isa. Ang apat ay pawang tripulante ng barkong MV Katherina. Ang pagkakaalam umano ng apat ay isa lamang cargo vessel ang sinasakyan nilang barko ngunit kalaunan ay natuklasan nila na kasamang ihahakot ang ibat ibang uri ng chemical waste at iba pang basura saka tinatapon sa Pacific Ocean. Lihim na nagsumbong ang apat sa US Coastguard at huli sa akto ang nasabing barko. (Ulat ni Mer Layson)</body>
<link>http://www.philstar.com/Article.aspx?articleId=278472&amp;publicationSubCategoryId=92</link>
</article>
<article>
<title>Magpakita kayo ng pruweba na tumanggap ako  Mikey</title>
<author>Malou Rongalerios/Rudy Andal</author>
<date>
<month>May</month>
<day>20</day>
<year>2005</year>
</date>
<body>Hinamon ni Pampanga Rep. Juan Miguel Mikey Arroyo ang tatlong testigo umano sa operasyon ng jueteng na maglabas ng katibayan na personal nitong tinanggap ang umanoy payola para sa walang-habas na operasyon nito sa bansa. Sa isang pulong pambalitaang ginanap sa Batasan Complex, ipinagdiinan ng Presidential Son na wala siyang ugnayan anuman sa illegal na sugal, lalong-lalo na ang tumanggap ng salapi para sa operasyon nito sa Central Luzon. Malugod ding sinuportahan ni Arroyo ang isasagawang imbestigasyon ng Ombudsman at ng DOJ hinggil sa nasabing usapin at umaasa ito na magiging mabilis ang isasagawang pagsisiyasat upang agarang malinis ang kanilang pangalan. &amp;quot;We welcome the probe as this will provide us the opportunity to clear our names from allegations of involvement in jueteng operations. We challenge the so-called jueteng witnesses to come out and substantiate their allegations and put them down in writing,&amp;quot; ani Arroyo. Naniniwala rin ang kongresista na ang alegasyon laban sa kanya at sa ama nitong si Atty. Mike Arroyo ay walang katotohanan at malisyoso. Pumutok ang pangalan ng mag-ama ng ituro itong tumatanggap ng pera ng tatlong testigo na nasa pangangalaga ni Sen. Panfilo Lacson. Ang nasabing mga testigo ay sina Rey Julius Reba alyas B1, ng Oas, Daraga, Albay at tumakbong kongresista sa 3rd district ng Albay kung saan tinalo ito ni Rep. Joey Salceda; isang Amado Boy Mayor alyas O1 at ang barangay chairman ng Bgy. Cagas, Daraga, Albay. Si Reba ang nagpakilalang bagman ni dating presl assistant on Bicol Affairs Mario Espinosa na may basbas daw mula kay First Gentleman Arroyo. (Ulat nina Malou Rongalerios/Rudy Andal)</body>
<link>http://www.philstar.com/Article.aspx?articleId=278477&amp;publicationSubCategoryId=92</link>
</article>
<article>
<title>Mga paring nakikipag-inuman sa jueteng lords isusumbong kay Pope</title>
<author>Malou Rongalerios</author>
<date>
<month>May</month>
<day>21</day>
<year>2005</year>
</date>
<body>Pormal nang irereklamo sa Santo Papa sa Vatican ng isang mambabatas sa Mababang Kapulungan ang mga paring Katoliko na nakikipag-inuman diumano sa mga kilalang jueteng lord at tumatanggap ng salaping donasyon mula sa mga ito. Ipararating ni Manila Rep. Bienvenido Abante kay Pope Benedict XVI ang ginagawa ng ilang paring Katoliko na nangungunsinti sa mga kilala nilang jueteng lords. Ayon kay Rep. Abante, hindi nakakapagtaka at hindi bago ang pagbubunyag ng isang hindi nagpakilalang mataas na opisyal ng Simbahang Katoliko kaugnay sa ilegal na jueteng. Dapat aniyang linisin ng Kaparian ang kanilang hanay at hindi kunsintihin ang mga kilala nilang jueteng lords sa nasasakupan nilang parokya. &amp;quot;That is not news anymore. I think with the new Pope who is conservative, the Roman Catholic church should clean themselves,&amp;quot; pahayag ni Abante. Ayon sa ulat, ilang mga pari ang nakikipag-inuman at kumakain kasama ang mga kilalang gambling lords na nagbibigay din ng kontribusyon sa Simbahang Katoliko. Ayon naman kina Deputy Minority Leader at Iloilo Rep. Rolex Suplico na tao rin naman ang mga pari kaya hindi imposibleng mangyari ang pagbubunyag ng isang pari tungkol sa jueteng. &amp;quot;Priests are only humans. It is therefore possible that some of them may have fallen by the roadsides and played the ball with jueteng lords,&amp;quot; ani Suplico. Mahalaga aniyang pangalagaan ng bagong Pope ang kredibilidad ng Simbahang Katoliko upang mas mapalakas ang paniniwala ng mga Katoliko. (Ulat ni Malou Rongalerios)</body>
<link>http://www.philstar.com/Article.aspx?articleId=278564&amp;publicationSubCategoryId=92</link>
</article>
<article>
<title>181 mutineers laya na</title>
<author>Joy Cantos</author>
<date>
<month>May</month>
<day>21</day>
<year>2005</year>
</date>
<body>Pinalaya na kahapon ng Armed Forces of the Philippines (AFP) ang 181 enlisted personnel na nasangkot sa Oakwood mutiny noong Hulyo 2003 sa Makati City sa bigong destabilisasyon laban sa pamahalaan matapos ang isang taon, 11 buwan at 23 araw na pagkakakulong. Sa 181 sundalo, 61 rito ay mula sa Phil. Army, 53 mula sa Navy at 67 mula sa Phil. Marines. Karamihan sa mga pinalaya ay nakakulong sa Fort San Felipe, Cavite City, AFP Intelligence Service stockade sa Camp Aguinaldo at sa detention cell ng Phil. Marines at Phil. Army sa Fort Bonifacio, Makati City. Inaprubahan ni AFP acting Chief of Staff Vice Admiral Ariston delos Reyes ang rekomendasyon ng military tribunal na palayain ang 181 Magdalo mutineers na nasentensiyahan ng isang taong pagkakabilanggo na may kasamang mabigat na trabaho, demosyon ng tatlong ranggo at bawas suweldo. Ang mga ito ay nilitis sa General Court Martial dahil sa paglabag sa Articles of War (AW) 63 o disrespect to the President, AW 64 disrespect to the Defense Secretary, AFP Chief of Staff at iba pang senior officers ng militar, AW 96 conduct unbecoming an officer and a gentleman, AW 67 mutiny o sedisyon at AW 97 conduct prejudicial to good order and military discipline. Hindi kasama sa napalaya ang 99 pang junior officers na kinabibilangan ng 6 hardcore leaders ng Magdalo group sa pamumuno nina Army Capt. Gerardo Gambala at Phil. Navy Lt. Sr. Grade Antonio Trillianes IV na sumasailalim pa sa plea bargaining agreement. Ang 181 ay sasailalim sa dalawang linggong pre-deployment training sa Camp Aguinaldo bago pormal na makabalik sa kanilang mga mother units. (Ulat ni Joy Cantos)</body>
<link>http://www.philstar.com/Article.aspx?articleId=278575&amp;publicationSubCategoryId=92</link>
</article>
<article>
<title>Payo sa panibagong power hike Magtipid tayo sa kuryente  Palasyo</title>
<author>Gemma Amargo-Garcia</author>
<date>
<month>May</month>
<day>21</day>
<year>2005</year>
</date>
<body>Hinikayat ng Malaca&amp;ntilde;ang ang publiko na magtipid na lamang sa paggamit ng kuryente sakaling muli itong magtaas ng singil. Ayon kay Press Secretary Ignacio Bunye, hindi natin maiiwasan ang pagtataas ng singil kung kayat nararapat lamang na makipag-cooperate na lamang tayo. Bukod pa rito, kinakailangan din umanong magtipid sa paggamit upang hindi malaki ang ating bayaran sa kuryente gayundin dapat na magsumikap ang bawat isang Pinoy. Dapat din umanong maintindihan ng publiko na ang pagtataas ng presyo ng langis at kuryente ay hindi nais ng pamahalaan kundi ito ay dikta lamang mula sa international market. Ang naturang pahayag ng Malaca&amp;ntilde;ang ay bunsod sa napaulat na posibleng magtaas na naman ng singil sa kuryente sa susunod na buwan. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=278579&amp;publicationSubCategoryId=92</link>
</article>
<article>
<title>First Gent, Iggy nagpapalamig muna</title>
<author>Gemma Amargo-Garcia</author>
<date>
<month>May</month>
<day>21</day>
<year>2005</year>
</date>
<body>Sa gitna ng kontrobersiya sa jueteng sa kanilang pamilya, nagtungo kahapon si First Gentleman Mike Arroyo at Rep. Iggy Arroyo kasama ang kanilang kapatid na babae sa Singapore upang magbakasyon. Ayon kay Executive Secretary Eduardo Ermita, umalis si FG at Iggy kasama ang kanilang kapatid na si Malou bandang alas-9:20 ng umaga sakay ng Singapore Airlines SQ71. Subalit sinabi naman ng abogado ni FG na si Atty. Jess Santos na ang pag-alis ng Unang Ginoo at mga kapatid nito ay walang kinalaman sa jueteng kundi nais lamang na mag-bonding ng tatlong magkakapatid kayat nagtungo ang mga ito sa Singapore. Hindi naman matiyak ng abogado kung susunod din dito si Mikey. Iginiit ni Ermita na walang basbas ng Malaca&amp;ntilde;ang ang pagbabakasyon ni FG at mga kapatid nito at maaaring nagkataon lamang umano ito at hindi pagtakas sa isyu ng jueteng na kinakasangkutan nito. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=278585&amp;publicationSubCategoryId=92</link>
</article>
<article>
<title>P10-M natipid ng Navy sa simpleng seremonya</title>
<author>Joy Cantos</author>
<date>
<month>May</month>
<day>21</day>
<year>2005</year>
</date>
<body>Sa kauna-unahang pagkakataon, nakatipid ng P10-M pondo ang Phil. Navy matapos na isang simpleng pagdiriwang ang idaos sa ika-107 taong anibersaryo ng pagkakatatag kahapon kung saan aabot lamang sa P50,000 ang nagastos. Ayon kay Navy Chief Vice Admiral Ernesto de Leon, ang pagtitipid ay bahagi ng ipinatutupad na austerity measure ng pamahalaan kung saan ang natipid na pondo ay ilalaan na lamang sa mga operasyon ng mga units ng hukbong dagat ng bansa. Sa nasabing okasyon ay tumanggap ng parangal ang 7 sundalo, dalawang operating units, isang Naval ROTC unit, hinirang ang BRP Bagobo (AT293) bilang pinakamahusay sa mga barko ng PN at tatlong sibilyan rin na kumatawan sa kanilang mga organisasyon. Kabilang sa mga organisasyon na pinagkalooban ng parangal ng Phil. Navy ay ang ABS-CBN Foundation sa pagsuporta sa hukbo sa pagkilala sa kabayanihan at sakripisyo ng mga kasapi ng nasabing unit ng militar. (Ulat ni Joy Cantos)</body>
<link>http://www.philstar.com/Article.aspx?articleId=278592&amp;publicationSubCategoryId=92</link>
</article>
<article>
<title>LTO chief inulan ng batikos</title>
<author>Angie dela Cruz</author>
<date>
<month>May</month>
<day>21</day>
<year>2005</year>
</date>
<body>Inulan ng pagbatikos mula sa mga motorista si Land Transportation Office (LTO) Chief Anelli Lontoc sa ginawang pagdalo nito sa isang pagtitipon sa Davao hinggil sa itinataguyod na kampanya laban sa transport corruption. Ito ay nang aminin ni LTO regional director Alim Pangamdaman sa harap mismo ni Lontoc na 67% lamang ang implementasyon ng Clean Air Act sa kanyang rehiyon. Ayon sa mga nakiisa sa naturang pagtitipon, hindi dapat maglaro na parang sa TV na may rating game si Lontoc para sa kanyang trabaho at dapat ay parusahan agad ang mga nagkasala rito. Kasabay nito, isang complainant na si Randy Salo ang lumutang sa pagtitipon at nagsabing tatlong tauhan ng LTO Caraga ang nag-renew ng rehistro ng kanyang sasakyan nang walang emission test kapalit ng halagang P350 na taliwas sa itinatakda ng Clean Air Act ng pamahalaan. Bilang tugon sa naturang reklamo, sinabi ni Lontoc na parurusahan niya ang mga tiwaling tauhan dahil hindi aniya siya pabor sa korapsiyon at sa implementasyon ng batas ay walang exemption. Una rito, ang PETCOA Mindanao ay patuloy ang kampanya laban sa naturang mga katiwalian sa emission testing na isang paraan ng grupo bilang pagsuporta sa implementasyon sa Clean Air Act. Nakarating na kay Lontoc at DOTC Undersec. Ricardo Alfonso ang tungkol sa ginagawang pagrerehistro ng sasakyan na walang emission test sa Cabadbaran, Nasipit at Patin-Ay sa Caraga region subalit hanggang sa kasalukuyan ay wala pang napaparusahan ng naturang batas. (Ulat ni Angie dela Cruz)</body>
<link>http://www.philstar.com/Article.aspx?articleId=278596&amp;publicationSubCategoryId=92</link>
</article>
<article>
<title>Klase hirit sa September</title>
<author>Rudy Andal</author>
<date>
<month>May</month>
<day>22</day>
<year>2005</year>
</date>
<body>Kung si Nacionalista President Senador Manny Villar ang masusunod, hindi pa dapat magbukas ang klase ngayong Hunyo kundi sa buwan ng Setyembre. Ayon kay Sen. Villar, ang pasukan sa bansa ay nagsisimula mula Hunyo at Marso, mga panahon kung kailan binabayo ng ulan at bagyo ang Pilipinas. Dahil dito kadalasan ay suspendido ang klase dahil sa matinding pagbaha ng mga lansangan, buhol-buhol na daloy ng trapiko at pagsasaayos ng mga daan. Bukod pa dito, nagiging kandidato sa sakit ang mga estudyante dahil maaari silang dapuan ng ubo, sipon at lagnat bunga ng malimit na pag-ulan. Kaya naman minarapat ni Villar na ihain ang Senate Bill 565 na naglalayong palitan ng Setyembre hanggang Mayo ang kasalukuyang Hunyo-Marso sa school calendar. &amp;quot;Panahon na sigurong magpatupad ng pagbabago di lamang para sa kapakanan at kalusugan ng mga mag-aaral kundi para sa ating bansa na sumabay sa International School Calendar na Setyembre hanggang Mayo,&amp;quot; ani Villar. Idinagdag pa ng senador na kailangang maging bukas ang isipan ng lahat sa planong pagbabago ng school calendar. &amp;quot;Hihingin natin ang opinyon ng ibat ibang sektor ukol dito tulad ng estudyante, guro at mga magulang. (Ulat ni Rudy Andal)</body>
<link>http://www.philstar.com/Article.aspx?articleId=278686&amp;publicationSubCategoryId=92</link>
</article>
<article>
<title>Revamp sa PNP plantsado na</title>
<author>Angie dela Cruz</author>
<date>
<month>May</month>
<day>22</day>
<year>2005</year>
</date>
<body>Nakatakdang manumpa sa kanilang tungkulin ang mga apektado ng revamp sa pamunuan ng Philippine National Police (PNP) sa darating na Lunes sa harap ni PNP Chief Arturo Lomibao. Nahirang bilang bagong hepe ng Office of the Director For Intelligence si Police Director Simeon Dizon Jr. kapalit ng magreretirong si P/Director Robert Delfin. Tatayong bagong hepe ng Office of the Deputy Chief of the Directoral Staff si P/Deputy Director Avelino Razon Jr. kapalit ni P/Director General Oscar Calderon. Uupo namang bagong hepe ng Office of the Deputy Chief For Operations ng PNP si P/Deputy Director Gen. Calderon kapalit ni P/Deputy Director Gen. Ricardo de Leon. Hepe naman ng Office of the Deputy Chief for Administration si Gen. de Leon kapalit ni P/Deputy Director Gen. Reynaldo Velasco na magreretiro na sa tungkulin. Bagong NCRPO Chief naman si Director Vidal Querol na dating Regional Director sa Region 9. Wala pang bagomg Director ng Region 9 sa ngayon. Umaasa si Lomibao na bunsod ng mga pagbabago sa pamunuan ng PNP ay higit pang mapapalakas ang kampanya ng kapulisan para mapangalagaan ang kapakanan ng taongbayan at pamahalaan. (Ulat ni Angie dela Cruz)</body>
<link>http://www.philstar.com/Article.aspx?articleId=278698&amp;publicationSubCategoryId=92</link>
</article>
<article>
<title>Jueteng lords hinahanting ng NBI</title>
<author>Gemma Amargo-Garcia</author>
<date>
<month>May</month>
<day>22</day>
<year>2005</year>
</date>
<body>Sinimulan na ng National Bureau of Investigation (NBI) ang paghahanap sa mga jueteng lord at iba pang sangkot sa operasyon ng iligal na sugal sa tatlong rehiyon sa bansa. Ito ay alinsunod sa instruction ni Justice Secretary Raul Gonzales na imbestigahan ang kontrobersyal na jueteng scandal na nagdadawit kay First Gentleman Mike Arroyo, anak nitong si Cong. Mikey Arroyo at kapatid na Cong. Iggy Arroyo. Dahil dito, agad na inatasan ni NBI Director Reynaldo Wycoco si Region 3 Director Edward Villarata, Region 4 Director George Jularbal at Region 6 Director Lauro Reyes na hanapin ang mga personalidad na nasa kanilang nasasakupan. Kabilang sa mga hinahanting ng NBI ay sina Mario Espinosa, dating Presidential Assistant for Bicol; Tonton Roman, umanoy anak ni dating Bataan Governor Roman; Toto Ronnie, umanoy jueteng lord sa Bataan; Art Katigbak at Alex Tang ng Camarines Norte; Zaldy alyas Tiger, Tony Santos ng Camarines Sur, Arvin Liao at Leong Lim ng Sorsogon, Gener David alyas Boy Tangkad at Sr. Supt. Pat Hernandez ng PNP-CIDG. Inatasan din ng NBI Intelligence Service na kilalanin ang pagkatao nina B1, B2 at 01. Tatanungin din ng NBI at kukunan ng komento, ang mga governor ng Batangas, Tarlac, Camarines Norte, Camarines Sur at vice governor ng Nueva Ecija, hinggil sa isyu ng jueteng. Ayon kay Wycoco, mayroon ng ideya ang NBI kung sino sina B1, B2, 01 at Boy Tangkad at umaasa sila na hindi magkakaroon ng substitution sa pagkatao ng mga nabanggit. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=278702&amp;publicationSubCategoryId=92</link>
</article>
<article>
<title>Pinalayang mutineer ipatatawag sa foto na naka-tiklop kamao</title>
<author>Angie dela Cruz</author>
<date>
<month>May</month>
<day>22</day>
<year>2005</year>
</date>
<body>Nakatakdang ipatawag ng pamunuan ng Armed Forces of the Philippines (AFP) ang isa sa 181 enlisted personnel na pinalaya dahil sa pagkakasangkot sa Oakwood mutiny makaraang makunan ito ng litrato noong Biyernes ng umaga sa Camp Aguinaldo na naka-maskara at nakakuyom ang kamao habang sakay ng M-35 truck. Ang nasabing sundalo na kinilala na ng mga opisyales ng AFP subalit hindi muna binanggit ang pangalan ay nahagip ng kamera ng isang broadsheet photographer bago magsimula ang pagpapalaya sa mga ito. Nakatakda itong ipatawag upang hingan ng paliwanag kung bakit ganun ang kanyang aksyon. Takda din itong isailalim sa due process upang mabatid kung karapat-dapat pa siyang mapabilang sa Sandatahang Lakas ng Pilipinas. (Ulat ni Angie dela Cruz)</body>
<link>http://www.philstar.com/Article.aspx?articleId=278710&amp;publicationSubCategoryId=92</link>
</article>
<article>
<title>Permit-to-campaign aalisin</title>
<author>Malou Rongalerios</author>
<date>
<month>May</month>
<day>22</day>
<year>2005</year>
</date>
<body>Pasado na sa House Committee on Suffrage and Electoral Reforms ang panukalang batas na naglalayong ipagbawal o i-ban ang permit to campaign o PTC tuwing eleksyon. Layunin ng panukalang inihain nina Akbayan Reps. Loretta Ann Rosales, Mario Aguja at Ana Hontiveros-Baraquel na amyendahan ang Sec. 261 ng BP 881 o Omnibus Election Code kung saan isasama sa listahan ng mga ipinagbabawal tuwing eleksyon ang pagbebenta ng PTC. Sinabi ng mga mambabatas na nakagawian na ng mga armadong grupo partikular ng New Peoples Army (NPA), Communist Party of the Philippines (CCP) at National Democratic Front (NDF) na manghingi ng pera at iba pang bagay sa mga kandidato para makapangampanya sa kanilang teritoryo kapalit ng PTC. Ang ganitong kagawian ay taliwas anila sa prinsipyo at konsepto ng free elections na kabahagi ng democratic process. Inaalis din ng mga naturang grupo ang karapatan at kalayaan ng sinumang indibidwal at political parties o organizations na makapangampanya saan mang sulok ng bansa para ipakilala ang kanilang plataporma at programa de gobyerno. Sinabi naman ni dating Rep. Antonio Nachura na gawing hiwalay ang PTC sa kaso ng extortion dahil mas masama at malisyoso ang PTC. Sinuportahan ng Comelec at Commission on Human Rights ang panukala. (Ulat ni Malou Rongalerios)</body>
<link>http://www.philstar.com/Article.aspx?articleId=278714&amp;publicationSubCategoryId=92</link>
</article>
<article>
<title>Pinoy sinalo ni Bush</title>
<author>Ni Ellen Fernando</author>
<date>
<month>May</month>
<day>23</day>
<year>2005</year>
</date>
<body>Ipinatawag sa White House ni US Pres. George Bush ang Pilipinong inventor na si Pablo Planas matapos magpakita ng interes ang una sa gas saving device ng huli. Inamin ni Planas na unti-unti na siyang nawawalan ng pag-asa na mapapansin ni Pangulong Arroyo ang kanyang imbensiyon kaya minabuti niyang tanggapin ang alok ng mga Filipino community sa Los Angeles Arcadia, USA na nagpipilit na humarap siya kina Bush at California Governor Arnold Schwarzenneger dala ang kanyang imbensiyon. &amp;quot;Matagal nang hindi pinapansin ng Malaca&amp;ntilde;ang ang aking imbensiyon baka ang Amerika ay mapansin ito,&amp;quot; ani Planas na may himig pagtatampo dahil sa ginagawa umanong pagpapabaya ng Pangulo sa kanya at iba pang mga Filipino inventor. Kung matatandaan, mismong ang pamahalaan ng Amerika ay nag-alok ng $20 million o P100 billion, maliban pa sa pag-migrate sa pamilya nito ibigay lamang sa kanila ni Planas ang formula ng natatangi niyang imbensyon. Bukod dito, &amp;quot;nililigawan&amp;quot; na rin si Planas ng mga dambuhalang kumpanya mula sa Germany, Singapore, China, Taiwan at anim na iba pang malalaking bansa upang doon na lamang sa kanilang bayan ito ibenta. Hindi pumayag dito ang makabayang imbentor dahil mas gusto niyang Pilipino muna ang makinabang sa kanyang produkto bago ang dayuhan. Subalit sa ipinapakitang pagbalewala ng gobyerno sa dapat sanay pag-asat karangalan ng Pinoy ay napilitan si Planas na bitbitin sa White House ang kanyang tipid-gas gadget upang ipaalam sa buong mundo na ang kanyang imbensiyon ang magiging sagot sa tumitinding problema sa pagtaas ng presyo ng gasolina, gayundin sa lumalalang suliranin sa air pollution. &amp;quot;Malayo ang Quezon City sa Malaca&amp;ntilde;ang, ngunit malapit ang Pilipinas sa Amerika,&amp;quot; ani pa ni Planas na tumulak patungong Amerika kamakalawa. Umaasa siya na magiging katuwang niya ang Amerika sa pagpapalaganap ng kanyang imbensiyon sa buong mundo. Maaalala ang nangyari sa imbensiyon ng Filipino na si Agapito Flores na naburyong sa gobyerno at ibinenta na lamang ang tuklas nitong &amp;quot;flourescent lamp&amp;quot; na ngayon ay ginagamit na ng buong mundo. Ang Khaos Super Turbo Charger (KSTC), base na rin sa paniniwala ng mga eksperto ay mabisang paraan para makatipid sa pagkonsumo sa mga de-gasolinang sasakyan lalot patuloy ang pagtaas ng presyo ng langis sa bansa. Sa unang linggo ng Hunyo nakatakdang bumalik si Planas at umaasa na magkakaroon ng magandang resulta ang kanyang paglalakbay.</body>
<link>http://www.philstar.com/Article.aspx?articleId=278817&amp;publicationSubCategoryId=92</link>
</article>
<article>
<title>Constructive dialogue susi sa pagsalba ng pre-need education industry</title>
<author></author>
<date>
<month>May</month>
<day>23</day>
<year>2005</year>
</date>
<body>Naniniwala ang isang bagong tatag na alyansa ng mga pre-need educational plan holders na apektado sa kagipitang pinansiyal ng Pacific Plans, Inc. (PPI), na makatutulong ang constructive dialogue sa paglutas sa mga isyung makakaapekto sa kompanya at sa P175-bilyong industriya ng pre-need sa Pilipinas. Sa lingguhang media forum na Kapihan sa Sulo press forum sa Quezon City kamakailan, inihayag ni Dave Diwa, chairman ng Coordinating Alliance for Reform and Empowerment in the Pre-Need Industry (CARE-PRE-NEED), na naniniwala sila na ang &amp;quot;confrontational approach&amp;quot; o pamimilit sa PPI management na tupdin ang mga obligasyon nito ay hindi magbubunga ng mabuti sa mga ordinaryong plan holders sa kagyat na hinaharap at pangmatagalang panahon. Ang CARE-PRE-NEED ay isang alyansang binubuo ng mga labor union, mga samahan ng magsasaka at negosyante, home owner associations, non-government organizations at mga peoples organizations na ang kasapian ay nakakuha ng mga educational plan, kabilang na ang mga nasa PPI. Samantala, sinabi ni Senate Minority Leader Aquilino Pimentel Jr., sa parehong forum na ang mga problemang kinakaharap ng educational plan industry ay isa nang &amp;quot;pambansang suliranin&amp;quot; na dapat ay tugunan agad ng pamahalaan. Sinang-ayunan ni Pimentel ang mungkahi ng naturang samahan na nararapat lamang magkaroon ng &amp;quot;constructive engagement&amp;quot; o konstruktibong paghaharap ng lahat ng partidong interesadong maresolba ang nasabing isyu kasabay ng pagdidiin na dapat maparusahan at managot sa batas ang mga responsable sa napipintong pagbagsak ng PPI at pre-need industry. (Doris Franche/Rudy Andal)</body>
<link>http://www.philstar.com/Article.aspx?articleId=278821&amp;publicationSubCategoryId=92</link>
</article>
<article>
<title>DTI umaksiyon vs pyramid syndicates</title>
<author></author>
<date>
<month>May</month>
<day>23</day>
<year>2005</year>
</date>
<body>Dahil sa patuloy na operasyon ng mga hinihinalang sangkot sa pyramiding scheme, masusi ngayong iniimbestigahan ng Department of Trade and Industry (DTI) at ng Direct Selling Association of the Philippines (DSAP) ang mga kumpanyang sangkot dito dahil sa paglabag sa Article 53 ng Consumers Act. Bunga nito, pinag-iingat ng DTI ang publiko sa pakikipagtransaksyon sa mga kumpanyang idinadawit sa pyramiding na kinabibilangan ng First Quadrant, Legacy for Life, Yamato, Sun Global, Dermline-Diana, Revlation, One Gen, IGen at UCLA. Minomonitor din ang JC Spice, Mona B at Leonardo na hinihinalang nasasangkot sa pyramiding scam. Nabatid na dinagsa ng reklamo ang nasabing ahensya hinggil sa sistemang ipinapatupad para sa business opportunites ng mga recruit ng nasabing mga ahensya. Ilan sa mga kinukuwestyon ay ang pagkuha ng isang bagong recruit ng kanya ring mga recruit bilang miyembro ng kumpanya na siyang nagbibigay sa kanila ng kita. Nagpalabas na ang DTI at DSAP sa ilalim ng Anti-Pyramiding Information Campaign ng mga batayan sa mga nagnanais na mamuhunan bago pumasok sa isang kumpanyang direct selling. (Ellen Fernando)</body>
<link>http://www.philstar.com/Article.aspx?articleId=278832&amp;publicationSubCategoryId=92</link>
</article>
<article>
<title>Pagpigil sa media coverage sa pag-alis ni FG, nilinaw ni Cusi</title>
<author></author>
<date>
<month>May</month>
<day>23</day>
<year>2005</year>
</date>
<body>Nilinaw kahapon ni Manila International Airport Authority (MIAA) general manager Alfonso Cusi na hindi niya pinagbawalan ang mga miyembro ng media na i-cover ang pag-alis ni First Gentleman Mike Arroyo nitong Biyernes ng umaga patungong Singapore. Inulan ng batikos si Cusi at MIAA asst. gen. manager for security and emergency service ret. Gen. Angel Atutubo matapos na pigilan ng mga ito ang NAIA reporters at ilang mediamen na makalapit kay FG upang makapanayam. &amp;quot;The First Gentleman requested for some privacy and we have to respect that. Hindi ko naman puwedeng i-disregard ang kanyang kahilingan dahil karapatan naman niya (FG) iyon,&amp;quot; ani Cusi. Umalis si FG, anak na si Mikey at kapatid na si Rep. Ignacio Arroyo patungong Singapore sa kalagitnaan ng kontrobersya na tumatanggap ang mga ito ng jueteng money. (Butch Quejada)</body>
<link>http://www.philstar.com/Article.aspx?articleId=278835&amp;publicationSubCategoryId=92</link>
</article>
<article>
<title>Listahan ng schools na mahina sa pag-produce ng graduates ilabas - Recto</title>
<author></author>
<date>
<month>May</month>
<day>23</day>
<year>2005</year>
</date>
<body>Pinalalantad ni Senador Ralph Recto sa Commission on Higher Education (CHED) ang pangalan ng mga eskuwelahang may pinakamababang bilang ng mga graduates na pumasa sa mga nakalipas na professional licensing exams. Ayon kay Recto, tinatawagan niya ng pansin ang CHED para ilabas ang listahan ng mga paaralang sinasabing mahina pagdating sa mga napo-produce na graduates. Ito ay upang malaman ng taumbayan kung anu-anong eskuwelahan ba talaga ang dapat pasukan ng mga estudyanteng may kanya-kanyang pangarap sa buhay. Napapansin ni Recto na karamihan sa mga eskuwelahan ngayon ay nanghihikayat lamang sa ganda ng kanilang anunsiyo sa diyaryo at telebisyon, ngunit mahina naman pala pagdating sa tunay na itinuturo nilang akademya. Sa ilalim ng patakaran ng CHED, ang anumang eskuwelahan na ang passing rate ay mababa sa limang porsiyentong pumapasa sa licensure exams, dapat ay hindi na sila tumanggap pa ng enrollees para sa naturang kurso. (Rudy Andal)</body>
<link>http://www.philstar.com/Article.aspx?articleId=278842&amp;publicationSubCategoryId=92</link>
</article>
<article>
<title>PGMA: Wala akong jueteng payola</title>
<author>Rudy Andal,Ellen Fernando at Malou Rongalerios</author>
<date>
<month>May</month>
<day>24</day>
<year>2005</year>
</date>
<body>Iginiit kahapon ni Pangulong Gloria Macapagal-Arroyo na wala siya at miyembro ng kanyang pamilya na tinatanggap na pera mula sa mga jueteng lords. Ito ang kauna-unahang pagkakataon na magsalita si Pangulong Arroyo hinggil sa jueteng isyu kung saan ay isinasangkot ang miyembro ng Unang pamilya. Ginawa ng Pangulo ang kanyang pahayag sa pakikipagpulong nito sa may 20 obispo at iba pang lider ng Evangelical churches matapos ang pagbubukas ng Metro Manila Franklin Graham festival sa Quezon City. &amp;quot;I can assure you, I am one president that did not receive any payola,&amp;quot; wika pa ng Pangulo sa mga obispo ng Protestant Church. Suportado naman ng Evangelical Churches ang all-out war ni Pangulong Arroyo laban sa jueteng. Nanindigan naman ang Pangulo na tutol pa rin ito sa legalisasyon ng jueteng bagkus ay dapat sugpuin ang ipinagbabawal na sugal na ito. Samantala, inaasahan naman ni Sen. Manuel Villar Jr., chairman ng senate committee on public order and illegal drugs, na ang isasagawang imbestigasyon ng Senado sa susunod na linggo sa jueteng scandal ay magbibigay-daan upang linawin ang pagkakasangkot ng pangalan ng First family sa nasabing eskandalo. Sinabi ni Sen. Villar, ito ang pagkakataon para malaman ng taumbayan kung may kinalaman o wala ang miyembro ng Unang pamilya sa nasabing jueteng scandal gaya ng sinasabi ng umanoy whistle blower. Nagkasundo naman sina Sen. Villar at Sen. Lito Lapid, chairman ng senate committee on games, amusements and sports, na magsagawa ng joint hearing tungkol sa jueteng sa darating na May 30. Hindi naman tumutol si Senate Minority Leader Aquilino Pimentel Jr. sa naging kasunduan nina Villar at Lapid sa itinakdang petsa ng pagsisimula ng imbestigasyon sa jueteng. Iginiit naman ni Sen. Panfilo Lacson na hindi pupuwedeng kasuhan ang mga lulutang na testigo kagaya ng sinabi ni Justice Sec. Raul Gonzales. Sinabi ni Sen. Lacson, binibigyan ng immunity sa ilalim ng section 8 ng RA 9287 ang sinumang magboboluntaryong tumestigo. Hindi naman sumipot ang mga hinihinalang gambling lords sa isinagawang pagdinig ng house committee on games and amusement. Nagsumite lamang ang PNP ng listahan ng mga gambling operators at financiers ng jueteng sa komite. (Ulat nina Rudy Andal,Ellen Fernando at Malou Rongalerios)</body>
<link>http://www.philstar.com/Article.aspx?articleId=278940&amp;publicationSubCategoryId=92</link>
</article>
<article>
<title>Light plane nag-emergency landing</title>
<author>Butch Quejada</author>
<date>
<month>May</month>
<day>24</day>
<year>2005</year>
</date>
<body>Isang light plane ang napilitang mag-emergency landing sa highway ng Sityo Balon, Natatas, Tanauan City, Batangas pero ang lahat ng pasahero nito ay ligtas. Sa sketchy report, ang Cherokee Muskeeter na may tail # RPC-729 na pag-aari ng Sea Air Aviation ay galing sa Caticlan airport sa Malay, Aklan at pauwi ng Maynila ng mapilitan itong mag-emergency landing. Ayon sa ulat, dakong 3:43 ng hapon ng huling tumawag sa radio sa Manila control tower ang pilotong si Capt. Nilos Beaches para ipagbigay-alam ang kanilang kalagayan sa ere hanggang sa biglang mawalan ito ng signal. Walang nasaktan mula sa 3 pasaherong lulan ng light plane matapos ang emergency landing nito. Nagpadala ang Air Transportation Office (ATO) ng mga imbestigador para alamin kung ano ang naging sira ng eroplano kaya napilitan itong lumapag sa highway sa Tanauan City. (Ulat ni Butch Quejada)</body>
<link>http://www.philstar.com/Article.aspx?articleId=278946&amp;publicationSubCategoryId=92</link>
</article>
<article>
<title>Oakwood soldiers nangako ng suporta sa Arroyo government</title>
<author>Joy Cantos</author>
<date>
<month>May</month>
<day>24</day>
<year>2005</year>
</date>
<body>Nangako kahapon ang may 181 enlisted personnel ng AFP na sumama sa Oakwood mutiny noong July 2003 ng kanilang buong suporta sa administrasyon ni Pangulong Arroyo. Nanumpa ng katapatan sa konstitusyon ang may 181 mutineers matapos ang flag raising ceremony kahapon sa Camp Aguinaldo. Ayon kay Navy Chief Petty Officer Leonardo Fermin, nangangako sila kay Pangulong Arroyo at sa sambayanang Pilipino na magiging tapat na sila sa ating saligang batas. &amp;quot;Kami po ay nangangako sa sambayanang Pilipino na haharapin na ang bagong pag-asa, taos puso naming susuportahan ang administrasyon at asahan ninyo na di namin kayo bibiguin,&amp;quot; wika pa ng mga Magdalo soldiers. Sasailalim naman sa basic training course ang nasabing mga sundalo matapos na sila ay palayain at pabalikin sa AFP ng military court na lumitis sa kanilang kaso makaraang sumama sa Oakwood mutiny noong Hulyo 27, 2003 sa pamumuno ng mga Magdalo soldiers. Magugunita na may 300 junior officers at enlisted personnel ng AFP na miyembro ng Magdalo group ang nangahas na sakupin ang Oakwood hotel sa Makati City noong Hulyo 27, 2003. (Ulat ni Joy Cantos)</body>
<link>http://www.philstar.com/Article.aspx?articleId=278956&amp;publicationSubCategoryId=92</link>
</article>
<article>
<title>Senator Villar, richest sa Senado</title>
<author>Rudy Andal</author>
<date>
<month>May</month>
<day>24</day>
<year>2005</year>
</date>
<body>Pinakamayaman pa rin si Sen. Manny Villar Jr. batay sa isinumite nitong Statements of Assets and Liabilities (SAL) nitong 2004 sa lahat ng Senador ng bansa. May kabuuang networth asset na P620,753,827 si Villar para tambalan niya ang kanyang asawang si Rep. Cynthia Villar na pinakamayaman din sa Mababang Kapulungan. Ito ang ikalimang pagkakataon para makopo ni Villar ang pinakamayamang Senador sa buong bansa, at hawak niya rin ang ganitong titulo sa loob ng siyam na taon noong ito pa ang kinatawan ng Las Pi&amp;ntilde;as. Sumusunod kay Villar ang chairman ng senate committee on ways and means na si Sen. Ralph Recto, asawa ng star for all seasons na si Lipa City Mayor Vilma Santos, sa networth nitong P241 milyon. Pangatlo si Sen. Ramon Magsaysay Jr. sa kanyang networth na P153 milyon at pang-apat si Sen. Jamby Madrigal sa networth nitong P118 milyon. Tulad ng dati, si Senate President Pro-Tempore Juan Flavier pa rin ang pinakamahirap sa networth nitong P2 milyon. Si Sen. Luisa Ejercito Estrada naman ang may pinakamalaking utang sa halagang P121 milyon samantalang sina Sen. Joker Arroyo, Miriam Defensor Santiago, Juan Ponce Enrile, Alfredo Lim, Recto at Villar ang mga senador na walang utang. Ika-lima naman si Sen. Ramon Revilla Jr., na may networth P104,652,000, kasunod si Sen. Juan Ponce Enrile, na may P96,258,245, Sen. Loi Ejercito Estrada, P81,390,448.47, Sen. Pia Cayetano, P71,917,418, Sen. Miriam Defensor-Santiago, P69,900,000 at Sen. Sergio Osme&amp;ntilde;a na may P59,640,150. (Ulat ni Rudy Andal)</body>
<link>http://www.philstar.com/Article.aspx?articleId=278962&amp;publicationSubCategoryId=92</link>
</article>
<article>
<title>Ambassador Se&amp;ntilde;eres magbibitiw sa NLRC</title>
<author>Ellen Fernando</author>
<date>
<month>May</month>
<day>24</day>
<year>2005</year>
</date>
<body>Matapos na pagbintangan na kasama sa planong destabilisasyon laban sa Arroyo government, pormal nang magbibitiw si dating Ambassador Roy Se&amp;ntilde;eres bilang chairman ng National Labor Relations Commission (NLRC). Ayon kay Se&amp;ntilde;eres sa isang panayam sa dzMM kahapon, nakatakda nitong isumite bukas (Miyerkules) kay Pangulong Gloria Macapagal-Arroyo ang kanyang irrevocable resignation. Sinabi ni Se&amp;ntilde;eres na walang nag-pressure sa kanya sa Malaca&amp;ntilde;ang, sa DOLE o anumang miyembro ng Gabinete upang lisanin ang kanyang puwesto sa NLRC. Inamin ng dating ambassador na hindi na siya masaya para ipagpatuloy ang kanyang trabaho sa NLRC at di na rin masaya sa kanya ang Pangulo. Ang pagbibitiw ni Se&amp;ntilde;eres ay kasunod sa naging akusasyon ng Malaca&amp;ntilde;ang na sumama ito sa isang pulong kasama ang ilang opisyal ng Estados Unidos at tinalakay umano dito ang destabilisasyon o pagpapabagsak sa administrasyon ng Pangulo. Mariin namang pinabulaanan ito ni Se&amp;ntilde;eres hanggang sa mag-utos ang Palasyo na paimbestigahan ang insidente sa Department of Labor and Employment sa pamamahala ni Labor Sec. Patricia Sto. Tomas. (Ulat ni Ellen Fernando)</body>
<link>http://www.philstar.com/Article.aspx?articleId=278968&amp;publicationSubCategoryId=92</link>
</article>
<article>
<title>EVAT bill lalagdaan ngayon ni PGMA</title>
<author>Ellen Fernando</author>
<date>
<month>May</month>
<day>24</day>
<year>2005</year>
</date>
<body>Nakatakdang lagdaan ngayon ni Pangulong Arroyo ang pagsasabatas ng 10 percent na Expanded-Value Added Tax (E-VAT) matapos ratipikahan ito ng Senado. Ayon kay Press Secretary Ignacio Bunye, bago simulan ang legislative-Executive Development Advisory Council (LEDAC) sa Palasyo ay pipirmahan ng Pangulo ang nasabing tax measures. Nakapaloob sa nasabing panukala ang pagbibigay ng stand-by authority sa Pangulo kung saan ay maaaring itaas nito sa 12 percent ang VAT sa taong 2006. Dahil dito, puwede ng patawan ng VAT ang kuryente, produktong petrolyo habang ang corporate income tax na dating 32 % ay magiging 35 percent na subalit sa taong 2009 ay magiging 30 percent na lamang ito. Ang Philippine Amusement and Gaming Corporation (Pagcor) ay kabilang sa papatawan ng buwis at maging ang domestic air at sea transport ay kasama rin sa mapapatawan ng VAT. Maging ang mga doktor at abugado ay hindi na rin ligtas sa pagbabayad ng VAT. Samantala, nakatakdang kwestyunin naman ng oposisyon sa Korte Suprema ang pagbibigay ng stand-by power sa Pangulo para itaas ng 2 porsyento ang VAT sa Enero 2006. (Ulat ni Ellen Fernando)</body>
<link>http://www.philstar.com/Article.aspx?articleId=278973&amp;publicationSubCategoryId=92</link>
</article>
<article>
<title>Plane crash uli: 4 dedo</title>
<author>Butch Quejada at Joy Cantos</author>
<date>
<month>May</month>
<day>25</day>
<year>2005</year>
</date>
<body>Isang piloto ng Philippine Air Force (PAF) at tatlong student pilot ang nasawi makaraang aksidenteng bumagsak ang Cessna plane sa kanilang sinasakyan limang minuto matapos itong mag-take-off sa Loakan airport sa Baguio City nitong Martes ng umaga. Ayon kay PAF spokesman Lt. Col. Restituto Padilla ang insidente ay naganap dakong 11:30 ng umaga habang pabalik na sa Lipa City ang 4-seater, single engine Cessna plane T-41 Delta mula sa isinagawang training flight. Kinilala ang mga biktimang sina 1st Lts. Roberto Manlongat, piloto ng Cessna at student pilots na sina Rudy Gabriel, Aristotle Amboloan at Dennis Abaygar na pawang miyembro ng PMA Class 2001. Sa inisyal na imbestigasyon nabatid na sumabit sa power line ang eroplano at sumalpok pa sa mabatong bangin ng bulubunduking bahagi ng Barangay Atok Trail bago ito tuluyang bumagsak sa compound ng Texas Instruments Philippines Inc. may pitong kilometro ang layo sa Loakan airport . Nabatid na ang Cessna planes ang ginagamit ng PAF sa kanilang training flight. Magugunita na kamakalawa lamang ay isa ring Cessna plane ng PAF ang nag-emergency landing sa Tanauan City, Batangas at masuwerteng nakaligtas sa insidente ang dalawang Amerikano at isang Filipino na naganap naman habang patungo sa Metro Manila galing Boracay ang naturang sasakyang panghimpapawid. Kasalukuyan pang iniimbestigahan ng PAF ang sanhi ng pagbagsak ng naturang aircraft. (Ulat nina Butch Quejada at Joy Cantos)</body>
<link>http://www.philstar.com/Article.aspx?articleId=279058&amp;publicationSubCategoryId=92</link>
</article>
<article>
<title>Bawas-sentensiya sa mga bilanggo na nagtapos ng pag-aaral sa kulungan</title>
<author>Rudy Andal</author>
<date>
<month>May</month>
<day>25</day>
<year>2005</year>
</date>
<body>Nais ni Senate Minoriy Leader Aquilino Pimentel Jr., na bawasan ng sentensiya ang mga bilanggo na nakapagtapos ng kanilang pag-aaral sa loob ng kulungan para maipakita sa mga ito na tanggap sila ng lipunan. Sa Senate Bill 2022 ni Sen. Pimentel, babawasan ng 15 araw kada buwan ang sentensiya ng mga bilanggo na nagtapos ng elementary grade certificates, high school diploma, post graduate o college courses, vocational courses at value development courses. Sa ganitong paraan ay luluwag din ang mga masisikip na kulungan sa buong bansa. Aniya, karamihan sa mga bilanggo ay walang pinag-aralan at kung makapagtatapos sila sa loob ay magiging kapaki-pakinabang ito sa lipunan dahil matututo silang irespeto ang kanilang kapwa at respetado din sila paglabas sa bilangguan. (Ulat ni Rudy Andal)</body>
<link>http://www.philstar.com/Article.aspx?articleId=279064&amp;publicationSubCategoryId=92</link>
</article>
<article>
<title>2 COP sa Bicol na- 'one-strike policy'</title>
<author>Joy Cantos</author>
<date>
<month>May</month>
<day>25</day>
<year>2005</year>
</date>
<body>Dalawang hepe ng pulisya sa lalawigan ng Bicol Region ang sinampolan sa &amp;quot;one strike policy&amp;quot; matapos sibakin ng PNP dahilan sa kabiguang masugpo ang jueteng sa lugar na kanilang nasasakupan. Sa ginanap na press conference sa Camp Crame, inihayag ni PNP Chief Director Gen. Arturo Lumibao ang pagsibak kina Sr. Insp. Oscar Regala, chief of police ng Tiwi, Albay at Insp. Amado Montana, hepe ng Tinambak, Camarines Sur. Sa katatapos na anti-illegal gambling operations ay napatunayang positibo ang talamak na operasyon na jueteng sa bayan ng Tiwi at Tinambak. &amp;quot;Tha one- strike policy applies to Chiefs of Police in cities and municipalities where illegal gambling activities particulary jueteng persists&amp;quot;, mahigpit na sinabi ni Lomibao. Ang one-strike policy kontra jueteng ay ipinatupad ng PNP alinsunod sa idineklarang all-out war ni Pangulong Arroyo. Kasabay nito, binalaan ni Lomibao ang Provincial Director ng Albay at Camarines Sur na mahigpit na ipatupad ang kampanya sa jueteng at paalalahanan ang mga hepe ng pulisya sa command policy kundi nila ibig na masibak rin sa posisyon. Kasabay nito, idineklara ni Lomibao na jueteng free ang Region 1, zero ang jueteng sa Region 2 at 3 base at jueteng free rin ang Region IV-A (CALABARZON) kabilang dito ang Cavite maliban na lamang sa apat na bayan sa Batangas. Kabilang sa nasabing mga bayan ay Bauan, Padre Garcia, Taal at San Nicolas samantalang sa Quezon ay ang Sariaya at San Pablo City sa Laguna. Natukoy na rin na 20 lugar sa Bicol Region na kinabibilangan ng tatlo sa Camarines Norte, apat sa Camarines Sur, anim sa Masbate at pito sa Sorsogon ang apektado sa jueteng. Bilang patunay na determinado ang kampanya ng PNP ay iniharap nina Lomibao sa mediamen ang 35 katao na karamihan ay mga kabo at mga bet collectors na nasakote ng pulisya ca CALABARZON at iba pang bahagi ng Luzon kabilang ang National Capital Region (NCR). (Ulat ni Joy Cantos)</body>
<link>http://www.philstar.com/Article.aspx?articleId=279070&amp;publicationSubCategoryId=92</link>
</article>
<article>
<title>Bishop Cruz, Chavit ipatatawag ng DOJ</title>
<author>Gemma Garcia</author>
<date>
<month>May</month>
<day>25</day>
<year>2005</year>
</date>
<body>Ipinatatawag na ng bagong tatag na anti-jueteng task force ng Department of Justice (DOJ) si Bishop Oscar Cruz at Ilocos Sur Governor Luis &amp;quot;Chavit&amp;quot; Singson tungkol sa eskandalo sa jueteng. Sa liham ni Justice Secretary Raul Gonzales, inatasan nito si Cruz na magtungo sa kanyang opisina ngayong Mayo 25, upang makakuha ng iba pang idea kaugnay sa kanyang jueteng expose. Iimbitahan din si Singson upang magbigay linaw sa operasyon ng jueteng matapos nitong aminin na mayroon siyang kaalaman dito noong panahon ng impeachment case ni dating Pangulong Joseph Estrada. Nagbabala si Gonzales na wala silang sasantuhin upang kilalanin ang mga opisyal ng gobyerno na sangkot sa jueteng scandal at kung kinakailangan umano ay kanila ring ipapatawag ang mag-amang First Gentleman at Rep. Mikey Arroyo. (Ulat ni Gemma Garcia)</body>
<link>http://www.philstar.com/Article.aspx?articleId=279075&amp;publicationSubCategoryId=92</link>
</article>
<article>
<title>Mikey magpapalamig din</title>
<author>Malou Rongalerios</author>
<date>
<month>May</month>
<day>25</day>
<year>2005</year>
</date>
<body>Ilang araw matapos lumipad patungong Singapore ang magkapatid na First Gentleman Mike Arroyo at Rep. Iggy Arroyo, nakatakda namang magtungo sa Amerika si Pampanga Rep. Mikey Arroyo matapos umanong anyayahan ng Fil-American Council of Greater Chicago bilang guest of honor and speaker sa gagawin nilang pagdiriwang. Pinabulaanan ni Arroyo na umiiwas siya sa mga alegasyon ng oposisyon na magpapalamig din siya matapos pangalanan na tumanggap ng pera mula sa jueteng kasama ang ama at tiyuhin. Ayon sa ilang miyembro ng oposisyon, maituturing na &amp;quot;admission of guilt&amp;quot; ang ginawang pagbiyahe nina Mike Arroyo at Iggy. Sinabi pa ni Mikey na wala siyang balak na magtago upang maiwasan ang kontrobersiya. Handa anya siyang makipagtulungan sa isasagawang imbestigasyon hinggil sa jueteng. (Ulat ni Malou Rongalerios)</body>
<link>http://www.philstar.com/Article.aspx?articleId=279085&amp;publicationSubCategoryId=92</link>
</article>
<article>
<title>'Kabo' sa jueteng bibigyan ng immunity ni GMA</title>
<author>Ellen Fernando</author>
<date>
<month>May</month>
<day>25</day>
<year>2005</year>
</date>
<body>Bibigyan ng &amp;quot;immunity ni Pangulong Arroyo ang sinumang &amp;quot;kabo&amp;quot; o maliliit na kolektor ng jueteng na lalantad o boluntaryong tetestigo laban sa mga sinasabing protektor ng naturang illegal gambling upang makaiwas sa anumang kakaharaping kaso. Ayon kay Press Secretary at Presidential Spokesman Ignacio Bunye, ang mga jueteng small time collectors o mga nagpapataya ay maaari ring mabigyan ng trabaho ng pamahalaan kung boluntaryong ipiprisinta ang kanilang sarili. Sinabi ng Palasyo na maaaring palambutin ang isinasaad ng RA 9287 na magbibigay ng dagdag parusa sa mga illegal gamblers kung ang pagbabasehan ay ang mga kabo o mga nagpapataya na nasasadlak dahil sa tindi ng kahirapan. (Ulat ni Ellen Fernando)</body>
<link>http://www.philstar.com/Article.aspx?articleId=279089&amp;publicationSubCategoryId=92</link>
</article>
<article>
<title>E-VAT pirmado na</title>
<author>Ellen Fernando</author>
<date>
<month>May</month>
<day>25</day>
<year>2005</year>
</date>
<body>Ganap nang naisabatas kahapon ang 10% Expanded Value Added Tax (E-VAT) Law matapos lagdaan ni Pangulong Arroyo bago magsimula ang pagpupulong ng Legislative Executive Development Advisory Council (LEDAC) sa Palasyo. Alas-10 ng umaga ng pormal na isagawa ang simpleng signing ceremony na sinaksihan ng mga senador, kongresista, BIR officials at miyembro ng Gabinete ng Pangulo. Hindi naman sumipot ang mga author ng VAT bill na sina Sen. Ralph Recto at Rep. Jesli Lapuz. Nakapaloob sa batas ang pagbibigay ng stand-by authority sa Pangulo na taasan ng hanggang 12% ang VAT sa taong 2006. Inaasahang makakalikom ang gobyerno ng P80B-P100B buwis na maidadagdag sa kaban ng bayan. (Ulat ni Ellen Fernando)</body>
<link>http://www.philstar.com/Article.aspx?articleId=279092&amp;publicationSubCategoryId=92</link>
</article>
<article>
<title>2-day hostage tapos na!</title>
<author>Joy Cantos</author>
<date>
<month>May</month>
<day>26</day>
<year>2005</year>
</date>
<body>Napalaya nang lahat ang 15 katao na hinostage ng tatlong armadong lalaki na nagpakilalang miyembro ng rebeldeng New Peoples Army (NPA) sa ikalawang araw na hostage-drama na nag-umpisa kamakalawa ng tanghali sa Sapang Dalaga, Misamis Occidental at natapos sa Zamboanga del Sur. Batay sa report na tinanggap ni PNP chief director Gen. Arturo Lomibao, nagsimula ang hostage-drama alas-11 ng tanghali nitong Miyerkules habang bumabagtas ang Rural Transit aircon bus na may plakang KVP-281 na kinalululanan ng may 15 pasahero sa bisinidad ng Poblacion ng Sapang Dalaga. Armado ang mga suspek ng dalawang kalibre .45, tatlong handgrenades at isang Ingram rifle. Pinalaya ang isang 5-anyos na batang babae matapos mapakiusapan ng mga pasahero ang mga hostage-taker na pawalan ang bata habang nagawa namang makawala sa mga suspek ang driver na si Leopoldo Cabactulan, 45, matapos na ma-flat ang gulong ng sasakyan. Tangay ang 13 pang pasahero ay tinangkang tumakas ng mga suspek pero nadiskaril ang bus sa bayan ng Pulakan, Misamis kung saan ito naharang ng checkpoint. Nagbanta ang mga suspek na papatayin ang mga pasahero kung hindi sila hahayaang makalayo ng mga nagrespondeng sundalo at pulis. Nag-umpisa silang humingi ng demand na get-away vehicle kasama ang mga bihag. Pinagbigyan ang demand at inalok ni Pagadian City Bishop Emmanuel Cabajar ang sasakyan niyang pick-up kung saan nagsiksikan ang 12 bihag papuntang Pagadian City. Isa-isang nagtalunan ang mga pasahero ng magmenor ang bishop. Umabot ang pangho-hostage sa bahagi ng Upper Pulacan, Labangan, Zamboanga del Sur kung saan muling nakordon ang bus ng mga awtoridad. Habang nagaganap ang negosasyon sa pagitan ng mga lokal na opisyal at hostage-taker ay nagawang makatalon ng isa pang pasahero mula sa bus. Sa pinakahuling report ay pinakawalan na ang lahat na bihag. Sinabi naman ni Major Gen. Gabriel Habacon, commander ng Armys 1st Infantry Division na ang mga suspek ay mga elementong kriminal at hindi NPA dahil karaniwan ng istilo ng mga rebeldeng kolumnista ay sunugin ang bus at hindi ihostage ang mga pasahero. Isang malawakang manhunt na ang tumutugis sa mga suspek.(Ulat ni Joy Cantos)</body>
<link>http://www.philstar.com/Article.aspx?articleId=279182&amp;publicationSubCategoryId=92</link>
</article>
<article>
<title>18 trainer planes ng Air Force grounded</title>
<author>Butch Quejada</author>
<date>
<month>May</month>
<day>26</day>
<year>2005</year>
</date>
<body>Hindi muna paliliparin ang 18 natitirang T-41D trainer aircraft ng Philippine Air Force (PAF) hanggat hindi natitiyak ang air worthiness ng mga ito. Ayon kay Col. Restituto Padilla, tagapagsalita ng PAF, puspusan ang isinasagawang imbestigasyon ng PAF Safety Office upang mabatid ang tunay na dahilan sa pagbagsak ng isang trainer plane sa Baguio City kamakalawa na ikinasawi ng piloto at 3 student pilot nito. Hihintayin muna ang resulta ng imbestigasyon bago &amp;quot;i-commission&amp;quot; muli ang mga trainer plane, base na din sa kautusan ni Lt. Gen. Jose L. Reyes, commanding general ng Air Force. Ipinaliwanag ni Padilla na ang T-41D ay isa sa mga pinakaligtas na eroplanong ginagamit ng lahat ng student pilot ng PAF at isa din ito sa may pinakakaunting record ng air crash. Huling nagkaroon ng aksidente na kinasangkutan ng T-41D noong Marso 1999 kung saan nagkaroon ito ng engine failure. Unang ginamit ng PAF ang T-41D noong 1983. Sinabi pa ni Padilla na isang problema ng PAF sa kasalukuyan ay ang mga lumang aircraft na kanilang ginagamit. Hirap umano ang PAF sa pagmamantine ng kanilang aircraft dahil wala ng piyesang mabili dahil out-modded na ang mga ito. Ang pagbagsak kamakalawa ng T-41D trainer plane ay ika-pitong insidente ng air crash ngayong taon, dalawa dito ay kinasangkutan ng PAF. (Ulat ni Butch Quejada)</body>
<link>http://www.philstar.com/Article.aspx?articleId=279193&amp;publicationSubCategoryId=92</link>
</article>
<article>
<title>5-day work week ibabalik na</title>
<author>Ellen Fernando</author>
<date>
<month>May</month>
<day>26</day>
<year>2005</year>
</date>
<body>Matapos ang dalawang buwang dry-run ng 4-day work week na ipinatupad sa mga sangay ng pamahalaan, nagpasya ang Malaca&amp;ntilde;ang na muling ibalik ang 5-araw na paggawa sa loob ng isang linggo simula sa Mayo 30. Ayon kay Executive Secretary Eduardo Ermita, magpapalabas ng panibagong Executive order na hindi pa nilagdaan ni Pangulong Arroyo upang muling maipatupad ang pagbabalik ng 5-day work week matapos na hindi naging maganda ang epekto ng dry run sa 4-araw na paggawa ng mga kawani ng pamahalaan. Ipinatupad ang 4-day work week nitong Abril dahil sa mga panukala na posibleng makatipid ang gobyerno sa pamamagitan ng pagtatrabaho ng mga kawani ng pamahalaan ng apat na araw lamang subalit madadagdagan ang oras ng kanilang trabaho mula sa apat na araw na paggawa. (Ulat ni Ellen Fernando)</body>
<link>http://www.philstar.com/Article.aspx?articleId=279201&amp;publicationSubCategoryId=92</link>
</article>
<article>
<title>ABS-CBN reporter may death threat</title>
<author>Joy Cantos</author>
<date>
<month>May</month>
<day>26</day>
<year>2005</year>
</date>
<body>Isang sikat na reporter ng ABS-CBN na nagko-cover sa Camp Crame ang humingi ng tulong sa PNP matapos itong tumanggap ng death threat mula sa nagpakilalang makakaliwang grupo ng Alex Boncayao Brigade (ABB). Si Augusto &amp;quot;Gus&amp;quot; Abelgas ng ABS-CBN channel ay personal na lumapit sa PNPs Task Force Newsman dala ang package na naglalaman ng isang liham ng pananakot at isang bala ng cal. 38 caliber pistol. Si Abelgas na host rin ng isang investigative program ng ABS-CBN na pinamagatang &amp;quot;Private I&amp;quot; kung saan ang mga binabanatan dito ay ang mga tiwaling pulis ay kolumnista rin sa pahayagang Pang Masa, kapatid na tabloid ng Pilipino Star Ngayon. Nag-ugat ang pagbabanta sa buhay ni Abelgas matapos lumabas sa programa nitong &amp;quot;Private I&amp;quot; ang modus-operandi ng isang sindikato sa Angeles, Pampanga na nambibiktima ng mga dayuhan. Sinasabing ilang mga tiwaling pulis ang nasagasaan sa naturang episode, kung saan isa sa mga galamay nito ang nahuli mismo ng NBI sa isinagawang entrapment operation. Nakumpirmang sa post office sa Angeles galing ang naturang sulat. Ang pagbabanta sa buhay ni Abelgas ay kasunod naman ng ambush kay Bulgar columnist Pablo Hernandez noong nakalipas na linggo. Nakaligtas si Hernandez sa insidente. Sa tala ng PNP, 68 mediamen na ang napatay simula ng manumbalik ang demokrasya sa bansa noong 1986 at pinakamataas sa insidenteng ito ay ang 13 nairekord na pinaslang noong nakalipas na taon. (Ulat ni Joy Cantos)</body>
<link>http://www.philstar.com/Article.aspx?articleId=279204&amp;publicationSubCategoryId=92</link>
</article>
<article>
<title>MTRCB chair kinasuhan sa Ombudsman</title>
<author>Malou Rongalerios</author>
<date>
<month>May</month>
<day>26</day>
<year>2005</year>
</date>
<body>Kinasuhan kahapon sa Office of the Ombudsman ni Ang Dating Daan presiding Minister Eliseo Soriano si MTRCB Chairperson Ma. Consoliza Laguardia at mga miyembro ng Adjudication Committee bunga ng pagiging &amp;quot;unfair, oppressive at discriminatory&amp;quot; matapos ang suspension ng kanilang mga programa sa television. Ang reklamo ni Soriano ng Church of God International ay nag-ugat nang suspindihin ng MTRCB noong Mayo 12 ng 30 araw ang programang &amp;quot;Itanong Mo Kay Soriano&amp;quot;, &amp;quot;Ex-man&amp;quot;, &amp;quot;Ang Biblia&amp;quot; at &amp;quot;Ang Dating Daan&amp;quot;. Batay sa reklamo ni Soriano, paglabag umano sa constitutional right to freedom of press and religion ang ginawang suspensiyon ni Laguardia dahil hindi na rin umano makapagpalaganap ng religious information ang programang Ang Dating Daan. Binawalan din ng MTRCB na magpa-interview ang sinumang miyembro ng programa sa media bukod pa sa hindi rin sila puwedeng mapanood sa anumang news program. Bukod kay Laguardia, kinasuhan din ang mga opisyales ng MTRCB na sina Paulino Cases, Jr., Zosimo Alegre at Farley Aguila. (Ulat ni Malou Rongalerios)</body>
<link>http://www.philstar.com/Article.aspx?articleId=279213&amp;publicationSubCategoryId=92</link>
</article>
<article>
<title>21M students balik-eskwela</title>
<author>Edwin Balasa</author>
<date>
<month>May</month>
<day>26</day>
<year>2005</year>
</date>
<body>Handa na ang Department of Education sa pagbabalik ng mahigit sa 21 milyong estudyante sa kani-kanilang eskwelahan matapos na siguruhin din ni MMDA Chairman Bayani Fernando at kinatawan ng PNP na walang problema para sa darating na pasukan sa Hunyo 6. Handa na ang lahat ng gagamiting libro sa mga public school, ayos na ang flood control ng kamaynilaan at handa na ang kapulisan upang protektahan ang mga estudyante sa ibat-ibang krimen. (Ulat ni Edwin Balasa)</body>
<link>http://www.philstar.com/Article.aspx?articleId=279219&amp;publicationSubCategoryId=92</link>
</article>
<article>
<title>Ika-3 rollback sa gasolina ipinatupad</title>
<author>Edwin Balasa</author>
<date>
<month>May</month>
<day>26</day>
<year>2005</year>
</date>
<body>Dahil sa patuloy na pagbaba ng halaga ng gasolina sa pandaigdigang merkado ay muling nag-rollback ang mga kumpanya ng langis ng kanilang produktong petrolyo sa ikatlong pagkakataon sa buwang ito at nagbaba naman ng kanilang produktong diesel sa unang pagkakataon. Kahapon ng madaling araw ng ipatupad ng Eastern Petroleum ang pagbaba ng 50 sentimos sa presyo ng gasolina at 35 sentimos sa diesel. Sinundan ito ng Shell, Caltex at Petron na nagbaba ng .30 sentimos sa diesel at .50 sentimos sa gasolina. Samantala, mas mataas naman ang ibinababa ng Seaoil na .55 sentimos sa gasolina at .35 sa diesel. Ayon kay Roberto Kanapi, tagapagsalita ng Shell na ang ginawa nilang rollback ay bilang pagsunod sa patuloy na paggalaw sa halaga ng gasolina at diesel sa world market. Ang gasolina ay bumaba ng P2.25 sa loob lamang ng tatlong linggo habang ito ang unang pag-rollback sa produktong diesel. Inaasahang patuloy na bubulusok pababa ang halaga ng produktong petrolyo sa susunod na buwan. (Ulat ni Edwin Balasa)</body>
<link>http://www.philstar.com/Article.aspx?articleId=279220&amp;publicationSubCategoryId=92</link>
</article>
<article>
<title>Pinoy gays, OFWs na TNT sa Saudi tugis</title>
<author>Malou Rongalerios</author>
<date>
<month>May</month>
<day>27</day>
<year>2005</year>
</date>
<body>Nanawagan kahapon ang Migrante Sectoral Party sa Malaca&amp;ntilde;ang na kumilos kaugnay sa isinasagawang crackdown laban sa mga bakla at undocumented overseas Filipino workers (OFWs) sa Saudi Arabia. Ipinagtataka ni Connie Bragas-Regalado ng Migrante kung bakit tahimik ang gobyerno sa nagaganap na crackdown laban sa mga Pinoy sa Saudi Arabia. Ayon sa grupo, hindi bababa sa 1,000 OFW at hindi masabing bilang ng mga bakla na nakakalat sa buong Saudi Arabia ang nabibiktima ng raid at pambubugbog doon. Pinahigpit ng Saudi Arabia ang security at immigration procedures sa konteksto ng war of terror ng Estados Unidos kaya naapektuhan ang mga OFWs. Daan-daang OFWs din aniya ang stranded sa mga siyudad sa Riyadh, Jeddah at Al-Khobar. Ang mga nasabing OFWs ay tumakas umano sa kanilang mga abusadong employer kung kayat wala silang mga &amp;quot;igama&amp;quot; o work permits at pasaporte. Karamihan din umano sa mga nasabing OFWs ay sinampahan ng mga gawa-gawang kaso ng pagnanakaw, pag-inom ng alak at pagiging bakla. Lumabas na sa ibat-ibang pahayagan sa Middle East ang paglulunsad ng raid ng Saudi government sa Riyad, Makkah, Taif at Jeddah noong Abril bilang bahagi ng kanilang nationwide anti-crime campaign. Ayon pa sa grupo, umaabot sa 915,000 ang mga Pinoy na nagta-trabaho sa Saudi Arabia. (Ulat ni Malou Rongalerios)</body>
<link>http://www.philstar.com/Article.aspx?articleId=279317&amp;publicationSubCategoryId=92</link>
</article>
<article>
<title>VAT tripleng pahirap sa mamamayan</title>
<author>Angie dela Cruz</author>
<date>
<month>May</month>
<day>27</day>
<year>2005</year>
</date>
<body>Binatikos ng Freedom from Debt Coalition ang gobyerno sa pagpapasa ng bagong batas sa Value-Added-Tax. Sa ilalim ng bagong batas, papatawan na rin ng 10% na VAT ang kuryente. Itoy siguradong lalong magpapataas sa presyo ng kuryente. Noong pinag-uusapan pa lang ang bagong VAT sa Kamara, lumalabas na halos 40-sentimo na ang itataas sa singil sa kuryente kapag pinatawan ng VAT ang IPPs at Napocor para sa generation ng kuryente. Kinondena rin ng FDC ang kawalan ng paliwanag ng gobyerno sa tunay na epekto ng VAT sa kuryente. Hindi lang generation ng kuryente ang papatawan tulad ng nababalita noong hindi pa naisasabatas itong bagong VAT. Pati distribution at transmission ng kuryente ay may VAT din! Sisimulan nang ipatupad ang bagong batas na ito sa darating na Hulyo na hanggang ngayon hindi alam ng publiko kung gaano kalaki ang itataas sa singil sa kuryente. Ayon naman kay Efren de Luna pangulo ng Philippine Confederation of Drivers and Operators-Allianced of Concerned Transport Organization (PCDO-ACTO), dulot ng paglagda ni Pangulong Arroyo sa Expanded VAT, malamang na madadagdagan na naman ang gastusin ng taumbayan dahil magbubunsod ito ng pagtaas ng mga bilihin lalu na ang mga presyo ng spare parts ng mga sasakyan, serbisyo at pangunahing pagkain. Sinabi ni de Luna, hindi na sana ipinasa ang Evat at ang ginawa na lamang ng pamahalaan ay ang mapaganda ang serbisyo ng pamahalaan sa publiko tulad ng Land Transportation Office (LTO) na kahit ISO member na ay mabagal pa rin ang serbisyong ipinagkakaloob sa mga motorista. Ikinatwiran din ni Luna na sobrang taas ng mga bayarin sa LTO gayung hanggang sa kasalukuyan, usad pagong pa rin ang takbo ng papel sa ahensiya at laganap pa rin ang matinding korapsiyon dito. Hindi na umano kumpiyansa ang naturang grupo na masusugpo ng NACs team ng LTO at PNP ang problema sa mga colorum vehicles sa bansa dahilan sa mismong ang mga traffic officials na ito umano ay may hawak ng ruta ng mga colorum na sasakyan. (Ulat ni Angie dela Cruz)</body>
<link>http://www.philstar.com/Article.aspx?articleId=279326&amp;publicationSubCategoryId=92</link>
</article>
<article>
<title>Senado kikilos vs pagpatay sa hukom at abogado</title>
<author>Rudy Andal</author>
<date>
<month>May</month>
<day>27</day>
<year>2005</year>
</date>
<body>Magsasagawa ng imbestigasyon ang Senado hinggil sa ulat ng International Association of Peoples Lawyers o IAPL sa Netherlands na pinakamapanganib para sa mga abogado at hukom ang Pilipinas sa lahat ng bansa sa buong mundo. Ayon sa IAPL, tatlong abogado na at isang estudyante ng abogasya ang napaslang sa ating bansa ngayong taon at tatlong hukom naman ang pinaslang sa bansa noong nakaraang taon. Ayon kay Sen. Manny Villar, nakakaalarma ang sunud-sunod na pagpatay sa hanay ng &amp;quot;legal profession&amp;quot; kaya dapat malaman kung ano ang puwedeng magawa ng gobyerno para matigil ang pamamaslang. Sa kanyang Senate Resolution 267, sinabi ni Villar na dapat magkaroon ng polisiya para matiyak ang proteksiyon ng legal professions at masagkaan ang mga pananakot sa naturang hanay. &amp;quot;Magulo ang isang bansang walang kinikilalang batas at wala ring tagapagpatupad ng batas dahil ang mga mahihina ay lalo pang magiging kawawa samantalang ang mga malakas ay siguradong aabuso sa kahinaan ng lipunan. Ang pag-iral ng batas ang siyang sandigan ng isang malaya, mapayapang lipunan at ang mapagkakatiwalaang hudikatura naman ang tagapagtanggol ng kalayaan,&amp;quot; ayon pa kay Villar. (Ulat ni Rudy Andal)</body>
<link>http://www.philstar.com/Article.aspx?articleId=279333&amp;publicationSubCategoryId=92</link>
</article>
<article>
<title>3 bangkero ng jueteng sa buong Luzon tinukoy ng DOJ</title>
<author>Grace dela Cruz/Rudy Andal/Ellen Fernando</author>
<date>
<month>May</month>
<day>27</day>
<year>2005</year>
</date>
<body>Ibinunyag kahapon ni Justice Secretary Raul Gonzalez na isang Gov. Singson, kapatid ng isang mataas na opisyal ng PNP at anak ng isa pang gobernador ang mga tumatayong bangkero sa sugal na jueteng sa buong Luzon. Ayon kay Gonzalez, ang mga naturang personalidad ay kabilang sa listahang ibinigay ni Archbishop Oscar Cruz sa Task Force Jueteng ng DOJ. Sinabi ni Gonzalez na mayroon siyang personal na nalalaman sa pagiging financier ng jueteng ng anak ng gobernador habang jueteng lord naman ang kapatid ng isang mataas na opisyal ng PNP. Hindi naman kinumpirma ni Gonzalez na ang nasabing Gov. Singson ay si Ilocos Sur Governor Luis &amp;quot;Chavit&amp;quot; Singson dahil marami naman umanong Gov. Singson sa bansa. Gayunman, ng masilip ng ilang mamamahayag ang nasabing listahan ay nakitang katapat ng pangalan ng nabanggit na Gov. Singson ang Northern Luzon na siya namang lalawigan ni Gov. Chavit Singson. Magsisimula na sa Lunes ang jueteng probe. Unang isasalang sa joint committee hearing sina Lingayen-Dagupan Archbishop Cruz, DILG Sec. Angelo Reyes, PNP chief Arturo Lomibao, Pagcor chief Efraim Genuino at PCSO chairman Sergio Valencia Jr. Iginiit naman ni Sen. Panfilo Lacson na sa ikalawang pagdinig ng jueteng probe ay padadaluhin niya ang kanyang 3 witness. Samantala pinuri ng Palasyo si Archbishop Cruz dahil sa paglilinis nito kay Pangulong Arroyo sa isyu ng jueteng. Gayunman, sinabi ni Cruz na hindi pa rin ganap na ligtas ang First Family sa pagkakasangkot sa jueteng dahil sa mga hawak na testigo mula sa kampo ni Lacson na nagsasabing may tinatanggap na jueteng payola ang First Family. (Ulat nina Grace dela Cruz/Rudy Andal/Ellen Fernando)</body>
<link>http://www.philstar.com/Article.aspx?articleId=279344&amp;publicationSubCategoryId=92</link>
</article>
<article>
<title>Pigsa outbreak binabantayan</title>
<author>Rose Tamayo</author>
<date>
<month>May</month>
<day>27</day>
<year>2005</year>
</date>
<body>Upang maiwasan ang epidemya, inatasan kahapon ni Caloocan City Mayor &amp;quot;Recom&amp;quot; Echiverri ang City Health Department (CHD) na bantayan ang mga bilanggo sa piitan ng lungsod matapos makarating sa kanyang kaalaman ang pagkakaroon ng pigsa ng ilang preso sa Caloocan City Jail. Pinaniniwalaan na ang labis na init at kakulangan ng maayos na daloy ng hangin o bentilasyon ang dahilan kaya maraming bilanggo ang tinamaan ng pigsa at iba pang sakit sa balat. &amp;quot;Hindi pa naman napatutunayan ang pagkakasala ng mga bilanggo sa piitan dahil nililitis pa ang kanilang kaso kaya nararapat lang na protektahan natin ang kanilang kalusugan,&amp;quot; ani Echiverri. Ipinag-utos na rin ni Echiverri sa CHD na alamin ang kakayahan ng lokal na pamahalaan na magbigay ng gamot sa city jail. (Ulat ni Rose Tamayo)</body>
<link>http://www.philstar.com/Article.aspx?articleId=279348&amp;publicationSubCategoryId=92</link>
</article>
<article>
<title>CHR pasok kay Bro. Eli</title>
<author>Doris Franche</author>
<date>
<month>May</month>
<day>27</day>
<year>2005</year>
</date>
<body>Hinimok ng Commission on Human Rights (CHR) ang grupo ni Bro. Eliseo Soriano na pormal na magsumite ng hiwalay na reklamo dahil na rin sa indefinite suspension na inilabas ng Movie Television Review and Classification Board (MTRCB). Ayon kay CHR spokesman Ed Diansuy, malinaw na nakasaad sa Constitution na mayroog &amp;quot;right to information, communication and religion ang bawat Filipino. At sakali mang mapatunayan na nilabag ng kautusan na ipinalabas ng MTRCB ang mga nakasaad sa Konstitusyon ay malinaw na paglabag ito sa karapatang pantao. Ito ang naging reaksiyon ng CHR, makaraang magreklamo sa Ombudsman ang Church of God Ministry na pinamumunuan ni Bro. Eli bilang presiding minister. Base sa reklamo ni Bro. Eli, nagpalabas ng kautusan ang MTRCB na nagbabawal na i-air/broadcast ang kanilang mga programa na Ang Dating Daan, Ex-Man, Itanong Mo kay Soriano at Ang Biblia matapos tawaging Iglesia ni Manalo ang Iglesia ni Cristo (INC). Ipinagbabawal din ng nasabing kautusan na mag-painterview at lumabas sa TV si Soriano at ilan pa nitong mga kapanalig. Iginiit ni Soriano na sinikil ng MTRCB ang kanilang kalayaan sa pamamahayag dahil na rin sa suspension na inilabas nito na siyang naging dahilan upang kasuhan si MTRCB Chair Consoliza Laguardia at mga miyembro ng Adjudication Board. (Ulat ni Doris Franche)</body>
<link>http://www.philstar.com/Article.aspx?articleId=279355&amp;publicationSubCategoryId=92</link>
</article>
<article>
<title>Armed group ng newsmen binuo</title>
<author>Joy Cantos</author>
<date>
<month>May</month>
<day>28</day>
<year>2005</year>
</date>
<body>Dahil sa sunud-sunod na pagpatay sa hanay ng media ng mga taong ayaw mabatikos at malantad ang kabulukan sa publiko, binuo ng mga mamamahayag sa bansa ang isang armadong grupo kung saan baril ang kanilang armas sa pagtatanggol sa kanilang mga sarili. &amp;quot; We believe in the adage that the pen is mightier than the sword. It will always be&amp;quot;, pahayag ni Joel Sy Egco, reporter ng Manila Standard at dating pangulo ng Defense Press Corps (DPC) at organizer ng bagong journalists self-defense group na binansagang Association of Responsible Media (ARMED). Sinabi ni Egco na dahil sa patuloy na karahasan ng pamamaslang sa mediamen kung saan ginagamitan ang kanilang hanay ng armas upang patahimikin at nang di na maisiwalat ang katotohanan sa publiko, ay dapat matuto na ring humawak ng baril ang mediamen. Binigyang diin pa ni Egco na ang pag-aaral na matutong humawak ng baril, maglagay ng bala at magpaputok nito ay isa lamang sa mga layunin sa pagbuo ng ARMED. May 100 miyembro ng ARMED ang dumagsa sa firing range ng Department of National Defense kung saan sila nagsanay bumaril. Sa buong mundo, ang Pilipinas ang maituturing na pinakamalaya sa pamamahayag pero sa likod ng mga kaganapang ito ay siyang may pinakamataas na insidente ng pagpaslang sa mga journalist. Kamakailan ay binansagan ang Pilipinas ng New York-based Committee to Protect Journalist na pinaka-murderous na bansa laban sa mediamen. Sa tala ng National Union of Journalist of the Philippines (NUJP), umaabot na sa 68 mediamen ang napapatay sa bansa simula ng manumbalik ang demokrasya noong 1986. Pinakamataas sa insidenteng ito ay ang kaso ng 13 journalist na pinatay noong nakalipas na 2004 habang lima ngayong taon. Samantala, pinaplano na rin ng grupo na maglimbag ng security handbook hinggil sa mga pagbabanta sa kanilang buhay at kung paano iiwasan ang kanilang mga attackers. (Ulat ni Joy Cantos)</body>
<link>http://www.philstar.com/Article.aspx?articleId=279448&amp;publicationSubCategoryId=92</link>
</article>
<article>
<title>Media bubusalan na ni GMA</title>
<author>Angie dela Cruz/Rudy Andal</author>
<date>
<month>May</month>
<day>28</day>
<year>2005</year>
</date>
<body>Sinisikil na ng administrasyong Arroyo ang kalayaan sa pamamahayag ng radio at television broadcast matapos na magpalabas ng memorandum circular ang Movie and Television Review and Classification Board (MTRCB) na nag-oobliga sa lahat ng TV station managers, block timers at representative na magsumite muna ng materyales ng kanilang public affairs program, news documentaries, socio-political editorials para isailalim sa pagrebisa at pag-apruba bago ito iere. Ayon sa Pambansang Lakas ng Kilusang Mamamalakaya ng Pilipinas (Pamalakaya), ang naturang memo ni MTRCB Chairman Ma. Consoliza Laguardia ay nangangahulugan ng pagpapatigil sa TV public affairs program na i-cover ang mga anti-Arroyo rallies, events at discussions. Ang intensiyon umano ng MTRCB ay para matigil ang pagbubulgar sa pagka-bankrupt at ang pagiging kritikal ng administrasyon. Sinabi ng Pamalakaya na ang bansa ay bumabalik na muli sa panahon ng diktadurya kung saan ang kalayaan sa pamamahayag ay sinisikil sa nabanggit na memo. Nabatid pa sa memo na papatawan ng parusa alinsunod sa paglabag sa PD 1986 ang sinumang hindi susunod sa nabanggit na memorandum. Kasunod nito, ipinababawi ng Senado sa MTRCB ang ipinalabas na kautusan nitong ipagbawal ang pagpapalabas ng live na talk show sa TV. Ayon kay Senate Minority Leader Aquilino Pimentel Jr., labag sa Konstitusyon ang memo na nag-uutos sa mga television stations na hingin muna ang kanilang approval bago maipalabas ang isang talk show. Ipinaliwanag ng senador na sa ilalim ng 1987 Constitution, ginagarantiyahan ang freedom of speech kaya malalabag ang probisyong ito kung ipatutupad ng MTRCB ang kanilang kautusan. Sinabi naman ni Laguardia na ang legalidad ng kanilang kautusan ay nakabase sa ruling ng Supreme Court noong Enero 17, 2005 na naglalagay sa lahat ng public affairs show sa ilalim ng pagri-review ng kanilang tanggapan. Ang kapangyarihang ipinagkaloob umano sa kanila ng SC ay sumasakop sa public affairs program, news documentaries, socio-political editorials at lahat ng programa na kahalintulad ng nasabing kategorya. (Ulat nina Angie dela Cruz/Rudy Andal)</body>
<link>http://www.philstar.com/Article.aspx?articleId=279452&amp;publicationSubCategoryId=92</link>
</article>
<article>
<title>Halaga ng piso katumbas na lang ng .53 sentimos</title>
<author>Angie dela Cruz</author>
<date>
<month>May</month>
<day>28</day>
<year>2005</year>
</date>
<body>Katumbas na lamang ng .53 sentimos ang buying power ng P1.00 ngayon. Ito ay batay sa isinagawang pag-aaral ng Ibon Foundation hinggil sa patuloy na pagtaas ng halaga ng langis, pangunahing bilihin at serbisyo. Alinsunod sa pag-aaral ng naturang grupo, noong 2004 ang purchasing power ng P1 ay katumbas pa ng .85 sentimos pero napakabilis ng pagbaba ng purchase power ng piso simula pa noong 2000. Nangangamba rin ang Ibon Foundation Inc. na patuloy na bababa ang halaga ng P1 matapos na lagdaan ni Pangulong Arroyo ang Value Added Tax Bill. Nalaman na ang kuryente ay nakatakda pang tumaas ng .80 sentimos kada kilowatt hour dahil sa VAT. Hinimok ng Ibon ang administrasyong Arroyo na magpatupad ng price control at isulong ang legislated across-the-board wage increase para sa kapakanan ng milyong maliliit na mamamayan. (Ulat ni Angie dela Cruz)</body>
<link>http://www.philstar.com/Article.aspx?articleId=279464&amp;publicationSubCategoryId=92</link>
</article>
<article>
<title>P2-B pampagawa ng helicopters ng PAF isinulong ng 20 solons</title>
<author>Malou Rongalerios</author>
<date>
<month>May</month>
<day>28</day>
<year>2005</year>
</date>
<body>Dahil sa ilang beses na pagbagsak ng helicopter ng Philippine Air Force, inihain kahapon ng 20 kongresista ang isang panukalang naglalayong bigyan ang PAF ng P2 bilyon supplemental budget. Ayon kay Bukidnon Rep. Juan Miguel Zubiri, magagamit ang nasabing budget sa pagsasaayos ng mga aircrafts ng PAF na halos lahat ay grounded ngayon dahil sa mga nakaraang insidente ng pagbagsak. &amp;quot;The PAF is under a state of calamity. The only way to bring it out of that situation is for the government to give it money to buy spare parts for its grounded fleet,&amp;quot; pahayag ni Zubiri. Matapos ang ginawang konsultasyon sa mga Defense officials, lumabas na kinakailangan ng PAF ng minimum na P2 bilyon upang maisaayos ang mga grounded na helicopters. Maaari aniyang kunin ang nasabing halaga sa siyam na araw lamang na makokolekta sa E-VAT. Umaabot sa 381 ang aircraft na ginagamit ng PAF pero dahil sa mga nagdaang aksidente ng pagbagsak at kakulangan ng spare parts, halos 90 na lamang ang napapakinabangan sa mga ito. Maging ang Presidential chopper ay grounded sa kasalukuyan dahil sa pagkasira ng makina kaya napipilitan umanong makisakay na lamang si Pangulong Arroyo sa mga privately-owned choppers kung may pinupuntahang probinsiya. (Ulat ni Malou Rongalerios)</body>
<link>http://www.philstar.com/Article.aspx?articleId=279467&amp;publicationSubCategoryId=92</link>
</article>
<article>
<title>Pinas nakabawi sa rating</title>
<author>Rudy Andal</author>
<date>
<month>May</month>
<day>28</day>
<year>2005</year>
</date>
<body>Nakabawi na ang bansa sa negatibong grado nito sa usapin ng ekonomiya at ang kailangan na lang ay tutukan ito at huwag pabayaan. Ayon kay Sen. Mar Roxas, ang pagbigay ng Fitch Ratings ng gradong &amp;quot;stable&amp;quot; mula sa negatibo nitong nakaraang Disyembre ay nagpapatunay lang na nasa magandang landas ang tinatahak ng ating bansa. Negatibo ang marka ng Pilipinas nitong Disyembre dahil na rin sa hindi pa nasasabatas ang bagong tax measures partikular na ang Value Added Tax (VAT). Pinaliwanag ni Roxas na dapat maging mapagmatyag ang gobyerno at kailangan ang isang makabuluhang pamamahala para hindi masayang ang magandang impresyon sa bansa at ang dapat na gawin ay agad na ipatupad ang mga generating bills para naman magamit ng taumbayan. Aniya, magagamit natin ang rating para mangumbida ng mga foreign investors at nang sa ganoon ay makagawa ng maraming hanapbuhay para sa taumbayan. &amp;quot;Investors will come in if the government can establish a good business climate and see that it is serious in its efforts on good governance,&amp;quot; dagdag ng senador. (Ulat ni Rudy Andal)</body>
<link>http://www.philstar.com/Article.aspx?articleId=279474&amp;publicationSubCategoryId=92</link>
</article>
<article>
<title>Masiao naman sa Visayas at Mindanao</title>
<author>Malou Rongalerios</author>
<date>
<month>May</month>
<day>28</day>
<year>2005</year>
</date>
<body>Inutusan kahapon ng isang mambabatas ang PNP na buwagin din ang masiao at iba pang jueteng clones na sikat sa Visayas at Mindanao matapos ang kampanya laban sa ilegal na sugal sa Luzon. Ayon kay Palawan Rep. Antonio Alvarez, talamak din ang mga iligal na sugal sa Visayas at Mindanao kaya doon naman dapat maglunsad ng kampanya ang kapulisan. Hindi aniya maaaring ideklara ng PNP na nagtagumpay ito sa pagsugpo ng jueteng kung sa Luzon lamang ito nangyari at patuloy naman ang masiao at jueteng sa Visayas at Mindanao. Mas makasisiguro aniyang hindi na muling magkakaroon ng jueteng sa Luzon kung pati sa Visayas at Mindanao ay ipatitigil ang lahat ng uri ng iligal na sugal. Naniniwala si Alvarez na lilipat lamang sa Visayas at Mindanao ang mga jueteng lords na maaapektuhan ng kampanya ng pulisya sa Luzon. Posible rin aniyang ang mga jueteng lords sa Luzon ay investors din ng masiao sa Visayas at Mindanao kaya dapat itong tutukan ng PNP. (Ulat ni Malou Rongalerios)</body>
<link>http://www.philstar.com/Article.aspx?articleId=279479&amp;publicationSubCategoryId=92</link>
</article>
<article>
<title>P 20 umento sa COLA barya lang</title>
<author>Rudy Andal at Ellen Fernando</author>
<date>
<month>May</month>
<day>29</day>
<year>2005</year>
</date>
<body>Minaliit kahapon ng oposisyon ang ipinagkaloob ng gobyerno na umento sa cost of living allowance (COLA) ng mga nagtatrabaho sa pribadong sektor sa Central Luzon at Cordillera Autonomous Region. Ayon kay Sen. Jinggoy Estrada, chairman ng senate committee on labor and employment, hindi rin mapapakinabangan ng mga manggagawa sa nasabing rehiyon ang dagdag na COLA dahil sa mas mataas pa ang itinaas ng presyo ng bilihin sa bansa. &amp;quot;Its useless, hindi mararamdaman ng mga manggagawa iyan,&amp;quot; ani Estrada. Kinuwestiyon din nito kung bakit ang COLA ang dinadagdagan at hindi ang minimum wage ng mga nagtatrabaho sa pribadong sektor. Aniya, lugi umano dito ang mga manggagawa dahil ang dagdag COLA ay hindi naman makakasama sa komputasyon ng overtime, bonus, 13th month pay at iba pang uri ng insentibo ng mga manggagawa. Nauna rito, pinagkalooban ng Regional Tripartite Wages and Productivity Board (RTWPB) ang P20 increase daily COLA ng mga manggagawa sa pribadong sektor sa Region 3 at Cordillera Region. Ipinagmalaki pa ng Department of Labor and Employment (DOLE) na sa pagdagdag ng COLA, para na ring lumaki ang arawang sahod ng mga manggagawa sa pribadong sektor. Dahil dito, naghahanda na ang militanteng grupo na magsasagawa ng kilos-protesta dahil sa anilay di makatarungang pagbibigay ng P20 increase sa COLA at hindi sa inaasahang dagdag-sahod. Sinabi ni Ferdie Gaite, pangulo ng grupong COURAGE na parang naghahamon ng gulo ang RTWPB sa nakakainsultong pagbibigay ng anilay barya na idinagdag pa sa COLA. Kahapon base sa report ay inaprubahan na rin ang P15 dagdag-sahod sa mga manggagawa sa Cebu matapos ang apat na araw na deliberasyon. (Ulat nina Rudy Andal at Ellen Fernando)</body>
<link>http://www.philstar.com/Article.aspx?articleId=279587&amp;publicationSubCategoryId=92</link>
</article>
<article>
<title>Bong Pineda,sinisi kaya nabulabog ang jueteng</title>
<author>Malou Rongalerios</author>
<date>
<month>May</month>
<day>29</day>
<year>2005</year>
</date>
<body>Ibinunyag kahapon ng isang kongresista na ang kumpare ni Pangulong Arroyo na si Rodolfo &amp;quot;Bong&amp;quot; Pineda ang nasa likod ng malaking kaguluhan ngayon sa jueteng dahil sinakop nito ang operasyon ng ilegal na sugal sa malaking bahagi ng Luzon hanggang sa Bicol region. Ayon sa kongresista na tumangging magpabanggit ng pangalan, si Pineda ang dahilan kung bakit nabulabog ang operasyon ng jueteng na nagresulta upang lumutang ang mga pangalan nina First Gentleman Mike Arroyo, Presidential Son at Pampanga Rep. Mikey Arroyo at Negros Occidental Rep. Ignacio &amp;quot;Iggy&amp;quot; Arroyo bilang M1, M2 at JS7, ayon sa pagkasunod-sunod na tumatanggap din ng pera sa jueteng. Sinisisi umano ng ilang kongresista ang katakawan ni Pineda kaya naman nagresulta ito upang sumabog ang kontrobersya ng jueteng. &amp;quot;Lahat sila (mambabatas) pinag-uusapan at sinisisi si Bong dahil ito raw ang nag-dominate ng jueteng kaya nagkaroon ng ganyang kalaking isyu,&amp;quot; anang source. Kung hindi aniya nanghimasok sa ibang lugar si Pineda wala namang papalag at pipiyok. Naunang napabalita ang pagsakop umano ni Pineda sa operasyon ng jueteng maging sa Bicol region kung saan pumalag ang hinihinalang gambling lord na dating may hawak ng lugar. Ginagamit umano ni Pineda ang pangalan ng Unang Ginoo upang impluwensiyahan ang lugar at ganap na makuha ang operasyon ng jueteng. Hindi naman matiyak na source kung batid ng First Gentleman ang panggagamit at pagkaladkad ni Pineda sa pangalan nito para palawakin ang sinasabing operasyon ng jueteng. (Ulat ni Malou Rongalerios)</body>
<link>http://www.philstar.com/Article.aspx?articleId=279595&amp;publicationSubCategoryId=92</link>
</article>
<article>
<title>Pills at condom 'di solusyon sa kahirapan</title>
<author>Malou Rongalerios</author>
<date>
<month>May</month>
<day>29</day>
<year>2005</year>
</date>
<body>Sa kabila ng mainitang debate sa muling pagkabuhay ng kontrobersyal na panukala sa reproductive health, hinikayat ni Buhay partylist Rep. Rene Velarde ang pampubliko at pribadong sektor na tingnan ang ibang isyung nakakadagdag sa problema ng kahirapan sa bansa. Ipinaliwanag ni Velarde na ang pagpapalaganap ng artipisyal na paraan ng family planning ay hindi magiging popular dahil patuloy na may impluwensiya ang Simbahan at relihiyon sa birth control practices ng mga Pilipino. Patuloy na ipinipilit ng mga family planning advocates sa mga mag-asawang Pilipino ang paggamit ng pills, condom at iba pang artipisyal na paraan sa pagkontrol ng panganganak na nagiging sanhi lamang ng mga diskusyon at paghahati ng komunidad, ani Velarde. &amp;quot;Hindi dapat ilimita ang isyu ng population management sa family planning dahil hindi ito ang nag-iisang dahilan sa kahirapan ng mga Pilipino,&amp;quot; ani Velarde. Aniya, ang oportunidad para sa edukasyon ng kababaihan, trabaho at tumataas na ekspektasyon sa ekonomiya ay iba pang isyu na nagdidikta sa population trend. Sa halip na pahabain ang mga debate sa reproductive health, sinabi ni Velarde na dapat ay magtulungan na lamang sa pagpapatupad ng mga proyektong direktang tutugon sa pangangailangan ng populasyon. (Ulat ni Malou Rongalerios)</body>
<link>http://www.philstar.com/Article.aspx?articleId=279605&amp;publicationSubCategoryId=92</link>
</article>
<article>
<title>Enrollment sa private colleges bumaba</title>
<author>Edwin Balasa</author>
<date>
<month>May</month>
<day>29</day>
<year>2005</year>
</date>
<body>Bumaba ng 10 porsiyento ang populasyon ng mga college student na nag-enroll sa mga pribadong colleges at universities, ayon sa Commission on Higher Education. Ayon kay Ched Commissioner Cristina Padolina, nasa 70 porsyento lamang ang tinatayang 2.6 milyong estudyante sa kolehiyo ang papasok sa pribadong Higher Education Institution (HEI). Ito ay mas mababa kumpara sa 80 porsyento ng populasyon sa kolehiyo na nag-enroll noong nakaraang taon. Ani Padolina, marami umano ang hindi na nakayanan ang taas ng matrikula sa mga HEI kaya lumipat ang mga ito sa mga state colleges at universities. Sa NCR pa lang, 51 private HEI ang nagsabing magtataas sila ng tuition fee ngayong taon. Ang pinakamababang pagtaas na hiniling ay tatlong porsyento. Mayroong 670,000 college students sa Metro Manila at ito ay one-fourth ng kabuuang populasyon ng mga estudyante sa kolehiyo sa bansa. (Ulat ni Edwin Balasa)</body>
<link>http://www.philstar.com/Article.aspx?articleId=279610&amp;publicationSubCategoryId=92</link>
</article>
<article>
<title>Bagong Customs officer inangalan</title>
<author>Grace Amargo</author>
<date>
<month>May</month>
<day>29</day>
<year>2005</year>
</date>
<body>Kinondena ng isang grupo ng Customs police ang umanoy iregularidad sa pagtatalaga sa puwesto ng isang dating Customs operations officer na una nang nadawit sa katiwalian. Sa isang manifesto of denunciation na nilagdaan ng grupo ng Enforcement and Security Services (ESS) ng Bureau of Customs (BOC) kinontra nito ang pagbabalik sa puwesto kay Ana Marie Magsalang, dating nakalataga sa Section 5, Informal Entry Division sa Port of Manila na ngayoy ginawang Special Assistant to the Director. &amp;quot;Wherefore, we the undersigned, hereby strongly and solemnly denounce the assignment of Ana Marie Magsalang in the ESS and demand return to the Assessment Division otherwise her continued stay will surely ruin and destroy the organization,&amp;quot; anang manifesto. Bukod sa hindi kabilang sa staffing pattern ng dibisyon ang ginawa kay Magsalang, anila mistulang akomodasyon lamang ang appointment nito at hindi makatarungan para sa iba pang opisyal. (Ulat ni Grace Amargo)</body>
<link>http://www.philstar.com/Article.aspx?articleId=279615&amp;publicationSubCategoryId=92</link>
</article>
<article>
<title>Kahit dinedma ng Arroyo gov't tipid-gas gadget tuloy ang laban</title>
<author>Ellen Fernando</author>
<date>
<month>May</month>
<day>29</day>
<year>2005</year>
</date>
<body>Desidido ang imbentor na si Pablo &amp;quot;Mr. Khaos&amp;quot; Planas na ikalat ang imbensiyon na tipid-gas gadget kahit na patuloy itong dinededma ng pamahalaan. Si Planas, imbentor ng Khaos Super Turbo Charger (KSTC) at kasalukuyang nasa Amerika upang harapin sa isang one-on-one discussion si US Pres. George W. Bush, ay nagsabing hindi kailanman makukuha ng banyaga ang kanyang imbensyon. &amp;quot;Puwede siguro mag-dealer sila sa Amerika, pero para kunin pati ang ating formula, no way,&amp;quot; ani Planas. Dahil dito, inihayag ng Inventionhaus International Corp. (IIC), manufacturer ng KSTC, na maglulunsad sila ng panibagong programa na tinatawag nilang &amp;quot;Khaos is everywhere o Kahit saan, may Khaos&amp;quot;. Layunin nito na palawakin ang kanilang outlet at installation sites para higit silang mapansin ng mga motorista na nagnanais makatipid sa pagkonsumo ng gasoline. Katuwang ang VFA Solutions and Services, isang tatlong araw na event exhibit ang inilunsad kamakailan sa Pasig City. Ipinakita dito na ang KSTC ni Planas ay hindi lamang pang-kotse, kundi mayroon na rin nito para sa mga motorsiklo na pinakikinabangan ngayon ng daang libong tricyle drivers sa bansa. Ang Metro Manila ang magsisilbing pilot area ng naturang programa at mga ilang araw pa ay makikita na ito sa ibat ibang panig ng Pilipinas. (Ulat ni Ellen Fernando)</body>
<link>http://www.philstar.com/Article.aspx?articleId=279618&amp;publicationSubCategoryId=92</link>
</article>
<article>
<title>Witness lalantad ngayon!</title>
<author>Nina Rudy Andal At Ellen Fernando</author>
<date>
<month>May</month>
<day>30</day>
<year>2005</year>
</date>
<body>Inaasahang ihaharap ngayon ni Archbishop Oscar Cruz ang kanyang mga surprise witness upang ibunyag kung sinu-sino ang mga protektor at nakinabang sa jueteng sa isasagawang Senate inquiry hinggil sa isyu ng ilegal na sugal. Ngayong araw isasalang ang mga testigo sa imbestigasyon ng pinagsanib na puwersa ng Senate committees on games and amusement at public order na pinamumunuan nina Senators Lito Lapid at Manny Villar. Ayon kay Lapid, wala nang makapipigil pa sa imbestigasyon dahil tuluy-tuloy na ito na magsisilbing daan upang pag-aralan kung dapat na bang gawing legal ang jueteng sa bansa. Nangangamba naman ang panig ng oposisyon na posibleng sirain lamang ng ilang administration senators ang kredibilidad ng mga testigong haharap tulad ni Bishop Cruz. Ayon kay Sen. Panfilo Lacson, sa umpisa pa lang ay alam na nilang gagamit ng ibang taktika ang pamahalaan para maibagsak ang kredibilidad ng kanilang mga saksi. Ganito rin umano ang ginawa ng pamahalaan sa testigo niya nang i-expose ang tungkol naman sa multi-million account ni Jose Pidal na ibinibintang kay First Gentleman Mike Arroyo. Si Arroyo, kasama ang anak na si Pampanga Rep. Mikey Arroyo at kapatid na si Negros Rep. Iggy Arroyo ang sinasabi umanong numero unong protektor ng jueteng sa bansa. Sila rin ang pinatutungkulan ng PNP official na whistle blower na sina M1, M2 at JS7. Bukod kay Cruz, may sarili rin umanong surprise witness si Lacson, kabilang na ang umanoy dating jueteng lord ng Bicol province. Nauna nang sinabi ni Sen. Miriam Defensor-Santiago na ang mga testigong sinasabi nina Cruz at Lacson ay walang direktang nalalaman hinggil sa isyu ng jueteng. Upang maging credible sila, dapat tulad din umano sila ni Ilocos Sur Gov. Luis Chavit Singson na siya mismong nag-abot ng pera mula sa jueteng sa pinatalsik na Pangulong Joseph Estrada. Kung wala umano silang direktang partisipasyon para patunayan na nakakarating kina First Gentleman Arroyo ang jueteng payola, masasabi umanong hearsay lamang ang testimonya ng mga ito. Sinabi naman ni Senate Majority Leader Francis Kiko Pangilinan na kung wala rin namang patutunguhan ang imbestigasyon, mabuti pang sa korte na lamang umano pahantungin ang sinasabing detalye ng mga saksi hinggil sa isyu ng jueteng. Kabilang sa inimbitahan sina Archbishop Cruz, PNP chief Director Gen. Arturo Lomibao, DILG Sec. Angelo Reyes, PAGCOR chair Efraim Genuino, PCSO chief Sergio Valencia at Bohol Rep. Aumentado. Kaugnay nito, sinabi ni Press Sec. at Presidential Spokesman Ignacio Bunye na handa ang First Family na humarap sa Senado kung hihilingin sa imbestigasyon. Aniya, hindi ugali ni FG na umiwas sa mga isyu at humaharap ito kapag may imbitasyon. &amp;quot;Sa palagay ko wala naman siyang (FG) itinatago at walang dapat itago,&amp;quot; ani Bunye. Ang pahayag ng Palasyo ay kasunod sa sinabi ni Sen. Lapid na hindi maliligtas ang Pangulo at FG kapag nabanggit ang kanilang pangalan sa mga idinadawit sa jueteng. Samantala, kumikilos na umano ang mga galamay ng jueteng lord na si Bong Pineda upang gapangin ang hanay ng media. Ayon sa source, nagsasagawa na ng pagpupulong sa isang lugar sa Pasay City ang ilang tiwaling mediamen upang talakayin kung paano di mababanggit ang pangalan ni Pineda sa mga maglalabasang ulat sa mga pahayagan kapalit umano ng halagang P30,000.</body>
<link>http://www.philstar.com/Article.aspx?articleId=279731&amp;publicationSubCategoryId=92</link>
</article>
<article>
<title>PNP heightened alert sa terror attack</title>
<author></author>
<date>
<month>May</month>
<day>30</day>
<year>2005</year>
</date>
<body>Ipinatutupad ngayon ng Philippine National Police (PNP) ang heightened alert status sa gitna na rin ng patuloy na banta ng terorismo matapos ang panibagong pagpapasabog ng mga terorista kamakalawa sa Sulawesi, Indonesia na ikinasawi ng 20 katao at ikinasugat ng 40 iba pa. Ayon kay PNP Spokesman Sr. Supt. Leopoldo Bataoil, bagaman wala naman silang natatanggap na intelligence report na susunod targetin ng mga teroristang grupo ang Pilipinas ay mas mabuti na ang nakahanda sa lahat ng oras. Binigyang diin ng opisyal na sa kabila ng pinaigting na kampanya laban sa illegal gambling partikular na sa jueteng ay mananatili ang defense system ng PNP kontra terorismo. &amp;quot;Our intelligence gathering and sharing with the other intelligence in continuing target hardening of vital installation, key economic zones and people convergence maintained and readiness check of our incident management,&amp;quot; ani Bataoil. Kaugnay nito, inatasan ni PNP Chief Arturo Lomibao si Director Simeon Dizon, Director ng PNP Intelligence Group na ideterminang mabuti ang antas ng banta ng terorismo sa bansa. Pinaaalerto ni Lomibao ang lahat ng field units ng PNP upang paigtingin pa ang pagpapatrulya at police visibility sa mga palengke, malls at mga terminals. (Joy Cantos )</body>
<link>http://www.philstar.com/Article.aspx?articleId=279734&amp;publicationSubCategoryId=92</link>
</article>
<article>
<title>MTRCB chief mag-resign ka na! - Sen. Pimentel</title>
<author></author>
<date>
<month>May</month>
<day>30</day>
<year>2005</year>
</date>
<body>Kung hindi rin lang babawiin ni Movie and Television Review and Classification Board (MTRCB) chairperson Consoliza Laguardia ang naunang kautusan nito na ipagbawal ang live talk shows sa lahat ng television stations sa bansa, mabuti pang mag-resign na lamang siya. Ito ang sinabi kahapon ni Senate Minority leader Aquilino Nene Pimentel bilang reaksiyon sa umanoy katigasan ng ulo ni Laguardia. Ayon kay Pimentel, kung hindi babawiin ni Laguardia ang kautusan nitong labag sa Konstitusyon, wala na umano itong karapatan pang manatili sa MTRCB dahil nilalabag nito ang karapatang makapagsalita ng malaya. &amp;quot;This is an attempt to curtail the freedom of speech and is therefore very clearly unconstitutional,&amp;quot; ani Pimentel. Naniniwala ang mambabatas na kaya umano nagpalabas ng ganitong uri ng kautusan si Laguardia ay para lamang pagbigyan ang kagustuhan ng Malaca&amp;ntilde;ang na hindi naman talaga ganito ang sagot sa hindi makontrol na programa. Ang masakit pa, ayon kay Pimentel, lalo lamang pinasasama ng MTRCB ang imahe ni Pangulong Arroyo. Sinabi naman ni Sen. Ramon Bong Revilla Jr. na hindi pagbabawal sa live shows ang sagot sa problema ng mga hindi makontrol na programa. Ang dapat umanong gawin ng management ng mga TV stations ay magkaroon ng self deregulation na sila-sila mismo sa kanilang hanay ang dapat magbantay sa mga bibitiwang salita ng kani-kanilang tauhan o guest sa anumang programa ng telebisyon. (Rudy Andal)</body>
<link>http://www.philstar.com/Article.aspx?articleId=279745&amp;publicationSubCategoryId=92</link>
</article>
<article>
<title>Pinoy tipid-gas gadget patok sa ECOP at Fil-Chinese community</title>
<author></author>
<date>
<month>May</month>
<day>30</day>
<year>2005</year>
</date>
<body>Pumatok sa Employers Confederation of the Philippines (ECOP) at Filipino-Chinese community ang imbensiyong Pinoy ni Pablo Planas na tinatawag ngayong Pinoy tipid-gas gadget o Khaos Super Turbo Charger (KSTC). Iprinisinta ni Planas ang kanyang imbensiyon sa dalawang pinakamaimpluwensiyang grupo sa bansa, ang ECOP at ang Federation of Filipino-Chinese Chamber of Commerce and Industry Inc. (FFCCCII). Naging guest speaker si Planas sa ginanap na 26th National Conference of Employers (NCE) na inorganisa ng ECOP sa Manila Hotel at hinarap ang grupo ng mga Fil-Chinese sa Binondo, Manila sa kanilang lingguhang pagpupulong na may temang &amp;quot;Buy Pinoy&amp;quot;. Ipinaliwanag ni Planas ang kanyang imbensiyon sa harap ng opisyales at may daang miyembro ng FFCCCII na ang KSTC ay ang solusyon sa patuloy na pagtaas ng presyo ng gasolina at sa lumalalang problema sa polusyon. Tinulungan ni Antonio Sy, isang Fil-Chinese si Planas na ipaliwanag ang device sa kanilang sariling lengguwahe (Mandarin) upang mas madaling maintindihan ng ibang Tsinoy. Si Sy ang pinakabagong dealer ng Inventionhaus International Corp. (IIC), ang manufacturer at distributor ng KSTC sa Binondo area. Dahil sa napapansin na ito ng mga Tsinoy, ayon namay kay Rico Gonzales, IIC area vice-president, isa itong senyales na ang device ay talagang epektibo. &amp;quot;We would like to thank the Filipino-Chinese community for allowing us to present this humble invention of Mr. Planas. This will be a great opportunity for us, ani pa ni Gonzales. Ang air-bleed technology ni Planas ay umabot na sa ibang bansa na may 18 international dealers at mahigit 100 dealers sa Pilipinas. (Ellen Fernando)</body>
<link>http://www.philstar.com/Article.aspx?articleId=279747&amp;publicationSubCategoryId=92</link>
</article>
<article>
<title>Disbarment case vs lawyer sisimulan ng IBP</title>
<author></author>
<date>
<month>May</month>
<day>30</day>
<year>2005</year>
</date>
<body>Aaksyunan na ng Integrated Bar of the Phils. (IBP) ang imbestigasyon sa disbarment case na inihain laban sa isang abogado na nasangkot sa land grabbing case sa Cagayan. Batay sa 4-pahinang reklamo na inihain ng mag-amang magsasaka na sina Rogelio at Jose Malana, hiniling nito na masibak si Atty. Victor Padilla sa roll of attorneys. Ang naging aksyion umano ni Atty. Padilla ay isa nang paglabag sa kanyang sinumpaang tungkulin na magkaloob ng hustisya. Itoy dahil sa pananamantala niya umano sa mga walang pinag-aralang mga magsasaka nang sapilitang palayasin sila at lokohin umano upang kamkamin ang isang forest reservation na pinamumuhayan ng mga residenteng mahihirap sa Brgy. Maguirig, Solana, Cagayan. &amp;quot;Such unlawful abuses of a lawyer desecrate the profession and like cancer, the kinds of lawyer that Atty. Victor I. Padilla is, should be incised from the roll of attorneys, if the dignity and honor of the profession should be maintained,&amp;quot; anang complaint. Sinabi ni Atty. Cristina Layusa, Bar Confidant of the Supreme Court, normal na proseso ang ipatutupad sa kaso ni Padilla. Kabilang pa sa kasong nakabinbin sa Department of Justice laban kay Padilla ang kidnapping, serious illegal detention, grave threats, grave coercion at incriminating innocent persons. Bukod kay Padilla, kinasuhan din ng perjury ng mag-amang Malana si Mario Pagulayan, tauhan ni Padilla na nagbigay diumano ng maling testimonya. (Ludy Bermudo)</body>
<link>http://www.philstar.com/Article.aspx?articleId=279754&amp;publicationSubCategoryId=92</link>
</article>
<article>
<title>Mikey atbp. idinawit ng witness</title>
<author>Rudy Andal, Ellen Fernando at Grace dela Cruz</author>
<date>
<month>May</month>
<day>31</day>
<year>2005</year>
</date>
<body>Idinawit ng suprise witness ni Lingayen-Dagupan Archbishop Oscar Cruz sa isinagawang jueteng probe ng Senado ang pangalan ni Pampanga Rep. Mikey Arroyo at 3 pang kongresista sa Bicol region at mga local executives na umanoy nakinabang sa jueteng payola. Nabigo namang idawit ng suprise witness ni Archbishop Cruz sina Pangulong Gloria Macapagal-Arroyo at First Gentleman Mike Arroyo sa isyu ng jueteng bukod sa pag-amin agad ng witness na si Wilfredo Mayor alyas Boy Bicol na jueteng lord ng Albay, Baguio City at Pangasinan na hindi niya direktang nakausap si Rep. Arroyo kundi ang bagman lamang niyang si Kaloy ang nagbibigay umano ng P600,000 kada buwan para sa tinatawag na anak noong 2002. Kaugnay nito, sinabi naman ni Press secretary at presidential spokesman Ignacio Bunye na suportado ng Palasyo ang isinasagawang imbestigasyon sa jueteng pero dapat daw mag-ingat ang mga senador dahil baka ginagamit lamang sila sa character assassination bilang bahagi ng destabilization plot laban sa Arroyo government ng oposisyon. Ayon kay Mayor, umaabot sa P8 milyon ang naibibigay niyang buwanang payola sa mga kongresista na sina Albay Rep. Krisel Lagman-Luistro, Rep. Carlos Imperial, Rep. Joy Salceda na dumadaan sa kanyang bagman na si Kaloy, mga alkalde, regional command ng PNP, provincial command ng PNP, NBI, DILG, Intelligence Group, Media-Manila at local media para sa Albay operations lamang niya mula 2001 hanggang 2003 pero wala siyang direktang kaalaman dito dahil puro bagman lamang naman ang nakakausap ng kanyang administrador tungkol dito. Ang payola naman daw sa Camp Crame ay dumadaan umano sa isang alyas Gener David o Boy Tangkad. Aniya, umaabot sa P2.5 milyon hanggang P3 milyon ang kanyang jueteng collections para lamang sa lalawigan ng Albay. Winika pa ni Mayor, pinasok din niya ang jueteng operations sa Baguio City at Pangasinan kung saan ay nakabangga niya sina alyas Ngo-Ngo, Romy Lajara, Bong Pineda at Arman Sanchez. Iginiit ng witness sa joint committee hearing ng Senado na pinamumunuan nina Sen. Lito Lapid at Sen. Manuel Villar Jr. na madaling supilin ang jueteng operations kung gugustuhin lamang ng mga namumuno na ipatigil ito. Ganito din ang paniniwala ni Bishop Cruz kaya hindi na kailangan na gawing legal ang sugal na jueteng dahil political will lamang ang kailangan para mapatigil ito ng tuluyan. Sinabi pa ni Cruz, mayroong ihaharap pa siyang mga testigo sa susunod na pagdinig ng Senado ukol sa jueteng scandal. Sinabi naman ni Sen. Panfilo Lacson na dapat pairalin din ng DILG ang one strike policy sa hanay ng mga barangay chairmen kung saan ay dapat suspindihin ito ng mga alkalde at gubernador sa sandaling mapatunayang mayroong jueteng operations sa kanyang lugar tulad ng ginawa ni PNP chief Arturo Lomibao. Samantala, inireklamo naman kay Justice Sec. Raul Gonzales si Sorsogon Gov. Raul Lee ni Board Member Rebecca Aquino dahil sa pagkakasangkot ng una sa jueteng scandal. (Ulat nina Rudy Andal, Ellen Fernando at Grace dela Cruz)</body>
<link>http://www.philstar.com/Article.aspx?articleId=279853&amp;publicationSubCategoryId=92</link>
</article>
<article>
<title>P25 wage hike sa NCR aprub na</title>
<author>EFernando</author>
<date>
<month>May</month>
<day>31</day>
<year>2005</year>
</date>
<body>Inaprubahan kahapon ng National Wages and Productivity Commission (NWPC) ang karagdagang P25 sa basic pay ng minimum earners sa Metro Manila. Ayon kay Ricardo Martinez, chairman ng Regional Tripartite Wages and Productivity Board sa National Capital Region, inaprubahan nito ang pagkakaloob ng P25 wage increase sa mga manggagawa simula sa June 16. Dahil dito, magiging P325 na ang minimum wage sa Metro Manila mula sa dating P300. Nauna rito, nagkaloob din ng P15 wage hike sa Central Visayas at P20 na dagdag sa COLA para sa Central Luzon at Cordillera Autonomous Region (CAR). Umani naman ng pagbatikos mula sa ibat ibang sektor ang inaprubahang wage hike ng gobyerno para sa mga manggagawa kung saan ay itinuturing nilang limos lamang ito at hindi sapat para sa araw-araw na gastusin dahil na rin sa sobrang taas ng bilihin. Ipinagtanggol naman ng Palasyo ang naging desisyon ng mga wage board dahil ibinase lamang daw naman ito sa kasalukuyang sitwasyon. Ang hinihinging dagdag sa sahod ng Trade Union Congress of the Philippines (TUCP) ay P78 na accross-the-board habang ang militanteng Kilusang Mayo Uno (KMU) naman ay P125 na accross the board wage increase kaya dismayado ang mga ito sa naging desisyon ng wage board. (Ulat ni EFernando)</body>
<link>http://www.philstar.com/Article.aspx?articleId=279856&amp;publicationSubCategoryId=92</link>
</article>
<article>
<title>Coast Guard pinuri ng UFS</title>
<author>Mer Layson</author>
<date>
<month>May</month>
<day>31</day>
<year>2005</year>
</date>
<body>Pinuri ng United Filipino Seafarers (UFS) ang Philippine Coast Guard (PCG) dahil sa mabilis nitong pagtugon sa reklamo ng mga pasahero laban sa barkong M/V Manila bay ng Gothong Lines. Sinabi ni Nelson Ramirez, pangulo ng UFS, natuklasan ng PCG at Maritime Industry Authority na may sapat na basehan ang reklamo ng mga pasahero ng M/V Manila bay. Natuklasan na maraming operational deficiencies ang nasabing barko bukod sa walang accomodation ladder, safety net, walang certificate of last service ang mga fire extinguiser, walang fire hose ang mga fire boxes at sira din ang lighted bouy box sa Deck A pati na ang mababang kalidad ng lifering bouys ng barko. Dahil dito, binigyan ng 14 araw ng PCG ang pamunuan ng M/V Manila bay para ayusin ang natuklasang mga defeciencies nito. (Ulat ni Mer Layson)</body>
<link>http://www.philstar.com/Article.aspx?articleId=279867&amp;publicationSubCategoryId=92</link>
</article>
<article>
<title>Pagbibitiw ng MTRCB chief sinuportahan</title>
<author>Doris Franche</author>
<date>
<month>May</month>
<day>31</day>
<year>2005</year>
</date>
<body>Sinuportahan ni Movie Television Review and Classification Board (MTRCB) board member Fr. Nico Bautista ang panawagan ni Senator Aquilino Pimentel na bakantehin na ni Chairperson Consoliza Laguardia ang kanyang tanggapan. Sinabi pa ni board member Bautista na kilala ring kritiko ni Laguardia, wala umanong kakayahan si Laguardia na pamunuan ang MTRCB. Ang reaksyon ni Bautista ay bunsod na rin sa pagpapalabas ni Laguardia ng desisyon kaugnay sa pagsasala ng mga live talk shows sa telebisyon at ang suspension sa mga programa na pinamumunuan ni Bro. Eli Soriano. Sinabi pa ni Bautista na hindi man lamang nila tinalakay sa kanilang board meeting ang mga nasabing desisyon. Iginiit pa nito na wala umanong maipakitang Supreme Court decision sa board si Laguardia na ginawa nitong basehan upang itulak ang pagsasala sa mga live talk shows bago ito ipalabas sa telebisyon. (Ulat ni Doris Franche)</body>
<link>http://www.philstar.com/Article.aspx?articleId=279872&amp;publicationSubCategoryId=92</link>
</article>
<article>
<title>Mid-year bonus sa Caloocan City</title>
<author>Rose Tamayo</author>
<date>
<month>May</month>
<day>31</day>
<year>2005</year>
</date>
<body>Upang makahabol sa panggastos ng mga kawani ng pamahalaang-lungsod sa pagsisimula ng pasukan ng mga mag-aaral, maagang ipinalabas ni Caloocan City Mayor Enrico &amp;quot;Recom&amp;quot; Echiverri ang halos P25 milyong pondo para cash gift at mid-year bonus ng mga empleyado. Ipinag-utos ni Echiverri na ipamahagi na ang naturang bonus para mayroong magamit ang mga kawani na panggastos sa matrikula at gamit sa paaralan ng kanilang mga anak. Ayon sa alkalde, batid niya na karaniwang sa buwan ng Hunyo o Hulyo at kung minsan ay umaabot pa ng Agosto at Setyembre nakukuha ng mga empleyado ang bonus at huli na para maipanggastos para sa pasukan. Dahil umano sa &amp;quot;late&amp;quot; pagpapalabas ng pondo ay karaniwang nakautang na ang karamihan sa mga kawani ng City Hall bago pa nila mahawakan ang pera na para sa kanila. (Ulat ni Rose Tamayo)</body>
<link>http://www.philstar.com/Article.aspx?articleId=279878&amp;publicationSubCategoryId=92</link>
</article>
</data>