<?xml version="1.0" encoding="ISO-8859-1" ?>
<data>
<article>
<title>GMA nilampaso ni Susan</title>
<author>Lilia Tolentino at Rudy Andal</author>
<date>
<month>April</month>
<day>01</day>
<year>2005</year>
</date>
<body>Inilampaso ng beteranang aktres na si Susan Roces, asawa ng namayapang si Fernando Poe, Jr. si Pangulong Arroyo sa survey na isinagawa ng Social Weather Station (SWS). Sa SWS survey na inilabas ng pinsan ni FPJ na si Mar Mangahas na sumakop sa petsang Pebrero 25 hanggang Marso 10, 2005, malinaw na nakakuha si Ms. Roces ng 49% Filipino ang may tiwala rito habang 26% lamang ng Filipino na may maliit na tiwala sa Pangulo. Tumataginting na +23 ang nakuhang net trust rating ni Ms. Roces kumpara sa pagsadsad naman ng rating ni Pangulong Arroyo sa survey na ginawa naman ng Pulse Asia. Tinatayang nakakuha ng may pinakamalaking rating si Ms. Roces sa Luzon dahil ang net trust nito ay +35 na sinundan naman ng Mindanao (+22), Metro Manila (+13) at Visayas (+5). Sa chart ng SWS, kapansin-pansin na kapanalig ni Ms. Roces ang &amp;quot;masa&amp;quot; dahil ang class D at E ay nagbigay sa kanya ng 50 at 58 habang ang nasa class ABC naman ay nagbigay lamang sa kanya ng 33. Tinatayang 63% naman ang patuloy na sumusuporta sa kanya na ituloy ang laban ng protesta ng kanyang namayapang asawa na kamakailan lamang ay binasura ng Korte Suprema habang 56% naman ang nagpahayag na itigil na niya ang laban. Hinggil naman sa aspeto ng balitang sinundan ng taumbayan, nakapagtala ang pagkamatay ni FPJ ng 79% na sinundan naman ng East-Asia Tsunami (67%); bombings at terrorist acts sa Pilipinas (62%); panukalang pagtaas ng buwis (52%); plunder trial ni dating Pangulong Joseph Estrada (52%) muling pag-usbong ng giyera sa Sulu sa pagitan ng AFP at MNLF (43%); at ang court battle ng human rights victims ni dating Ferdinand Marcos (33%). Samantala, patay-malisya ang Malakanyang sa survey na ito dahil kapakanan ng taumbayan ang isinasaisip ng pamahalaan at hindi ang makipagtagisan ng galing kung kani-kanino lang. Iginiit naman ni Eastern Samar Gov. Ben Evardone na hindi popularity contest ang ating presidency. Sinabi ni Gov. Evardone, ang naging resulta sa huling survey naman ng Pulse Asia kung saan ay nakakuha ng mababang approval ratings si GMA ay dahil ito sa political will ng ating chief executive sa pagpapatupad ng mga unpopular reforms sa gobyerno. &amp;quot;I firmly believe that she (GMA) is on the right track and she is doing her very best for the country,&amp;quot; wika pa ni Evardone. (Ulat nina Lilia Tolentino at Rudy Andal)</body>
<link>http://www.philstar.com/Article.aspx?articleId=272298&amp;publicationSubCategoryId=92</link>
</article>
<article>
<title>NFA nasa likod ng hoarding at overpricing ng bigas?</title>
<author>Mer Layson</author>
<date>
<month>April</month>
<day>01</day>
<year>2005</year>
</date>
<body>Ibinunyag kahapon ng grupo ng maliliit na tindera at tindero sa Metro Manila ang umanoy ginagawang pagho-hoarding at overprice ng bigas ng ilang tiwaling opisyal ng National Food Authority (NFA). Ayon sa tindera sa Quinta Market na humiling na huwag ihayag ang pangalan, mismong mga empleyado at opisyal umano ng NFA ang nagdidikta sa kanila na ipagbili sa halagang P920 kada sako ang bigas na dapat sanay P700 lang. Sinabi ng tindera, isang malinaw na panlilinlang sa publiko ang umanoy ginagawa ng mga tiwaling empleyado ng NFA. Sinasabing kinakasapakat ng ilang tiwaling empleyado ng NFA ang isang grupo ng rice retailer na nakabase sa lalawigan ng Bulacan at nirerebag sa isang bodega ang tone-toneladang bigas saka binebenta sa mga commercial rice sa Metro Manila gayundin sa mga lalawigan at malalayong probinsiya. &amp;quot;Pinapalitan ng ibang sako ang mga NFA rice kaya walang nabiling murang bigas ang publiko,&amp;quot; anang tindera. Nananawagan ang grupo ng mga maliliit na tindera at tindero ng bigas sa bansa kay Pangulong Arroyo na paki-silip ang umanoy panibagong anomalyang ito sa NFA. Anila, dapat sanay ang NFA ay siyang kakampi ng mga mahihirap na mamamayan pero sila pa umano ang pasimuno ng mataas na presyo ng bigas sa mga pamilihan. (Ulat ni Mer Layson)</body>
<link>http://www.philstar.com/Article.aspx?articleId=272306&amp;publicationSubCategoryId=92</link>
</article>
<article>
<title>Batas vs. droga malambot -- Biazon</title>
<author>Rudy Andal</author>
<date>
<month>April</month>
<day>01</day>
<year>2005</year>
</date>
<body>Malambot ang batas hinggil sa droga kayat ang mga may-ari nito sa bansa at ang masama ay magiging pabrika na ang Pilipinas ng droga na ipinapasa naman sa mga bansa na mahigpit ang batas hinggil dito. Ito ang nadiskubre ni Sen. Rodolfo Biazon, senate committee chairman on national defense and security, matapos na hindi masampahan ng kaso ang may-ari ng $32M halaga ng ketamine hydrochloride nitong nakaraang Linggo. Ang naturang droga ay ginagamit bilang anesthesia ng mga beterinaryo ay nakumpiska sa isang hotel sa Malate, Manila. Tinatawag itong &amp;quot;K&amp;quot;, Vitamin K or Special K at ginagamit naman ng mga kabataan sa kanilang sesyon na kilala sa tawag na &amp;quot;club drug&amp;quot;, &amp;quot;rapedrug&amp;quot; at &amp;quot;God&amp;quot; dahil sa ilalim daw ng impluwensiya nito ay nakikita ang Panginoon. Ayon kay Biazon, ang naturang droga ay wala sa talaan ng Dangerous Drug Board (DDB) na ipinagbabawal sa bansa kayat hindi nasampahan ng kaso ang may-ari nito. Inihayag ng mambabatas ang Senate Bill 1962, na nagrerekomenda sa DDB na magtanggal o magdagdag ng mga droga sa talaan ng ipinagbabawal at hindi bawal. (Ulat ni Rudy Andal)</body>
<link>http://www.philstar.com/Article.aspx?articleId=272314&amp;publicationSubCategoryId=92</link>
</article>
<article>
<title>Plan B gagamitin ng Palasyo para sa VAT</title>
<author>Lilia Tolentino</author>
<date>
<month>April</month>
<day>01</day>
<year>2005</year>
</date>
<body>Bumubuwelo pa si Pangulong Arroyo bago nito ikasa ang itinatago niyang &amp;quot;plan B&amp;quot; maipasa lamang ng mga mambabatas ang kontrobersiyal na Value Added Tax (VAT) law. Iyon ay dahil sa kumpiyansa pa sa ngayon ang Chief Executive na mananaig ang pagiging makabayan at paiiralin ng mga mambabatas ang kanilang sinumpaang tungkulin sa taumbayan kayat walang mintis na maipapasa ang VAT bill sa pagtatapos ng special session ngayong araw na ito. Kung hindi naman aniya umiral ang statesmanship at civic duty ng mga mambabatas ay hindi naman siya magsasawang muling magpatawag ng special session bago pa ikunsidera ang itinatago niyang &amp;quot;plan B&amp;quot;. &amp;quot;I will just keep calling special sessions until its passed,&amp;quot; ani Pangulong Arroyo. Bukod dito, wala rin siyang plano na muling pulungin ang liderato ng Senado upang ipaliwanag ang kahalagahan ng VAT bill. Sinabi nito na tiwala siya sa nangyaring debatehan ng mga senador sa isyung ito na tumutukoy sa pagkukuhanan ng P80 bilyong pondo para ipantapat sa lumolobong budget deficit sa bansa at sa iba pang programa ng gobyerno gaya ng pangkalusugan at edukasyon. &amp;quot;So, Im confident in their wisdom and their patriotism,&amp;quot; anito. Samantala, ayaw namang mag-isip pa ng Pangulo sa kung ano ang kanyang maaaring ipalit sa VAT bill kung hindi ito maipasa ng mga mambabatas sa isinasagawang special session ng Kongreso. (Ulat ni Lilia Tolentino)</body>
<link>http://www.philstar.com/Article.aspx?articleId=272320&amp;publicationSubCategoryId=92</link>
</article>
<article>
<title>Galing Saudi babantayan</title>
<author>Grace dela Cruz</author>
<date>
<month>April</month>
<day>01</day>
<year>2005</year>
</date>
<body>Inatasan ng Department of Justice (DoJ) ang Bureau of Immigration (BI) at National Bureau of Investigation (NBI) na bantayang mabuti ang mga Pinoy na nagmula sa Saudi Arabia. Ito ay sinabi ni Justice Secretary Raul Gonzalez dahil sa patuloy na panganib ng terrorismo sa bansa. Aniya, dapat ding bantayang mabuti ang mga Pakistan national na nag-aaral sa bansa dahil karamihan umano sa mga &amp;quot;extremist&amp;quot; ay mga tulad nila at mga Pinoy na nadoktrinahan na ng Muslim. &amp;quot;Hindi kasi nila nalalaman ang malalim na aral ng Muslim kaya dahil sa sobrang babaw ng kanilang alam sa katuruan ang Islam ay nagiging panatiko sila at nagagamit ng mga terrorista o extremist group,&amp;quot; ani pa ni Gonzalez. Gayunman, sinabi ng kalihim na ang nasabing memorandum ay hindi isang deskriminasyon sa pagitan ng Muslim at Kristiyano, bagkus ito ay isang paraan lamang ng pag-iingat sa seguridad ng nakararami. (Ulat ni Grace dela Cruz)</body>
<link>http://www.philstar.com/Article.aspx?articleId=272326&amp;publicationSubCategoryId=92</link>
</article>
<article>
<title>Abusadong oil players kakasuhan ng DOJ</title>
<author>Grace dela Cruz</author>
<date>
<month>April</month>
<day>01</day>
<year>2005</year>
</date>
<body>Magpupulong sa linggong ito ang Department of Justice (DoJ) at Department of Energy (DoE) upang habulin ang mga umanoy abusadong oil players na walang habas sa pagtataas ng presyo ng langis. Ayon kay Justice Secretary Raul Gonzalez, ang binuong Task Force ay pamumunuan ni Energy Secretary Rafael &amp;quot;Popoy&amp;quot; Lotilla. Binigyangdiin ng kalihim na ito ang tamang panahon upang susugan ang Oil Deregulation Law dahil na rin sa patuloy na pagtaas ng langis sa bansa. Sinabi ni Gonzalez na malaki ang posibilidad na hindi naman nalulugi ang mga oil players sa bansa, bagkus ay nais lamang ng mga ito na magtaas ng kanilang singil sa langis. Idinagdag pa ni Gonzalez na ikinakatuwiran lamang ng mga nasabing kompanya ng langis na hindi pa sila nakakabawi sa mga nauna nilang pagkalugi. Aniya, kahit pa nakabili ang mga kompanya ng langis sa world market sa mababang halaga ay mataas na singil pa rin ang ibinibigay ng mga ito sa consumers. Irerekomenda ni Gonzalez na mai-audit ang mga oil companies para matiyak kung makatuwiran ang hinihinging oil price hike ng mga ito. Bunga nitoy, pag-aaralan ng nasabing task force ang pagsasampa ng kaso sa mga abusadong oil players. (Ulat ni Grace dela Cruz)</body>
<link>http://www.philstar.com/Article.aspx?articleId=272328&amp;publicationSubCategoryId=92</link>
</article>
<article>
<title>Bagong trabaho, mataas na suweldo isusulong</title>
<author>Lilia Tolentino</author>
<date>
<month>April</month>
<day>01</day>
<year>2005</year>
</date>
<body>May ikakasa ang gobyerno na &amp;quot;new high wage jobs&amp;quot; na magiging sagot sa paghihirap ng sambayanang Filipino sa patuloy na pagtaas ng presyo ng gasolina sa bansa. Ayon kay Pangulong Arroyo, bunsod ng wala sa kontrol ng gobyerno na awatin ang mga oil firms sa patuloy na pagdaragdag ng mga ito sa presyo ng langis ay susubukan niya ang bago niyang estratehiya na bigyan ng trabahong may malaking sahod ang taumbyan, hikayatin ang mga foreign investors at panatilihing matatag ang ekonomiya ng bansa para hindi maramdaman ang matinding hirap sa &amp;quot;bulsa&amp;quot; ng tanikalang dagdag sa presyo ng langis. Naniniwala ang Pangulo na kapag kumpiyansa ang isang gobyerno na bigyan ng magandang hanapbuhay ang isang tao na may mataas na sahod ay magiging matatag ang ekonomiya ng bansa. Subalit ngayon ay kailangan munang tapyasan ang lahat ang paggastos sa mga walang kabuluhang bagay dahil ang paglobo ng budget deficit ay nangangahulugan ng pagtaas ng presyo ng mga pangunahing bilihin at serbisyo. Iyon nga lamang ay makakatiyak ang mga consumers na mapo-protektahan ang kanilang karapatan sa tulong na rin ni Vice-President Noli de Castro na tatayo naman bilang &amp;quot;Price czar&amp;quot;. Habang hinihintay naman ang magiging resulta ng bagong estratehiyang ito ng Pangulo ay patuloy naman ang ginagawang pagrerebisa ng pamahalaan sa panukalang ibasura ang Oil Deregulation Law. Sa katunayan, mayroong nilikhang Oil Deregulation Law Committee ang Department of Energy (DoE) na siyang titimbang kung karapat-dapat na ngang ibasura ang nasabing kontrobersiyal na batas. (Ulat ni Lilia Tolentino)</body>
<link>http://www.philstar.com/Article.aspx?articleId=272331&amp;publicationSubCategoryId=92</link>
</article>
<article>
<title>Santo Papa malubha, binigyan na ng last rites</title>
<author>Grace Dela Cruz at Rudy Andal</author>
<date>
<month>April</month>
<day>02</day>
<year>2005</year>
</date>
<body>Libo-libong debotong Katoliko sa buong mundo ang nananalangin para sa paggaling ni Pope John Paul II matapos iulat na nasa malubhang kalagayan na ito at binigyan na ng last rites o huling basbas mula sa Vatican dahil sa sinasabing nasa last terminal stage na ang kanyang kalagayan. Sa huling ulat, bagaman conscious pa at hindi comatose ay nag-collapsed na ang Santo Papa dahil sa taas ng lagnat nito dulot ng Urinary Tract Infection (UTI) kahapon ng madaling araw sa Vatican, Rome. Ang kalagayan ng 84-anyos na Santo Papa ay lalong lumubha matapos dumanas ito ng cardio-circulatory collapse at septic shock at tanging himala na lamang aniya ang makakapagpagaling dito mula sa Panginoon. Bukod sa UTI, mayroon ding sakit na arthritis at Parkinson's disease ang Santo Papa. Nitong Enero ay isinugod ang Santo Papa sa ospital matapos mahirapang huminga kung saan ito ay naoperahan sa lalamunan. Bunsod nito, pinangunahan ni Pangulong Arroyo ang sambayanang Pilipino sa panalangin para sa Santo Papa. Ang mensahe ay ipinalabas ng Palasyo matapos mabatid na binigyan na ito ng last rites o tinatawag na extreme unction, ang huling sakramento na iginagawad sa isang maysakit na Katoliko. &amp;quot;Nagpapasalamat tayo sa Panginoong Diyos sa pagkakaloob niya sa atin ng Santo Papa at pakikipamuhay sa atin sa mundo sa nakalipas na maraming taon. Sa panahon ng kanyang pamumuno sa Simbahang Katoliko ay ipinagkaloob niya ang mahusay niyang pamumuno sa simbahan,&amp;quot; wika ng Pangulo. Nanguna rin sa pagdaraos ng dasal para sa Santo Papa ang mga kaparian sa Pilipinas sa pangunguna ni Manila Archbishop Gaudencio Rosales. Magugunita na si Pope John Paul II o Karol Wojtyla ay unang dumalaw sa bansa noong 1981 at muling bumisita nang idaos ang World Youth Day sa UST noong 1995. November 1, 1946 siya na-ordain at 26 taon nang lider ng Simbahang Katoliko. Siya ang ika-264 Santo Papa. Kinilala ng Santo Papa ang mga Pilipino dahil sa pagiging tapat sa Diyos sa kabila ng mga dumarating na problema at bilang natatanging bansa sa Asya na nananatili sa relihiyong Katoliko. Hindi niya kinalimutan ang Pilipinas sa kanyang mga panalangin dahil kasama ang wikang Pilipino sa mga wikang-dasal niya tuwing Semana Santa. Maging ang mga mambabatas tulad nina Senate President Franklin Drilon, Senate Majority Leader Francis Pangilinan, Senate Minority Leader Aquilino Pimentel Jr., Sen. Lito Lapid, Sen. Bong Revilla at Sen. Mar Roxas ay nakikiisa sa sambayanan para sa panalangin upang bumuti ang kalagayan ng maysakit na Santo Papa. (Ulat nina Grace Dela Cruz at Rudy Andal)</body>
<link>http://www.philstar.com/Article.aspx?articleId=272426&amp;publicationSubCategoryId=92</link>
</article>
<article>
<title>Walang suhulan sa dinner ni PGMA at mga senador</title>
<author>Malou Rongalerios</author>
<date>
<month>April</month>
<day>02</day>
<year>2005</year>
</date>
<body>Ipinagtanggol ng mga lider sa Kamara de Representante si Pangulong Arroyo sa pagbibigay nito ng hapunan sa ilang senador upang makuha ang pulso ng mga mambabatas hinggil sa isinusulong na panukalang Value Added Tax (VAT) ng pamahalaan. Ipinagdiinan nina House Committee on ways and means chairman Jesli Lapus at committee on entrepreneurship development chairman Wihelmino Sy-Alvarado na hindi dapat bigyan ng malisya bilang suhol ang nasabing hapunan dahil alam naman ng Palasyo na hindi nito kayang bilihin ang mga mambabatas kapalit ng pagpapatibay sa nasabing panukala. Ayon pa sa mga kongresista, kung nais ng Malaca&amp;ntilde;ang na impluwensiyahan ang mga mambabatas na maipasa ang panukala, hindi na sana nagpatawag pa ito ng espesyal na sesyon dahil makukuha naman pala sa hapunan ang mga senador. Ginawa nina Lapus at Alvarado ang pahayag makaraang aminin ni Senadora Miriam Defensor-Santiago na pinakain sila ni Pangulong Arroyo sa Malaca&amp;ntilde;ang bago maganap ang paggunita sa Mahal na Araw upang kumbinsihin ang mga senador na ipasa ang panukalang dagdagan ng dalawang porsiyento ang singilin sa VAT. Naniniwala pa si Lapus na ang talakayan sa VAT sa harap ng hapunan ay isang pamamaraan upang makuha ang pulso ng mga senador hinggil sa tsansa ng panukala na mapagtibay sa Senado. &amp;quot;Tingin ko wala naman masama roon, bahagi lamang iyan ng pakikipag-ugnayan ng Malaca&amp;ntilde;ang sa Kongreso,&amp;quot; reaksiyon pa ni Lapus. Sinabi naman ni Alvarado na karapatan ni Pangulong Arroyo na makipagpulong sa isang mambabatas o mga mambabatas. Aniya, igagalang ng Pangulo ang anumang desisyon ng mga mambabatas sa mga mahahalagang panukalang batas na itinutulak ng pamahalaan. Bagamat nagpatawag ang Pangulo ng espesyal na sesyon, nakabatay pa rin sa kagustuhan ng mga senador at mga kongresista ang pagpapatibay sa mga panukala. (Ulat ni Malou Rongalerios)</body>
<link>http://www.philstar.com/Article.aspx?articleId=272434&amp;publicationSubCategoryId=92</link>
</article>
<article>
<title>SC 'di apektado ng survey, rali ng pro-FPJ</title>
<author>Grace dela Cruz</author>
<date>
<month>April</month>
<day>02</day>
<year>2005</year>
</date>
<body>Hindi nayayanig ang Korte Suprema sa mga surveys at fallies na isinasagawa ng kampo ng namayapang presidential candidate Fernando Poe Jr. Ito ay matapos na magpalabas ng survey ang Social Weather Station (SWS) kung saan marami umanong Pinoy ang pabor na maisulong ang election protest ni Poe sa Presidential Electoral Tribunal (PET). Ayon kay Supreme Court Public Information Office (PIO) Chief Atty. Ismael Khan, hindi apektado ang SC sa nasabing survey at rallies dahil ang desisyong ginawa ng mga mahistrado nito ay batay sa umiiral na batas at alituntunin. Batay sa SWS survey noong February 25-March 10, 2005, may 47% sa 1,200 katao ang nais na maisulong ang nasabing oil protest ni FPJ upang malaman ng taumbayan kung sino ang tunay na nanalo sa pampanguluhang election. Samantala, ipinaliwanag naman ni Atty. Luzviminda Puno, Clerk of Court ng PET, ang pagkakabasura sa nasabing protesta ni FPJ ay hindi lamang dahil sa teknikalidad kundi dahil sa kawalan ng legal na kakayahan ng maybahay nito na si Susan Roces, kung kayat malabo umanong maisulong ito sa PET. (Ulat ni Grace dela Cruz)</body>
<link>http://www.philstar.com/Article.aspx?articleId=272444&amp;publicationSubCategoryId=92</link>
</article>
<article>
<title>Criminal Justice System bagong subject sa HS</title>
<author>Lordeth Bonilla</author>
<date>
<month>April</month>
<day>02</day>
<year>2005</year>
</date>
<body>Upang higit na maintidihan at maunawaan ang sistema ng batas at crime prevention ng mga kabataan, isasama na sa curriculum ng mga high school student ang subject na Criminal Justice System (CJS). Ito ang ipinahayag kahapon ni National Police Commission (NAPOLCOM) Vice Chairman at Executive Officer Imelda M. Crisol-Roces. Sa pakikpagtulungan ng NAPOLCOM, nabatid na sa darating na pagbubukas ng klase ipatutupad na ng Department of Education (DepEd) sa lahat ng istudiyante sa high school, mapa-pampubliko man o pribado ang naturang subject. Ang Philippine Criminal Justice System sa kanilang curriculum ay isasama sa Social Studies/Civics subject. Ang limang pillars ng CJS, na pag-aaralan ng mga high school student ay ang law enforcement, prosecution, courts, corrections at community. Nabatid na sumailalim muna sa demo o matinding pag-aaral ang mga teacher na magtuturo ng naturang subject batay na rin sa pakikipagtulungan ng NAPOLCOM sa DepEd saka sila sasabak para ituro naman sa lahat ng istudiyante sa high school. Layunin ng naturang hakbangin na bigyan ng higit na kaalaman ang mga kabataan sa kasalukuyang sistema ng batas at crime prevention. Bukod dito ay higit nilang malalaman ang kanilang mga karapatan bilang isang mamamayan. (Ulat ni Lordeth Bonilla)</body>
<link>http://www.philstar.com/Article.aspx?articleId=272447&amp;publicationSubCategoryId=92</link>
</article>
<article>
<title>B-day wish ni GMA magkaisa ang Pinoy</title>
<author>Lilia Tolentino</author>
<date>
<month>April</month>
<day>02</day>
<year>2005</year>
</date>
<body>Pagkakaisa ng sambayanang Pilipino ang hangad ni Pangulong Arroyo sa kanyang ika-58 kaarawan sa Abril 5. Sa isang asalto na kaloob sa Pangulo ng mga taga-Zamboanga City kamakalawa ng gabi kaugnay ng ginawa niyang pagbisita doon, sinabi ng Presidente na nagpapasalamat siya sa Panginoon sa maraming magandang pangyayaring magaganap gaya nang mga nakalipas na mga taon matangi lang sa pribadong pagsasalu-salo ng Unang Pamilya. Ito ay alinsunod na rin sa kampanya ng pagtitipid na inilunsad ng Pangulo para mapagaan ang epekto ng kakulangan sa budget ng gobyerno. (Ulat ni Lilia Tolentino)</body>
<link>http://www.philstar.com/Article.aspx?articleId=272455&amp;publicationSubCategoryId=92</link>
</article>
<article>
<title>Erap ginawang lider ng UNO</title>
<author>Edwin Balasa</author>
<date>
<month>April</month>
<day>02</day>
<year>2005</year>
</date>
<body>Hinirang bilang chairman Emeritus si dating Pangulong Joseph Estrada ng United Opposition (UNO) sa ginanap na meeting kamakalawa ng gabi sa San Juan. Sa ginanap na pagpupulong sa Club Filipino sa Greenhills, sinabi ni San Juan Mayor Joseph Victor Ejercito na ang pagpili sa kanyang ama bilang pinuno ng oposisyon ay napakalaking hakbang sa muling pagsasama-sama ng oposisyon. Wika pa ni Ejercito na nakipag-ugnayan na sila sa Partido ng Demokratikong Pilipino-Laban na pinamumunuan ni Sen. Aquilino Pimentel, Kilusang Bagong Lipunan (KBL), at sa dalawang grupo ng Laban ng Demokratikong Pilipino (LDP) na ang isa ay pinamumunuan ni Sen. Edgardo Angara at isa kay Sen. Panfilo Lacson. Malugod namang tinanggap ni Erap ang pagiging UNO chairman. (Ulat ni Edwin Balasa)</body>
<link>http://www.philstar.com/Article.aspx?articleId=272462&amp;publicationSubCategoryId=92</link>
</article>
<article>
<title>Papalit kay Pope pinipili na</title>
<author>Gemma Garcia at Grace dela Cruz</author>
<date>
<month>April</month>
<day>03</day>
<year>2005</year>
</date>
<body>Sa kabila ng patuloy na panalangin ng libu-libong Katoliko sa buong mundo, pinaghahandaan na ng Vatican ang pagpili sa papalit kay Pope John Paul II sa sandaling bawian ito ng buhay. Ayon sa Vatican, patuloy sa paglala ang kondisyon ng Santo Papa at hirap na ito sa paghinga at mabilis na bumababa ang blood pressure. Hindi na rin stable ang function ng heart at kidney nito. Nagbigay na ng kanyang huling kahilingan at habilin ang Santo Papa na kung sakaling tuluyan nang kunin ng Diyos ay ibalik at ilibing siya sa Poland kung saan dito siya nagsilbi bilang arsobispo bago naihalal bilang Pontiff noong 1978. Sa pagpili ng susunod na Santo Papa ay mayroong sinusunod na alituntunin ang Vatican. Una rito ang pagbeberipikang mabuti ng Sacred College of Cardinals o Camerlengo ng kamatayan ng una sa pamamagitan ng pagtayo sa gilid ng kama nito at tatlong beses na pagtawag ng kanyang pangalan at kapag hindi ito sumagot ay iaanunsiyo na nito at iaayos ang singsing kung saan nakasulat dito ang pangalan ng Papa at ang pagsira sa papal seal. Gagawa namang muli ng panibagong singsing para sa susunod na uupong Santo Papa habang inihahanda ng Camerlengo ang traditional na siyam na araw na pagbuburol sa namatay katulong ang tatlo pang opisyal na naihalal at siya ring mag-uutos sa susunod na election. Makalipas ang 15-20 araw matapos ang kamatayan ng Pope ay magpupulong ang 123 cardinals mula sa ibat ibang panig ng mundo para pag-usapan ang election at dito pipili kung sino ang susunod na Santo Papa. Matapos ang isang misa sa St. Peters Basilica ay papasok ang mga cardinals sa isang annex ng Sistine Chapel para sa election process na mas kilala sa tawag na conclave at bawat isa ay manunumpa. Mananatiling lihim ang election at ng sinumang susuway ay parurusahan sa pamamagitan ng ekomunikado. Literal na nakasarado at binabantayan ang annex at pinagbabawalan ang mga cardinals na gumamit ng anumang device tulad ng cellphone at anumang uri ng komunikasyon sa labas. Kinabukasan ay dadalo ng misa sa Sistine Chapel ang mga cardinal at dito sisimulan ang election subalit ayon sa binagong batas ni Pope Paul VI, tanging mga cardinal na mayroong edad na 80 pababa ang siyang maaaring bumoto. Gagawing secret written ballots ang election at bibilangin ang balota ni Camerlengo at ng kanyang tatlong assistant. Noon ay kailangan lamang na makakuha ng 2/3 ng boto ang isang inihalal. Subalit noong 1996 binago ni Pope John Paul II ang kautusan upang kung hindi maging matagumpay ang botohan sa loob ng 12-13 na araw, mapapagkasunduan ng mga cardinal na maging majority ang election. Dalawang balota ang kukunin sa umaga at dalawa rin sa hapon hanggang sa matapos na matagumpay ang botohan. Matapos ang voting session ay susunugin ang mga balota at kung mayroong pagdududa ay lalagyan ng chemical ang papel na magdudulot ng itim na usok na makikita ng publiko sa bubong ng Vatican Palace na ang ibig sabihin ay wala pang napipiling pope. Kapag puting usok naman ang lumabas, ito ay isang senyales na naging matagumpay ang election. Kapag tinanggap na ito ng napiling susunod na Santo Papa ay lalabas sa balkonahe ng Vatican ang pinakapinuno ng mga Cardinal at magsasalita ito ng &amp;quot;Habemus Papam&amp;quot; na ang ibig sabihin ay &amp;quot;we have a new Pope&amp;quot;. Kabilang sa cardinal bishops na posibleng pumalit kay Pope John Paul II sina Ratzinger, Joseph (Germany), 77; Sodano, Angelo (Italy), 77; Gantin, Bernardin (Benin), 82; Etchegaray, Roger (France), 82; Lopez Trujillo, Alfonso (Colombia), 69; Re, Giovanni Battista (Italy), 71; Sfeir, Nasrallah Pierre (Lebanon), 84; Ghattas, Stephanos II (Egypt), 85; Deoud, Ignace Moussa I (Syria), 71. (Ulat nina Gemma Garcia at Grace dela Cruz)</body>
<link>http://www.philstar.com/Article.aspx?articleId=272562&amp;publicationSubCategoryId=92</link>
</article>
<article>
<title>Apela ng FPJ camp dadalhin sa kalye</title>
<author>Grace dela Cruz</author>
<date>
<month>April</month>
<day>03</day>
<year>2005</year>
</date>
<body>Dadalhin na ng kampo ng namayapang presidential candidate na si Fernando Poe, Jr. ang kanilang election protest sa kalsada. Ito ang sinabi kahapon ng tagapagsalita ng kampo ni FPJ na si Rex Cortez, kaibigang aktor ni Da King, kung saan tiniyak nito na iindahin ng panig ng administrasyong Arroyo ang kanilang isasagawang kilos-protesta. Aniya, patuloy na naghahanda ang mga supporters ni FPJ para magsagawa ng nasabing rally sa Mendiola dahil sa umanoy hindi pantay na hustisya na ibinigay ng korte kaugnay ng poll protest ni Da King. Dapat na rin anyang palitan ang Presidential Electoral Tribunal ng Peoples Electoral Tribunal dahil wala naman umanong pantay na hustisya na ibinibigay ang Supreme Court sa pagiging PET nito. Taumbayan na lamang umano ang siyang maghusga kung sino talaga ang nanalo noong May 10, 2004. (Ulat ni Grace dela Cruz)</body>
<link>http://www.philstar.com/Article.aspx?articleId=272573&amp;publicationSubCategoryId=92</link>
</article>
<article>
<title>52 armas tangay ng Army reservist</title>
<author>Angie dela Cruz</author>
<date>
<month>April</month>
<day>03</day>
<year>2005</year>
</date>
<body>Ipinapaaresto ng Quezon City Regional Trial Court ang isang Army reservist at dalawang iba pang opisyal ng isang security agency sa Quezon City matapos mapatunayan ng korte na may sapat na basehan upang kasuhan ang mga nabanggit hinggil sa pagkawala ng may 52 piraso ng mga armas ng Fidelity Security Agency tulad ng 9mm at shotgun. Sa ipinalabas na warrant of arrest ni QCRTC Judge Ma. Luisa Quejano Padilla, ipinahuhuli nito ang mga akusadong sina Ernest Tantiado, Army reservist at operations manager ng naturang security agency, CMT officer ng PSBA; Renato Sacueja, armorer at Avelino Imperial, liaison officer ng naturang agency na matatagpuan sa #81 Manalo St., Brgy. Immaculate Conception, Quezon City. Ang tatlong akusado ay na-AWOL sa kumpanya noong Oktubre 2002. Nakipag-ugnayan na ang mga opisyal ng ahensiya sa pulisya upang hindi magamit ang nawawalang mga armas sa ibat ibang uri ng krimen tulad ng panghoholdap. (Ulat ni Angie dela Cruz)</body>
<link>http://www.philstar.com/Article.aspx?articleId=272579&amp;publicationSubCategoryId=92</link>
</article>
<article>
<title>VAT sumablay sa Senado</title>
<author>LTolentino/Rudy Andal</author>
<date>
<month>April</month>
<day>03</day>
<year>2005</year>
</date>
<body>Hindi pa rin nawawalan ng pag-asa si Pangulong Arroyo na maipasa ang VAT reform bill matapos na kapusin ng panahon ang mga senador sa 3-day special session na idineklara ng una. Ayon kay Press Secretary Ignacio Bunye, babawi na lamang si Pangulong Arroyo sa pagbabalik ng regular na sesyon sa Senado sa Abril 11 kayat maluwag niyang tinanggap ang pagkakabigo ng mga mambabatas na maipasa ang VAT reform bill taliwas sa ulat na dismayado ito bunsod na rin ng matinding pagkainip na maipasa ang nasabing batas. &amp;quot;Talagang kulang iyong time. Anyway, it is just a few more days between now and April 11, at ang importante, iyong tatlong araw ay nagamit para sa dagdag na pagpapaliwanag sa isyu,&amp;quot; ayon kay Bunye. Sa pagbabalik aniya ng sesyon sa Abril 11, umaasa ang Malaca&amp;ntilde;ang na kung magkakaroon man ng botohan ay solido ang magiging boto ng mga senador. Hindi naman nanghinayang ang Malaca&amp;ntilde;ang sa malaking pondong inilaan ng gobyerno para sa ipinatawag na 3-day special session dahil sa tatlong araw aniya na ginamit ng mga senador ay nagkaroon ng konsultasyon at sunud-sunod na briefings hinggil sa naturang usapin. Sa ulat, nabigo ang Senado na ma-adopt ang sarili nilang bersiyon ukol sa VAT reform bill bago pa magwakas ang 3-day special session kamakalawa ng gabi dahil sa hindi matapus-tapos na debate hinggil dito. Nangako naman si Senate President Franklin Drilon na pangunahin nilang tututukan ang usaping ito sa pagbabalik ng regular na sesyon sa Abril 11. (Ulat nina LTolentino/Rudy Andal)</body>
<link>http://www.philstar.com/Article.aspx?articleId=272586&amp;publicationSubCategoryId=92</link>
</article>
<article>
<title>Para&amp;ntilde;aque gagawing jueteng at drug free</title>
<author>Mer Layson</author>
<date>
<month>April</month>
<day>03</day>
<year>2005</year>
</date>
<body>Nanawagan ng aktibong suporta si Para&amp;ntilde;aque City Mayor Florencio M. Bernabe Jr., sa grupo ng top business executive sa kanyang 10-point strategic program ngayong taon, partikular ang layuning gawing jueteng at drug-free ang lungsod. Kaagad namang tumugon sa panawagan ang grupo ni Julie Anne Pascual-Torres ng Para&amp;ntilde;aque Workers Affairs Office (PWAO) at nagsabing ngayon na ang panahon para ang gobyerno, mga negosyante, labor sector at mga residente ay magkaisa para sa pagbuo ng matatag na republika. Ayon kay Pascual-Torres, maisasakatuparan lamang ni Mayor Bernabe ang kanyang mga programa kung tutulungan siya ng mga negosyante, empleyado at mismong mamamayan kaya hinihikayat ang lahat ng residente ng lungsod na suportahan ang local chief executive. Layunin ni Bernabe na maging malinis at pinakamagandang lungsod sa buong bansa ang Para&amp;ntilde;aque. Gayundin ang pagbibigay ng tahanan at paghahanap ng permanenteng solusyon sa mga nakatira sa squatters area. (Ulat ni Mer Layson)</body>
<link>http://www.philstar.com/Article.aspx?articleId=272590&amp;publicationSubCategoryId=92</link>
</article>
<article>
<title>Pope patay na</title>
<author>Ni Ellen Fernando</author>
<date>
<month>April</month>
<day>04</day>
<year>2005</year>
</date>
<body>Hindi na nakayanan ng kanyang katawan at tuluyan nang pumanaw kahapon ng madaling-araw si Pope John Paul II matapos na maratay ng ilang araw sa Vatican City bunga ng kumplikasyon ng kanyang Urinary Tract Infection (UTI) at sakit na Parkinsons disease. Base sa report, bandang alas-3:37 ng madaling-araw (9:37 ng gabi, Sabado sa Rome) nang tumigil ang pagtibok ng puso ng Santo Papa sa edad na 84 sa Papals apartment nito. Kamakalawa ay lumalala ang kondisyon ng Papa dahil na rin sa mabilis na pagbaba ng kanyang blood pressure, paghina ng tibok ng puso at pagkalason ng atay nito bunga ng kanyang UTI. Una na rin siyang inoperahan sa lalamunan. Ibinurol ang Santo Papa sa St. Peters Basilica para sa 9-araw na pagluluksa pero posibleng ilibing ito sa Poland na siyang huling habilin at kahilingan nito. Kahapon, patuloy na dinadagsa ng libu-libong debotong Katoliko mula sa ibat ibang bansa ang Vatican upang makapiling sa huling sandali ang Santo Papa. Bandang alas-4:30 ng hapon nang isagawa ang isang misa ng mga cardinals na dinaluhan ng libu-libong Katoliko sa St. Peters Square upang ipanalangin ang Santo Papa kasabay ng pag-aalay ng mga bulaklak, pagtitirik ng kandila at pag-awit dito. Tinatayang may 1.2 bilyong miyembro ng Romano Katoliko sa buong mundo ang nagluksa sa pagyao ng Papa. Pansamantala namang itinalagang kapalit ng Santo Papa si Cardinal Eduardo Martinez Somalo. Siya ang naatasang magpatawag ng pulong ng may 123 cardinals mula sa ibat ibang panig ng mundo matapos ang libing ng Papa para sa gaganaping halalan ng kapalit ng Papa. Nagpahatid kahapon si Pangulong Gloria Macapagal-Arroyo ng kanyang pakikiramay sa pagpanaw ng Santo Papa. &amp;quot;Nagdadalamhati tayo kasama ng buong mundo sa pagyao ng mahal na Papa Juan Pablo Segundo. Matinding lungkot at kawalan ang dulot ng pagkamatay niya sa lahat. Ipinaglaban niya ang pamilyang Pilipino at ang mga saligang prinsipyong Kristiyano na nagsusulong sa ating lahat. Isa-isip araw-araw ang katarungan, kabutihan at kabanalan sa buhay,&amp;quot; anang Pangulo. Sinabi ng Pangulo na malaking puwang ang damdamin ng daigdig sa pagkawala ng dakilang tulay-espirituwal sa lahat ng bansang naabot niya at pinagpala ng maamo niyang kamay. &amp;quot;Nakikiisa tayo sa buong sangkatauhan sa pananalangin ngayong araw ng sanlibutang pagluluksa,&amp;quot; dagdag ng Pangulo. Ayon sa tagapagsalita ng Apostolic Nunciature (Holy See) sa Manila na isang special mass ang nakatakdang isagawa sa Miyerkules para sa Papa sa Manila Cathedral. Una ring nagpahatid ng kanilang pakikidalamhati ang mga makapangyarihang opisyal sa buong mundo na sina US president George W. Bush, British Prime Minister Tony Blair, Britains Queen Elizabeth II, UN Sec. Gen. Kofi Annan, Australian Prime Minister John Howard, Cubas leader Fidel Castro, European Commission head Jose Manuel Barroso at iba pang mga lider ng ibat ibang bansa. (May dagdag ulat ng AFP)</body>
<link>http://www.philstar.com/Article.aspx?articleId=272679&amp;publicationSubCategoryId=92</link>
</article>
<article>
<title>8-M Pinoy may Hepa B</title>
<author></author>
<date>
<month>April</month>
<day>04</day>
<year>2005</year>
</date>
<body>Umabot na sa walong milyong Pilipino ang may sakit o carrier ng sakit na Hepatitis B bunsod para magbabala si Cavite Rep. Joseph Emilio Abaya na maaaring madagdagan o tumaas pa ang naturang bilang kung di kaagad magpapalabas ng mga hakbang ang pamahalaan para agad na masolusyunan ang pagkalat ng naturang nakakahawang sakit. Sinabi ni Rep. Abaya na ang Hepatitis B ay pangalawa sa pinakamapanganib o deadly disease sa bansa kasunod sa sigarilyo na siyang sanhi naman ng cancer at iba pang nakamamatay na sakit. Ipinanukala ni Abaya sa kanyang House Bill 3865 ang pagsasagawa ng mandatory immunization sa lahat ng mga sanggol pagkapanganak upang masigurong ligtas sila mula sa nakakahawang sakit. Sa ilalim ng panukala, ang lahat ng gastos para sa immunization ng mga sanggol ay dapat na i-subsidized ng gobyerno tulad ng ibang immunization shots na ibinibigay sa mga sanggol sa mga public hospitals at clinics. Idinagdag ni Abaya na madaling maikalat ang naturang sakit dahil maaari itong maihawa sa pamamagitan ng pagkakasalin ng infected blood fluids o sexual intercourse. Batay sa pag-aaral, 90% probability na mailipat o maihawa ng isang buntis na Hepa B carrier sa kanyang anak sa sinapupunan ang naturang sakit at pagkatapos ay magsilbing carrier na rin paglabas. (Malou Rongalerios)</body>
<link>http://www.philstar.com/Article.aspx?articleId=272688&amp;publicationSubCategoryId=92</link>
</article>
<article>
<title>Re-appointment ng DOJ chief pinalagan</title>
<author></author>
<date>
<month>April</month>
<day>04</day>
<year>2005</year>
</date>
<body>Hindi na umano dapat na ire-appoint pa ni Pangulong Arroyo si bypassed acting Justice Sec. Raul Gonzales bilang abogado matapos mapatunayang guilty sa kasong contempt of court. Ito ang ipinunto kahapon ni Atty. Bonifacio Alentajan, dating pangulo ng UP Law Alumni Association (UPLAA), kasabay ng pagsasabing kung sa paningin ng Korte Suprema ay hindi nararapat maging officer ng korte at miyembro ng Bar si Gonzales, lalo nang hindi ito karapat-dapat na maging Justice sec. dahil aniyay mapapariwara ang administrasyon ng hustisya sa bansa. Matindi rin ang kasong kinakaharap ni Gonzales, na kumumbinsi sa Commission on Appointment na iby-pass ang appointment nito. Kasama sa mga kasong ito ang tax evasion. Sinabi ni Alentajan na iisipin ng publiko na isang sacred cow ng administrasyon si Gonzales kung muli itong ia-appoint ng Pangulo matapos ma-bypass dahil sa pagkabigong isumite ang kanyang income tax return para sa 2002. Kabilang sa tumutol sa kumpirmasyon ni Gonzales ang Integrated Bar of the Philippines (IBP). Ang reklamo ng IBP ay bunsod ng pagyayabang raw ni Gonzales na kaya siya na-appoint sa DOJ ay bilang kabayaran sa kanyang &amp;quot;mahalagang papel&amp;quot; sa bilangan ng boto sa pagkapangulo noong May 2004 elections. (Grace dela Cruz)</body>
<link>http://www.philstar.com/Article.aspx?articleId=272694&amp;publicationSubCategoryId=92</link>
</article>
<article>
<title>Roldan, Wang swak sa iba pang KFR cases</title>
<author></author>
<date>
<month>April</month>
<day>04</day>
<year>2005</year>
</date>
<body>Bukod sa kaso ng pagdukot kay Kenshi Yu ay sangkot din umano ang aktor at ex-congressman na si Dennis Roldan at girlfriend nitong si Suzette Wang sa iba pang kidnapping cases na hinihinalang ang mga biktima ay pawang mga naging kaklase o mga kamag-anak ng mga naging kaklase ni Wang. Inihayag ng ilang miyembro ng Citizens Action Against Crime na humiling ng anonymity na si Wang ay maaaring sangkot din umano sa iba pang mga kidnapping cases katulad ng kaso ni Gordon Tan na kinidnap at dahil nanlaban ay napatay noong 1997. Maaalalang libu-libong miyembro ng Chinese-Filipino community ang nagmartsa at ang mga eskwelahan at mga business establishments sa Binondo ay nagsara ng kalahating araw upang kondenahin ang nangyari kay Tan. Si Gordon Tan katulad ng ina ni Kenshi na si Jennie Yu ay pawang mga naging kaklase ni Suzette. Sinabi ng mga impormante na may nasakote ang Presidential Anti Crime Commission noon na mga kidnapping suspects kaugnay sa kaso ni Tan at ang ikinanta ng mga ito bilang mastermind ay isang &amp;quot;Maam Suzette&amp;quot;. &amp;quot;Hindi nagkataon lamang na isang Suzette din ang mastermind sa pangingidnap kay Gordon Tan,&amp;quot; wika ng CAAC members. (Angie dela Cruz)</body>
<link>http://www.philstar.com/Article.aspx?articleId=272703&amp;publicationSubCategoryId=92</link>
</article>
<article>
<title>PriceSmart execs pinasasagot sa P38.59M kasong estafa</title>
<author></author>
<date>
<month>April</month>
<day>04</day>
<year>2005</year>
</date>
<body>Inutusan ng Rizal Provincial Prosecutor ang limang opisyales na inilagay ng PriceSmart sa subsidiary nito, ang PSMT Philippines, na sagutin ang mga kasong estafa na kinapapalooban ng P38.59 milyon na isinampa laban sa kanila ng minority shareholders ng PSMT. Ang halaga ay binubuo ng P30.15 milyong ilegal na stewardship fees na ibinayad sa PriceSmart noong 2003 at P8.44 milyon na hindi awtorisadong pagpapalabas ng pondo ng PSMT noong nakaraang taon. Pinadalhan ng subpoena sina Benjamin Woods, presidente ng PSMT; Zeus Aboy, controller; Robert Gans, vice president; John Heffner, treasurer at James Cahill, director at dating treasurer ng kumpanya. Sa kanyang subpoena, inutusan ni Asst. Prov. Prosecutor Rodolfo B. Santos ang mga akusado na magtungo nang personal sa kanyang opisina sa Abril 22 at magsumite ng kanilang counter-affidavit bilang sagot sa bintang na ilegal na inilipat nila ang milyun-milyong pondo ng PSMT sa PriceSmart sa San Diego, California. Si Go at E-Class Corp. ang may-ari ng P38 porsyento ng PSMT, samantalang hawak naman ng PriceSmart ang 52% at ang nalalabing 10% ay nasa kamay ng First Metro Investment Corp. Nangyari ang sinasabing pagkaubos sa pondo ng PSMT noong 2003 at 2004. Sa kanilang reklamo, sinabi nina Go at E-Class na ang audit ng Punongbayan and Arau llo ay nakadiskubre ng mga ilegal na ibinayad sa PriceSmart na hindi sakop ng anumang kasunduan.</body>
<link>http://www.philstar.com/Article.aspx?articleId=272705&amp;publicationSubCategoryId=92</link>
</article>
<article>
<title>Mr. Khaos kinilala sa tipid-gas invention</title>
<author></author>
<date>
<month>April</month>
<day>04</day>
<year>2005</year>
</date>
<body>Isa na namang natatanging award ang nakamit ni Pablo &amp;quot;Mr. Khaos&amp;quot; Planas, imbentor ng Khaos Super Turbo Charger (KSTC), ang ipinagmamalaking imbensyon ngayon sa bansa. Kinilala ng parangal ang kakaibang husay at galing ng imbensyon ni Planas na anilay hindi lamang nagbigay karangalan sa buong mundo kundi malaking tulong din upang makatipid sa paggamit ng mga panggasolinang sasakyan. Ang KSTC na minamanupaktura ng Inventionhaus International ang itinuturing na pinaka-epektibong alternatibong solusyon ngayon ng mga motorista para makatipid sa paggamit ng gasolina. Bukod kasi sa halos 15-50% ang tipid na naibibigay ng KSTC sa bawat ikinakabit na gadget sa sasakyan, kinumpirma ng DOST, DOE, DENR at mga foreign regulatory agencies na nagbibigay ito ng zero pollution at dagdag na lakas ng makina. Si Planas, 61-anyos, ay umakyat sa entablado noong Sabado ng gabi sa RCBC Plaza Carlos P. Romulo auditorium upang tanggapin ang Best Brand Award na igina-wad ng 20th parangal ng Bayan Consumers Excellence Award. Dating jeepney operator si Planas, ngunit ngayoy kinikilala nang imbentor sa ibat ibang panig ng mundo. (Ellen Fernando)</body>
<link>http://www.philstar.com/Article.aspx?articleId=272711&amp;publicationSubCategoryId=92</link>
</article>
<article>
<title>Withholding tax itataas</title>
<author>Malou Rongalerios</author>
<date>
<month>April</month>
<day>05</day>
<year>2005</year>
</date>
<body>Mariing tinutulan kahapon ng Partido ng Manggagawa ang plano ng Department of Finance at Bureau of Internal Revenue (BIR) na taasan ang sinisingil na withholding tax dahil magriresulta ito sa pagbawas sa take-home pay o iniuuwing suweldo ng mga empleyado. Ayon kay PM Partylist Rep. Renato Magtubo, pinalalabas lamang ng gobyerno ang pagiging sakim nito sa plano nitong taasan ang sinisingil na buwis sa mga manggagawa. &amp;quot;The move is harmful for workers since it will result to an even lesser take-home pay,&amp;quot; ani Magtubo. Pero sinabi ni Magtubo na kung ang planong pagrerebyu ng dalawang ahensiya sa withholding tax system ay para sa pagbibigay ng tax relief sa mga trabahador at para mapalakas nito ang kampanya laban sa tax evaders ay karapat-dapat lamang itong gawin. Naniniwala ito na walang moral ascendancy ang gobyerno para mangolekta ng dagdag na buwis mula sa mga trabahador kung ang sistema naman nito ay korap. Ang mga manggagawa aniya ang pinanggagalingan ng buwis ng gobyerno ngunit sinusuklian naman ito ng pamahalaan ng dagdag na pasaning buwis. Idinagdag ni Magtubo na kung nais ng gobyerno na madagdagan ang kita nito ay dapat na linisin muna ang kanilang sariling bakuran mula sa mga korap na opisyal at empleyado nito. (Ulat ni Malou Rongalerios)</body>
<link>http://www.philstar.com/Article.aspx?articleId=272796&amp;publicationSubCategoryId=92</link>
</article>
<article>
<title>'Oil price hike la na bang katapusan!'</title>
<author>Malou Rongalerios</author>
<date>
<month>April</month>
<day>05</day>
<year>2005</year>
</date>
<body>Hinimok ng mga kongresista ang mga kumpanya ng langis na sabihin na sa publiko kung hanggang kailan matatapos ang patuloy na pagtaas ng presyo ng kanilang mga produktong petrolyo para lamang mabawi ang kabuuang P4.25 na kanilang pagkalugi dahil umano sa mataas na presyo ng krudo sa world market. Nanawagan din sina Reps. Joel Mayo Almario at Eduardo Veloso sa pamahalaan na magbigay ng abiso hinggil sa ginagawang pag-aaral nito kaugnay sa pag-amyenda sa Oil Deregulation Law. Ayon sa mga kongresista, umaabot na sa kabuuang P3.10 kada litro ang itinaas ng gasoline simula ngayong taon at P3.30 bawat litro naman sa produktong diesel. Ito ay makaraang dagdagan ng 50 sentimos ng Caltex at Total ang kanilang produktong petrolyo nitong nakaraang Sabado. Ipinagdiinan pa ng kongresista na bagamat dapat nang kondenahin ang walang habas na pagtaas sa presyo ng langis sa bansa, maaari naman pansamantalang matigil ito kung makikipagtulungan lamang ang mga kumpanya ng langis at gagawin ng Department of Energy ang kanilang trabahong pangalagaan ang kapakanan ng taumbayan. Hinikayat din ni Almario ang DOE at iba pang tanggapan ng pamahalaan na inatasan ni Pangulong Arroyo na pag-aralan kung anong mga probisyon sa Republic Act 7489 ang dapat baguhin para mapigilan na ang pagtaas ng presyo ng langis. Ayon naman kay Veloso, nararapat lamang ipaalam ng mga kumpanya ng langis sa publiko kung hanggang kailan ang pagtaas sa presyo. (Ulat ni Malou Rongalerios)</body>
<link>http://www.philstar.com/Article.aspx?articleId=272808&amp;publicationSubCategoryId=92</link>
</article>
<article>
<title>Drilon presiding officer sa IPU summit</title>
<author>Rudy Andal</author>
<date>
<month>April</month>
<day>05</day>
<year>2005</year>
</date>
<body>Inihalal si Senate President Franklin Drilon bilang governing council ng 112th Inter-Parliamentary Union (IPU) General Assembly sa pagsisimula ng sesyon nito kahapon. Ibig sabihin, si Sen. Drilon ang siyang magiging presiding officer ng lahat ng talakayan sa IPU ngayong taon, matapos na ihalal ito ng 17-bansa na kasapi ng governing council ng IPU sa pamumuno ni IPU President Sergio Paez y Verdugo ng Chile. Naging kaugalian na kung sino ang pinuno ng parliamentaryo ng host country ang siyang magiging honorary president. Kumpiyansa si Drilon na magiging makabuluhan ang anim na araw na assembly at hindi magiging puro putak lang. Sa ikalawang araw na debatehan ay pinag-ukulan ng pansin ang hinggil sa $10 bilyong criminal business sa buong mundo, ang child trafficking. Malaki anya ang maitutulong ng mga delegado bilang mga mambabatas sa kanilang lugar para sugpuin ang sindikato at mabigyang proteksiyon ang mga kabataan sa buong mundo. (Ulat ni Rudy Andal)</body>
<link>http://www.philstar.com/Article.aspx?articleId=272814&amp;publicationSubCategoryId=92</link>
</article>
<article>
<title>Pag-appoint ni GMA sa batang Malonzo ayaw kilalanin</title>
<author>Rose Tamayo</author>
<date>
<month>April</month>
<day>05</day>
<year>2005</year>
</date>
<body>Tahasang sinabi kahapon ni Caloocan City Councilor Henry Cammayo na gagawin nila ang lahat ng paraan para bawiin ni Pangulong Gloria Macapagal-Arroyo ang ginawa nitong pag-appoint sa anak ng natalong kongresista at dating alkalde ng lungsod na si Rey Malonzo. Ayon kay Cammayo, tagapagsalita ng grupong Lakas sa konseho ng Caloocan, hindi nila matatanggap at kikilalanin ang itinalaga ng Pangulo na kahalili ng yumaong konsehal na si Popoy Rosca dahil hindi ito ang nais at sentimyento ng Lakas sa Caloocan. Sinabi rin ni Cammayo na nakatakda silang maghain ng isang resolusyon sa Lakas national upang balewalain ang ginawang pag-endorso sa kanyang anak na si Christopher dahil hindi ito ang kagustuhan ng Lakas-Caloocan City chapter. Magugunitang gumawa ng resolusyon ang Sangguniang Panlungsod ng Caloocan na humihiling kay Pangulong Arroyo na italaga si Kristen Joy Rosca bilang kahalili ng kanyang yumaong ama. Iginiit din ni Cammayo na hindi na bagay kay Malonzo ang ginagawa nitong paggigiit sa kanyang anak dahil tapos na ang panahon ng mga Malonzo sa pulitika ng Caloocan. Magugunitang sina Rey, tumakbong kongresista, ang pangalawang asawa nitong si Gigi, tumakbong alkalde at anak na si Ronald, tumakbong konsehal ay ibinasurang lahat ng mga taga-Caloocan. Nabatid na kamamatay pa lamang ni Konsehal Popoy ay nagpunta na umano kaagad si Malonzo sa tanggapan ni Speaker Jose de Venecia upang ipa-endorso ang kanyang anak. (Ulat ni Rose Tamayo)</body>
<link>http://www.philstar.com/Article.aspx?articleId=272819&amp;publicationSubCategoryId=92</link>
</article>
<article>
<title>DNA ng mga kriminal pinaiipon</title>
<author>Malou Rongalerios</author>
<date>
<month>April</month>
<day>05</day>
<year>2005</year>
</date>
<body>Nais ni Quezon Rep. Lorenzo Ta&amp;ntilde;ada III na magkaroon ng database para sa DNA (deoxyribonucleic acid) ng mga convicted criminals at iba pang indibidwal na naakusahan kahit na hindi pa nahahatulan sa krimen. Sa House Resolution 659 na inihain nito, sinabi ni Ta&amp;ntilde;ada na kinilala ng ibat ibang justice system sa buong mundo ang potensiyal at pagiging epektibo ng DNA bilang siyentipikong paraan sa pagresolba ng krimen. Magagamit ang DNA sa pagkilala sa mga kriminal, maresolbahan ang krimen at mapawalang-sala ang mga inosente o mga walang kasalanan na naakusahan ng krimen, at mas mapapabilis din ang pagkilala sa mga nawawalang tao. Sa ilalim ng panukala, ang DNA database ay kokolektahin at imamantina ng bubuuing DNA Technology Center. Una nang ipinakilala sa bansa noong 1996 ang DNA technology sa pagkakabuo ng Presidential Anti-Crime Commission sa pamamagitan ng itinayong DNA Analysis Laboratory sa Natural Sciences Research Institute ng UP. Simula rito, ibat ibang government at private laboratories ang nagsasagawa na rin ng DNA testing kabilang na ang National Bureau of Chemistry Division, St. Lukes Medical Center at PNP Crime laboratory. Ang isang DNA test kit ay nagkakahalaga ng P45,000, subalit sinabi ni Ta&amp;ntilde;ada na mapapakinabangan ito sa mahaba-habang panahon sa mabilisang pagresolba ng krimen. (Ulat ni Malou Rongalerios)</body>
<link>http://www.philstar.com/Article.aspx?articleId=272827&amp;publicationSubCategoryId=92</link>
</article>
<article>
<title>GMA papuntang Vatican</title>
<author>Ellen Fernando/Gemma Amargo-Garcia</author>
<date>
<month>April</month>
<day>05</day>
<year>2005</year>
</date>
<body>Nakatakdang tumulak ngayong gabi, araw din ng kanyang ika-58 kaarawan si Pangulong Gloria Macapagal-Arroyo patungong Roma upang personal na makiramay at masilip sa huling sandali ang pumanaw na si Pope John Paul II. Ayon sa Pangulo habang nasa Clarkfield, Pampanga kahapon para sa groundbreaking ng Subic-Clark-Tarlac Expressway, kasama niyang tutungo sa Vatican City ang kabiyak ni Speaker Jose de Venecia na si Manay Gina; Social Security System (SSS) chairman Thelmo Cunanan at asawa nitong si Belinda at Philippine Ambassador to Vatican Leonida Vera. &amp;quot;In my visits to the Pope even before I became president what always impressed me was that he knew what was happening in the Philippines. And he was most concern with having peace and progress, and brotherhood and unity in Mindanao,&amp;quot; anang Pangulo. Naunang nagtungo ang Pangulo sa Vatican ng panahon ng Erap administration upang humingi ito ng basbas at advice sa Santo Papa bago ito nagbitiw bilang Kalihim ng DSWD kasabay ng pagiging bise presidente nito. Samantala, pinangunahan kahapon ng Palasyo ang pagkilala sa Banal na Santo Papa bilang pagsunod sa kautusan ng Pangulo na magsagawa ng &amp;quot;half-mast hanging&amp;quot; sa lahat ng bandila ng bansa. Idinaos din ang espesyal na misa sa Malaca&amp;ntilde;ang grounds na pinangunahan ni Fr. James B. Reuter, dating nakatrabaho ng Papa nang ang una ay nagsilbing tagapagsalita ng CBCP. Sa report, inilabas na mula sa Apostolic Palace ang mga labi ng Papa at dinala sa St. Peters Basilica Square upang ipakita ito sa milyun-milyong debotong Katoliko bago tuluyang ilibing matapos ang 4-6 na araw na burol nito. (Ulat ni Ellen Fernando/Gemma Amargo-Garcia)</body>
<link>http://www.philstar.com/Article.aspx?articleId=272829&amp;publicationSubCategoryId=92</link>
</article>
<article>
<title>GMA bina-blackmail ng NGO</title>
<author>Ellen Fernando</author>
<date>
<month>April</month>
<day>05</day>
<year>2005</year>
</date>
<body>Sa panahon na gustong makatipid ng buong bansa, isang non-government organization naman ang tila bina-blackmail si Pangulong Arroyo upang likhain ng mabilis ang Socialized Housing Finance Corporation (SHFC) na duplication na lamang ng 25-year-old nang National Home Mortgage Finance Corporation (NHMFC) at ibig pa ipa-subsidize dito. Ayon kay University of the Philippines Prof. Leonor Magtulis Briones, eksperto sa public Administration at Local and Regional Governance, nais ng National Congress of CMP Originators and Social Development Organizations for Low-Income Housing na masakote ang Community Mortgage Program (CMP) at Abot-Kaya Pabahay Program (AKPP), ang dalawang programang pabahay ng pamahalaan na parehong nasa ilalim ng pangangasiwa ng NHMFC. Lumalabas na ang nasabing NGO na binubuo ng ilan sa mga nangungutang sa NHMFC ay gustong sila ang magpapautang sa sarili nila gamit ang pondo ng NHMFC. Sinabi ni Briones na wala namang diperensiya ang NHMFC bakit kailangang ayusin. Ayon sa records, noong 2004 ay kumita ang NHMFC ng P1.04 bilyon, samantalang mahigit sa P691 milyon naman ang naipautang para sa pabahay ng mahigit sa 160,000 pamilya. Sa panahon na ang policy ng pamahalaan ay paliitin ang burukrasya dahil sa kakulangan ng pondo, ang gusto ng nasabing NGO ay lubhang makasasakit sa pambansang pananalapi dahil na rin sa imbes na isa lamang ang ginagastusan ng pondo ay magiging dalawa sa planong paglikha sa SHFC, pahayag ni Briones. Dahil sa kagustuhan din ng National Congress of CMP Originators na establisa ang SHC, isang NGO na binubuo ng minority ng pangkalahatan ng CMP originators, mapipilitan ang pamahalaan na pagretiruhin ang mga empleyado ng NHMFC na dagdag na namang milyun-milyong gastos sa naghihirap nang pamahalaan dahil sa naghihikahos na pambansang ekonomiya. (Ulat ni Ellen Fernando)</body>
<link>http://www.philstar.com/Article.aspx?articleId=272833&amp;publicationSubCategoryId=92</link>
</article>
<article>
<title>Presyo ng krudo, LPG taas uli</title>
<author>Edwin Balasa</author>
<date>
<month>April</month>
<day>06</day>
<year>2005</year>
</date>
<body>Panibagong pahirap na naman sa sambayanang Pilipino partikular sa mga motorista at mga maybahay dahil sa panibagong pagtataas sa presyo ng krudo at Liquified Petroleum Gas (LPG) ang ikinasa na naman ng mga oil companies. Nagpatupad kahapon ang Petron at Total Gas ng P11 na taas sa presyo ng kada tangke ng LPG kaya umaabot na sa P395 hanggang P405 ang presyo ng LPG kada tangke. Samantala, nagtaas muli ng 50 sentimo sa presyo ng kanilang produktong petrolyo ang Total at Caltex matapos na magtaas ng kanilang presyo ang ilang oil small players. Sinabi ng Department of Energy (DOE) na posible pang tumaas ang presyo ng produktong petrolyo linggo-linggo hanggang sa buwan ng Mayo upang makabawi daw sa pagkalugi ang mga oil companies. Pero siniguro naman ng DOE na kahit patuloy ang pagtaas ng presyo ng produktong petrolyo ay patuloy pa rin ang pagbibigay ng diskwento sa mga jeepney drivers sa ilang piling gas stations. Magugunita na hinimok ng mga kongresista ang mga oil companies na magbigay ng abiso sa publiko kung hanggang kailan nila gagawin ang linggu-linggong pagtataas sa presyo ng oil products. Nanawagan na rin ang mga kongresista at senador kay Pangulong Arroyo na pag-aralan na ang posibleng pag-amyenda sa Oil Deregulation Law para mapigilan ang mga oil companies sa walang-awat na pagtataas ng presyo ng kanilang produkto. (Ulat ni Edwin Balasa)</body>
<link>http://www.philstar.com/Article.aspx?articleId=272918&amp;publicationSubCategoryId=92</link>
</article>
<article>
<title>Illegal OFWs 'di dapat makinabang sa OWWA fund</title>
<author>Malou Rongalerios</author>
<date>
<month>April</month>
<day>06</day>
<year>2005</year>
</date>
<body>Isinulong kahapon ng House committee on overseas workers affairs ang agarang pagpasa ng panukalang magbabawal na ipagamit ang emergency repatriation fund ng Overseas Workers Welfare Administration (OWWA) fund para makabalik lamang ng bansa ang mga Pinoy na ilegal na nagtatrabaho sa ibang bansa. Sa house bill 383 na inihain ni Zamboanga del Norte Rep. Roseller Barinaga, ang OWWA funds ay nagmumula sa kontribusyon ng mga OFWs kayat sila lamang ang dapat makinabang dito at hindi ang mga illegal workers. &amp;quot;This is a warning to Filipinos who are planning to work abroad through illegal means. The emergency fund are only good for registered and legal OFWs,&amp;quot; wika pa ng kongresista. Pero kailangan pa ring tulungan ng OWWA ang mga undocumented OFWs lalo na kung nagigipit sila sa bansang kanilang pinagtatrabahuhan. Dapat aniyang umisip ng paraan ang OWWA kung paano tutulungan ang mga illegal OFWs na ito na hindi gagamitin ang OWWA fund. (Ulat ni Malou Rongalerios)</body>
<link>http://www.philstar.com/Article.aspx?articleId=272925&amp;publicationSubCategoryId=92</link>
</article>
<article>
<title>P17-B utang ng gobyerno sa WW II veterans</title>
<author>Joy Cantos</author>
<date>
<month>April</month>
<day>06</day>
<year>2005</year>
</date>
<body>Umaabot sa P17 bilyon ang utang ng Philippine Veterans Affairs Office (PVAO) sa mga beteranong Pinoy sa World War II. Ito ang ibinunyag ni Defense Secretary Avelino Cruz Jr., matapos mag-alay ng bulaklak sa Libingan ng mga Bayani kaugnay ng pagdiriwang ng Araw ng Kagitingan at linggo ng mga beterano. Nabatid na simula noong 1994 ay hindi nababayaran ng gobyerno ang may 90,700 beterano na nakipaglaban noong World War II. Bunga nito, nakabinbin ang pagbabayad sa pensyon ng mga ito dahil sa kawalan ng pondo ng pamahalaan. Dahil dito, kinatigan ni Sec. Cruz ang isinusulong na tax measure ni Pangulong Arroyo upang makalikom ang PVAO ng P13.5 bilyon para makatulong ito sa pagbabayad ng utang sa mga beterano. Aniya, mahalaga rin na makapasa sa Kongreso ang Pension Fund bill ni Sen. Rodolfo Biazon para sa benepisyo ng mga beterano na tinaguriang bayani ng bayan. Wika pa ng DND chief, bumubuo na sila ng konsepto para magkaroon ng ospital na ang kikitain ay makakatulong din sa pagbabayad ng utang ng gobyerno sa mga war veterans. Sinabi naman ni AFP chief of staff Efren Abu na hanggat hindi naisasaayos ang koleksyon sa buwis at takbo ng ekonomiya ng bansa ay mahihirapan ang gobyerno na mabayaran ang pensyon ng mga beterano gayundin ang mga nagreretirong sundalo at mga opisyal kung saan ay umaabot sa P12 milyon naman ang kakulangan ng pondo ng gobyerno para mabayaran ang may 24,700 na retirees. (Ulat ni Joy Cantos)</body>
<link>http://www.philstar.com/Article.aspx?articleId=272934&amp;publicationSubCategoryId=92</link>
</article>
<article>
<title>Timetable inilatag ng Vatican</title>
<author>Gemma Amargo-Garcia</author>
<date>
<month>April</month>
<day>06</day>
<year>2005</year>
</date>
<body>Nagpalabas na ng timetable ang Vatican para sa mga susunod na hakbang ng mga Cardinal matapos ang pagkamatay ng Santo Papa noong nakaraang Sabado. Muling nagpulong kahapon ang mga Cardinal para sa final arrangement ng burol at libing ni Pope John Paul II at inaasahan na muling magpupulong ang mga ito ngayon at bukas. Magtatapos ang 9 na araw na pagluluksa ng Vatican para sa pagkamatay ng Santo Papa sa Abril 11. Abril 17 muling magpupulong ang mga Cardinal para pagbotohan kung sino ang papalit sa namayapang Santo Papa base na rin sa Vatican rules na kailangang mag-usap ang mga ito ng hindi mas maaga sa 15 araw at hindi lalampas ng 20 araw pero puwedeng mabalam ito hanggang Abril 22 kapag nahuling dumating ang mga Cardinal. Abril 22 ang deadline ng mga Cardinal para simulang magpulong upang magbotohan para sa susunod na Papa pero kapag sa loob ng 3 araw ay wala pa ring napiling Papa ay magpapahinga muna ang mga ito para manalangin bago sila muling magbobotohan at kapag sa loob ng 12 araw ay wala pa rin silang napili ay ang makakakuha na lamang 2/3 na boto ang hihiranging Santo Papa. Bandang alas-10 ng umaga sa Biyernes itinakda ng mga Cardinal ang seremonya ng libing para sa Santo Papa sa libingan ng mga Papa sa Vatican City batay na rin sa tradisyon at hindi sa tinubuang lupa ni Karol Wojtyla sa Poland. Kahapon ay inilabas ang bangkay ng Santo Papa sa St. Peters Basilica para sa public viewing. Samantala, kabilang sa mga makikipaglibing naman sa Biyernes sa yumaong Santo Papa ay sina Pangulong Arroyo, US President George W. Bush, British Prime Minister Tony Blair, French President Jacques Chirac at UN secretary-general Kofi Annan. (Ulat ni Gemma Amargo-Garcia)</body>
<link>http://www.philstar.com/Article.aspx?articleId=272937&amp;publicationSubCategoryId=92</link>
</article>
<article>
<title>2 tapat na kawani pinarangalan ni PGMA</title>
<author>Ellen Fernando</author>
<date>
<month>April</month>
<day>06</day>
<year>2005</year>
</date>
<body>Pinarangalan ni Pangulong Arroyo ang dalawang matapat na kawani ng Ninoy Aquino International Airport (NAIA) sa halip na siya ang tumanggap ng regalo sa kanyang ika-58 kaarawan. Ang binigyan ng parangal ng Pangulo ay sina Nita Gallebo Ramos, janitress at Romeo Pelaez, messenger/janitor sa NAIA. Binigyan sila ni GMA ng tig-P50,000 na cash bilang regalo sa kanilang katapatan magsauli ang mga ito ng napulot nilang mga alahas at cash sa mga pasahero sa NAIA. Naglilinis sa Old MIA terminal noong Marso 31 si Ramos ng makapulot ng kahon na naglalaman ng mga alahas na isinauli nito habang si Pelaez naman ay nakapulot ng bag sa JAL passenger service section na naglalaman ng 3 milyong Yen na isinauli din nito. Dahil sa katapatan ng dalawa, ay binigyan sila ng regalo ni PGMA sa mismong kaarawan nito na ginanap sa Palasyo. (Ulat ni Ellen Fernando)</body>
<link>http://www.philstar.com/Article.aspx?articleId=272946&amp;publicationSubCategoryId=92</link>
</article>
<article>
<title>P303-M plunder case vs Gen. Garcia</title>
<author>Malou Rongalerios-Escudero</author>
<date>
<month>April</month>
<day>07</day>
<year>2005</year>
</date>
<body>Sinampahan kahapon ng Office of the Ombudsman sa Sandiganbayan ng P303 milyong plunder case si dating AFP comptroller na si retired Gen. Carlos Garcia at ang pamilya nito. Kabilang sa kinasuhan ang asawa ni Garcia na si Clarita at ang kanilang tatlong anak na sina Ian Carl, Juan Paolo at Timothy Mark. Si Garcia ang kauna-unahang pinakamataas na opisyal ng AFP na naharap sa kasong plunder na walang itinakdang piyansa. Sinabi ng Ombudsman na nagsabwatan ang pamilya Garcia mula noong 1993 hanggang Nobyembre 17, 2004 para makuha ang nakaw na yaman mula sa gobyerno na nagkakahalaga ng P303,272,005.99. Ang nasabing salapi ay nagmula umano sa mga kontrata sa pamahalaan na naipon ng pamilya Garcia sa pamamagitan ng mga natatanggap na komisyon, porsiyento at regalo ng mga kontratista. Ayon pa sa Ombudsman, sinamantala ni Garcia ang kanyang posisyon at kapangyarihan bilang isang mataas na opisyal ng AFP kaya direkta siyang nakatanggap ng suhol at iba pang uri ng kickbacks. Hindi rin naipaliwanag ng pamilya Garcia kung paano sila nagkaroon ng napakalaking kayamanan na hindi naaayon sa suweldo ng heneral. &amp;quot;Respondents failed to produce any evidence of adequate financial capacity to support and sustain such massive acquisitions,&amp;quot; ani Ombudsman Simeon Marcelo. Magugunitang nauna nang isinampa ang forfeiture case sa pamilya Garcia sa Sandiganbayan kaugnay sa P143 milyon kayamanan, kabilang na ang dalawang apartments sa United States at mga dollar account. (Ulat ni Malou Rongalerios-Escudero)</body>
<link>http://www.philstar.com/Article.aspx?articleId=273031&amp;publicationSubCategoryId=92</link>
</article>
<article>
<title>Popularity rating ni PGMA apektado ng oil price hike</title>
<author>Ellen Fernando</author>
<date>
<month>April</month>
<day>07</day>
<year>2005</year>
</date>
<body>Sa kangkungan na pupulutin ang popularity rating ni Pangulong Arroyo dahil patuloy na bumababa ang popularidad nito bunsod na rin ng walang humpay na pagtaas ng presyo ng gasolina sa bansa. Ito ang sinabi kahapon ni George San Mateo, tagapagsalita ng Pinagkaisang Samahan ng Tsuper at Operators Nationwide (PISTON), kasabay ng pagsasabing kung hindi mapipigil ng Malakanyang ang patuloy na pagtaas ng gasoline ay lalo lamang malulugmok paibaba ang popularity rating ng Pangulong Arroyo. &amp;quot;Hindi na aakyat iyan at tuluy-tuloy na ang pagsadsad. &amp;quot;Wala naman kasi silang ginawa kundi paboran ang multinasyonal na kompanya ng langis,&amp;quot; ani San Mateo na nagsabing bukod sa Oil Price Hike, galit na rin ang taumbayan sa paggigipit ng Malakanyang na isulong ang dagdag sa 12 percent na Value Added Tax. Samantala, sinabi kahapon ng Inventionhaus International Corporation, tagapagtaguyod ng Khaos Super Turbo Charge (KSTC), malaking tulong ang kanilang tipid-gas gadget kung patuloy lamang itong tatangkilikin ng pamahalaan at mamamayan. Ayon kay Pablo &amp;quot;Mr. Khaos Planas, kung magiging seryoso lamang ang pamahalaan sa pag-endorso ng imbensiyon niyang KSTC, malaking tulong ito makatipid sa paggamit ng gasoline ang bawat motorista. Mismong mga government officials, tulad nina Vice-President Noli de Castro, Senate President Franklin Drilon, DENR Sec. Mike Defensor, Congressmen Chiz Escudero, Way Kurat Zamora at Noynoy Aquino at dating Energy Sec. Vince Perez ay nagpatotoo na ang KSTC ni Planas ay nakapagbibigay ng 15-50 porsiyentong katipiran sa konsumo ng gasoline. Base sa pag-aaral, kung ang dating P1,000 ikinakargang gasoline sa loob ng isang linggo sa bawat sasakyan, nagiging P500 o P850 na lamang ito ngayon. Ang ganitong pag-aaral ay pinatunayan mismo ng Automotive Research and Testing Center sa Taipe, Taiwan dahilan upang pagkaguluhan ito ngayon sa ibat ibang bansa. Kamakailan ay naglabas na rin ang IIC ng KSTC para naman sa mga motorsiklo na tiyak na malaking kapakinabangan sa daang libong bilang ng mga tricycle drivers sa buong bansa. (Ulat ni Ellen Fernando)</body>
<link>http://www.philstar.com/Article.aspx?articleId=273036&amp;publicationSubCategoryId=92</link>
</article>
<article>
<title>Paggamit ng ethanol, ethyl alcohol sa sasakyan ok na sa Kamara</title>
<author>Malou Rongalerios</author>
<date>
<month>April</month>
<day>07</day>
<year>2005</year>
</date>
<body>Ipinasa na ng House Committee on Energy ang panukalang batas na naglalayong gamitin bilang alternatibong gasolina sa mga sasakyan ang ethanol o ethyl alcohol. Ayon kay Bukidnon Rep. Juan Miguel Zubiri, awtor ng panukala, panahon na para hanapan ang ibang source o pagkukunan ng alternatibong gasolina para sa sasakyan dulot na rin ng pagtataas ng presyo ng produktong petrolyo. Layunin din ng panukala na mapalakas ang produksyon ng asukal at madagdagan ang bilang ng trabaho sa mga Pilipino kapag napalakas ang paggamit ng non-conventional source ng enerhiya. Sa huling pagdinig ng komite, sinabi ni dating Energy Secretary Vince Perez na sa halip na mag-export ng asukal sa ibang bansa ay mas makabubuting gamitin na lamang ang raw material nito para sa produksyon ng ethanol. Niliwanag ni Perez na bukod sa madaling gawin dulot na rin sa pagiging abundant ng suplay nito sa Pilipinas ay mas mura ito kumpara sa imported na krudo. Nagpahayag ng pagkatuwa si Zubiri sa pagkakapasa ng kanyang panukala na pinaniniwalaan niyang may positibong epekto sa pagkakaroon ng trabaho at pagbibigay tulong sa sugar industry. Mas mura aniya ang ethanol keysa imported na langis pero kailangang ma-idevelop ng husto ang teknolohiyang ito para mapakinabangan kaagad ang naturang bagong alternatibong gasolina. Idinagdag ni Sugar Regulatory Administration (SRA) Administrator James Ledesma na kayang-kayang suplayan ng local na sugar industry ang pangangailangan ng ethanol ng buong bansa. (Ulat ni Malou Rongalerios)</body>
<link>http://www.philstar.com/Article.aspx?articleId=273044&amp;publicationSubCategoryId=92</link>
</article>
<article>
<title>IPU delegates naglalayasan na 'di pa tapos ang Summit</title>
<author>Rudy Andal</author>
<date>
<month>April</month>
<day>07</day>
<year>2005</year>
</date>
<body>Hindi pa man tapos ang 112th general assembly ng Inter-Parliamentary Union (IPU) na ginaganap sa Philippine International Convention Center (PICC) ay nagsimula ng mag-alisan sa bansa ang ilan sa mga delegado. Kabilang sa mga umalis kamakalawa ay ang pitong delegasyon ng Egypt, 2 delegado ng Sweden, 1 delegado ng India at Chile at ang kinatawan ng United Nations (UN). Ikinatwiran ng 7 delegado ng Egypt na kaya umalis agad ang mga ito sa IPU summit ay dahil mayroong aasikasuhing importanteng trabaho sa kanilang bansa. Nakatakda namang umalis mamayang gabi kapag nakakuha sila ng upuan sa eroplano dahil mga chance passenger lamang ang 4 na delegasyon ng Italy upang humabol sa libing ng Santo Papa sa Biyernes. Napag-alaman pa sa isang source, ang pitong delegado ng Egypt ay halos magwala sa Ninoy Aquino International Airport (NAIA) nang kapkapan ang mga ito ng airport security. Nais iginiit ng Egyptian delegations ang kanilang parliamentary immunity subalit iginiit ng mga airport personnel na bahagi lamang ito ng International Aviation Law partikular upang masiguro na ligtas ang lahat ng pasaherong sasakay sa eroplano. Ikinagalit ng mga Egyptian delegates ang ginawang security check sa kanila at nagbanta na maghaharap sila ng diplomatic protest kung saan ay gusto nilang humingi ng paumanhin ang Pilipinas sa ginawang &amp;quot;pambabastos&amp;quot; umano sa kanila ng kapkapan sa airport. Napag-alaman pa na mayroong mga dalang armas ang mga Egyptian delegates na ito ng pumasok sa bansa subalit may authority naman ito ng IPU secretariat. (Ulat ni Rudy Andal)</body>
<link>http://www.philstar.com/Article.aspx?articleId=273051&amp;publicationSubCategoryId=92</link>
</article>
<article>
<title>Abugado kinasuhan sa DOJ</title>
<author>Grace dela Cruz</author>
<date>
<month>April</month>
<day>07</day>
<year>2005</year>
</date>
<body>Kinasuhan ng kidnapping sa Department of Justice (DOJ) ang isang abogado ng mag-amang magsasaka sa Solana, Cagayan. Sa 3-pahinang reklamo sa DOJ, sinampahan ng mag-amang Rogelio at Jose Malana, si Atty. Victor Padilla, asawa ni Quezon City Regional Trial Court Judge Maria Luisa Quijano-Padilla, ng mga kasong serious illegal detention, grave threats, grave coercion at incriminating innocents. Batay sa reklamo, tinakot umano ni Atty. Padilla ang pamilya Malana noong taong 1998 ng bigla na lamang sumulpot ang grupo nito sa kanilang lugar at mabilis na pinabakuran nito ang dating opisina ng Department of Environment and Natural Resources (DENR) ng magsagawa ng reforestation ito sa nasabing bayan. Anila, unang ginagawang , modus operandi ni Padilla ay ang pagtatayo muna ng kooperatiba para mapanatili ang mga tao sa Barangay Maguirig ng nasabing lalawigan. Sa kabila ng pananakot ay hindi pa rin umanong umalis ang pamilya Malana sa nabanggit na lugar dahil sa malaki na rin ang kanilang pinagpaguran sa kanilang pananim dito. Noong Hunyo 2000, bigla na lamang umanong inimbitahan ng isang nagpakilalang pulis, kasama ang katiwala ni Padilla na nakilalang si Mario Pagulayan, ang matandang Malana ay ikinulong sa dating opisina ng DENR, kung saan dito nakatira ang mga tauhan ni Padilla. Pinilit umano si Malana na papirmahin sa isang kasulatan ngunit hindi ito sinunod ng biktima at binantaan pa siyang babarilin paglabas ng bakuran. Nabatid na nag-imbento pa umano ng kasong illegal logging si Atty. Padilla upang maidiin at gipitin ang mag-amang Malana, ngunit ito ay ibinasura lamang ng Tuguegarao Prosecutors Office dahil sa kawalan ng merito. Kasabay nito, nagharap din ng kasong perjury ang mag-amang Malana laban kay Pagulayan dahil sa pagbibigay ng pekeng pahayag laban sa kanila upang maidiin sa kasong illegal logging. (Ulat ni Grace dela Cruz)</body>
<link>http://www.philstar.com/Article.aspx?articleId=273056&amp;publicationSubCategoryId=92</link>
</article>
<article>
<title>5 day workweek pa rin sa GSIS</title>
<author>Rudy Andal/Angie dela Cruz</author>
<date>
<month>April</month>
<day>07</day>
<year>2005</year>
</date>
<body>Patuloy na ipatutupad ng Government Service Insurance System (GSIS) ang five-day workweek sa mga tanggapan nito dahil itoy isang &amp;quot;frontline agency&amp;quot; na nangangalaga sa mga manggagawa sa pamahalaan. Ang four-day scheme na ipinapatupad sa mga ahensiya ng pamahalaan ay umiiral sa bisa ng Administrative Order 117 na naglalayong makatipid ang pamahalaan ngayong summer season. Idinagdag ni Garcia na ang Abril at Mayo ay peak season para sa GSIS dahil sa mga panahong ito nagdadagsaan ang mga GSIS member para mag-avail ng loans para sa matrikula ng kanilang mga anak o kapatid. Gayunman, sinabi ni Garcia na sumusunod sila sa mando ng AO 117 sa pamamagitan ng pagtitipid sa kuryente at iba pang gastusin sa tanggapan. Samantala, labag sa karapatan ng mga manggagawa ang ipinatupad na 4-day workweek ng Malakanyang para sa mga ahensiya ng pamahalaan. Ayon kay Joel Maglunsod, National Secretary ng Kilusang Mayo Uno (KMU) ang naturang hakbang ay paglabag sa walong oras na pagtatrabaho ng bawat empleado ng gobyerno sa isang araw. Binigyang-diin ng KMU na hindi rin katanggap tanggap para sa kanila ang naturang hakbang dahil hindi naman malinaw kung talagang makakatipid dito ang pamahalaan. (Ulat ni Rudy Andal/Angie dela Cruz)</body>
<link>http://www.philstar.com/Article.aspx?articleId=273057&amp;publicationSubCategoryId=92</link>
</article>
<article>
<title>Paalam John Paul II!</title>
<author>Gemma Amargo-Garcia at Ellen Fernado</author>
<date>
<month>April</month>
<day>08</day>
<year>2005</year>
</date>
<body>Tinatayang 5 milyon debotong Katoliko mula sa ibat ibang panig ng mundo at matataas na lider ng mga bansa ang makikipag-libing kay Pope John Paul II ngayon. Base sa ipinalabas na statement ng Vatican, tatagal ng tatlong oras ang programa na masasaksihan ng buong mundo sa pamamagitan ng live telecast na pangungunahan ni Cardinal Eduardo Martinez Sumalo, na mas kilala sa tawag na camerlengo na siyang pansamantalang in-charge sa Vatican hanggang sa magtalaga ng bagong Santo Papa at siya ring mangunguna sa seremonya habang inilalagay sa kabaong ang Papa. Ilalagay sa kabaong na yari sa cypress wood ang bangkay ng Papa, samantalang ang mukha nito ay may takip na puting silk na tela samantalang mayroong nakalagay na mga Vatican coins sa gilid nito. Sisimulan din ang seremonya sa pamamagitan ng awitan at pagbabasa ng Bibliya hanggang sa ipanalangin ang bangkay ng Santo Papa na susundan ng communion. Matapos nito muling magkakaroon ng panghuling seremonya sa libingan ng Papa sa St. Peters Basilica kung saan muli itong pangungunahan ni Cardinal Cameriengo Sumalo sa harapan ng mga naulilang kamag-anak at mahal sa buhay ng Papa. Magiging libingan naman ni Papa ang dating kinalalagyan ni Pope John XXIII 37 na taon na ang nakakaraan hanggang sa mabakante ito noong taong 2000 matapos itong gawing santo kung saan ang una rin ang siyang nag-misa sa huli nang ilipat ang bangkay nito sa katabing Saint Jerome chapel. Katabi rin ni Pope ang libingan nila John Paul I, na namatay 33 taon na ang nakakaraan, gayundin sina Innocent IX, Julius III at Paul VI at ang 17th century Queen Christina ng Sweden na tumalikod sa trono at iniwan ang Lutheran church at nagpa-convert sa katoliko. Nasa tabi rin nito ang main altar ng St. Peters na pinaniniwalaan ng mga archeologists na siyang puntod ni St. Peter ang unang Santo Papa at desipulo ni Jesus Christ. Samantala, nanawagan ang Catholic Bishops Conference of the Philippines (CBCP) maging ang mga Muslim, Buddhist, at sa lahat ng sekta at relihiyon sa bansa na dumalo sa gaganapin na malaking prayer rally ngayon sa Luneta Grandstand para sa panalangin kay Pope John Paul II. Tinawag ng CBCP ang prayer rally na &amp;quot;Paalam John Paul II  Salamat sa Iyong Pamanang Kultura ng Buhay&amp;quot; na dadaluhan ng libu-libong pari at debotong katoliko sa buong bansa. Alas-2 ngayong hapon magmamartsa ang ibat ibang parishes at organisasyon sa Metro Manila bago magtungo ang mga ito sa Luneta grandstand. Si Manila Mayor Lito Atienza Jr. ang executive director ng nasabing programa katulong si Bro. Mike Velarde ng El Shaddai. Alas-4 ng hapon hanggang alas-6 ng gabi ay live na mapapanood naman sa apat na malalaking screen ang libing ng Santo Papa sa Vatican sa pamamagitan ng Dream Satelite at Mabuhay Channel. Alas-6 ng gabi ay pangungunahan naman ni Manila Archbishop Gaudencio Rosales ang isang misa para kay Pope John Paul II. Samantala, bandang ala-1:30 ng hapon (Manila time) ng makarating si Pangulong Arroyo at delegasyon ng Pilipinas sa Roma para dumalo sa libing ng Santo Papa sa araw na ito. Nakatakdang bumalik naman si Pangulong Arroyo sa Pilipinas bukas para dumalo sa pagdiriwang ng Araw ng Kagitingan. (Ulat nina Gemma Amargo-Garcia at Ellen Fernado)</body>
<link>http://www.philstar.com/Article.aspx?articleId=273157&amp;publicationSubCategoryId=92</link>
</article>
<article>
<title>Israeli nagwala, 4 Australian dinisarmahan</title>
<author>Rudy Andal</author>
<date>
<month>April</month>
<day>08</day>
<year>2005</year>
</date>
<body>Nag-amok kahapon ang delegado ng Israel sa isinagawang Inter-Parliamentary Union (IPU) summit nang magalit dahil sa hindi ibinigay sa kanya ang idinepositong service firearm sa PICC kahapon ng tanghali. Kasabay nito, apat na delegado naman mula sa bansang Australia ang dinisarmahan ng tropa ng Task Force Parliament dahil sa pagpupumilit na maipasok ang mga dalang baril. Ayon kay PO1 Melody del Rosario, isa sa mga pulis na nakatalaga sa main entrance ng PICC, nagalit ang Israeli na si Dan Loviv nang tumanggi silang ibigay ang isa sa mga baril na idineposito ng kanyang kasamahan. Ikinatwiran ni del Rosario na ang baril lamang ni Loviv ang puwede nilang ibalik, ngunit ang kine-claim ng mga itong 9mm caliber na para naman kay Abby Giueta ay hindi nila maaaring ibalik. Katwiran ni del Rosario, isasauli lamang nila ang baril sa taong nagdeposito. Dahil sa pagwawala, napilitan din ang mga pulis ng Task Force Parliament na ibalik ang baril ni Giueta kahit wala ito dahil gumagawa na umano ito ng iskandalo sa loob ng PICC building. Bago umalis, nagsasalita pa umano si Loviv na mas mabuti pa umanong mag-iwan ng baril sa kalsada kaysa ihabilin ang kanilang mga baril sa pulis ng Pilipinas. Nauna rito, apat na Australian delegates naman ang dinisarmahan sa IPU assembly matapos namang ipilit na ipasok ang kani-kanilang mga baril sa loob ng plenaryo. Sinabi ni Task Force Parliament-PICC Ground Commander Supt. Jose Macanas na bahagi lamang ng Standard Operating Procedure ang ipinapadeposito nilang baril. Hindi anya maiwasang may mga delegado ang naiinis sa ipinatutupad nilang seguridad. &amp;quot;Kapag naiinis sila, ibig sabihin effective iyong security measures namin. Okey na iyong magalit sila sa sobrang higpit kaysa naman magalit sila sa sobrang luwag. At least maayos ang security natin hanggang ngayon,&amp;quot; sabi pa niya. Nauna rito, nagmimistulang nakikipagpatintero ang sa mga pulis sa PICC sa ilang IPU delegates. Itoy dahil sa tumanggi umano ang iba na ideposito ang mga dala nilang baril. Kung matatandaan, pitong delegado ng Egypt ang nagwala rin sa Ninoy Aquino International Airport (NAIA) nang magalit dahil sa pilit silang kinakapkapan ng mga awtoridad doon. (Ulat nina Rudy Andal)</body>
<link>http://www.philstar.com/Article.aspx?articleId=273170&amp;publicationSubCategoryId=92</link>
</article>
<article>
<title>Garcia dapat ilipat ng custody sa civil court</title>
<author>Malou Rongalerios</author>
<date>
<month>April</month>
<day>08</day>
<year>2005</year>
</date>
<body>Hiniling kahapon ni Para&amp;ntilde;aque Rep. Roilo Golez na ilipat sa custody ng civil court si dating AFP comptroller Maj. Gen. Carlos Garcia (ret.) matapos sampahan siya ng kasong plunder sa Sandiganbayan kung saan ay walang itinakdang piyansa. Ayon kay Rep. Golez, chairman ng house committee on national defense, mas nararapat na ilipat sa custody ng civil court si Garcia kaysa manatili sa military court makaraang sampahan ito at kanyang pamilya ng P303 milyong plunder case sa Sandiganbayan. Aniya, malaking kaso ang kinakaharap ni Garcia sa Sandiganbayan kaya hindi na dapat nasa custody ito ng militar kundi dapat ay ikulong sa pangkaraniwang kulungan. &amp;quot;The situation is now different because Garcia is now facing a plunder case,&amp;quot; wika pa ni Golez. Sa panig naman ng Ombudsman, sinabi nito na imposibleng magkaroon ng napakalaking kayamanan ng pamilya Garcia kung ang pagbabatayan lamang ay ang sinusuweldo nito sa AFP kaya hiniling din sa Bureau of Immigration na ilagay sa watchlist ang asawa ng dating heneral. (Ulat ni Malou Rongalerios)</body>
<link>http://www.philstar.com/Article.aspx?articleId=273175&amp;publicationSubCategoryId=92</link>
</article>
<article>
<title>Gumawa ng Pope mobile kinasuhan sa DOJ</title>
<author>Grace dela Cruz</author>
<date>
<month>April</month>
<day>08</day>
<year>2005</year>
</date>
<body>Kinasuhan ng Department of Finance (DOF) at Bureau of Internal Revenue (BIR) sa Department of Justice (DOJ) ang kumpanya na gumawa ng Pope mobile na sinakyan ng yumaong Santo Papa nang dumalaw ito sa bansa para sa World Youth Day noong 1995. Ang mga inireklamo dahil sa hindi pagbabayad ng buwis sa DOJ ay ang mga opisyales ng Italcar-Francisco Motors Corporation na sina Jorge Francisco at Antonio Caringal. Ang Francisco Motors Corporation-Las Pi&amp;ntilde;as ang gumawa ng Pope mobile na sinakyan ni Poe John Paul II nang magtungo ang Santo Papa noong 1995 para sa World Youth Day. Inakusahan ng DOF at BIR ang mga opisyal ng Francisco Motors ng misdeclaration of income, non-remmitance ng witholding tax at sobra-sobrang pagdedeklara ng deductions sa kanilang kita noong 1999. Ang ginamit na Pope mobile ay kasalukuyang naka-display sa Quiapo church. (Ulat ni Grace dela Cruz)</body>
<link>http://www.philstar.com/Article.aspx?articleId=273182&amp;publicationSubCategoryId=92</link>
</article>
<article>
<title>Lalaking supot delikado sa AIDS</title>
<author>Malou Rongalerios</author>
<date>
<month>April</month>
<day>08</day>
<year>2005</year>
</date>
<body>Malaki ang posibilidad na mahawa sa nakamamatay na AIDS ang mga lalaking hindi natule base na rin sa pag-aaral ng World Health Organizations (WHO). Ayon kay Cebu Rep. Nerrisa Corazon Soon-Ruiz, dapat magsagawa ng pag-aaral ang House Committee on millennium Development Goals kung paano maipapatupad nang mahusay ang Philippine Aids Prevention and control Act of 1998 o RA 8054. Sinabi ng WHO na hindi malaganap ang pagkalat ng AIDS sa Pilipinas dahil malaking bilang ng mga kalalakihang Pilipino ay tule. Ito ang isa sa mga dahilan kung bakit naiiwasang mahawahan sila ng AIDS kung nakikipagtalik sa AIDS carrier. Ang iba pang dahilan kung bakit hindi gaanong malala ang AIDS sa bansa ay dahil sa culture of sexual conservatism. Maliit na bilang ng mga foreign tourists na pumapasok sa bansa na maaaring AIDS carriers at ang low level of intravenous drug use. Ayon kay Soon-Ruiz, hindi dapat na ilagay sa low and slow ang sitwasyon ng AIDS sa bansa kundi dapat itong ituring na hidden and growing. Base sa ulat ng Department of Health, umabot na sa 2,176 ang kaso ng HIV sa bansa habang tinatayang aabot sa 69% o 1,505 ang nasa kategoryang asymtomatic at 31% o 671 kaso ang AIDS carrier. Umabot na sa 262 ang namatay sa naturang sakit. Sinabi ng mambabatas na ang kakulangan sa impormasyon, pagtaas ng bilang ng local and international migration at prostitusyon ang ilan sa mga risk factors na sanhi nang pagkalat ng sakit. Ang pagsasabatas aniya ng RA 8054 ay isa sa mga mahahalagang hakbang na ginawa ng pamahalaan upang mapagtuunan ng pansin ang AIDS. (Ulat ni Malou Rongalerios)</body>
<link>http://www.philstar.com/Article.aspx?articleId=273189&amp;publicationSubCategoryId=92</link>
</article>
<article>
<title>Sa libing ng Santo Papa: Buong mundo nagkaisa</title>
<author>Gemma Garcia at Grace dela Cruz</author>
<date>
<month>April</month>
<day>09</day>
<year>2005</year>
</date>
<body>Nagkaisa ang buong mundo sa sama-samang paghahatid sa kanyang huling hantungan kay Pope John Paul II na itinuturing na pinakamalaking funeral sa loob ng ilang daang taon sa kasaysayan ng Roman Pontiff. Limang milyong Katoliko na kinabibilangan ng may 200 head of states ang nakiisa kabilang sina Britain Prince Charles; Belgium King Albert II at Queen Paola; Denmark Queen Margarethe at Prince Henry; Norway Queen Sonja; Spain King Juan Carlos and Queen Sophia; US President George Bush; Arab League Secretary General Amr Moussa Armenia; UN Secretary General Koffi Annan at ang Presidente ng Pilipinas si Gloria Macapagal-Arroyo. Mistulang nakidalamhati rin ang mga mananampalatayang Islam dahil para sa kanila ang pagyao ng Santo Papa na isang mataas na religious leader ay malaking kawalan sa ugnayang namagitan sa Muslim at bilyong Kristiyano sa ibat ibang panig ng mundo. Tulad ng karaniwang misa, nagkaroon ng mga pagbasa sa Bibliya bago pinal na inilagay ang labi ng Santo Papa sa Grotto sa ilalim ng St. Peter Basilica bandang alas-4 ng hapon sa Vatican. Naging mahigpit din sa pagpapatupad ng seguridad ang pamunuan ng Vatican upang matiyak ang kaligtasan ng mga pinuno ng mga bansang nakidalamhati sa pagkamatay ng Holy Pope. Ilang araw bago ang libing ay idineklara ng Vatican ang no-fly zone sa paligid at bisinidad ng naturang lungsod. Nakasaad sa last will and testament ng Papa na isinalin sa wikang English mula sa orihinal na pagkakasulat nito sa Polish na mayroong petsang March 6, 1979 na ilibing siya sa kanyang bansang sinilangan, ang Poland subalit ipinaubaya na lamang niya sa College of Cardinal ang desisyon kung saan siya nararapat na iburol. Nakasaad pa sa last will ang pagpapasalamat ng Papa sa Diyos na kahit na wala siyang kayamanan na maaring ibigay ay hiniling nito na ipamahagi ang kanyang mga ginagamit sa araw-araw samantalang ang kanyang personal na sulat ay susunugin. Pinasalamatan nito ang kanyang mga magulang at mga kapatid kahit hindi na niya ito nakita dahil sa namatay ito bago siya isilang, komunidad sa Wadowie kung saan siya binautismuhan, mga kaibigan mula elementary hanggang high school sa unibersidad at hanggang sa mga katrabaho sa kasalukuyan at sa Roma. Sa huling sulat, sinabi nito ang mga katagang &amp;quot;May God reward you&amp;quot;. &amp;quot;In manus, tuas, Domine, commendo spiritum meum&amp;quot; na ang ibig sabihin ay &amp;quot;In your hands, Lord, I commend my spirits.&amp;quot; Si Pope John Paul II ang may pinakamahabang termino ng pamumuno sa Simbahang Katoliko na tumagal ng 26 na taon. (Ulat nina Gemma Garcia at Grace dela Cruz)</body>
<link>http://www.philstar.com/Article.aspx?articleId=273270&amp;publicationSubCategoryId=92</link>
</article>
<article>
<title>3 day tigil-pasada ayaw pakialaman ng LTFRB</title>
<author>Angie dela Cruz</author>
<date>
<month>April</month>
<day>09</day>
<year>2005</year>
</date>
<body>Hands-off ang Land Transportation Franchising Regulatory Board (LTFRB) upang maglapat ng kaparusahan sa mga kasapi ng transport groups na magsasagawa ng tigil pasada mula Lunes, Abril 11 hanggang Abril 13 nationwide partikular sa Metro Manila. Sa isang panayam, sinabi ni LTFRB Chairperson Ma. Elena Bautista, wala silang ginawang aksiyon kaugnay ng naturang tigil pasada ng transport sector dahil pawang mga &amp;quot;colorum&amp;quot; naman anya ang kasama sa paralisasyon ng pasada ng operasyon ng mga bus, tricycle, taxi at jeep. Niliwanag din ni Bautista na hindi sila nagbigay ng special permit sa ilang mga bus companies, jeepney at taxi operators na hindi kasama sa tigil pasada para asistihan ang maaapektuhang mga pasahero dito dahil maliit naman ang bilang ng &amp;quot;riding public&amp;quot; dahil nakabakasyon ang mga estudyante. Nasa level na anya ng Department of Transportation and Communication (DOTC) kung may dapat parusahan o hindi. (Ulat ni Angie dela Cruz)</body>
<link>http://www.philstar.com/Article.aspx?articleId=273277&amp;publicationSubCategoryId=92</link>
</article>
<article>
<title>Mga tren, istasyon ng LRT 1 at 2 tatambakan ng ads</title>
<author>Edwin Balasa</author>
<date>
<month>April</month>
<day>09</day>
<year>2005</year>
</date>
<body>Upang makalikom ng kinakailangang pondo, bubuksan ng Light Rail Transit Authority (LRTA) ang kanilang mga coaches at station sa mga nais na maglagay ng advertisement sa LRT 1 at 2. Inamin ni LRTA administrator Mel Robles na nangangailangan sila ng pondo para sa lumalaking gastusin ng LRT lalot nagmamahalan na umano ang presyo ng piyesa ng kanilang mga tren at aabot sa P80 milyon ang kikitain nila sa naturang proyekto. Hindi pa kumpirmado kung kailan ang idaraos ng bidding para sa mga ad spaces na gagawin sa LRTA office. Ang naturang program ay ginawa na sa MRT na tumatakbo sa kahabaan ng EDSA. Ang LRTA ang nag-ooperate ng LRT1 o Yellow Line na tumatakbo mula Baclaran hanggang Bonifacio Monument sa Caloocan at LRT2 o Purple Line na tumatakbo mula Pasig hanggang Recto. Gagamitin umano ang nalilikom na pondo para sa pagsasaayos ng mga tren at pagbabayad ng mga obligasyon ng LRTA gaya ng kuryente. (Ulat ni Edwin Balasa)</body>
<link>http://www.philstar.com/Article.aspx?articleId=273283&amp;publicationSubCategoryId=92</link>
</article>
<article>
<title>Total ban sa importasyon ng 2nd hand LPG tanks</title>
<author>Malou Rongalerios</author>
<date>
<month>April</month>
<day>09</day>
<year>2005</year>
</date>
<body>Isinulong kahapon ng Mababang Kapulungan ng Kongreso ang total ban sa importasyon ng mga second hand na Liquified Petroleum Gas (LPG) cylinders upang masigurong mapapanatili ang mataas na standards ng mga tangke ng gas na naging dahilan ng 260 sunog sa bansa noong nakaraang taon. Inamin ng Bureau of Fire and Protection (BFP) sa pagdinig ng House Committee on Energy at Trade and Industry na sa 9,958 sunog na naitala noong 2004, 260 dito o 2.6 percent ay sanhi ng mga depektibong tangke ng LPG. Pinatunayan ni BFP official Engineer Nelso Se na hazardous o mapanganib ang mga tangke ng LPG dahil maaari itong mag-expand ng 250 beses. Mahirap din aniyang mapigilan ang pagsabog ng LPG tank. Nais nina Agusan del Sur Rep. Rodolfo Plaza at Lanao del Norte Rep. Alipino Badelles, mga awtor ng House Bills 1831 at 2422 na magkaroon ng mahigpit na guidelines at proteksiyon ang publiko mula sa mga luma at depektibong LPG tanks. Hindi na rin anila dapat makapasok sa bansa ang mga second hand na LPG tank dahil magreresulta ito sa pagbaba ng kalidad ng mga LPG units. Pero kinontra ng Independent LPG Dealers Association of the Philippines sa pamamagitan ng kanilang presidenteng si Cris Elgario ang total phase-out ng mga lumang LPG cylinders dahil hindi naman aniya lahat ng tangke ay depektibo. Mababangkarote din aniya ang kanilang negosyo kapag ipinagbawal ang paggamit ng mga lumang tangke ng LPG. (Ulat ni Malou Rongalerios)</body>
<link>http://www.philstar.com/Article.aspx?articleId=273290&amp;publicationSubCategoryId=92</link>
</article>
<article>
<title>UP topnotcher sa 2004 Bar exams</title>
<author>Grace dela Cruz</author>
<date>
<month>April</month>
<day>09</day>
<year>2005</year>
</date>
<body>Nakuha ng University of the Philippines ang pangunguna sa mga examinees na pumasa sa Bar exams na kinuha noong 2004 sa De La Salle University Manila. Sa 5,249 nag-exam, 1,659 law students lamang ang nakapasa o 31.6% na maituturing na mataas na porsiyento kumpara noong 2003 bar exam na 20% lamang ang nakalusot. Nasa top 10 sina January A. Sanchez, UP, 87.45%; Ronald P. de Vera, UP, 86.95; Charlito Martin R. Mendoza, San Beda College, 86.75%; Ma. Cristina C. Larrobis, University of San Carlos, 86.30; Efren Vincent M. Dizon, San Beda College, 86.10%; Michael Geronimo G. Martin, Ateneo de Manila University, 86.05%; Maria Melissa G. Tan, San Beda College, 85.55%; Joseph Joemer C. Perez, UP, 85.45%; Neil Simon S. Silva, UP, 85.40%; Ma. Melissa D. Jamero, University of San Carlos, 85.30%. Nakahanda na ang PICC para sa panunumpa ng mga nakapasa sa darating na April 29. Sa kasaysayan, ang pinakamataas na percentage ay noong 1954 na umaabot sa 74% at ang pinakamababa ay noong 1999 na umabot lamang sa 16% ang passing percentage na ibinigay ng Korte Suprema. (Ulat ni Grace dela Cruz)</body>
<link>http://www.philstar.com/Article.aspx?articleId=273297&amp;publicationSubCategoryId=92</link>
</article>
<article>
<title>Bar exams, itigil na!  Miriam</title>
<author>Rudy Andal</author>
<date>
<month>April</month>
<day>10</day>
<year>2005</year>
</date>
<body>Hiniling kahapon ni Sen. Miriam Defensor-Santiago sa Supreme Court (SC) na ibasura na ang Bar examinations bilang pre-requisite sa practice ng law sa Pilipinas dahil hindi naman ito nagiging sukatan ng kagalingan ng isang abogado. Iginiit ito ni Santiago matapos ipalabas ng SC ang pangalan ng 1,659 law graduate, na nakapasa sa bar examination ngayong taon mula sa 5,249 examinees. Sa ilalim ng 1987 Constitution, pinahintulutan ang SC na bumalangkas ng patakaran para makapasok sa practice of law ang isang abogado kung kayat taun-taon ay nagsasagawa sila ng Bar examination. &amp;quot;The Bar exams is not the best guage of ones aptitude to practice law because it fails to test the skills needed in the legal profession. It does not focus on the full spectrum of legal knowledge,&amp;quot; ani Santiago na isang honor graduate ng UP College of Law subalit muntik ng hindi makapasa sa Bar exam. Sinabi ni Santiago na maghahain siya ng isang resolusyon sa Senado ngayong Linggo upang himukin ang kanyang mga kasamahan na suportahan ang kanyang panukala para sa pagbasura ng Bar exam. Upang masuportahan ang kanyang panukala, tinukoy ng senadora ang isang study na pinamagatan na &amp;quot;Survey of the Legal Profession&amp;quot; ni dating UP College of Law Dean Merlin Magallona at Atty. Manuel Flores Bonifacio kung saan dinokumento nila ang opinyon ng maraming abogado na ang bar examination ay hindi sukatan ng legal competence ng isang abogado. Nais ni Santiago na palitan na lamang ang Bar exam ng National Law School Aptitude Test (NLSAT) at isang one-year Legal Internship Program bilang pre-requisite sa pag-aabogado. &amp;quot;By introducing a NLSAT, it will be possible to better evaluate the verbal, writing, analytical proficiency, and reading comprehension skills of prospective law students,&amp;quot; dagdag ng senadora. (Ulat ni Rudy Andal)</body>
<link>http://www.philstar.com/Article.aspx?articleId=273399&amp;publicationSubCategoryId=92</link>
</article>
<article>
<title>New graduates mag-negosyo na lang - Villar</title>
<author>Rudy Andal</author>
<date>
<month>April</month>
<day>10</day>
<year>2005</year>
</date>
<body>Pinayuhan kahapon ni Senator Manny Villar ang may kalahating milyong bagong graduates na imbes na maghanap ng trabaho ay magnegosyo na lamang. Ayon kay Villar, mahihirapan ang mga bagong graduates sa ngayon na makapaghanap ng trabaho dahil sa malaking kakulangan ng &amp;quot;job opportunities&amp;quot; sa bansa. &amp;quot;Magandang balita na tinatayang kalahating milyong estudyante ang magtatapos ngayong taon sa kolehiyo. Ang masaklap nga lang, hahaba pa nang husto ang listahan ng mga walang trabaho sa Pilipinas,&amp;quot; ani Villar. Kung matatandaan, umabot sa 11.3% unemployment rate ng bansa noong nakaraang buwan ng Enero, Katumbas ito ng 4.03 milyon na walang trabahong Pinoy. Naitala naman sa 5.1 milyon ang underemployed na mga Pilipino o 16.1% underemployed rate ng bansa. (Ulat ni Rudy Andal)</body>
<link>http://www.philstar.com/Article.aspx?articleId=273410&amp;publicationSubCategoryId=92</link>
</article>
<article>
<title>HDO vs Garcia ipinalabas</title>
<author>Malou Rongalerios</author>
<date>
<month>April</month>
<day>10</day>
<year>2005</year>
</date>
<body>Nagpalabas na kahapon ng hold departure order (HDO) ang Sandiganbayan Second Division laban kay ret. Armed Forces Major Gen. Carlos Garcia at pamilya nito. Itoy matapos sampahan noong Miyerkules ng Ombudsman ng P303 milyong plunder case ang pamilya Garcia. Napunta ang kaso sa Second Division ng Sandiganbayan na pinamumunuan ni Associate Justice Edilberto Sandoval. Maliban pa kay Garcia, kasama rin sa kinasuhan ang asawa nitong si Clarita at mga anak na sina Ian Carl, Timothy Mark at Juan Paolo. Samantala, sinabi ni Special Prosecutor Dennis Villa-Ignacio na naghahanda na sila sa extradition case laban sa mga anak ng dating heneral na napaulat na nagtatago sa Amerika. Nauna rito, hiniling ni Villa-Ignacio sa Bureau of Immigration (BI) na isama si Clarita sa kanilang watchlist matapos mabatid ng prosekusyon na bumalik ito sa bansa upang bisitahin ang kanyang asawang nakakulong sa Camp Aguinaldo. Idinagdag ni Villa-Ignacio na ang extradition case na ihahain nila ay katulad ng kay Charlie &amp;quot;Atong&amp;quot; Ang, isa sa mga akusado ng plunder dahil sa di umanoy pakikipagsabwatan kay dating Pangulong Joseph Estrada. (Ulat ni Malou Rongalerios)</body>
<link>http://www.philstar.com/Article.aspx?articleId=273413&amp;publicationSubCategoryId=92</link>
</article>
<article>
<title>College education tumaas ng 8x</title>
<author>Edwin Balasa</author>
<date>
<month>April</month>
<day>10</day>
<year>2005</year>
</date>
<body>Umaabot na sa walong doble ang itinaas sa pag-aaral sa kolehiyo mula noong 1987-2003 kaya ito ang pinakamalaking dahilan kung bakit nahihirapan ang ilang mga kumpanya na nagbebenta ng mga open-minded educational plans sa mga obligasyon nila sa kanilang mga planholders. Dahil sa hindi makontrol ang pagtaas ng matrikula sa mga kolehiyo, nalulugi ang ilang mga pre-need company dahil hindi akma ang kanilang kinikita sa patuloy na pagtaas ng tuition fees. Noong nare-regulate pa ang tuition fee, hanggang 10% lang ang puwedeng itaas ng isang kolehiyo kada taon kaya madaling nakakapag-predict ang mga pre-need companies upang maabot ang kanilang obligasyon sa mga plan holders subalit nang magkaroon ng deregulation ay naglobohan na ang mga matrikula sa ibaibang pamantasan kaya napilitan na ring magbayad ang mga pre-need companies kung magkano ang dapat bayarang matrikula sa isang pamantasan. Napag-alaman na noong taong 1987, umaabot lang sa P30,000 ang kailangan para sa isang 4-year course sa kolehiyo pero nitong 2003 ay tumaas ng P30,000 kada semester o umaabot sa kabuuang P240,000 sa loob ng apat na taon. Dahil sa deregulation ng tuition fee, unti-unti ng nalulugi ang pre-need companies kaya ang iba sa kanila ay inihihinto na ang pagbebenta ng open-ended plans at pinalitan na lang nila ito ng fixed-value plan. (Ulat ni Edwin Balasa)</body>
<link>http://www.philstar.com/Article.aspx?articleId=273423&amp;publicationSubCategoryId=92</link>
</article>
<article>
<title>Monthly rental sa housing unit, gagawing P500 na lang</title>
<author>Malou Rongalerios</author>
<date>
<month>April</month>
<day>10</day>
<year>2005</year>
</date>
<body>Magandang balita para sa mga mahihirap na wala pang sariling tahanan. Tinatalakay na ng House committeee on housing and urban development ang panukalang batas na naglalayong gawing P500 ang pinakamababang upa sa unang 10 taon para sa isang housing unit sa ika-11 taon at ang pagtaas ay hindi maaaring lumampas sa P250. Naniniwala si Alagad Party-list Rep. Rodante Marcoleta, awtor ng panukala, na maraming mahihirap na pamilya ang magkakaroon ng sariling tahanan sa sandaling maging isang ganap na batas ang panukala. Pero kailangan aniyang tumulong sa pagtatayo ng kanilang sariling tahanan ang mga mabibiyayaang pamilya. Sa sandaling maitayo ang Bayanihan Homebuilding program ay mabibigyan nang pagkakataon ang mga mahihirap na magkaroon ng sariling bahay dahil mura lamang ang monthly amortization na sisingilin sa kanila. Nakasaad sa panukala na ang mabebenipisyuhan lamang ng Bayanihan Homebuilding ay ang mga pamilyang nasa lungsod o urban cities na ang kita ay sakop ng &amp;quot;poverty threshold&amp;quot;, walang sariling tahanan at hindi isang professional squatter. Pabor ang kinatawan ng Home Development Mutual Fund (HDMF/PagIbig) na si Florentino Espana Jr., vice pres. ng Management Service Group sa panukala. (Ulat ni Malou Rongalerios)</body>
<link>http://www.philstar.com/Article.aspx?articleId=273425&amp;publicationSubCategoryId=92</link>
</article>
<article>
<title>Malonzo tablado sa Lakas</title>
<author>Rose Tamayo</author>
<date>
<month>April</month>
<day>10</day>
<year>2005</year>
</date>
<body>Kumikilos na ngayon ang mga miyembro ng Lakas-Christian Muslim Democrats (CMD) sa lungsod ng Caloocan upang palitan ang kanilang kasalukuyang party chairman, na ideklara nilang persona non grata, ng isang lider na tunay na mamumuno sa kanila at hindi ipapataw lamang ang kanyang desisyon. Ayon kay Konsehal Henry Commayo, iniisip na ngayon ng mga kasapi ng partido na magkaroon ng eleksiyon dahil wala na silang kumpiyansa at tiwala sa kakayahang mamuno sa kanilang chairman na natalong congressional candidate at dating alkaldeng si Rey Malonzo. Sinabi nito na kinukuwestiyon na ngayon ng mga miyembro ng partido kung paano pa sila epektibong mapamumunuan ni Malonzo kung hindi naman ito naniniwala sa prinsipyo ng demokrasya at sa proseso nito, bukod pa sa kawalan ng respeto sa kanyang mga kinasasakupan. Sinabi ng konsehal na binalewala at hindi kinonsulta ni Malonzo ang mga miyembro ng Lakas nang i-nominate nito ang anak na si Christopher upang pumalit sa namayapang si Konsehal Eduardo &amp;quot;Popoy&amp;quot; Rosca. Wika ni Cammayo, bilang chairman ng partido sa Caloocan dapat ay tinanong man lang ni Malonzo ang sentimiyento o consensus ng partido kung totoong pinahahalagahan niya ang mga miyembro at naniniwala siya sa demokrasya o lakas ng nakararami. (Ulat ni Rose Tamayo)</body>
<link>http://www.philstar.com/Article.aspx?articleId=273433&amp;publicationSubCategoryId=92</link>
</article>
<article>
<title>Sindikato sa emission testing centers, ibinulgar</title>
<author>Ellen Fernando</author>
<date>
<month>April</month>
<day>10</day>
<year>2005</year>
</date>
<body>Mariing kinondena kahapon ng grupo ng mga environmentalists ang ilang sindikato ng emission testing centers na nag-ooperate sa Metro Manila na responsable sa pandudoktor ng mga bagsak na resulta ng emission test para maipasa at maiparehistro ang mga sasakyan sa Land Transportation Office (LTO) kapalit umano ng malaking halaga. Anila, ilan sa sangkot sa sindikato ay kasapi umano ng Private Emission Testing Center Owners Association (PETCOA). Binulgar ng mga environmentalists na may malakas umanong koneksiyon sa ilang tiwaling opisyal ng LTO, DENR at DOTC ang ilang opisyal ng PETCOA kaya &amp;quot;untouchable&amp;quot; ang grupo ng sindikato. Ilan sa mga binabanggit ng mga environmentalists ay ang Tower Emmission, Royjuls Emission at Achilles Emission na miyembro ng PETCOA. Binunyag ng grupo na ilan sa mga emission testing centers na sangkot ay ilang ulit nang sinuspinde dahil sa umanoy talamak na katiwalian subalit patuloy na nag-ooperate dahil na rin sa pakikipagsabwatan umano ng ilang tiwaling opisyal at tauhan ng nabanggit na mga ahensya. (Ulat ni Ellen Fernando)</body>
<link>http://www.philstar.com/Article.aspx?articleId=273435&amp;publicationSubCategoryId=92</link>
</article>
<article>
<title>Tigil-pasada larga na</title>
<author>Nina Edwin Balasa At Doris Franche</author>
<date>
<month>April</month>
<day>11</day>
<year>2005</year>
</date>
<body>Tuloy na tuloy na ngayong araw ang transport strike ng National Land Transportation Council (NLTC) at tiniyak na kanilang ipaparalisa ang mga pangunahing lansangan sa Gitna at Hilagang Luzon. Nagpahayag naman ng suporta ang Pinagkaisang Samahan ng mga Tsuper at Operator Nationwide (PISTON) dahil sa pareho umano sila ng mga hinaing ng Federation of Jeepney Drivers and Operators of the Philippines (FEJODAP) kahit na hindi pa sila opisyal na sasama sa protesta. Ayon sa tagapagsalita ng NLTC na si Ricky Tapat, umaabot sa 44 grupo ng malalaking sektor ng transportasyon mula sa ibat-ibang lugar sa Gitna at Hilagang Luzon ang lalahok sa transport strike. Inaasahan nilang mabubulaga ang gobyerno sa gagawin nilang protesta dahil sa solidong pakikiisa ng mga samahan ng mga jeepney, taxi, FX, tricycle drivers at operators maging ang mga towing services. Layunin ng isasagawang demonstrasyon ay ang pagbasura ng oil deregulation law at ang pagtutol nila sa pagpapatupad ng 12% Value Added Tax. Igigiit din ng grupo na itigil ang di maawat na lingguhang pagtaas ng presyo ng mga produktong petrolyo, ang pagtaas ng toll fee sa North Luzon Expressway (NLEX), talamak na kotongan sa kalsada at panggigipit sa mga tsuper dahil sa mga bagong patakaran at polisiyang ipinatutupad ng tanggapan ni MMDA chairman Bayani Fernando. Samantalang matatandaang hindi naman masyadong pinansin ni chairperson Ma. Elena Bautista ng Land Transportation Franchising and Regulatory Board (LTFRB) ang banta ngayong transport strike dahil ayon sa ahensya kakaunti lamang ang maapektuhan dahil bakasyon na. Nagpalabas naman ng 30 service vehicles ang Metro Manila Development Authority (MMDA) na siyang tutulong sa mga commuters na maistranded upang madala sila sa kanilang mga pupuntuhan. Sa Metro Manila, nananatiling naka-red alert status ang National Capital Region Police Office (NCRPO) bunsod na rin nasabing strike laban sa fare hike. Ayon kay NCRPO chief Dep. Dir. Gen. Avelino &amp;quot;Sonny&amp;quot; Razon, nakaantabay ang kanyang tauhan sa anumang posibleng maganap anumang oras dahil sa isasagawang kilos-protesta ng ibat ibang grupo kontra pagtaas ng produktong petrolyo at sa dagdag-pasahe.</body>
<link>http://www.philstar.com/Article.aspx?articleId=273532&amp;publicationSubCategoryId=92</link>
</article>
<article>
<title>38 Pinoy na inaresto sa Pakistan, makakauwi na</title>
<author></author>
<date>
<month>April</month>
<day>11</day>
<year>2005</year>
</date>
<body>Matapos na masabat, maaresto at makulong dahil sa illegal na pangingisda sa karagatan ng Pakistan, inihayag kahapon ng Department of Foreign Affairs (DFA) na inaasahang makakauwi na ngayong linggo ang 38 Filipino fishermen sa bansa. Kinumpirma ito ni Foreign Affairs Sec. Alberto Romulo matapos na magpadala ng report ang mga kinatawan ng Embahada ng Pilipinas sa Pakistan na sina Jorge Arizabal, Agnes Cervantes at Jose Villoria na siyang naatasang magsaayos nang pagpapabalik ng mga mangingisda. Ayon kay Romulo, isinasaayos ang mga requirements para makalabas ng Landi District Jail sa Malir Karachi, Pakistan ang 38 mangingisdang Pinoy. Nabatid na tutustusan ng gobyerno ng halagang $20,437.16 ang repatriation expenses ng mga Pinoy kabilang na ang kanilang plane tickets. Tutulungan din ng DFA na makuha ang unpaid salaries ng mga mangingisda na umaabot sa siyam na buwan mula sa kanilang Singaporean based Beverly Manning Agency. (Mer Layson)</body>
<link>http://www.philstar.com/Article.aspx?articleId=273544&amp;publicationSubCategoryId=92</link>
</article>
<article>
<title>Libong magsasaka sa Benguet nagbantang magtatanim na lang ng marijuana</title>
<author></author>
<date>
<month>April</month>
<day>11</day>
<year>2005</year>
</date>
<body>LA TRINIDAD, Benguet  Umapela ang mahigit 117,000 magsasaka sa 13 bayan ng lalawigan kay Pangulong Gloria Macapagal-Arroyo na tingnan naman niya ang kanilang karaingan dahil pinapatay na raw ng pamahalaan ang kanilang hanapbuhay sa pagsasaka kundi mapipilitan silang magtanim na lamang ng ipinagbabawal na marijuana. Sa kanilang resolution, sinabi ng kanilang tagapangulo na si Jose Andiso, na sana maging sensitibo ang Pangulo sa kanilang kalagayan at siya na lamang ang makakatulong sa mga magsasaka upang maisalba ang kanilang ikabubuhay na pinapatay unti-unti ng mga walang awang opisyales ng pamahalaan na nakikipagsabwatan sa mga vegetable smugglers. Buhat nang magkaroon anila ng murang importasyon ng gulay sa mga local market ay halos hindi na nabibili ang kanilang local vegetable products, kung kayat nagugutom na ang mga magsasaka dito na umaasa lamang sa benta ng kanilang pananim. Sinabi pa na kapag naapektuhan nang tuluyan ang kanilang produkto ay walang ibang gagawin ang mga magsasaka kundi magtanim na lamang ng marijuana upang mabuhay lamang sila. Ang lalawigan ng Benguet ay dating kilala na pinanggagalingan ng hekta-hektaryang pananim na marijuana dahil sa mas malaki ang kikitain nila dito. Binatikos din ng mga magsasaka ng Bureau of Plant Industry dahil sa kaduda-duda nitong hakbang na isinasagawang consultation sa pest risk analysis (PRA) sa mga Chinses carrots. Dahil dito, nagbanta ang mga magsasaka na magpipiket sila sa PRA consultation na gaganapin sa Golden Pina Hotel ngayong araw na ito. Nauna dito, hiniling ni Gov. Borromeo Melchor sa BPI na ganapin na lamang ang PRA consultation sa capitol compound upang mas maraming magsasaka ang makadalo, ngunit hindi pumayag ang mga taga-BPI. (Myds Supnad)</body>
<link>http://www.philstar.com/Article.aspx?articleId=273550&amp;publicationSubCategoryId=92</link>
</article>
<article>
<title>Presyo ng petrolyo, 7 beses nagtaas</title>
<author></author>
<date>
<month>April</month>
<day>11</day>
<year>2005</year>
</date>
<body>Tatlong buwan pa lamang ang nakakalipas simula nang pumasok ang 2005 pero pitong beses nang tumaas ang petrolyo sa bansa dahilan upang malugmok lalo sa kahirapan ang mamamayang Pilipino. Ayon kay George San Mateo, tagapagsalita ng Pinagkaisahang Samahan ng Tsuper at Operators Nationwide (PISTON), hindi na kayang masikmura ng mamamayang Pilipino ang patuloy na pagtaas ng presyo ng langis na inaasahang tataas pang muli. Unang itinaas ang presyo ng petrolyo noong Enero at Pebrero at limang magkakadikit na nagtaas nito lamang nakalipas na buwan ng Marso. Para sa mga sektor ng pamamasada, wala na silang ibang makita pang dahilan kundi ang magtaas ng pasahe sa buong kapuluan. Kung hindi naman dapat ay humanap ng iba pang alternatibo at epektibong solusyon ang Malaca&amp;ntilde;ang para matigil ang walang humpay na pagtaas ng presyo ng langis. Kaugnay nito, muling iginiit ng Inventionhaus International Corporation, tagapagtaguyod ng Khaos Super Turbo Charger (www.khaos.ph), na walang ibang solusyon sa ngayon kundi hikayatin ang lahat ng motorista na gumamit ng kanilang tipid-gas gadget na imbensyon ni Pablo Mr. Khaos Planas. Si Planas, dating jeepney driver-operator ay nagsabing kung patuloy na magiging unstable ang halaga ng gasoline sa bansa, dapat ay tangkilikin na ng lahat ang kanyang produkto na pinag-aagawan ngayon sa ibat-ibang bansa. Kung matatandaan, mismong ang pamahalaan ng Estados Unidos ay nag-alok ng $20 million o P110 billion, ibigay lamang sa kanila ni Planas ang formula ng natatangi niyang imbensyon. Hindi pumayag dito si Planas dahil mas gusto niyang Pilipino muna ang makinabang sa kanyang produkto bago ang dayuhan. Taliwas ang pangyayaring ito sa imbensyon ng flourescent bulb kung saan ibinenta ng isang Pinoy Inventor sa labas ng bansa ang formula ng kanyang imbesyon. Sa kasalukuyan, libu-libong car owners na ang pumipila sa Presidents Tower sa #81 Timog Avenue, Quezon City at iba pang installation sites ng IIC sa Metro Manila para lamang magpakabit ng Khaos. Ang naturang tipid-gas gadget ay nagbibigay ng 15-50 porsyentong katipiran sa gasoline, bukod pa sa ibinubugang zero pollution ng tambutso ng nakakabitang sasakyan. (Edwin Balasa/Ellen Fernando)</body>
<link>http://www.philstar.com/Article.aspx?articleId=273552&amp;publicationSubCategoryId=92</link>
</article>
<article>
<title>Susan, suko na!</title>
<author>Grace Amargo-dela Cruz</author>
<date>
<month>April</month>
<day>12</day>
<year>2005</year>
</date>
<body>Taas-kamay nang sumuko ang maybahay ng yumaong presidential candidate na si Fernando Poe Jr. na ipagpatuloy ang naiwang election protest ng asawa. Sa 27-pahinang final manifestation na isinumite ni Susan Roces o Jesusa Sonora sa tunay na buhay, tinanggap na nito ang naging desisyon ng Presidential Electoral Tribunal (PET) kung saan hindi siya pinapayagan na maging kapalit o substitute sa protesta ng kanyang asawang si Da King. Sinabi ni Roces sa kanyang manifestation na wala siyang interes pa na maghain ng motion for reconsideration sa ginawang pagbasura ng PET sa poll protest ni FPJ dahil sa pagkabigong magkaroon ng isang lehitimong substitute dito. Inamin din ni Roces na wala nang saysay pa kung siya ay maghahabol ngunit ang kanyang pagtupad sa desisyon ng PET ay hindi nangangahulugan na tapos na ang isyu nang maanomalyang election noong 2004 kung saan sinasabi ng kampo ni FPJ na nagkaroon ng malawakang dayaan sanhi ng kanyang pagkatalo. Kasabay nito, hindi rin napigilan si Roces na sabihin ang kanyang pagtataka sa naging desisyon ng mga mahistrado na hayaan na lamang na mamatay ang election protest ni Da King dahil sa teknikalidad. &amp;quot;The Honorable court has invariably relied on a motherhood dictum - trancendental and paramount is the determination of the true and genuine will of the electorate and has almost always ruled as an consequence that technicalities must be brushed aside in the resolution of electoral contests,&amp;quot; ani Roces. Magugunita na ibinasura ng SC ang election protest ni Da King na ipinagpatuloy ni Roces dahil sa hindi umano &amp;quot;real property in interest&amp;quot; ang huli at walang karapatan na magsulong nito. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=273660&amp;publicationSubCategoryId=92</link>
</article>
<article>
<title>Legalidad ng pagtatanim ng marijuana isinusulong</title>
<author>Malou Rongalerios</author>
<date>
<month>April</month>
<day>12</day>
<year>2005</year>
</date>
<body>Nakahanda si Ifugao Rep. Solomon Chungalao na muling isulong ang panukalang batas na magbibigay daan upang maging legal ang pagtatanim ng marijuana matapos magbanta ang 117,000 magsasaka sa Benguet na ito na lamang ang kanilang itatanim sa halip na gulay dahil sa patuloy na vegetable smuggling. Ayon kay Chungalao, posibleng naging bukas na ang isipan ng mga magsasaka sa Benguet sa posibilidad nang pagtatanim ng marijuana bilang alternatibong pagkakakitaan dahil bagsak ang industriya ng gulay. Sinabi ni Chungalao na noong unang ipinanukala niya ang pagtatanim ng marijuana ay agad siyang kinondena ng mga magsasaka sa Benguet kaya iniurong niya ito. Pero kung susuportahan na aniya siya ng mga magsasaka ay itutuloy niya ang paghahain ng panukalang batas na magiging daan upang maging legal ang pagtatanim ng marijuana sa Ifugao rice terraces. Idinadaing ng 117,000 magsasaka sa 13 bayan ng Benguet ang pagbagsak ng industriya ng gulay dahil sa patuloy na pagpasok ng mga imported na gulay na nagmula sa ibang bansa. Nagbanta ang mga magsasaka na marijuana na lamang ang kanilang itatanim kung hindi kikilos ang gobyerno at hindi sila tutulungan sa kanilang kalagayan. Magugunitang nauna nang isinulong ni Chungalao na gawing legal ang pagtatanim ng marijuana dahil maaari itong gamitin bilang gamot o para sa &amp;quot;medical purposes&amp;quot;. Legal na aniya sa ibang bansa ang paggamit ng marijuana at puwede namang magbuo ng batas ang gobyerno upang hindi ito maabuso. (Ulat ni Malou Rongalerios)</body>
<link>http://www.philstar.com/Article.aspx?articleId=273673&amp;publicationSubCategoryId=92</link>
</article>
<article>
<title>Pagbasura sa Oil Deregulation Law unahin</title>
<author>Malou Rongalerios</author>
<date>
<month>April</month>
<day>12</day>
<year>2005</year>
</date>
<body>Dapat na isantabi muna ng Kongreso ang pagtalakay sa dagdag na Value Added Tax (VAT) at unahin ang pagbasura sa Oil Deregulation Law. Ito ang sinabi kahapon ni Gabriela Rep. Liza Maza kaugnay sa nagbabanta na namang mahigit na P2.00 kada litrong pagtaas sa presyo ng diesel at P1.00 naman sa gasolina. Ayon kay Maza, kung matutuloy ang pagpasa ng VAT ay siguradong magsusunod-sunod na rin ang pagtaas sa presyo ng mga pangunahing bilihin. &amp;quot;Napakabigat na para sa mga mamamayan ang lingguhang pagtaas sa presyo ng langis. Dadagdagan pa ba naman natin ito?&amp;quot; tanong ni Maza. Hindi aniya napapanahon at hindi makatarungan ang dagdag na VAT kaya mas dapat unahin ang pagbasura sa Oil Deregulation Law. &amp;quot;Sa halip na pagkunutan ng noo ang panukalang VAT ay unahin na sa agenda ng mga mambabatas ang panukalang batas para ibasura ang Oil Deregulation Law,&amp;quot; ani Maza. (Ulat ni Malou Rongalerios)</body>
<link>http://www.philstar.com/Article.aspx?articleId=273677&amp;publicationSubCategoryId=92</link>
</article>
<article>
<title>Loren nag-alboroto, nadaya daw sa 5 probinsiya</title>
<author>Grace Amargo-dela Cruz</author>
<date>
<month>April</month>
<day>12</day>
<year>2005</year>
</date>
<body>Ipinangalandakan kahapon ni dating Senator Loren Legarda na dinaya siya sa may limang probinsiya ng kampo ng administrasyong Arroyo upang manalo si Bise Presidente Noli de Castro. Sa isinumiteng compliance ni Legarda sa Supreme Court (SC), sinabi nito na nagkaroon nang matinding dayaan at iregularidad sa mga probinsiya ng Cebu, Pampanga at Maguindanao kung saan lumabas na ang mga botong para sa kanya ay napunta kay de Castro. Nagkaroon din umano ng pagkakamali sa election returns sa mga lalawigan ng Lanao del Norte at Lanao del Sur. Malaki ang paniniwala ni Legarda na makakakuha pa siya ng botong 300,000-400,000 sa mga nasabing lalawigan na tiyak umanong napunta lamang kay de Castro. Gayunman, hiniling ni Legarda na muling bilangin ang mga balota upang makita ang umanoy ginawang pandaraya ng Arroyo administration. Magugunita na kinatigan ng PET ang election protest ni Legarda dahil sa pagkakaroon nito ng merito at substance subalit kinontra naman ni de Castro makaraang magsumite ito ng motion na humihiling na ibasura ang poll protest ng dating senadora dahil sa kawalan umano ng ebidensya. (Ulat ni Grace Amargo-dela Cruz)</body>
<link>http://www.philstar.com/Article.aspx?articleId=273685&amp;publicationSubCategoryId=92</link>
</article>
<article>
<title>Mindanao, no Afghanistan  solons</title>
<author>RAndal/MRongalerios/Ellen Fernando</author>
<date>
<month>April</month>
<day>12</day>
<year>2005</year>
</date>
<body>Pinalagan ng mga mambabatas ang ginawang pahayag ng isang opisyal ng Amerika na susunod na Afghanistan ang Mindanao dahil sa kahirapan at karahasan. Sa pinagsamang pahayag, hinamon nina Sen. Aquilino Pimentel Jr., House Deputy Speaker for Mindanao Gerry Salapuddin at Davao Oriental Rep. Joel Mayo Almario si US Embassy Charge d Affaires Joseph Mussomeli na patunayan ang kanyang paghuhula sa magiging kinabukasan ng kanilang rehiyon, at kung hindi ito magaganap ay humingi nang paumanhin sa mamamayan ng Mindanao at sa sambayanang Pilipino. Ayon kay Sen. Pimentel, ang babala ni US Embassy Charge d Affaires Joseph Mussomeli, ay eksaherado at alarmista at lumalabas ng binalewala nito ang mga nagawa ng pulisya at militar sa paglaban sa terorismo. &amp;quot;Its sad that Mussomelis prediction that Mindanao could be the next Afghanistan could escalate the war in Mindanao. It is most urgent now for the Philippine government to get the US involved as broker for peace, and not as agents of war there&amp;quot; paliwanag ni Pimentel. Ayon naman sa mga kongresista, nais na lamang ni Mussomeli na papangitin ang imahe ng Pilipinas sa ibang bansa at taliwas ito sa ginawang pahayag ng kanilang presidenteng si George W. Bush kung saan kinilalang pinakamakapangyarihang tao sa buong mundo ang mga hakbanging ginagawa ng pamahalaan laban sa terorismo. Naguguluhan din si Salapuddin kung bakit nagpahayag si Mussomeli na magiging Afghanistan ang Pilipinas samantalang itinuturing ng Washington na matatag na kaalyado ang Maynila sa kampanya laban sa terorismo. Naniniwala naman si Almario na salungat ang pahayag ni Mussomeli sa pagkilala ni Bush sa tagumpay ni Pangulong Arroyo na labanan ang terorismo sa bansa. May hinala rin ang dating chairman ng committee on Mindanao affairs na may motibo ang ginawang pahayag ni Mussomeli. &amp;quot;Is the US laying the ground for active anti-terror operations in the country or do they want to derall the government peace talks with the Moro Islamic Liberation Front set for this month?&amp;quot; paniniwala pa ni Almario. Sinabi rin ng Malaca&amp;ntilde;ang na &amp;quot;wala sa tono&amp;quot; ang naging pahayag ng nasabing US top official dahil patuloy ang kampanya ng pamahalaan na masugpo ang terorismo sa bansa. &amp;quot;Such negative hyperbole to describe the Mindanao situation is out of tune with what is happening on the ground,&amp;quot; ani Pres. Sec. Ignacio Bunye. (Ulat nina RAndal/MRongalerios/Ellen Fernando)</body>
<link>http://www.philstar.com/Article.aspx?articleId=273689&amp;publicationSubCategoryId=92</link>
</article>
<article>
<title>B-day ni Erap sinopla</title>
<author>Malou Rongalerios</author>
<date>
<month>April</month>
<day>12</day>
<year>2005</year>
</date>
<body>Hindi pinayagan kahapon ng Sandiganbayan Special Division ang kahilingan ni dating Pangulong Joseph &amp;quot;Erap&amp;quot; Estrada na magdaos ng advance birthday party sa kanyang resthouse sa Tanay, Rizal kung saan siya ay kasalukuyang nakabilanggo. Nagpalabas ng desisyon ang korte matapos kontrahin ng Philippine National Police (PNP) ang kahilingan ng mga abogado ni Erap na makadalo sa birthday party ang mga showbiz personalities na kumbidado ng dating Pangulo. Ayon sa Special Division, para na rin sa kapakanan at kaligtasan ni Estrada kung hindi nito itutuloy ang pagdiriwang. Ito rin ang unang pagkakataon na kinontra ng PNP ang kahilingan ni Erap na magdaos ng party sa kanyang villa. (Ulat ni Malou Rongalerios)</body>
<link>http://www.philstar.com/Article.aspx?articleId=273697&amp;publicationSubCategoryId=92</link>
</article>
<article>
<title>GMA saludo kay Susan</title>
<author>Ellen Fernando</author>
<date>
<month>April</month>
<day>13</day>
<year>2005</year>
</date>
<body>Saludo ang Malaca&amp;ntilde;ang kay Susan Roces matapos ang taas-kamay nitong pagsuko sa kanyang laban para sa naiwang election protest ng kanyang asawang si Fernando Poe, Jr. &amp;quot;We are impressed by the decision made by Susan Roces and we are sure she considered what is best for our country,&amp;quot; ani Press Secretary at Presidential Spokesman Ignacio Bunye. Humanga ang Pangulo sa ginawang kapasyahan ni Susan na huwag nang iapela pa ang ginawang pagbasura ng Korte Suprema sa petisyong inihain ni Da King. Pagpapakita anya ito ng paggalang sa kapasyahan ng Korte. Umaasa si Bunye na pagdating ng takdang panahon ay ibubukas ang pintuan ng kampo ng FPJ supporters para sa pagkakaisa at rekonsilyasyon para sa kapakanan at kinabukasan ng sambayanang Pilipino lalo na ang mga naghihikahos o mahihirap. &amp;quot;We hope the wisdom she has shown would show the way for her late husbands supporters and would in due time open the door for unity and reconciliation for the sake of our people,&amp;quot; ani Bunye. Kamakalawa ay naghain ng 27-pahinang manifestation si Roces sa Presidential Electoral Tribunal (PET) na nagsasaad na tinanggap na nito ang desisyon ng PET na nag-aatas na hindi siya pinapayagang maging substitute sa naiwang poll protest ni Da King. Gayunman, iginiit ni Roces na ang kanyang pagsuko ay hindi mangangahulugan na patay na rin ang isyu ukol sa naganap na umanoy dayaan ng presidential elections noong Mayo 2004. (Ulat ni Ellen Fernando)</body>
<link>http://www.philstar.com/Article.aspx?articleId=273791&amp;publicationSubCategoryId=92</link>
</article>
<article>
<title>Pension ng retiradong SSS members itinigil</title>
<author>Angie dela Cruz</author>
<date>
<month>April</month>
<day>13</day>
<year>2005</year>
</date>
<body>Pansamantalang sinuspinde ng Social Security System (SSS) ang pagkakaloob ng pension sa mga retiradong miyembro nito nationwide na ang account ay nasa bangko at hindi nakukuha ng mahigit isang taon. Ang hakbang ayon sa SSS ay upang ma-obliga ang mga SSS pensioners na makipag-ugnayan muna sa ahensiya upang maisaayos ang status ng mga miyembro nito. Ayon kay SSS spokesman Joel Palacios, kung namatay na ang pensioner ay ang mga kaanak na lamang nito ang makikinabang sa pension nito. Alinsunod umano sa SSS rules, kapag namatay na ang isang pensioner o muling mag-asawa, o nasa labas na ng bansa, ang pension ng mga ito ay agad na puputulin ng ahensiya. Umaabot sa 21,000 pensioners umano ang hindi na nakukuha sa bansa ang kanilang pension. Upang maiwasan anya ang gusot sa pagkakaloob ng pension sa mga pensioners, gagawin nila tuwing sa ika-2 at ika-4 na Huwebes ng bawat buwan ng Abril at Mayo ang pag-iisyu ng pensioners nationwide. May 1 milyon na ang pensioners nationwide noong 1991 at tumataas ito ng 10 porsiyento kada taon. (Ulat ni Angie dela Cruz)</body>
<link>http://www.philstar.com/Article.aspx?articleId=273804&amp;publicationSubCategoryId=92</link>
</article>
<article>
<title>Walang diplomatic protest vs US</title>
<author>Ellen Fernando</author>
<date>
<month>April</month>
<day>13</day>
<year>2005</year>
</date>
<body>Sa kabila ng lantarang paghayag ng isang US diplomat na magiging Afghanistan ang Mindanao dahil sa nagaganap na kahirapan at matinding karahasan, iginiit ni Pangulong Arroyo na hindi maghahain ang pamahalaan ng protesta laban sa Amerika. Ayon sa Pangulo, itinanggi na ni US Embassy Charge d Affaires Joseph Mussomeli ang nasabing pahayag at sinabing nagkamali lamang ang media sa pag-quote nito kaya wala nang dahilan pa para magprotesta ang Pilipinas. Binigyang-diin ng Pangulo na malayong maging Afghanistan ang Mindanao dahil sa patuloy ang kampanya ng pamahalaan laban sa kahirapan at terorismo di lamang sa Mindanao kundi sa buong bansa. Ayon naman kay Press Sec. at Presidential Spokesman Ignacio Bunye, mismong si Mussomeli ang nag-deny sa nasabing balita. &amp;quot;Well ngayon ay (garbled), siya mismo ang nag-deny at sinabi niya (Mussomeli) na hindi naman ganoon ang kanyang ibig sabihin. At iyon ay nagpapatunay lamang na iyong ating efforts sa Mindanao at talaga namang magkakaroon din ng bunga at we have a huge pag-uunawa in our national initiatives to bring peace to Mindanao,&amp;quot; ani Bunye sa isang panayam sa Radio Veritas. Gayunman, pinagpapaliwanag pa rin ng Department of Foreign Affairs (DFA) si Mussomeli hinggil sa nasabing isyu. (Ulat ni Ellen Fernando)</body>
<link>http://www.philstar.com/Article.aspx?articleId=273807&amp;publicationSubCategoryId=92</link>
</article>
<article>
<title>20% tax sa liposuction, faceliftt at cosmetic surgery, pasado na</title>
<author>Malou Rongalerios</author>
<date>
<month>April</month>
<day>13</day>
<year>2005</year>
</date>
<body>Masamang balita sa mga gustong magpaganda! Inaprubahan na ng House committee on ways and means ang consolidated bill na naglalayong patawan ng 20 porsiyentong buwis ang liposuction, facelift, cosmetic surgery at iba pang lipo. Bagaman at tutol sa panukala ang mga doktor na eksperto sa cosmetic surgery, nakita ng komite ang pangangailangan na patawan ang mga ito ng buwis upang makalikom ng pondo ang gobyerno. Sa kasalukuyan, libre sa buwis ang breast augmentation jobs at liposuctions dahil sa isang batas na naglilibre sa mga doctor sa pagbabayad ng value added tax sa pagsasagawa ng mga nabanggit na procedures. Papatawan din ng 20% buwis ang mga non-essential goods at luxury items na ibabase sa manufacturers selling price o halaga ng importasyon. (Ulat ni Malou Rongalerios)</body>
<link>http://www.philstar.com/Article.aspx?articleId=273815&amp;publicationSubCategoryId=92</link>
</article>
<article>
<title>Kidnappers 'di ko tatantanan  GMA</title>
<author>Ellen Fernando</author>
<date>
<month>April</month>
<day>13</day>
<year>2005</year>
</date>
<body>&amp;quot;I will not rest until it is completely under control!&amp;quot; Ito ang ipinangako ni Pangulong Arroyo sa harapan ng may 500 negosyanteng Tsinoy sa pagdaraos ng ika-25 Biennial Convention ng Federation of Filipino-Chinese Chamber of Commerce and Industry (FFCCCI) sa Manila Hotel kamakalawa ng gabi bilang tugon sa kampanya ng pamahalaan laban sa kidnapping. Sinabi ng Pangulo na bagaman isinusulong ng gobyerno ang usapang pangkapayapaan sa pagitan ng Moro Islamic Liberation Front (MNLF), patuloy nitong ikinakasa ang kanyang armas laban sa mga terorista gaya ng Jemaah Islamiyah at Abu Sayyaf na walang ibang layunin kundi ang maghasik ng terorismo at karahasan kabilang na ang walang humpay na pagdukot sa mga sibilyan. Sa kanyang keynote address, pinapurihan ng Pangulo ang FFCCCI sa pamumuno ng incoming president na si Francis Chua dahil sa importanteng pagganap ng Chinese business community sa paggawa ng mga trabaho at pagtulong sa pag-angat ng ekonomiya ng bansa. Binigyan din ng commendation ng Pangulo ang mga negosyanteng Tsinoy dahil sa patuloy na pagsuporta ng mga ito sa mga programa ng Arroyo administration na labanan ang kahirapan sa bansa. (Ulat ni Ellen Fernando)</body>
<link>http://www.philstar.com/Article.aspx?articleId=273823&amp;publicationSubCategoryId=92</link>
</article>
<article>
<title>Advance b-day party ni Erap tuloy na</title>
<author>Malou Rongalerios</author>
<date>
<month>April</month>
<day>13</day>
<year>2005</year>
</date>
<body>Binaligtad kahapon ng Sandiganbayan Special Division ang naunang desisyon na nagbabasura sa kahilingan ni dating Pangulong Joseph Estrada na magdaos ng advance birthday party kahapon sa kanyang resthouse sa Tanay, Rizal. Pinagbigyan ng korte ang motion for reconsideration na inihain ng mga abogado ni Estrada matapos sabihin ng Police Security and Protection Office ng PNP na kaya na nitong bigyan ng seguridad ang mga bisita ng dating pangulo. Hindi naman tumutol ang prosekusyon sa advance birthday party ni Estrada na magdiriwang ng kanyang 68 kaarawan sa Abril 19. Pero hanggang alas-8 lamang kagabi tumagal ang selebrasyon at tanging mga nasa listahan lamang ang pinapasok sa villa. Matapos malaman ng mga guests ni Estrada na nagbago ng desisyon ang korte ay agad silang naghanda kahapon upang dumalo sa advance birthday party. Kabilang sa 43 bisita ni Estrada sina Susan Roces, Dolphy at Zsa-Zsa Padilla. Kasama rin sina Eddie Garcia at asawa nito, Directors Joel Lamangan, Mel Chionglo, Rex Cortez at Ni&amp;ntilde;o Muhlach. (Ulat ni Malou Rongalerios)</body>
<link>http://www.philstar.com/Article.aspx?articleId=273829&amp;publicationSubCategoryId=92</link>
</article>
<article>
<title>Recto tiwalang lulusot ang VAT</title>
<author>Rudy Andal</author>
<date>
<month>April</month>
<day>13</day>
<year>2005</year>
</date>
<body>Naniniwala si Sen. Ralph Recto na maipapasa sa Senado ang isinusulong niyang bersyon ng Value Added Tax (VAT) lalot nagsalita na ang mayorya ng taumbayan na pabor sila sa dagdag VAT. Sa bersyon ng mambabatas, mananatili ang 10% pero yung mga dating exempted ay mawawala ang exemption kagaya ng power sector na kahit magbayad ng dagdag VAT ay may excise tax naman. Inamin ni Recto na sa kanyang pagtaya ay 20 senador ang sumuporta sa pananatili ng 10% kaya lang magkakaroon ng pagtatalo-talo sa mga exempted products ng VAT. (Ulat ni Rudy Andal)</body>
<link>http://www.philstar.com/Article.aspx?articleId=273830&amp;publicationSubCategoryId=92</link>
</article>
<article>
<title>Ex-Cong. Lanot patay sa ambush</title>
<author>Edwin Balasa</author>
<date>
<month>April</month>
<day>14</day>
<year>2005</year>
</date>
<body>Patay si dating Pasig City Congressman Henry Lanot makaraang barilin ito sa sentido ng isang pinaghihinalaang hired killer habang kumakain sa loob ng isang restaurant kahapon ng hapon sa Pasig City. Si Lanot ay binawian ng buhay ilang minuto matapos isugod sa Rizal Medical Center sanhi ng isang tama ng hindi pa batid na kalibre ng baril na kinabitan ng silencer sa kaliwang bahagi ng sentido. Sa panayam ng PSN kay Romeo Santos, dating kongresista ng Caloocan City at kaibigan ni Lanot, pasado ala-una ng hapon habang kumakain silang dalawa sa kanang bahagi ng unang palapag ng Jade Palace Restaurant na nasa kahabaan ng Pasig blvd. Brgy. Bagong Ilog ng makarinig na lang siya ng isang mahinang putok. Nang tingnan niya ay nakabulagta na si Lanot at papalabas naman ang nag-iisang suspek na may katamtaman ang taas, nakasuot ng itim na pantalon at light t-shirt habang isinusukbit sa baywang ang baril na ginamit. &amp;quot;Hindi ko napansin kung saan galing yung bumaril kung sa loob ba o sa labas ng restaurant kasi abala kami pareho ni Henry (Lanot) sa pagkain ng maganap yung pamamaril, wala akong nagawa kundi tumakbo habang tinitingnan ko siya papalabas,&amp;quot; pahayag ni Santos sa PSN. &amp;quot;Nauna akong dumating dito sa restaurant alas-12 pa lang nandito na ako kasi may meeting kami, si Henry dumating mga 12:30, lagi kasing late yun tuwing may meeting, sumalangit nawa ang kanyang kaluluwa kasi tinawagan ako ng isa kong kaibigan na patay na siya&amp;quot;, dagdag na pahayag ni Santos. Hindi naman agad kinumpirma ni Eastern Police District (EPD) Director Gen. Oscar Valenzuela kung patay na si Lanot subalit sinabi nito na inaatasan niya si Sr. Supt. Raul Medina, hepe ng Pasig Police na magsagawa ng masusing imbestigasyon hinggil sa insidente. Matatandaang si Lanot ay naging Congressman ng dalawang termino sa lungsod ng Pasig. Tumakbo itong Mayor ng nasabing lungsod noong May 11, 2004 election subalit natalo siya kay incumbent Mayor Vicente &amp;quot;Enteng&amp;quot; Eusebio na kasalukuyang nasa bakasyon sa Estados Unidos. Pulitika ang isa sa sinisilip na motibo ng pulisya sa naturang pamamaslang. (Ulat ni Edwin Balasa)</body>
<link>http://www.philstar.com/Article.aspx?articleId=273912&amp;publicationSubCategoryId=92</link>
</article>
<article>
<title>Susan sinusulsulang ituloy ang laban ni Da King</title>
<author>Rudy Andal</author>
<date>
<month>April</month>
<day>14</day>
<year>2005</year>
</date>
<body>Ayaw pa ring tigilan ng oposisyon si Susan Roces at sinusulsulan pa itong ituloy ang paghain ng mga ebidensiya ng katiwalian sa taumbayan kahit na umatras na ito sa pagsampa sa Presidential Electoral Tribunal (PET). Bagamat pinuri ni Senate Minority Leader Aquilino Pimentel Jr. ang pagtanggi ni Ms. Roces at igalang na lang ang desisyon nito, pinayuhan ng mambabatas na dapat ilatag nito ang mga nangyaring dayaan sa publiko at gamiting ebidensiya sa pagsampa ng kasong kriminal at administratibo sa mga gumawa ng anomalya. Sinabi ni Pimentel na sakaling dalhin sa publiko ang mga ebidensiya, natural na tatanggihan ito ng Malakanyang at magiging labanan ito ng propaganda. Aniya, mas maganda kung sampahan ng kaso ang mga tao kabilang na ang mga election officers, political operators, pulitiko at ilan pang taong-gobyerno sa husgado. &amp;quot;They should bring the evidence to the proper authorities and not allow the election cheaters to go unpunished. That is the most productive way of doing it,&amp;quot; ayon kay Pimentel. (Ulat ni Rudy Andal)</body>
<link>http://www.philstar.com/Article.aspx?articleId=273925&amp;publicationSubCategoryId=92</link>
</article>
<article>
<title>Sasakyan pangunahing sanhi ng air pollution</title>
<author>Angie dela Cruz</author>
<date>
<month>April</month>
<day>14</day>
<year>2005</year>
</date>
<body>Bukod sa heat stroke, tumataas na rin ang bilang ng mga taong nagkakaroon ng sakit sa puso at respiratory ailments sanhi ng nalalanghap nating dumi ng hangin sa lansangan. Base sa pag-aaral na isinagawa ng Cyber Dyaryo, sa walong high exposure areas na natukoy sa pamamagitan ng geographic information system, 24-oras araw-araw, ang hangin ng kapaligiran ay nagtataglay ng 83.3 Augm3 (micrograms per cubic meter) mga dumi o mikrobyong nakakalat sa nalalanghap nating hangin minu-minuto. Bukod sa mga maruruming usok na ibinubuga ng mga pabrika at iba pang establisimento, sinasabing isa rin sa pangunahing dahilan ng pagdumi ng hangin ay ang patuloy na pagdami ng bilang ng mga sasakyan sa kalsada. Ang pag-aaral na ito ay nakarating na sa kaalaman ni Department of Environment and National Resources (DENR) Sec. Mike Defensor. Kaya nga lahat ng paraan ay ginagawa ng sekretaryo ngayon para matukoy at makaisip ng alternatibong paraan para masugpo ang problema ng air pollution sa bansa. Sa problemang ganito, may isang solusyon nakikita si Defensor. Itoy ang paggamit ng natuklasang tipig-gas gadget ng Filipino inventor na si Pablo Planas, isang dating jeepney-driver-operator na tinitingala ngayon saan mang panig ng mundo dahil sa imbensiyong Khaos Super Turbo Charger (KSTC). Inamin ni Defensor na napahanga siya sa bagong tuklas na imbensiyon. Nasaksihan niya mismo kung papaano nagiging matipid sa konsumo ng gasolina ang mga sasakyang nakakabitan ng KSTC (www.khaos.ph) ni Planas. Bukod dito, ginagarantiya sa isinagawang pag-aaral ng DENR na ang tipid-gas gadget ni Planas ay nagbibigay ng zero pollution. Limang sasakyan ang pinakabitan ng DENR ng KSTC at lumitaw na ang ibinubugang usok nito ay 0.05 emmisions kumpara sa 4.5 emmision standards na panuntunan ng Clean Air Act sa ngayon. Dahil dito, ikinokonsidera na ng tanggapan ng DENR na pinag-aaralan na rin nila ngayon kung dapat bang i-exempt sa emmision testing bilang requirements sa pagpaparehistro ng sasakyan ang mga kotseng mayroong KSTC. (Ulat ni Angie dela Cruz)</body>
<link>http://www.philstar.com/Article.aspx?articleId=273931&amp;publicationSubCategoryId=92</link>
</article>
<article>
<title>Balasahan sa Gabinete nakaumang</title>
<author>Ellen Fernando</author>
<date>
<month>April</month>
<day>14</day>
<year>2005</year>
</date>
<body>Kinumpirma ng Malaca&amp;ntilde;ang na magkakaroon ng pagbalasa sa hanay ng Gabinete ni Pangulong Arroyo sa susunod na buwan. Nagbigay kahapon ng posibilidad si Executive Secretary Eduardo Ermita na ilan sa mga miyembro ng Gabinete ang magagalaw at mapapalitan sa puwesto. Gayunman sinabi ni Ermita na sensitibo ang Pangulo sa pagpili dahil sa mga opisyal na maapektuhan at sa posibleng maputakti ang tanggapan nito sa pagla-lobby ng ilang indibidwal. Unang ikinokonsidera ng Palasyo na bigyan ng puwesto sa Gabinete ang mga talunang kandidato ng nagdaang May 2004 national elections. Magtatapos na sa susunod na buwan ang ban sa pag-appoint sa mga talunang kandidato ng nagdaang halalan. Matunog ang mga pangalan nina ex-Sen. Robert Barbers bilang hepe ng BI at dating Sen. Robert Jaworksi na inirekomenda ni Peping Cojuangco sa Philippine Sports Commission. (Ulat ni Ellen Fernando)</body>
<link>http://www.philstar.com/Article.aspx?articleId=273938&amp;publicationSubCategoryId=92</link>
</article>
<article>
<title>Biyuda ni Rosca umapela kay GMA</title>
<author>Rose Tamayo</author>
<date>
<month>April</month>
<day>14</day>
<year>2005</year>
</date>
<body>Nananawagan ng hustisya ang pamilya ng yumaong si Caloocan City Councilor Eduardo &amp;quot;Popoy&amp;quot; Rosca kay Pangulong Gloria Arroyo sa pagkakatalaga nito kay Christopher Malonzo bilang miyembro ng konseho. Ayon kay Hilda Rosca, biyuda ng konsehal, inindorso ng mga lokal na miyembro ng Lakas at maging ng mga konsehal na hindi kasapi ng partido ng mayorya si Kristen Joy, anak ng yumaong konsehal upang pumalit sa posisyon ng kanyang ama. Sa kabila nito, si Christopher na anak ng dating alkalde at natalong kandidato sa pagka-congressman na si Rey Malonzo ang in-appoint ni President Arroyo. Ito umano ay dahil minadali ni Malonzo, chairman ng Lakas-Caloocan chapter, ang pag-i-endorso sa kanyang anak nang hindi kinukonsulta ang mga miyembro ng partido. Idinagdag pa nito na kung nabubuhay pa si Popoy ay hindi nito papayagan ang pang-aaping ginagawa ni Malonzo sa kanyang pamilya at maging sa pagiging diktador sa partido. Sinabi pa nito na niloko siya ni Malonzo nang kunin nito ang death certificate ng kanyang asawa nang hindi nito sabihin ang tunay na dahilan ng pagkuha ng certificate. Huli na umano nang malaman niya na ginamit umano ni Malonzo ang certificate para i-endorso ang kanyang anak. Binigyang-diin ni Rosca na ang dapat pumalit sa kanyang asawa ay galing sa kanila dahil ito ang tradisyon hindi lamang sa pulitika sa Caloocan kundi maging sa ibang lungsod. Nagpasa na ang mga kapitan ng barangay sa District 1 ng isang resolusyon na nag-eendorso kay Kristen Joy bilang kapalit ng kanyang ama sa Sangguniang Panglungsod. (Ulat ni Rose Tamayo)</body>
<link>http://www.philstar.com/Article.aspx?articleId=273941&amp;publicationSubCategoryId=92</link>
</article>
<article>
<title>Pinoy ignorante sa VAT?</title>
<author>Malou Rongalerios</author>
<date>
<month>April</month>
<day>14</day>
<year>2005</year>
</date>
<body>Maraming bilang ng mga Pilipino ang walang alam sa Value Added Tax (VAT) kaya isinulong kahapon ng isang mambabatas ang pagsasagawa ng malawakang information at education campaign ukol dito. Ayon kay Majority Leader Prospero Nograles, importante na maipakalat ang impormasyon ukol sa VAT upang maintindihan ng publiko ang kakulangan at magagawa nito para matulungang maresolba ang problema sa pondo ng gobyerno. Inaasahang kikita ang pamahalaan ng P35 bilyon mula sa implementasyon ng VAT bukod pa sa inaasahang P45 bilyon sa iba pang tax bills na isinusulong at ipinasa ng Kongreso. Ang kampanya ay dapat pamunuan aniya ng Department of Finance sa pakikipagtulungan ng Bureau of Internal Revenue (BIR) at Bureau of Customs at Philippine Information Agency (PIA). Sinabi pa ni Nograles na ang kakulangan sa kaalaman ukol sa VAT ang siyang sanhi upang magkaroon ng pagkontra sa naturang panukalang buwis. Batay aniya sa isinagawang survey ng Pulse Asia, 54 porsiyento ng mga 1,200 napagtanungan ay may kaunting kaalaman ukol sa VAT; 25% ang may supisyenteng kaalaman habang 12% ang walang alam at 10% lamang ang may malaking kaalaman ukol dito. (Ulat ni Malou Rongalerios)</body>
<link>http://www.philstar.com/Article.aspx?articleId=273945&amp;publicationSubCategoryId=92</link>
</article>
<article>
<title>Tax evasion vs Goma</title>
<author>Grace Dela Cruz at MVillanueva</author>
<date>
<month>April</month>
<day>15</day>
<year>2005</year>
</date>
<body>Ipinagharap ng tax evasion case ng Bureau of Internal Revenue at Department of Finance sa Department of Justice (DoJ) ang aktor na si Richard Gomez o Richard Frank Icasiano Gomez sa tunay na buhay, matapos na di umano magbayad ng buwis sa loob ng tatlong taon. Sa information na isinumite ng BIR at DoF kay Justice Chief State Prosecutor Jovencito Zu&amp;ntilde;o, hindi nagbayad ng kanyang buwis si Gomez mula 2000-2003 kung saan tanging ang documentary stamp tax lamang ang binayaran nito noong Nov. 6, 2003 na nagkakahalaga ng P786,975 para makuha nito ang isang property sa Forbes Park na worth P52M. Gayunpaman, ikinatuwiran ni Gomez sa nasabing mga kagawaran na wala naman siyang ginawang proyekto at kinita noong mga nasabing taon kaya hindi siya dapat na magbayad ng buwis. Subalit ito naman ay lihis sa imbestigasyon ng BIR dahil lumalabas sa naging imbestigasyon nito na patuloy pa rin ang naging career ni Gomez bilang aktor, model at product endorser noong nasabing taon, kung saan kumita ito mula sa dalawang malalaking network na nagkakahalaga ng P1M bawat taon. Pumalag naman ang kampo ng oposisyon sa isinampang tax evasion case laban kay Gomez at sumigaw ng harassment. Ipinahiwatig ni House Minority Leader Francis &amp;quot;Chiz&amp;quot; Escudero na posibleng bahagi ng political harassment ang nasabing kaso dahil kilala si Gomez bilang supporter ng oposisyon at tahasan ang ginagawa nitong pagbatikos sa administrasyon. &amp;quot;Sana hindi ito ang simula ng harassment laban sa oposisyon,&amp;quot; ani Escudero sa panayam sa telepono. Ipinagtataka ni Escudero kung bakit tanging ari-arian lamang ni Gomez ang tinutukan ng BIR at kung mayroong iba pa ay hindi pa kinakasuhan. Nasorpresa naman si Gomez sa tax evasion na isinampa ng BIR gayong nakatakdang makipagkita ang kanyang accountant at abogado sa BIR para ayusin ang record ng kanilang tax payments. Sa isang phone interview kahapon kay Gomez na kasalukuyang nasa Hong Kong, kinondena ng aktor ang naturang akusasyon. &amp;quot;Im very vocal how I feel about this government. Im very outspoken against the VAT. It could be (the reason for this tax case),&amp;quot; pahayag ni Gomez. &amp;quot;Hindi porke kilalang tao ako, mayaman na ako. Andyan si Jose Pidal na umaming mayroong P300 million. Why dont they (BIR) run after the big fish? Bakit ako?&amp;quot; sabi pa ni Gomez. Wala namang balak si Gomez na umuwi ng Pilipinas dahil lamang sa naturang kaso. (Ulat nina Grace Dela Cruz at MVillanueva)</body>
<link>http://www.philstar.com/Article.aspx?articleId=274036&amp;publicationSubCategoryId=92</link>
</article>
<article>
<title>2 star rank ng general tinanggal</title>
<author>Joy Cantos</author>
<date>
<month>April</month>
<day>15</day>
<year>2005</year>
</date>
<body>Isang retiradong heneral ng Armed Forces of the Philippines (AFP) ang inalisan ng dalawang estrelya (star rank) at ibinalik sa ranggong full colonel matapos mapatunayang dinaya nito ang kanyang edad. Sinabi ni AFP-Public Information Office (AFP-PIO) Chief Lt. Col. Buenaventura Pascual, ito ang kauna-unahang pagkakataon na binawi ng liderato ng AFP ang estrelya ng isang heneral at ipinababalik ang naging kalabisan ng naging suweldo at lahat ng naging benepisyo nito sa naturang ranggo. Tinanggalan ng estrelya si ret. Major General Ralph Flores ng Phil. Air Force na naging Brigadier General at Major General epektibo noong Hulyo 18, 2002 at Abril 15, 2003 ayon sa pagkakasunod dahil sa pamemeke ng birth certificate kung saan ay dapat nagretiro itong colonel at hindi na umabot pa sa nasabing mataas na posisyon. Ayon kay Pascual, nagdesisyon ang AFP na bawiin ang estrelya at balewalain ang appointment ni Flores bilang isang heneral at ituring itong full and void dahil hindi ito karapat dapat na maitalaga bilang heneral dahil sa kanyang edad. &amp;quot;All salaries, allowance and benefits he received after March 30, 2002, the date of his separation from the military service, shall be return by him. All military awards conferred upon him after that date shall be withdrawn&amp;quot;, ani Pascual. Nagawang magtagal pa sa serbisyo at ma-promote si Flores matapos nitong dayain ang kaniyang kapanganakan na idineklara nitong Marso 30, 1949 o pagpapabata ng dalawang taon sa halip na Marso 30, 1946 na kanyang tunay na kapanganakan. (Ulat ni Joy Cantos)</body>
<link>http://www.philstar.com/Article.aspx?articleId=274049&amp;publicationSubCategoryId=92</link>
</article>
<article>
<title>Allowance ng sundalo,pulis,bumbero at jailguard itinaas</title>
<author>Malou Rongalerios</author>
<date>
<month>April</month>
<day>15</day>
<year>2005</year>
</date>
<body>Pumasa na sa House committee on national defense ang panukalang batas na naglalayong itaas sa P120 ang daily subsistence allowances ng mga sundalo, pulis, bumbero at jail guards. Inaprubahan ng 11 miyembro ng komite ang panukala upang maging P120 ang kasalukuyang P60 na tinatanggap na subsistance allowance na hindi na sapat para sa kasalukuyang pamumuhay. Ayon kay Northern Samar Rep. Harlin Cast Abayon, awtor ng panukala, noon pang 1998 huling nadagdagan ang allowance ng mga sundalo, pulis, bombero at jailguard kung saan naging P60 ang dating P30 daily allowance. Sa sandaling maging isang ganap na batas, makikinabang rin ang Moro National Liberation Front (MNLF) integrees dahil nadagdagan din ang kanilang subsistence allowance. (Ulat ni Malou Rongalerios)</body>
<link>http://www.philstar.com/Article.aspx?articleId=274056&amp;publicationSubCategoryId=92</link>
</article>
<article>
<title>VAT pasado na sa Senado</title>
<author>Rudy Andal</author>
<date>
<month>April</month>
<day>15</day>
<year>2005</year>
</date>
<body>Matapos ang mahabang deliberasyon ay ipinasa rin ng Senado kamakalawa ng gabi ang panukalang Expanded Value Added Tax (EVAT) kung saan ay 14 ang pumabor habang anim ang kumontra. Ang inaprubahang Senate version ay nagpapanatili ng 10% na VAT subalit nag-alis ng mga exemptions sa power sector at Independent Power Producers (IPPs) na dati ay hindi saklaw ng VAT kung saan nagkaroon ng mainitang pagtatalo tungkol sa probisyon na &amp;quot;no-pass through&amp;quot;. Kabilang sa mga bumoto ng pabor sa VAT sina Senators Ralph Recto, Mar Roxas, Francis Pangilinan, Joker Arroyo, Rodolfo Biazon, Juan Ponce Enrile, Richard Gordon, Manuel Villar, Ramon Magsaysay Jr., Juan Flavier, Bong Revilla, Franklin Drilon, Edgardo Angara at Serge Osme&amp;ntilde;a. Kontra naman sina Senators Aquilino Pimentel Jr., Luisa Ejercito, Jinggoy Estrada, Pia Cayetano, Jamby Madrigal at Panfilo Lacson. Absent ng magbotohan sa VAT sina Lito Lapid, Miriam Defensor-Santiago at Alfredo Lim. (Ulat ni Rudy Andal)</body>
<link>http://www.philstar.com/Article.aspx?articleId=274058&amp;publicationSubCategoryId=92</link>
</article>
<article>
<title>MM nabulabog sa balitang lilindol ng intensity 9</title>
<author>MRongalerios/Ellen Fernando</author>
<date>
<month>April</month>
<day>15</day>
<year>2005</year>
</date>
<body>Nabulabog kahapon ang Metro Manila matapos kumalat ang balita sa internet at text message na magkakaroon ng tsunami at malakas na lindol na aabot sa intensity 9. &amp;quot;Sister Reodica predicted the tsunami. She is now predicting that there will be an intensity 9 earthquake at 5pm, April 14 in Manila, Please pray hard,&amp;quot; anang kumalat na text na naging dahilan upang mabulabog ang mga tao. Agad itong pinabulaanan ng Phivolcs at sinabing hindi kailanman nag-isyu ng anumang short-term earthquake predictions ang kagawaran na magaganap sa eksaktong lugar, araw at oras. Lumipas ang alas-5 kahapon ay wala namang naramdamang pagyanig. (Ulat nina MRongalerios/Ellen Fernando)</body>
<link>http://www.philstar.com/Article.aspx?articleId=274066&amp;publicationSubCategoryId=92</link>
</article>
<article>
<title>Sedition warning kay Susan</title>
<author>Grace dela Cruz at Ellen Fernando</author>
<date>
<month>April</month>
<day>16</day>
<year>2005</year>
</date>
<body>Posibleng kasuhan ng inciting to sedition ang biyuda ni Fernando Poe Jr. na si Susan Roces kung di maglulubay sa pagbatikos sa pamahalaang Arroyo. Ayon kay Justice Sec. Raul Gonzalez, maituturing umano na panghihikayat sa mga supporters ni FPJ ang mga naging pahayag ni Roces kamakalawa laban sa gobyerno at sa naging pasya ng Presidential Electoral Tribunal (PET) sa petisyon nito. Ipinaliwanag ni Gonzalez na mayroong tiyansa na makasuhan si Roces ng paglabag sa Article 142 ng Revised Penal Code o inciting to sedition. &amp;quot; A little bit (inciting to sedition case) but we should give her the benefit of the doubt dahil hindi naman niya alam ang pinagsasasabi niya,&amp;quot; ani Gonzalez na naniniwalang &amp;quot;nanaginip&amp;quot; lamang ang aktres nang bitawan ang mabibigat na akusasyon laban sa pamahalaan. Sa ilalim ng nabanggit na batas, maaaring kasuhan ng inciting to sedition ang sinuman na hihimok sa publiko na magkaisa laban sa pamahalaan. Nauna na nang ibinulalas ni Roces ang kanyang mga sama ng loob laban sa pamahalaan at sa mga mahistradong miyembro ng PET kasabay ng babala na wala sa kanyang mga kamay na pigilan ang mga dismayado ring FPJ supporters sa anumang marahas na hakbang ng mga ito. Iginiit naman ng Malaca&amp;ntilde;ang na wala silang nakikitang paglabag sa anumang naging patutsada o pahayag ng aktres na nagkaroon ng dayaan ng nagdaang eleksyon, ang patuloy na korupsyon sa gobyerno at sa nakaambang planong kilos-protesta ng FPJ supporters. Sinabi ni Press Sec. at Presidential Spokesman Ignacio Bunye na karapatan pa rin ni Roces na magsalita ng kanyang gusto. (Ulat nina Grace dela Cruz at Ellen Fernando)</body>
<link>http://www.philstar.com/Article.aspx?articleId=274157&amp;publicationSubCategoryId=92</link>
</article>
<article>
<title>Enrile kumalas na sa oposisyon</title>
<author>Rudy Andal</author>
<date>
<month>April</month>
<day>16</day>
<year>2005</year>
</date>
<body>Tuluyang isinara ni Sen. Juan Ponce Enrile ang kanyang kaugnayan sa oposisyon matapos tanggihan nito ang paghingi ng paumanhin ni Senate Minority Leader Aquilino Pimentel Jr. Si Enrile ay kumalas sa minorya matapos na makarinig ng hindi maganda sa kanyang mga kasamahan dahil sa pagboto niya ng pabor sa panukalang Expanded Value Added Tax (EVAT). Binalewala rin ni Enrile ang alok ni Sen. Edgardo Angara na mamagitan sa sigalot nila ni Sen. Pimentel. Ayon kay Sen. Angara, malaking kawalan sa oposisyon si Enrile dahil sa karanasan nito at lawak ng pang-unawa sa batas. Aniya, palalamigin niya muna ang sitwasyon bago manghimasok sa sigalot. Ayon naman kay Enrile, walang saysay ang gagawin ni Angara dahil nagdesisyon na siya at hinding-hindi na babalik sa minorya pero mananatili naman siyang pangulo ng Puwersa ng Masang Pilipino (PMP). Bagamat nagpasalamat si Enrile sa paghingi ng dispensa ni Pimentel, sinabi nito na nakapagdesisyon na siya at hindi na ito mababago. Ipinaliwanag pa ng senador na hindi rin siya papanig sa administrasyon at mananatiling independent kahit alukin siya ng Arroyo administration na pumanig na lamang sa mayorya ng Senado. Hindi man sinabi ang kanyang dahilan sa pagkalas sa minorya, malakas ang agam-agam na napikon ang batikang senador sa mga pasaring mula sa minorya ng bumoto siya pabor sa bersiyon ng administration senators hinggil sa VAT. Samantala, nirespeto naman ni dating Pangulong Joseph Estrada ang desisyon ni Enrile at sinabi nito na buo ang kanyang tiwala sa mambabatas at mananatili itong pinuno ng PMP. Sinabi naman ni Sen. Francis Pangilinan na sa paglisan ni Enrile sa minorya ay magkakaroon ng pagbabago sa mga committee composition sa Senado. (Ulat ni Rudy Andal)</body>
<link>http://www.philstar.com/Article.aspx?articleId=274164&amp;publicationSubCategoryId=92</link>
</article>
<article>
<title>Asawa ng QC judge gigisahin sa Kongreso</title>
<author>MRongalerios/Gdela Cruz</author>
<date>
<month>April</month>
<day>16</day>
<year>2005</year>
</date>
<body>Pumasok na sa imbestigasyon ang Mababang Kapulungan ng Kongreso kaugnay ng napaulat na land at forest grabbing sa Solana, Cagayan na kagagawan umano ng isang abogado na asawa ng isang hukom sa Quezon City Regional Trial Court. May titulong &amp;quot;Calling for the Investigation, in aid of legislation, on the proliferation of titling syndicates and land grabbing throughout the Philippines taking as a case in point the alleged forest grabbing issue in Solana, Province of Cagayan&amp;quot; ang isinumiteng House Resolution Number 727 na inisponsor ng may 37 congressman sa pangunguna ni Rep. Rodolfo Valencia. Ayon kay Rep. Valencia, 1st District ng Oriental Mindoro, posibleng ipapatawag nila sa Kongreso si Atty. Victor Padilla na siyang itinuturong kumakamkam sa may 375 ektaryang forestry reserve land sa Brgy. Maguirig, sa Solana. Si Padilla, mister ni QCRTC Judge Maria Luisa Quijano Padilla ay siyang itinuturo at inirereklamo ng may 100 pamilya na pawang magsasaka sa Brgy. Maguirig na umaangkin sa patrimony property ng bansa. Ang grupo ng may 100 indigent families sa pangunguna ng mag-amang Rogelio, 63; at Jose Malana, 39, ay napilitang magpasaklolo sa Kongreso dahil sa ibat ibang uri ng pananakot mula umano sa mga armadong tauhan ni Padilla at sapilitang pinapalayas sa nasabing lupain na mahigit 30 taon na nilang tinitirahan. Nang tumangging umalis ang mga magsasaka ay dinukot umano at ikinulong ang mag-ama at pinagbantaang papatayin kapag hindi pa umalis sa lugar. Una na ring nagharap ng kasong kidnapping, serious illegal detention, grave threats, coercion, incriminating innocent person sa DOJ ang mag-ama laban kay Padilla. (Ulat nina MRongalerios/Gdela Cruz)</body>
<link>http://www.philstar.com/Article.aspx?articleId=274172&amp;publicationSubCategoryId=92</link>
</article>
<article>
<title>Pinoy peacekeeper na-sniper sa Haiti, patay</title>
<author>Joy Cantos/Ellen Fernando</author>
<date>
<month>April</month>
<day>16</day>
<year>2005</year>
</date>
<body>Patay ang isang Pinoy peacekeeper matapos masapol ng puntiryahin ng sniper fires ang tropa ng United Nations (UN) contingent habang nagsasagawa ng civic mission project sa Haiti, Central America. Sa ulat kahapon, dead-on-the-spot ang sundalo na si Staff Sgt. Antonio Batomaluque, ng tamaan sa sniper fire sa Cite Bollel, isang slum area sa Port-au-Prince, Haiti. Naganap ang insidente habang abalang-abala ang RP contingent sa civic action project sa Cite Solell. Ayon kay AFP-PIO chief Lt. Col. Buenaventura Pascual, si Batomaluque ay kasama ni Deputy for Operations Chief Lt. Col. Robert Casias ng US Army at ng mga sundalong Uruguayan, Chilean at Ecuadorian engineers na nagsasagawa ng engineering operations sa lugar nang puntiryahin sila ng sniper fires sa lugar. Ito ang ikatlong UN peacekeeper na napatay sa Haiti matapos ang development ng United Nations Stabilization Mission sa Haiti (MINUSTAH) noong nakalipas na taon. Kabilang pa sa mga nasawing peacekeepers ay isang Sri Lankan at Nepalese. Ang mga 135 member RP military contingent ay nagtungo sa Haiti nitong Nobyembre 2004 upang magsagawa ng peacekeeping mission na naglalayong mapanumbalik ang kaayusan at katahimikan doon. Samantala, nanindigan kahapon si Pangulong Arroyo na walang isasagawang &amp;quot;pull-out&amp;quot; sa tropa ng gobyerno sa Haiti kahit may namatay na sundalong Pinoy. Sa panayam sa Pangulo habang nasa iloilo City kahapon, sinabi nito na ipinauubaya ang usapin sa UN Security Council at iginagalang ng pamahalaan ang ipinapatupad na alituntunin nito. (Ulat nina Joy Cantos/Ellen Fernando)</body>
<link>http://www.philstar.com/Article.aspx?articleId=274174&amp;publicationSubCategoryId=92</link>
</article>
<article>
<title>Boto ng OFWs ikokonsidera sa poll protest ni Loren</title>
<author>Grace dela Cruz</author>
<date>
<month>April</month>
<day>16</day>
<year>2005</year>
</date>
<body>Inatasan ng Presidential Electoral Tribunal (PET) sina Vice Pres. Noli de Castro at dating Senadora Loren Legarda na maghain ng kanilang argumento sa loob ng 10 araw kung dapat o hindi isama sa bilang ang boto ng mga overseas Filipino workers sa ibang bansa. Sa liham ni Comelec Commissioner Florentino Tuason na may petsang January 21, 2005, nais ng election court na linawin kung dapat pa bang isama sa isasagawang preparasyon ng balota ang mga boto ng OFWs, partikular sa Saudi at Hong Kong. Magugunita na nagsumite ng kanyang election protest sina FPJ at Legarda dahil sa umanoy talamak na pandaraya na ginawa umano ng Arroyo administrasyon upang matiyak ng mga ito ang kanilang panalo noong nagdaang May 10, 2004 Presidential elections. Sa kanilang isinumiteng protesta, sinabi ng kampo ng oposisyon na mayroong 10,554 na presinto ang umanoy sangkot sa dagdag-bawas kung saan dapat umanong magkaroon ng panibagong bilangan at kung susumahin ay lalabas na 118,399 presinto sa buong bansa ang nagkaroon ng dayaan noong nasabing eleksyon. Tanging ang election protest na lamang ni Legarda ang dinidinig sa PET, matapos na ibasura nito ang poll protest ni Da King. (Ulat ni Grace dela Cruz)</body>
<link>http://www.philstar.com/Article.aspx?articleId=274184&amp;publicationSubCategoryId=92</link>
</article>
<article>
<title>2 Pinoy niratrat ng Iraquis</title>
<author>Mer Layson</author>
<date>
<month>April</month>
<day>17</day>
<year>2005</year>
</date>
<body>Dalawang overseas Filipino workers (OFWs) ang nalagay sa kritikal na kondisyon matapos na tambangan at pagbabarilin ng mga bandidong Iraqi ang sinasakyang mini-bus habang papasok sa kanilang trabaho sa Baghdad. Hindi pa tinukoy ng Department of Foreign Affairs (DFA) ang pangalan ng dalawang OFWs na isang babae at isang lalaki at kapwa nagtatrabaho sa isang duty free shop sa Baghdad Airport. Nais ng DFA na ipabatid muna sa pamilya ng dalawang manggagawa ang pangyayari bago nila ihayag ang mga pangalan sa publiko. Sinabi ng Embahada ng Pilipinas na ang dalawa ay kasalukuyang nilalapatan ng lunas sa isang pagamutan sa Baghdad. Sa report na ipinadala sa DFA ni Philippine Ambassador to Iraq Ricardo Endaya, malapit na ang mga biktima sa nasabing paliparan nang bigla na lamang silang paulanan ng punglo nang nag-aabang na mga rebeldeng Iraqi sakay ng tatlong kotse. Nabatid din na may kabuuang 4,000 Pinoy ang nagtatrabaho ngayon sa Iraq na karamihan ay nasa US military camp. Nauna rito, naging sunud-sunod ang pamamaslang at pagkidnap sa mga Pinoy workers sanhi ng pag-pull out kamakailan ng pamahalaan sa Pinoy troops sa Iraq. Dahil dito, nananatili pa rin ang pagbabawal sa mga OFWs na magtungo sa Iraq subalit nagbigay naman ng go-signal ang DFA para sa repatriation ng mga manggagawang Pinoy na nasa nasabing bansa na nagnanais na bumalik sa Pilipinas dahil sa patuloy na karahasan doon. (Ulat ni Mer Layson)</body>
<link>http://www.philstar.com/Article.aspx?articleId=274285&amp;publicationSubCategoryId=92</link>
</article>
<article>
<title>Mga batang anak ng underage na magulang, gagawing legitimate</title>
<author>Malou Rongalerios</author>
<date>
<month>April</month>
<day>17</day>
<year>2005</year>
</date>
<body>Pumasa na sa House committee on revision of laws ang panukalang batas na naglalayong amiyendahan ang Article 177 ng Family Code upang maideklarang &amp;quot;legitimate&amp;quot; ang mga sanggol na ipinanganak ng underage na magulang o wala sa tamang edad para magpakasal. Ayon kay Las Pi&amp;ntilde;as Rep. Cynthia Villar, isa sa mga awtor ng panukala, nagkakaroon ng stigma na anak sa labas ang mga ipinanganak sa sanggol na ang mga magulang ay hindi pa maaaring makapagpakasal dahil lamang sa edad. Sa kasalukuyan, nananatiling illegitimate o anak sa labas ang mga nasabing bata kahit pa nagdesisyon na ang kanilang mga magulang na magpakasal pagsapit ng tamang edad. Kailangan munang gumastos at dumaan sa proseso ng adoption ang mga natural parents ng mga nasabing bata upang maideklara silang legitimate. &amp;quot;Children born under such a situation suffer the agony of an illegitimate status even after their parents eventually marry upon reaching their legal age. They are bound to remain illegitimate unless they are legally adopted by their natural parents,&amp;quot; ani Villar. Ayon sa Family Code, hindi pa maaaring magpakasal ang sinumang indibiduwal kung wala pa sila sa 18-taong gulang kahit nagkaroon na sila ng anak. Hindi naman tutol sa panukala ang kinatawan ng Department of Social Welfare and Development at ang Council for the Welfare of Children and Youth na dumalo sa pagdinig. (Ulat ni Malou Rongalerios)</body>
<link>http://www.philstar.com/Article.aspx?articleId=274291&amp;publicationSubCategoryId=92</link>
</article>
<article>
<title>Marami pang artista sasampolan - BIR</title>
<author>Ellen Fernando</author>
<date>
<month>April</month>
<day>17</day>
<year>2005</year>
</date>
<body>Nagbabala ang Bureau of Internal Revenue (BIR) sa mga malalaking artista at negosyante na marami pang mapapasama sa pagsasampa ng kasong tax evasion kapag nagpabaya ang mga ito sa pagbabayad ng buwis. Ayon kay BIR Commissioner Guillermo Parayno, hindi lamang ang aktor na si Richard Gomez ang tinututukan ng kanilang tanggapan kundi maging ang ibang mga sikat pang kasamahan nito sa showbiz na bigong magbayad ng tamang buwis. &amp;quot;Nagsasagawa pa ng imbestigasyon ang aking tanggapan para sa iba pang artista at negosyante na nasa talaan na hindi marunong magbayad ng buwis,&amp;quot; ani Parayno. Nilinaw pa ng opisyal na hindi niya pinapahintulutang magamit ang kanyang tanggapan sa pulitika at panggigipit ng indibiduwal. Ito ay bilang reaksyon sa pahayag ng kampo ni Gomez na hinaharass lamang siya dahil sa tahasang pagkondena nito sa Arroyo administration ukol sa nakaambang pagtaas ng Value Added Tax dahil matatamaan dito ang show business industry. (Ulat ni Ellen Fernando)</body>
<link>http://www.philstar.com/Article.aspx?articleId=274303&amp;publicationSubCategoryId=92</link>
</article>
<article>
<title>Sindikatong namemeke ng lisensya ng mga guro, sisiyasatin ng Kongreso</title>
<author>Malou Rongalerios</author>
<date>
<month>April</month>
<day>17</day>
<year>2005</year>
</date>
<body>Humanda na ang mga sindikatong namemeke ng lisensya ng mga guro dahil sisiyasatin na ito ng Mababang Kapulungan ng Kongreso matapos na lumitaw na karaniwang nabibiktima ay ang ilang kumuha ng board exam para sa Licensure Examinations for Teachers (LET). Ayon kay AVE Party-list Rep. Eulogio Magsaysay, kung hindi mahihinto ang nasabing illegal na gawain ay tiyak na tuluyang babagsak ang integridad ng teaching profession at maapektuhan ang mga mag-aaral. Dapat aniyang imbestigahan ang anomalya at siyasatin kung ano ang ginagawa ng mga regulating agencies sa problema partikular ang Professional Regulatory Commission. Naniniwala si Magsaysay na isang sindikato ang nasa likod ng pamemeke ng lisensya para sa mga guro. Babagsak din aniya ang kalidad ng edukasyon kung makakapagturo ang mga gurong peke ang hawak na lisensya. &amp;quot;It is a policy of the State to protect and retain in the teaching profession people with proper qualifications,&amp;quot; ani Magsaysay. Mayroon aniyang &amp;quot;minimum educational qualifications&amp;quot; ang mga teacher applicants at isa na rito ang pagpasa sa LET. Ang mga bagong graduates na nagkroon ng kasanayan, tamang paghahanda at pumasa sa eksaminasyon ay hindi na kailangang dumaan sa probationary periods at agad silang nagiging regular. Idinagdag ni Magsaysay na kung hindi mahuhuli ang mga nagpapakalat ng pekeng lisensya ay posibleng dumami ang mga gurong nagtuturo ng walang sapat na kaalaman. (Ulat ni Malou Rongalerios)</body>
<link>http://www.philstar.com/Article.aspx?articleId=274304&amp;publicationSubCategoryId=92</link>
</article>
<article>
<title>Dahil sa VAT, turismo babagsak - Gordon</title>
<author>Rudy Andal</author>
<date>
<month>April</month>
<day>17</day>
<year>2005</year>
</date>
<body>Idiniin kahapon ni Senator Richard Gordon na kapag naaprubahan ang 10% Value Added Tax (VAT) para sa mga domestic air lines mula sa 2% na buwis nitong franchise tax ay babagsak ang industriya ng turismo. Ayon kay Gordon, papasanin ng mga turista ang dagdag na pasahe at mahihirapang makakuha ang bansa ng mga turista kung patuloy na itaas ang mga gastusin sa bansa. &amp;quot;VAT on domestic air lines will hurt the tourism industry,&amp;quot; ani Gordon na hindi rin mapigilan na punahin ang gobyerno hinggil sa kawalan ng interes nito na i-promote ang industriya kahit na isa ito sa malaking pinagkakakitaan. Nababahala din si Gordon, dating Kalihim ng Department of Tourism sa mga budget packages na ibinibigay ng Malaysia at Singapore na hindi puwedeng tapatan ng domestic tourist dahil sa sobrang baba ng presyo nito. Aniya, mas nanaisin ng mga lokal na turista na pumunta sa naturang bansa dahil sa mura pa ang pasahe kumpara sa pagpunta sa mga lalawigan sa Pilipinas. (Ulat ni Rudy Andal).</body>
<link>http://www.philstar.com/Article.aspx?articleId=274315&amp;publicationSubCategoryId=92</link>
</article>
<article>
<title>Buong bansa lumpo!</title>
<author>Ni Edwin Balasa</author>
<date>
<month>April</month>
<day>18</day>
<year>2005</year>
</date>
<body>Tuloy na tuloy na ang second round ng malawakang tigil-pasada makaraang sumuporta lahat ang mga malalaking transport leaders mula kamaynilaan at mga probinsiya para sa isang nationwide transport strike ngayong araw na ito. Pangungunahan ito ng Pinagkaisang Samahan ng Tsuper Opereytors Nationwide (PISTON) na pinamumunuan ni Mar Garvida, Federation of Jeepney Operators and Drivers Association of the Phils. (FEJODAP) ni Zenaida Maranan, Phil. Confederation of Drivers-Assn. of Concerned Transport (PCDO-ACTO) ni Efren de Luna, Integrated Metro Bus Operators Assn. (IMBOA) ni Claire dela Fuente at Makati Jeepney Operators and Drivers Assn. (MJODA) ni Orlando Marquez. Ayon kay George San Mateo, tagapagsalita ng PISTON, pangunahin nilang paparalisahin ang mga biyahe sa Cubao, Aurora Blvd. sa Quezon City; Monumento Grand Central sa Caloocan; Alabang Central Terminal; Welcome Rotonda, Novaliches, Kamias-Kalayaan sa QC; Pier, Pasig, Marikina, Mandaluyong, Taytay at Angono sa Rizal. Sasabay din sa welgang bayan ang mga probinsiya sa Central Luzon, Dagupan City, Metro Baguio, Cagayan Valley, Southern Tagalog, Bicol, Cebu, Negros, Panay, Eastern Visayas, Cagayan de Oro, Caraga Region, Cotabato, General Santos at iba pang sentrong lungsod at bayan. Layon ng tigil-pasada na tutulan ang linggu-linggong pagtaas ng presyo ng krudo na napag-alamang tumaas na naman ng 75 sentimos kamakalawa ng gabi at ang tuluyang pagbuwag ng Oil Deregulation Law. Ayon naman kay Anakpawis deputy secretary general Sammy Malunes na hindi kakayanin ng ordinaryong tsuper at operator at maging ang mga pasahero ang karagdagang pagtaas ng presyo ng langis lalot hindi naman nagtaas ng sahod ang mga manggagawa, kawalan ng trabaho, dagdag na buwis at mataas na presyo ng bilihin. Napag-alaman din na napipinto na namang magtaas ng mahigit na P4 sa krudo, P6 sa gasolina hanggang sa buwan ng Mayo ngayong taon habang mahigit P25 naman kada 11kg ng tangke ng LPG. &amp;quot;Mahigit pitong pagtaas na sa presyo ng langis ang naranasan sa loob pa lamang ng apat na buwan, bale-wala na ang maliit na sinasahod ng mga manggagawa dahil kinakain na ito para sa gastusin para sa pamasahe at pagkarga ng krudo kaya maging ang pudpod at kalyuhing paa ng mga Pilipino ay nanaisin na lamang maglakad sa kalsada dahil hindi na kakayaning magbayad ng pamasahe,&amp;quot; saad ni Malunes. Samantala, nagbabala naman si National Capital Region Police Office (NCRPO) chief Gen. Avelino Razon Jr. na aarestuhin ng pulisya ang mga drayber na makikitang nanghaharang ng mga drayber na namamasada at yung mga nagsusunog ng gulong sa gitna ng kalsada. Kaugnay nito, maglalabas din ang MMDA ng mga sasakyan upang magsagawa ng libreng sakay sa mga commuters na mai-stranded sa kalsada. Maximum tolerance pa rin ang ipatutupad ng PNP sa mga magsasagawa ng tigil-pasada.</body>
<link>http://www.philstar.com/Article.aspx?articleId=274415&amp;publicationSubCategoryId=92</link>
</article>
<article>
<title>Green Parks sa bawat subd.</title>
<author></author>
<date>
<month>April</month>
<day>18</day>
<year>2005</year>
</date>
<body>Iginiit kahapon ni Las Pi&amp;ntilde;as Congw. Cynthia Villar ang agarang pagsasabatas sa kanyang House Bill 1210 o &amp;quot;Green Parks Act of 2004&amp;quot; na naglalayong magtatag ng mga green parks sa lahat ng mga subdibisyon sa bansa para sa proteksiyon ng kapaligiran lalo na sa mga siyudad at lungsod. Ito ay matapos pagtibayin ng House Committee on Housing and Urban Development ang panukala ni Villar na nakahain ngayon sa Mababang Kapulungan ng Kongreso. &amp;quot;Ang programang-pabahay ng gobyerno ay dapat na bagayan ng malinis na kapaligiran. Kaya, tama lamang na maglaan ang bawat subdibisyon maging ito man ay residential, commercial at industrial ng bakanteng lote na pagtatamnan ng mga puno at halaman upang ito ay maging parke,&amp;quot; ani Villar. Sa ilalim ng panukala, mahigit sa 30 puno ang itatanim sa bawat ektaryang sakop ng isang subdibisyon. Kapag tuluyang naging batas, ang mga naitayo nang subdibisyon bago pa man ang panukala ay masasakop na rin ng Green Parks Act. Ang mga homeowners association na magtatayo ng green parks sa kanilang subdibisyon ay makakakuha ng libreng buto at halamang itatanim mula sa DENR at DA. Maglalaan din ng libreng gamit at artesian wells ang naturang mga departamento para sa pagmimintina ng naturang mga parke. (Malou Rongalerios)</body>
<link>http://www.philstar.com/Article.aspx?articleId=274422&amp;publicationSubCategoryId=92</link>
</article>
<article>
<title>Tipid-gas gadget dadalhin na ni Sen. Drilon sa Malaca&amp;ntilde;ang</title>
<author></author>
<date>
<month>April</month>
<day>18</day>
<year>2005</year>
</date>
<body>Bibitbitin na patungong Malaca&amp;ntilde;ang ni Senate President Franklin Drilon ang Filipino invention na Khaos Super Turbo Charger (KSTC) upang susugan na isa ito sa alternatibong solusyon para masugpo ang walang humpay na pagtaas ng presyo ng gasolina sa bansa. &amp;quot;Naipangako ko na kay Pablo (Planas) na iharap ito kay President Gloria Macapagal-Arroyo upang masolusyunan ang ating problema sa gasolina,&amp;quot; ani Drilon sa paglulunsad ng KSTC para naman sa motorsiklo sa Manila Yacht Club sa Roxas blvd. kamakailan. Ang KSTC (www. khaos.ph) para sa motorsiklo ay nagkakahalaga ng P1,690 bawat isa. Inilabas ito ng imbentor na si Planas bunsod na rin ng matinding kahilingan ng mga tricycle drivers nang malamang epektibo ang naunang tipid-gas gadget na para sa mga de-gasolinang sasakyan na nagkakahalaga naman ng P6,500. Ayon kay Drilon, panahon na para kilalanin ng pamahalaan ang imbensiyon ni Planas, lalot patuloy na namomroblema ang pamahalaan at mamamayan sa patuloy na pagtaas sa presyo ng langis. &amp;quot;Kung mabibigyan lang natin ito ng suporta, uunlad ang Pilipinas,&amp;quot; sabi pa ng Senate president. Sinabi pa rin ni Drilon na dapat pang tumanggap ng kakaibang pagkilala si Planas na isa lamang dating tsuper at mekaniko. Hindi kasi ito nasilaw sa multi-milyong pisong alok ng bansang Amerika para lamang ibenta ang &amp;quot;formula&amp;quot; ng kanyang imbensiyon. Katwiran ni Planas, &amp;quot;Bayan muna bago ang banyaga&amp;quot;. Dahil dito ay lalong napahanga si Drilon sa pagiging makabayan ng imbentor. Kakaiba raw kasi ito sa nangyaring imbensiyon na fluorescent bulb ng Filipino inventor na si Engr. Agapito Flores na sumikat matapos ibenta sa Amerika ang kanyang produkto. Hanggang sa kasalukuyan, patuloy ang pagtaas ng presyo ng gasolina. Naglunsad na ng kilos-protesta ang mga driver sector noong nakalipas na linggo at nakatakdang magwelgang muli ngayong araw dahil kung patuloy umanong tataas ang presyo ng gasolina, lalo lamang malulugmok sa kahirapan ang bansa. (Rudy Andal)</body>
<link>http://www.philstar.com/Article.aspx?articleId=274431&amp;publicationSubCategoryId=92</link>
</article>
<article>
<title>Power firms mananagot pag ipinasa sa taumbayan ang VAT</title>
<author></author>
<date>
<month>April</month>
<day>18</day>
<year>2005</year>
</date>
<body>Mananagot sa taumbayan ang mga power firms sakaling ipasa nila sa mga consumers ang inaprubahang Expanded Value Added Tax (EVAT) partikular matapos ang exemptions ng mga ito sa pagbabayad ng naturang buwis. Ayon kay Senate Minority Leader Aquilino Pimentel Jr., hindi dapat magtaas ng singil sa kuryente dahil malinaw sa bersiyon ng Senado at Kamara na pinagtibay nila ang &amp;quot;no pass-on provision of the proposed law&amp;quot;. Nakasaad sa Senate version na ang VAT ay babayaran ng generation, transmission at distribution companies at hindi nila pwedeng ipasa ito sa mga consumers, residential man o commercial. &amp;quot;Contrary to the criticism that the consumers will ultimately shoulder the cost of the VAT, it is the power producers and distributors that should directly pay the additional cost because of the strict no pass-on provision of the proposed law,&amp;quot; paliwanag ni Pimentel. Wika pa ni Pimentel, walang saysay ang pahayag ng Association of Electric Cooperatives na ang 6.6 milyong residential customers nila at ang 4.5 milyong customers ng Manila Electric Company (Meralco) ang magbabayad ng 10% ng power bills sakaling tanggalin ang exemption ng power sector. (Rudy Andal)</body>
<link>http://www.philstar.com/Article.aspx?articleId=274435&amp;publicationSubCategoryId=92</link>
</article>
<article>
<title>WWII veterans nauubos na, pension nila nasaan na?</title>
<author></author>
<date>
<month>April</month>
<day>18</day>
<year>2005</year>
</date>
<body>Kinalampag kahapon ng isang mambabatas ang gobyerno kaugnay sa kahirapang nararanasan ng mga beterano na umaabot sa 40 ang namamatay buwan-buwan o nasa 500 isang taon nang hindi man lamang napakinabangan ang inaasam na pensiyon. Ayon kay VFP party-list Rep. Ernesto Gidaya, pagsapit ng taong 2020 ay tiyak na patay na ang lahat ng beterano na nakipaglaban sa mga Hapon noong World War II. Sa ngayon aniya, ang pangangailangan ng mga beterano ay may kaugnayan sa basic need at tulong pinansiyal. Karamihan sa mga beterano na nabubuhay pa sa kasalukuyan ay nasa late 70s o mid-80s na ang edad at hindi na kayang magtrabaho. Kalimitan din na sa pensiyong tinatanggap ng mga beterano umaasa ang kanilang pamilya kabilang na ang mga apo. Pero may mga pensiyon aniyang hindi natatanggap ng mga beterano dahil sa kawalan ng pondo ng gobyerno. Inihalimbawa ni Gidaya ang R.A. 7696 na naaprubahan noong 11th Congress at naglalayong bigyan ng P1,700 karagdagang pensiyon ang mga beteranong umabot na sa 70 ang edad pero hindi naman naipatutupad. Kahit isa aniya sa 80,000 kuwalipikadong beterano ay hindi nakikinabang sa nasabing batas dahil wala naman itong pondo. Idinagdag ni Gidaya na maliwanag na hindi pinapahalagahan ng gobyerno ang mga beterano na nagtanggol sa bansa laban sa mga Hapon. Binabalewala rin aniya ng bansang Amerika ang nagawang tulong ng Filipino veterans dahil hindi ibinibigay ang mga ipinangakong pinansiyal na tulong sa mga ito bagaman at ang giyera noong World War II ay sa pagitan ng Amerika at Japan. &amp;quot;Sana naman kumilos na ang gobyerno at bigyang-pansin ang kalagayan ng mga beterano bago sila maubos,&amp;quot; pagtatapos ni Gidaya. (Malou Rongalerios)</body>
<link>http://www.philstar.com/Article.aspx?articleId=274440&amp;publicationSubCategoryId=92</link>
</article>
<article>
<title>Libu-libo stranded</title>
<author>PSN Reportorial Team</author>
<date>
<month>April</month>
<day>19</day>
<year>2005</year>
</date>
<body>Libu-libo ang na-stranded matapos ilunsad ng transport groups kahapon ang kanilang tigil-pasada kung saan ay tinatayang 90 porsiyento ang naapektuhan sa Luzon partikular sa Metro Manila at ilang bahagi ng Visayas at Mindanao. Agad namang nakipagpulong sina Transportation Sec. Larry Mendoza at LTFRB chair Elena Bautista sa mga transport group lider kung saan ay nagkaisa na didinggin nila ang kahilingang dagdag pasahe sa darating na Abril 21. Tatlong strikers naman sa Monumento, Caloocan City ang inaresto ng mga awtoridad dahil sa ginagawa nitong panghaharang ng mga pumapasadang sasakyan sa kabila ng kanilang tigil-pasada. Sa pagtataya ng PISTON, naparalisa nila ng 90 % ang transportasyon sa Metro Manila, Central Luzon, Bicol Region, Southern Tagalog, Visaya at Mindanao. Sa panig naman ng PNP, tinataya nilang 70 percent lamang ang naparalisa ng mga welgista sa kanilang transport strike at kahit itinuring ng mga transport group na tagumpay ang kanilang welga ay itinuturing din ni PNP chief Arturo Lomibao na tagumpay ito sa hanay ng pulisya dahil walang karahasang naganap sa pangkalahatan. Kabilang sa mga naging dahilan kaya nag-welga ang PISTON kasama ang iba pang transport group ay upang igiit sa gobyernong Arroyo ang pagbuwag sa Oil Derregulation Law, ang reklamo sa walang-humpay na pagtaas ng produktong petrolyo, rollback sa presyo ng langis at reklamo sa mataas na toll fees. Nagpalabas naman agad ng mga sasakyan ang Metro Manila Development Authority (MMDA) at mga local officials para sa libreng-sakay sa mga naapektuhang commuters. Pinaboran naman ni Justice Sec. Raul Gonzales ang panawagang ibasura na ang Oil Derregulation Law. Kinampihan naman nina Anak-Pawis Rep. Crispin Beltran at Rep. Rafael Mariano ang mga welgista dahil sa hirap na dinadanas ng mga tsuper sa walang-tigil na pagtaas ng presyo ng gasolina. Bukod sa PISTON, sumama din sa tigil-pasada ang FEJODAP, PCDO-ACTO at National Land Transportation Council. (Ulat ng PSN Reportorial Team)</body>
<link>http://www.philstar.com/Article.aspx?articleId=274531&amp;publicationSubCategoryId=92</link>
</article>
<article>
<title>115 cardinal pipili na ng susunod na Santo Papa</title>
<author>Mer Layson</author>
<date>
<month>April</month>
<day>19</day>
<year>2005</year>
</date>
<body>Dumalo na kahapon sa isinagawang special intention mass ang may 115 miyembro ng college of cardinals sa St. Peters Basilica upang gabayan sila sa gagawin nilang pagpili ng susunod na Santo Papa. Pagkatapos ng misa, nagmartsa ang mga cardinal na nakasuot ng kanilang kulay pulang damit patungo sa St. Marthas house para sa unang araw ng halalan para sa susunod na magiging Papa. Nakatutok naman ang buong mundo sa kalalabasan ng isasagawang conclave o halalan ng 115 cardinal upang pumili ng magiging successor ng yumaong si Pope John Paul II. Hindi titigil ang mga cardinal na nagkulong sa Sistine Chapel sa pagboto hanggang walang nakakakuha ng 77 votes sa kanila o 2/3 plus 1. Malalaman naman kung mayroon ng napiling bagong Papa kapag may puting usok na lumabas mula sa tsimnea kasunod ang pagkalembang ng mga batingaw sa simbahan sa Italy. Kapag itim ang usok na lumabas sa tsimnea ay wala pang napipiling bagong Santo Papa. Sa naging kasaysayan ay umaabot sa tatlong araw ang conclave bago makapili ng magiging Santo Papa. Ang ibobotong Papa ay ika-265 na successor ni St. Peter. (Ulat ni Mer Layson)</body>
<link>http://www.philstar.com/Article.aspx?articleId=274537&amp;publicationSubCategoryId=92</link>
</article>
<article>
<title>Erap b-day pinayagan</title>
<author>Malou Rongalerios</author>
<date>
<month>April</month>
<day>19</day>
<year>2005</year>
</date>
<body>Pinayagan kahapon ng Sandiganbayan si dating Pangulong Erap Estrada na magdiwang ng kanyang ika-68 kaarawan sa kanyang detention house sa Tanay, Rizal. Dahil hindi naman makakalabas ng kanyang Villa si Erap, ang anak nitong si Sen. Jinggoy Estrada ang mamamahagi ng regalo sa mga mahihirap na residente sa Tondo, Maynila bilang gift-giving ng dating Pangulo sa kanyang mga taga-suporta. Binati naman ni Ilocos Sur Gov. Luis Chavit Singson si Erap ng good luck sa kasong kinakaharap nito sa Sandiganbayan. Sinabi ni Gov. Singson, dapat ay utusan na ni Erap ang kanyang mga abugado na huwag ng gumamit ng mga delaying tactics kung talagang inosente siya sa kasong plunder. Samantala, sa halip na depensahan ng ika-31 testigo ng kampo ni Erap ang dating Pangulo ay inilaglag pa siya ng testigong si dating Equitable Bank vice-president Beatriz Bagsit ng humarap sa Sandiganbayan matapos aminin nitong umabot sa P2.168 bilyon ang naipasok sa Jose Velarde account. Sinabi naman ni State Prosecutor Dennis Villa-Ignacio, lumilitaw na si Bagsit ay isa sa mga humahawak ng special accounts ni Estrada kabilang ang Erap Muslim Youth Foundation. (Ulat ni Malou Rongalerios)</body>
<link>http://www.philstar.com/Article.aspx?articleId=274549&amp;publicationSubCategoryId=92</link>
</article>
<article>
<title>Bicam sa EVAT baka abutin ng 2 weeks  Recto</title>
<author>Rudy Andal</author>
<date>
<month>April</month>
<day>19</day>
<year>2005</year>
</date>
<body>Posibleng abutin ng isa hanggang 2 linggo ang deliberasyon ng mga kongresista at senador sa isinasagawang bicameral conference committee tungkol sa Expanded Value Added Tax (EVAT). Ito ang nagkakaisang pagtataya nina Sen. Ralph Recto at Rep. Jesli Lapus na kapwa tagapangulo ng committee on ways and means sa Senado at Kamara. Umaasa naman si Sen. Recto na bago sumapit ang April 30 ay magkakasundo ang senate at house panel para sa single rate na lamang ng EVAT. Wika pa ni Recto, magiging epektibo kung single rate na lamang ang gagamitin kaysa sa complicated rate sa pagpapatupad ng EVAT. Pinaalalahanan naman ni Sen. Ramon Revilla Jr. ang senate panel na siguruhing maigiit ang no pass through provision sa ipapataw na VAT sa power sector at petroleum products. Samantala, mas sinuportahan ng Foreign Chamber of Commerce ang bersyon ng Kamara na itaas ng 12 percent ang umiiral na 10% VAT dahil hindi umano supisyente ang nakokolektang buwis para magamit ng gobyerno sa mga programang pang-ekonomiya. Nangangamba din ang nasabing grupo na kapag nakalusot ang no pass through provision sa pagbubuwis sa power sector ay baka mangahulugan ito ng pagsasara ng mga planta, kawalan ng trabaho at power crisis. (Ulat ni Rudy Andal)</body>
<link>http://www.philstar.com/Article.aspx?articleId=274553&amp;publicationSubCategoryId=92</link>
</article>
<article>
<title>Velasco balik NPO</title>
<author></author>
<date>
<month>April</month>
<day>19</day>
<year>2005</year>
</date>
<body>Siniguro kahapon ni National Printing Office (NPO) officer-in-charge Ronald Velasco na magpapatupad siya ng mga reporma sa nasabing ahensiya matapos makabalik ito kahapon makaraang ibasura ng Ombudsman ang isinampang kaso laban sa kanya. Muling iniluklok kahapon ni Press Secretary Ignacio Bunye si Velasco bilang pinuno ng NPO matapos mapag-alamang ibinasura ni Deputy Ombudsman for Luzon Victor Fernandez ang isinampang simple misconduct charges ni Atty. Sylvia Babda na head ng NPO bidding committee. Agad tinanggal ni Sec. Bunye ang suspensyon laban kay Velasco at muling pinabalik bilang pinuno ng NPO. Inakusahan si Velasco ng pagmamalabis sa tungkulin pero natuklasan ng Ombudsman na walang sapat na ebidensiya para sa akusasyong ito kaya agad dinismis ang kaso.</body>
<link>http://www.philstar.com/Article.aspx?articleId=274556&amp;publicationSubCategoryId=92</link>
</article>
<article>
<title>Pinoy sa Iraq, inuubos</title>
<author>Mer Layson at Ellen Fernando</author>
<date>
<month>April</month>
<day>20</day>
<year>2005</year>
</date>
<body>Parang hayop na lamang kung patayin ng mga bandidong Iraqi ang ating mga kababayang overseas Filipino workers sa bansang Iraq matapos isa na namang OFW ang iniulat ng Department of Foreign Affairs (DFA) na pinagbabaril hanggang sa mapatay. Kinumpirma ni DFA Undersecretary Jose Brillantes ang panibagong pananambang sa Pinoy na kinilalang si Marcelo Salazar Jr., 46, tubong Cebu City habang sakay ng kanyang service vehicle sa Baghdad. Naniniwala si Brillantes na iisang grupo lamang ng mga extremists ang nasa likod ng magkakasunod na pangyayari sa Iraq. Una rito ay pinagbabaril noong Sabado ang limang OFWs kung saan ay nasugatan sina Francisco Luz at Sherylyn Fontanilla habang papasok ang mga ito sa trabaho sa duty-free shop sa Baghdad airport. Noong Linggo naman ay pinagbabaril at napatay si Rey Torres, 32, ng San Jose, San Fernando, Pampanga habang nasa downtown Baghdad para bumili ng spare parts. Si Torres ay nagsisilbing security guard at driver ng Qatar International Trading Co. (QIT) sa loob ng Camp Victory. Hindi pa man naiuuwi ang bangkay ni Torres nang maganap na naman ang pagbaril at pagpatay kay Salazar. Ayon naman kay DFA spokesman Gilbert Asuque, lalong tumindi ang threat&amp;quot; sa buhay ng mga OFW na nasa Iraq kaya patuloy nilang hinihikayat ang may 4,000 Pinoy dito na umuwi na sa Pilipinas. Sasagutin ng gobyerno ang pamasahe sa eroplano at iba pang gastusin ng mga OFW na nasa Iraq na nagnanais nang bumalik sa bansa. Ayon sa DFA, sadyang may mga kababayan tayong matitigas ang ulo dahil sa kabila ng travel ban na ipinatutupad ng gobyerno ay mayroon pa ring lumulusot para magpunta sa Iraq. Kapag nagkakaroon ng problema at hindi kaagad natulungan ay pamahalaan naman ang sinisisi ng kanilang pamilya. Sa rekord ng DOLE, lumilitaw na undocumented ang apat sa limang OFW na inambus sa Baghdad noong Sabado. Maging ang accountant na si Robert &amp;quot;Bobby&amp;quot; Tarongoy na bihag pa rin ng mga bandidong Iraqi ay napag-alamang illegal na nakapasok sa Iraq. (Ulat nina Mer Layson at Ellen Fernando)</body>
<link>http://www.philstar.com/Article.aspx?articleId=274659&amp;publicationSubCategoryId=92</link>
</article>
<article>
<title>Tigil-pasada uli pagdi-umaksyon ang Palasyo</title>
<author>Angie dela Cruz/Malou Rongalerios</author>
<date>
<month>April</month>
<day>20</day>
<year>2005</year>
</date>
<body>Nagbanta kahapon ang pamunuan ng Pinagkaisang Samahan ng mga Tsuper at Operators Nationwide (PISTON) na muli silang magsasagawa ng isa pang malawakang tigil-pasada kung patuloy na di aaksyunan ng pamahalaan ang kanilang kahilingang maibasura ang Oil Deregulation Law at maibaba ang presyo ng diesel sa bansa. Binigyang-diin ni Mar Garvida, pangulo ng PISTON, may magagawa ang pamahalaan kung sinsero itong aaksyunan upang mahinto ang patuloy na taas sa halaga ng mga produktong petrolyo. Nitong nakalipas na buwan, may 3 beses na tumaas ang halaga ng produktong petrolyo. Sinabi ni Garvida na tuluy-tuloy na tigil-pasada ang kanilang gagawin upang maipakita sa pamahalaan ang kanilang matinding pagtutol hinggil sa oil price hike at pagbuwag sa naturang batas. &amp;quot;Kung wala silang magagawang aksyon sa aming problema at hindi nila masosolusyonan, tuluy-tuloy na ang aming gagawing tigil-pasada at nakita nyo naman noong Lunes na talagang paralisado ang lahat ng transportasyon,&amp;quot; sabi ni Garvida. Nilinaw din ni Garvida na hindi ang fare increase ang sagot sa kanilang ginigiit dahil pabigat lamang ito sa pasahero kundi ang pagbuwag sa Oil Deregulation Law at pagtigil sa serye ng oil price increase. Ang pahayag ay ginawa ng PISTON nang iabiso ng LTFRB na takda na nitong ipalabas ang desisyon sa P2.50 fare increase petition ng mga pampasaherong jeep. Hindi rin ikinatuwa ng ilang militanteng mambabatas ang planong pagtataas ng singil sa pamasahe dahil lalo lamang itong magpapahirap sa mga mamamayan. Naniniwala si Anakpawis Rep. Rafael Mariano na ang pagtaas ng pamasahe ng P2.50 ay hindi solusyon para mapigilan ang patuloy na pagtaas ng presyo ng langis. Ani Mariano, hindi mareresolbahan ng fare increase ang problema sa pagtataas ng presyo ng produktong petrolyo dahil lalo lamang lalala ang problema ng sambayanang Pilipino. (Ulat nina Angie dela Cruz/Malou Rongalerios)</body>
<link>http://www.philstar.com/Article.aspx?articleId=274664&amp;publicationSubCategoryId=92</link>
</article>
<article>
<title>Conclave bigong makapili ng bagong Papa</title>
<author>Gemma Amargo-Garcia/Mer Layson</author>
<date>
<month>April</month>
<day>20</day>
<year>2005</year>
</date>
<body>Matapos ang halos tatlong oras na pagkukulong sa Sistine chapel ay bigo pa ring makapili ng bagong Santo Papa ang conclave na binubuo ng 115 cardinals (mula sa 52 bansa) matapos itim na usok ang lumabas sa chimney ng Vatican sa ginanap na una at ikalawang araw ng botohan. Inakala ng may 1.4 bilyong Katoliko na nag-aabang sa labas ng chapel na mayroon nang napiling Papa dahil sa kulay gray ang usok na lumabas mula sa chimney subalit mabilis din itong nagkulay itim. Hindi na nakasama sa conclave si Cardinal Jose Sanchez dahil lampas 80 na ang edad nito. Nagsagawa naman ng isang misa kahapon bandang 7:30 ng umaga sa cardinals living quarters at muling mag-aassemble sa chapel sa alas-9 kung saan tig-dalawang botohan sa umaga at alas-4 sa hapon ang magaganap. Ang balota simula sa umaga ay posibleng sunugin sa bandang tanghali at ang balota mula sa hapon ay susunugin bandang alas-7 ng gabi. Tatlong pangalan ang puwedeng pagpilian ng mapipiling Santo Papa  John, Gregory o Benedict o puwede ring sundin ang pangalan ng dating Papa at maging Pope John Paul III ito. Nabatid na ang pagpili ng susunod na Papa ay karaniwang nagtatagal hanggang limang araw subalit sa kaso ni Pope John Paul II ay napili ito sa ikatlong araw ng botohan. Tiniyak naman ni Sanchez na hindi mangyayari ang naganap noong pumanaw si Pope Clement IV noong 1269 kung saan ay tatlong taon nabakante ang holy sea bago nahalal si Pope Gregory X dahil walang makuhang 2/3 majority vote. (Ulat nina Gemma Amargo-Garcia/Mer Layson)</body>
<link>http://www.philstar.com/Article.aspx?articleId=274674&amp;publicationSubCategoryId=92</link>
</article>
<article>
<title>Emergency power huling baraha ni GMA sa oil price hike</title>
<author>Ellen Fernando</author>
<date>
<month>April</month>
<day>20</day>
<year>2005</year>
</date>
<body>Dahil sa patuloy na pagtaas ng presyo ng produktong petrolyo, sinisilip ngayon ng Malaca&amp;ntilde;ang ang pagkakaroon ng &amp;quot;emergency power&amp;quot; kay Pangulong Arroyo. Ayon kay Press Secretary at Presidential Spokesman Ignacio Bunye, posibleng targetin na ng pamahalaan at magsisilbing &amp;quot;last option&amp;quot; ang ipapataw na emergency power sa Pangulo. Sinabi ni Bunye na may nakalatag pa namang &amp;quot;action plan&amp;quot; ang gobyerno hinggil sa hindi mapigilang pagtaas ng presyo ng langis bunsod na rin sa pagtataas ng presyo nito sa world market. (Ulat ni Ellen Fernando)</body>
<link>http://www.philstar.com/Article.aspx?articleId=274678&amp;publicationSubCategoryId=92</link>
</article>
<article>
<title>OFWs sa Iraq pinalilikas</title>
<author>Mer Layson</author>
<date>
<month>April</month>
<day>21</day>
<year>2005</year>
</date>
<body>Ikinukonsidera na ngayon ng Department of Foreign Affairs (DFA) ang pagsasagawa ng forced evacuation sa lahat ng Overseas Filipino Worker (OFW) sa Iraq dahil na rin sa tatlong magkakasunod na insidente ng pananambang at pagbaril na naging dahilan ng pagkamatay ng dalawang Pinoy at pagkakasugat din ng dalawa pa. Ayon kay DFA Secretary Alberto Romulo, kapag hindi tumigil ang grupo ng mga bandidong Iraqi sa paghahasik ng terorismo at pagtarget sa mga inosenteng Pinoy ay walang alternatibong maaaring gawin ang gobyerno kundi sapilitang pauwiin ang may 6,000 OFW sa nasabing bansa. Sinabi ni Romulo, una ng napahiya sa international cummunity ang pamahalaan sa kahilingan ng mga ekstremistang grupo ng i-pull out sa Iraq ang humanitarian contingent ng Pilipinas sa kasagsagan ng negosasyon para mapalaya si Angelo dela Cruz. Anang kalihim, wala ng dahilan pa para pag-initan ng mga Iraqi ang ating mga kababayang OFW dahil naibigay naman ang kanilang kahilingan. Sinasabing mga Pinoy ang pinag-iinitan at pinapatay na lamang ng wala man lamang dahilan sa pamamagitan ng sunud-sunod na pananambang. Nakikiusap ang kalihim na mag-voluntary repatriation na ang mga OFW sa Iraq dahil sa tumitinding banta sa kanilang buhay. Samantala, pinapauwi na rin ng DFA ang may 9,000 OFW na nasa South Korea bago pa man mag-expire ang kanilang special E-9 visa bago sumapit ang buwan ng Setyembre. Ayon sa DFA at POEA magiging blacklisted at tutugusin ng mga awtoridad at ikukulong ang mga ito kapag hindi sumunod sa nasabing kautusan. (Ulat ni Mer Layson)</body>
<link>http://www.philstar.com/Article.aspx?articleId=274771&amp;publicationSubCategoryId=92</link>
</article>
<article>
<title>Pagtutol ni GMA sa emergency power sa pagtaas ng langis sinuportahan</title>
<author>Malou Rongalerios</author>
<date>
<month>April</month>
<day>21</day>
<year>2005</year>
</date>
<body>Suportado ng mga kongresista ang desisyon ni Pangulong Arroyo na huwag gumamit ng emergency power sa patuloy na pagtaas ng presyo ng langis. Ayon kina Reps. Ernesto &amp;quot;Banzai&amp;quot; Nieva at Isidoro Real, makukuha naman sa pakiusap at negosasyon ng mga opisyal sa Department of Energy ang mga kumpanya ng langis upang mahikayat na maghinay-hinay ang mga ito sa pagtaas sa kanilang presyo. Hiniling din ng mga kongresista sa DOE na madaliin ang ginagawang pagrebisa sa Oil Deregulation Law at sa Oil Contingency Plan. Naniniwala ang dalawa na dapat nang magsagawa ang DOE ng mga hakbangin upang maiwasan ang pagkakaroon ng krisis sa enerhiya. Kabilang sa pagbabago sa Oil Contingency Plan ng DOE ang regular na pakikipag-usap sa mga oil firm upang mahikayat na huwag nang magtaas pa ng presyo ng produktong petrolyo. (Ulat ni Malou Rongalerios)</body>
<link>http://www.philstar.com/Article.aspx?articleId=274781&amp;publicationSubCategoryId=92</link>
</article>
<article>
<title>Pala-absent na kongresista pinalitan ng House employees</title>
<author>Malou Rongalerios</author>
<date>
<month>April</month>
<day>21</day>
<year>2005</year>
</date>
<body>Nagmistulang inagawan ng upuan ng mga empleyado ng House of Representatives ang mga pala-absent na mambabatas na hindi dumalo sa joint session ng dalawang kapulungan ng Kongreso kamakalawa kung saan naging bisita si Pakistani President General Pervez Musharraf. Upang hindi mapahiya ang liderato ng Kamara dahil marami ang absent na congressmen, pinaupo at nagkunwaring miyembro ng August body ang mga empleyado na kinabibilangan ng ilang Plenary Page o taga-tawag ng mga mambabatas kung may sesyon. Feel na feel naman ng ilang inutusang empleyado ang kanilang pagkukunwari at pumalakpak din sila tuwing may magandang sinasabi si Musharraf. Walang naiwang bakanteng upuan sa plenary hall kaya kung titingnan ay present lahat ang 236 solons bagaman halos kalahati ang absent sa kanila. Maging ang mga staff ay inobliga rin na itigil muna ang kanilang trabaho upang pumunta sa session para mapuno ang tatlong palapag ng gallery. Matagal ng problema ng liderato ng Kamara ang mga absenerong kongresista at matagal na ring isinulong ang pagpapalathala ng kanilang pangalan sa mga pahayagan upang mapilitang dumalo sa sesyon. (Ulat ni Malou Rongalerios)</body>
<link>http://www.philstar.com/Article.aspx?articleId=274786&amp;publicationSubCategoryId=92</link>
</article>
<article>
<title>7 ospital sisilipin sa anomalya sa gamot</title>
<author>Malou Rongalerios</author>
<date>
<month>April</month>
<day>21</day>
<year>2005</year>
</date>
<body>Sisiyasatin ng Mababang Kapulungan ng Kongreso ang malawakang anomalya sa pagbili ng mga gamot at iba pang suplay sa pitong ospital ng gobyerno. Sa House Resolution 738 na inihain nina Iloilo Rep. Ferjenel Biron at Ilocos Norte Rep. Imee Marcos, sinabi ng dalawang mambabatas na malakas ang usap-usapan na maanomalya ang nangyayaring public bidding sa pagbili ng gamot at medical supplies kaya dapat itong siyasatin ng Kongreso. Kabilang sa mga ospital na nais siyasatin ang East Avenue Medical Center, Vicente Sotto Medical Center, Batangas Regional Hospital, Jose Reyes Memorial Medical Center, Dr. Jose Fabella Memorial Medical Hospital, National Childrens Hospital at Don Mariano Marcos Medical Hospital. Ikinatuwiran ng dalawang solon na maraming pondo ng gobyerno ang nasasayang at maraming serbisyo ang nalalagay sa alanganin dahil sa nasabing katiwalian. &amp;quot;Ang nakakalungkot, mukhang walang ginagawang aksiyon ang Department of Health tungkol dito,&amp;quot; ani Biron. Mayroon aniya silang hawak na ebidensiya na magpapatunay na maraming mga ospital ng gobyerno ang lantarang ibinabasura ang pagsasagawa ng bidding sa pagbili ng mga gamot. Idinagdag ni Biron na kung hindi maititigil ang anomalya sa pagbili ng gamot at medical supplies at lalong babagsak ang kalidad ng serbisyo ng mga ospital ng gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=274790&amp;publicationSubCategoryId=92</link>
</article>
<article>
<title>Pope Benedict XVI istrikto sa homosexuality at gay marriage</title>
<author></author>
<date>
<month>April</month>
<day>21</day>
<year>2005</year>
</date>
<body>Nangangamba ngayon ang mga Pilipinong kabilang sa gay and lesbian community sa pagkakahalal ng bagong Papa ng Katoliko Romano na si Cardinal Joseph Ratzinger ng Germany dahil kilala ito sa pagiging istrikto sa usaping homosexuality. Si Ratzinger na piniling gamitin ang pangalang Pope Benedict XVI at dating dekano ng mga cardinal, ay nahalal kahapon kapalit ni Pope John Paul II. Bilang Arsobispo ng Munich, Germany at pinuno ng Sacred Congregation of the Doctrine of Faith, naging prominente ang bagong Pontiff dahil sa mahigpit na pagtutol sa homosexuality, gay marriage at ayaw niyang maging pari ang mga babae. Ayon sa Lesbian and Gay Legislative Advocacy Network Philippines o LAGABLAB, &amp;quot;the selection of Ratzinger as the new Pope may embolden conservative forces in the Philippines to block attempts to recognize the equal rights of lesbian and gays.&amp;quot; Iginiit din ni LAGABLAB co-Secretary General Jonas Bagas na ang mga isyung homosekswalidad, karapatan ng kababaihan, same-sex marriage, pagpapari ng mga babae at homesekswal, at contraceptives ay kailangang mapasama sa agenda ng bagong Papa. Si Ratzinger, 78, isang conservative guardian ng doctrinal orthodoxy ang ika-265 na tagapagmana ng trono ni St. Peter bilang pinakamataas na opisyal ng Roman Catholic Church. Siya ang pinakamatandang Santo Papa mula noong panahon ni Pope Clement XII. Ipinanganak siya noong Abril 16, 1927 sa Marktl Am Inn sa Germany at 20-taong nagsilbing chief theological adviser ni Pope John Paul II. Naitalaga siyang cardinal noong June 1977 habang naordinahan siya bilang pari noong 1951. Ang kanyang ama ay isang pulis. Naging assistant siya ng Nazi anti-aircraft unit at ipinadala sa Munich, Germany. Iniwan niya ang Germany army noong 1945. Nahuli siya ng sundalong kano at ng makalaya ay bumalik sa seminaryo. Siya ang itinuturing na pinakamagaling na theology professor dahil sa pagiging theology hardliner. Hinirang siya ni Pope John Paul II bilang pinuno ng Congregation of the Doctrine of the Faith noong 1981 kung saan siya ang may responsibilidad sa pagpapatupad ng mga doktrina ng Simbahang Katoliko at isa sa key men upang mapalakas ang pananampalataya ng mga Katoliko sa buong mundo. Ang ibat-ibang lider ng bansa sa pangunguna nina US President George W. Bush at Pangulong Arroyo ay nagpa-abot na ng pagbati sa bagong Pontiff. (Mer Layson/Joyce Ann Macatuno-trainee)</body>
<link>http://www.philstar.com/Article.aspx?articleId=274798&amp;publicationSubCategoryId=92</link>
</article>
<article>
<title>RP Seal pakikialaman ng solon</title>
<author>Malou Rongalerios</author>
<date>
<month>April</month>
<day>21</day>
<year>2005</year>
</date>
<body>Nais baguhin ng isang mambabatas ang Philippine Seal ng Pilipinas sa pamamagitan ng pagtanggal ng logo ng American Eagle at Lion. Sa House Bill 4083 na inihain ni Western Samar Rep. Catalino Figueroa, sinabi nito na mas dapat isulong ng mga Pinoy ang kanilang pagka-makabayan sa pamamagitan nang pagpapalit ng American logos sa Filipino Eagle at Tamaraw. Hindi aniya nagmula sa Pilipinas ang American Eagle at maging ang Leon kaya dapat itong tanggalin sa Seal na kumakatawan sa bansa. Mas kilala aniya ang Philippine Eagle at ang Tamaraw na nagmula sa Pilipinas kaya dapat ang dalawang hayop na ito ang kumatawan sa bansa. Ipinakikita rin aniya ng Tamaraw ang pagiging matatag ng mga Pinoy na hindi sumusuko sa mga problema. (Ulat ni Malou Rongalerios)</body>
<link>http://www.philstar.com/Article.aspx?articleId=274801&amp;publicationSubCategoryId=92</link>
</article>
<article>
<title>Pinay patay sa Paris hotel fire</title>
<author>Mer Layson</author>
<date>
<month>April</month>
<day>21</day>
<year>2005</year>
</date>
<body>Isang Pinay ang kabilang sa 22 nasawi sa naganap na malaking sunog sa Paris Opera Hotel sa Central Paris, France kamakailan. Sa ulat na tinanggap kahapon ng Department of Foreign Affairs (DFA) nabatid na ang biktima ay nakilalang si Maira Padayao, tubong Balindong, Lanao del Sur. Namatay din sa sunog ang mister ni Padayao na si Rajpakseo Pisarge, isang Sri Lankan at dalawa nilang anak na sina Rouch Padayao, 4 yrs. old, habang ang isa ay hindi pa batid ang pangalan. Si Padayao ay miyembro ng Filipino-Muslim Community sa France. Naka-check in sa ika-anim na palapag ng Paris Opera Hotel sa France ang mga biktima ng maganap ang malaking sunog noong nakaraang Biyernes. Suffocation ang naging dahilan ng pagkamatay ng pamilya ni Padayao. Hindi na iuuwi sa bansa ang labi ni Padayao dahil na rin sa kahilingan ng pamilya ng kanyang asawa na sama-sama na lamang i-cremate tulad ng nakaugalian sa nasabing bansa. (Ulat ni Mer Layson)</body>
<link>http://www.philstar.com/Article.aspx?articleId=274805&amp;publicationSubCategoryId=92</link>
</article>
<article>
<title>Nat'l ID System luto na</title>
<author>Ellen Fernando</author>
<date>
<month>April</month>
<day>22</day>
<year>2005</year>
</date>
<body>Matapos ang masusing pag-aaral, nagbigay na nang go-signal ang Malaca&amp;ntilde;ang hinggil sa pagpapatupad ng National Identification (ID) System sa lahat ng sangay ng gobyerno na nakikipag-transaksyon sa publiko. Sa pamamagitan ng Executive Order No. 420 na nilagdaan ni Pangulong Gloria Macapagal-Arroyo, inatasan nito ang lahat ng ahensiya ng gobyerno at ang government-owned and controlled corporations (GOCCs) na maging epektibo at ipatupad ang ID system. Binibigyan din ng kapangyarihan ang National Economic and Development Authority para sa nasabing implementasyon. Ayon sa kautusan, ang kasalukuyan at maraming uri ng ID system sa gobyerno ay nagdudulot lamang ng kalituhan at mas mataas na gastusin ng pamahalaan sanhi ng hindi pagiging kombinyente ng mga indibidwal na humahawak ng ibat ibang uri ng ID card. &amp;quot;There is urgent need to streamline and integrated the processes and issuance of indentification cards in government to reduce costs and to provide greater convenience for those transacting business with the government,&amp;quot; anang EO. Ang unified ID system ay ang magiging &amp;quot;kalasag&amp;quot; o hawak ng bawat indibidwal na siya nang kikilalanin ng gobyerno para sa anumang pribadong transakyon nito sa lahat ng ahensiya ng pamahalaan gaya ng SSS, GSIS at iba pa upang maiwasan ang paglabag sa batas na may kaugnayan sa paggamit ng ibat ibang pangalan at pagkakakilanlan. Layunin pa ng National ID System na maibigay ang mahusay na kalidad at epektibong serbisyo ng gobyerno sa publiko. &amp;quot;All government agencies and government-owned and controlled corporations issuing ID cards to their members or constituents shall be covered by this executive order,&amp;quot; nakapaloob sa Section 2 ng nasabing kautusan. Limitado lamang ang mga data na nakalagay o nakarekord sa ID tulad ng &amp;quot;name, home, address, sex, picture, signature, date of birth, place of birth, marital status, names of parents, height, weight, two index fingers and two thumbmarks, any prominent distinguishing features like the moles and others, at Tax Idetification Number (TIN)&amp;quot;. Kaugnay nito, nakatakda pang makipagpulong ang ilang kinatawan ng Palasyo sa mga sangay ng gobyerno upang &amp;quot;plantsahin&amp;quot; ang mga ipapatupad na alituntunin sa nasabing National ID System. Magugunita na una nang hiniling sa Arroyo administrasyon ng ibat-ibang sector na ipatupad ang ID system dahil na rin sa pagkalat ng mga terorista at masasamang elemento. Sa pamamagitan ng iisang card, matutukoy ang mga &amp;quot;dayo&amp;quot; sa isang barangay na may planong maghasik ng karahasan.(Ulat ni Ellen Fernando)</body>
<link>http://www.philstar.com/Article.aspx?articleId=274900&amp;publicationSubCategoryId=92</link>
</article>
<article>
<title>Senado, Kamara nagkasundo na sa EVAT</title>
<author>Rudy Andal</author>
<date>
<month>April</month>
<day>22</day>
<year>2005</year>
</date>
<body>Nagkasundo na ang dalawang kapulungan ng Kongreso sa dagdag na Expanded Value Added Tax (EVAT) at tinatayang sa darating na Linggo ay maaprubahan na ng bicameral committee para naman gawin na itong batas. Ayon kay Sen. Ralph Recto, senate committee chairman on ways and means, nagkasundo ang dalawa na manatili sa 10% ang VAT, at tanggalin na rin ang mga VAT exemption pero bukas naman sila sa options na gawing 12 percent ang VAT. Aniya, tatalakayin pa nila sa darating na araw ang &amp;quot;no pass through provision&amp;quot; at kung talagang 10% o 12% dagdag ang gagawin nila. Idinagdag ni Recto na sa kanilang napagkasunduan ay sapat na makuha ng gobyerno ang hinahabol na P60 bilyon na pondo, pero ang ipinagtataka ng mga mambabatas ay kung bakit isinusulong pa ng Malaca&amp;ntilde;ang ang 12% samantalang makukuha naman ang halagang hinahanap sa 10%. Sinabi ni Recto na ito na lang ang tanging sagka sa EVAT, kayat ipapatawag nila ang mga kinatawan ng Department of Finance, Bangko Sentral ng Pilipinas, at National Treasurer upang magpaliwanag kung magkano talaga ang nais ng gobyerno. Inamin din ni Recto na ipinatawag siya ni Pangulong Arroyo kung saan inihayag ng Pangulo na kailangan ang 12% at pinaliwanag naman niya na sapat ang 10% basta tanggalin lang ang mga exemptions. (Ulat ni Rudy Andal)</body>
<link>http://www.philstar.com/Article.aspx?articleId=274906&amp;publicationSubCategoryId=92</link>
</article>
<article>
<title>Taas sa pasahe, dagdag sahod tuloy na</title>
<author>Ellen Fernando</author>
<date>
<month>April</month>
<day>22</day>
<year>2005</year>
</date>
<body>Inamin kahapon ng Malaca&amp;ntilde;ang na hindi na nila mapipigil pa ang nakatakdang pagtaas ng pasahe sa mga pampublikong sasakyan bunga ng patuloy na pagtaas ng presyo ng produktong petrolyo sa pandaigdigan at lokal na merkado. Bukod dito, pinag-aaralan na rin ng Regional Wage Board (RWB) ang posibilidad na itaas ang suweldo ng mga manggagawa na siyang pangunahing natamaan ng pagtataas ng mga pangunahing bilihin dulot na rin ng pagtaas ng presyo ng langis sa domestic market. Gayunman, sinabi ni Press Secretary at Presidential Spokesman Ignacio Bunye na hindi nila minamadali ang pagtataas ng suweldo dahil sa isinasagawang pag-aaral ng RWB. Aniya, sa ilalim ng batas, ang RWB ang magdedetermina sa wage adjustments ng mga manggagawa sa kanilang mga areas. Nananatili namang pinag-uusapan sa Mababang Kapulungan ng Kongreso ang P125 across-the-board na taas na suweldo ng mga manggagawa. &amp;quot;Workers have been clamoring for wage increase to enable them to keep up the rise in prices of basic commodities, while the transport sector has been seeking fare hikes because of the continuing fuel price increases,&amp;quot; ani Bunye. Ang mga samahan ng tsuper at operators ng jeepney ay humihiling sa LTFRB ng dagdag na P2.50 pasahe at kung maaprubahan ito ay magiging P8 na sa unang tatlong kilometro. (Ulat ni Ellen Fernando)</body>
<link>http://www.philstar.com/Article.aspx?articleId=274917&amp;publicationSubCategoryId=92</link>
</article>
<article>
<title>Ex-chief ng Register of Deeds kalaboso ng 20-taon sa pagnanakaw</title>
<author>Malou Rongalerios</author>
<date>
<month>April</month>
<day>22</day>
<year>2005</year>
</date>
<body>Dalawampung taong pagkabilanggo ang inihatol kahapon ng Sandiganbayan Fourth Division sa dating hepe ng Davao Register of Deeds dahil sa pagnanakaw ng public funds. Sa 16-pahinang desisyon, nahatulang mabilanggo si Atty. Aludia Gadia matapos mapatunayang nagkasala nang paglabag sa Art. 217 ng Revised Penal Code o malversation of public funds. Ipinasasauli din ng korte ng doble ang P670,201.33 halaga ng salapi kasama ang multang kapareho rin ng halagang ninakaw nito. Ayon sa korte, hindi kailangan ng direktang katibayan na napunta ang hinahanap na salapi sa personal na account ni Gadia. &amp;quot;The more fact that she was unable to account for the missing amount upon demand established a presumption that the sum was embezzled,&amp;quot; anang Fourth Division. Nag-ugat ang kaso sa naging ulat ng Commission on Audit (DOA) na kapos ang koleksyon ng naturang tanggapan ng kanyang pinamumunuang ahensiya mula Dis. 20, 1996-Marso 9, 1998. Hindi rin aniya maaaring ipasa nito ang sisi sa mga kahera ng ahensiya dahil pananagutan ni Gadia ang nawawalang koleksyon. (Ulat ni Malou Rongalerios)</body>
<link>http://www.philstar.com/Article.aspx?articleId=274919&amp;publicationSubCategoryId=92</link>
</article>
<article>
<title>Pope Benedict XVI may insomia, hemorrhagic stroke</title>
<author>Mer Layson</author>
<date>
<month>April</month>
<day>22</day>
<year>2005</year>
</date>
<body>May taglay umanong karamdaman na hemorrhagic stroke at insomia o hirap makatulog kapag gabi ang bagong hirang na Pontiff na si Pope Benedict XVI. Ito ang impormasyon na natanggap kahapon ng Vatican sa Roma mula mismo sa kapatid ng bagong Santo Papa na si Rev. Jorge Ratzinger. Hinihiling umano ni Rev. Ratzinger na bawal ang sobrang pagod sa kanyang kapatid. Bagamat natutuwa umano ang pamilya Ratzinger sa pagkakahirang dito bilang bagong Pontiff ay nangangamba naman umano sa nakakapagod na trabahong kakaharapin nito bilang bagong halal na lider ng may 1.4 bilyong miyembro ng Simbahang Katoliko. Aniya kung makakaranas ng sobrang pagod dahil sa dami ng trabaho ay posible umanong makaapekto sa kalusugan ng bagong Santo Papa. Bagamat maayos umano ngayon ang kalusugan ng kanyang kuya ay naliligalig naman ang kanilang pamilya dahil hindi birong maging pastol ng bilyong miyembro ng Kristiyano sa buong mundo. (Ulat ni Mer Layson)</body>
<link>http://www.philstar.com/Article.aspx?articleId=274927&amp;publicationSubCategoryId=92</link>
</article>
<article>
<title>Dadalo sa 100th b-day party ni Do&amp;ntilde;a Mary: Erap humirit uli!</title>
<author>Malou Rongalerios</author>
<date>
<month>April</month>
<day>23</day>
<year>2005</year>
</date>
<body>Matapos pagbigyan ng Sandiganbayan Special Division ang dalawang birthday party para sa kanyang kaarawan, nais naman ni dating Pangulong Joseph Estrada na dumalo sa birthday party ng kanyang inang si Do&amp;ntilde;a Mary Ejercito na magdiriwang ng kanyang ika-100 kaarawan sa Mayo 2. Sa dalawang pahinang mosyon na inihain ni Atty. Rene Saguisag, abogado ni Estrada, sinabi nito na nais ng kanyang kliyente na dumalo sa birthday party ni Do&amp;ntilde;a Mary na gaganapin sa Manila Hotel, mula alas-4 ng hapon hanggang alas-11 ng gabi. Magugunitang dalawang beses nagkaroon ng birthday party si Estrada, una noong Abril 13 at ikalawa noong Abril 19. Ikinatwiran ni Saguisag na kung pagbabatayan ang ating kultura, mahalaga sa sinuman ang ipagdiwang ang kaarawan ng kanyang ina lalo na at umabot ito sa 100 taon. &amp;quot;In our culture, our sainted mothers occupy a special place and one marking her centennial, if favored with the attendance of all her living children, everybody and his mother, as it were, will be prepared to understand as entitled to a free pass, as it were,&amp;quot; ani Saguisag. Sigurado aniyang malulungkot si Do&amp;ntilde;a Mary sa pagdiriwang ng kanyang ika-100 birthday kung wala doon ang dating presidente. (Ulat ni Malou Rongalerios)</body>
<link>http://www.philstar.com/Article.aspx?articleId=275020&amp;publicationSubCategoryId=92</link>
</article>
<article>
<title>National ID kukuwestyunin sa SC</title>
<author>MRongalerios</author>
<date>
<month>April</month>
<day>23</day>
<year>2005</year>
</date>
<body>Kukuwestiyunin ng ilang mambabatas sa Supreme Court (SC) ang nilagdaang Executive Order ni Pangulong Gloria Arroyo na naglalayong ipatupad ang National Identification (ID) System. Ayon kina Bayan Muna Rep. Satur Ocampo at Gabriela Rep. Liza Maza, haharangin nila sa SC ang pagpapatupad ng nasabing EO dahil labag ito sa batas. Naniniwala si Maza na maaaring maabuso ang paggamit ng nasabing ID lalo aniyat may &amp;quot;fascist mindset&amp;quot; ang mga awtoridad. Labag din aniya iro sa basic human rights dahil matitiktikan na ng gobyerno ang kilos ng mga mamamayan. Nagtataka naman si Ocampo kung bakit isinusulong pa rin ang ID System na sinimulan noon pang 1988 habang hepe pa ng Armed Forces of the Philippines si dating Pangulong Fidel Ramos. Noong naupong presidente si Ramos, nagpalabas na rin siya ng Administrative Order 308 para sa pagpapatupad ng ID system pero hindi ito naisakatuparan. Kapwa naniniwala sina Maza at Ocampo na maaaring gamitin ang nasabing ID sa mga kalaban ng gobyerno. Idinagdag ni Maza na responsibilidad ng Kongreso ang pagpapasa ng panukala hinggil sa ID system at hindi ito maaaring ipatupad dahil lamang sa isang EO na ipinalabas ng Pangulo. (Ulat ni MRongalerios)</body>
<link>http://www.philstar.com/Article.aspx?articleId=275036&amp;publicationSubCategoryId=92</link>
</article>
<article>
<title>Botikang nagbibigay ng 20% discount sa senior citizens may tax discount</title>
<author>Ellen Fernando</author>
<date>
<month>April</month>
<day>23</day>
<year>2005</year>
</date>
<body>Inatasan ng Korte Suprema ang Bureau of Internal Revenue (BIR) na bigyan ng discount sa kokolektahing buwis ang botika na nagkakaloob ng 20 porsiyentong diskwento sa mga senior citizen. Sa desisyong ipinalabas ng Korte, ibinasura nito ang petisyon na inihain ng BIR hinggil sa pagtanggi na magkaloob ng discount sa mga drugstore na umanoy nalulugi dulot ng diskwento na ipinagkakaloob sa senior citizens. Sa halip ay pinabibigyan pa ng Tax Credit Certifications (TCC) ang anim na sangay ng Mercury Drug na pinatatakbo ng Central Luzon Corporation. Sa paliwang ng naturang korporasyon, taong 1996 ay malaking pagkalugi ang kanilang nararanasan dahil sa 20% kabawasan sa presyo ng binibiling gamot ng mga matatandang parukyano. Dahil dito, naghain ng kahilingan ang nasabing korporasyon na isyuhan sila ng tax credit bilang panakip sa kanilang pagkalugi. Subalit, nanindigan noon ang BIR na hindi labag sa batas ang ginagawang pagkolekta ng buwis sa nasabing mga botika. Sa paglilinaw ng High Tribunal, sinabi nito na marapat na pagkalooban ng TCC ang mga nabanggit na botika alinsunod sa Expanded Senior Citizens Act o Republic Act 7432, na kailangang bigyan ng tax credit ang pribadong korporasyon na nagbibigay serbisyo at prebilihiyo sa publiko. Matatandaang kinuwestiyon din ng limang drugstore na kinabibilangan ng Carlos Super Drug, Advance Drug, City Pharmacy, Botika dela Serna at Leyte Serv-Well Store ang pagbibigay ng diskwento sa mga Senior Citizens na kanila umanong ikinalulugi. (Ulat ni Ellen Fernando)</body>
<link>http://www.philstar.com/Article.aspx?articleId=275041&amp;publicationSubCategoryId=92</link>
</article>
<article>
<title>Tax evasion vs Goma, Regine babala sa 'di nagbabayad ng tamang buwis - BIR</title>
<author>Malou Rongalerios</author>
<date>
<month>April</month>
<day>23</day>
<year>2005</year>
</date>
<body>Naniniwala ang mga pinuno sa Mababang Kapulungan ng Kongreso na isang matinding babala laban sa mga tao at korporasyon na hindi nagbabayad ng tamang buwis sa pamahalaan ang ginagawang paghahabol ng Bureau of Internal Revenue (BIR) sa mga kilalang artista at mang-aawit sa bansa. Sa pahayag ni House committee on ways and means chairman Jesli Lapus (Tarlac), magsisilbing aral para sa lahat ang kasong kinakaharap nina Richard Gomez at Regine Velasquez na kailanman ay hindi maloloko ang pamahalaan sa pagbabayad ng tamang buwis. Sinabi pa ng mga kongresista na ang paghahabol sa mga artista at kilalang tao sa lipunan ay bahagi lamang ng pinaigting na kampanya ng BIR sa mga kumikita ng malalaki subalit tumatangging magbayad ng sapat na buwis. Gayunpaman, nanawagan si Lapus sa BIR na masusing paghandaan ang mga kasong inihahain nila laban sa mga tiwaling indibidwal at korporasyon upang matiyak ang panalo sa korte. Hiniling din nito sa kawanihan na tiyakin na nabibigyan ng sapat na panahon ang mga akusado na magpaliwanag upang hindi naman masabi ng mga kritiko na panggigipit lamang umano ito ng pamahalaan laban sa mga hindi kaalyado. &amp;quot;No one should be spared. This will raise the level of awareness of everyones obligation to pay the right amount of taxes at the proper time,&amp;quot; pahayag pa ni Lapus. Aniya, kailangan ang mahusay na pamamahala sa mga buwis na nakukuha ng pamahalaan dahil P80 bilyon ang kailangan ng bayan para hindi maranasan ang krisis sa pananalapi. Hinikayat din ni Lapus ang BIR na habulin din ang mga negosyong nasa loob ng tinatawag na underground economy dahil milyon-milyong piso ang nawawala sa kaban ng bayan sa operasyon ng mga ito. Hindi anya dapat isipin na panggigipit sa mga artista o personalidad sa pinilakang tabing ang paghahabol na ginagawa ng BIR. (Ulat ni Malou Rongalerios)</body>
<link>http://www.philstar.com/Article.aspx?articleId=275044&amp;publicationSubCategoryId=92</link>
</article>
<article>
<title>Pagbabawal sa sexy ads lusot na sa Kamara</title>
<author>Malou Rongalerios</author>
<date>
<month>April</month>
<day>23</day>
<year>2005</year>
</date>
<body>Malapit ng matapos ang araw ng mga commercials na gumagamit ng mga artistang nagpapakita ng sobrang sensuwalidad at kaseksihan, itoy matapos pumasa sa House Committee on Public Information ang panukalang batas na magbabawal sa mga seksing ads upang maprotektahan ang mga kabataan at masugpo ang pagsasamantala sa mga kababaihan. Inamin ni Akbayan Rep. Ana Hontiveros-Baraquel na halos lahat ng miyembro ng komite ay pabor na maging isang ganap na batas ang panukala bagaman at may ilang non-government groups ang tumututol dito. Posible aniyang mahirapan ang mga pulis na ipatupad ang panukala sa sandaling maging isang ganap na batas kung hindi malilinaw ang ilang ibig sabihin ng salitang &amp;quot;sexy&amp;quot;. Isa sa mahalagang probisyon ng panukala ay ang pagbabawal sa mga advertisement sa print, radio at television na nagpapakita ng sexual violence o gumagamit ng mga seksing babae. Sinabi ni Atty. Faulino Cases ng MTRCB na mas makakabuting magkaroon ng total ban sa mga television advertisements o trailers na nagpapakita ng karahasan at kalaswaan. Nangako naman si Atty. Jularbal ng Adboard na susuportahan nila ang panukala. (Ulat ni Malou Rongalerios)</body>
<link>http://www.philstar.com/Article.aspx?articleId=275053&amp;publicationSubCategoryId=92</link>
</article>
<article>
<title>Anak ni Rep. Abalos dedo sa tubig</title>
<author>Edwin Balasa</author>
<date>
<month>April</month>
<day>24</day>
<year>2005</year>
</date>
<body>Namatay ang isa sa kambal na anak ni Mandaluyong City Congressman Benjamin &amp;quot;Benhur&amp;quot; Abalos Jr. matapos ang dalawang araw na pagdudumi na may kasamang lagnat. Dakong alas-10:00 kamakalawa ng gabi ng ideklarang patay sa Intensive Care Unit (ICU) ng Cardinal Santos Medical Center sa San Juan si Ciara Marie Aguilar Abalos, 19, panganay na anak ni Congressman Abalos at apo ni Commission on Election (COMELEC) Chairman Benjamin Abalos Sr. Ayon sa death certificate ni Ciara, &amp;quot;E-Coli&amp;quot; ang ikinamatay nito, isang uri ng bacteria na kung hahalo sa nainom na tubig ay magdudulot ng pagdudumi. Nabatid na ipinasok noong Huwebes ng alas-9 ng gabi sa nabanggit na ospital ang dalaga dahil inaapoy ito ng lagnat at hindi pa rin bumababa ang init ng temperatura ng kanyang katawan kaya ipinasok na ito sa ICU subalit hindi na rin nagtagal ang buhay nito. Napag-alaman pa na nag-tae si Ciara nitong nakaraang mga araw at sinabayan pa ng lagnat kaya napilitan itong ipasok sa nasabing pagamutan. Napag-alaman sa isang malapit na kaibigan ng mga Abalos na noong Huwebes ay nagpunta ng Divisoria sa Maynila si Ciara upang bumili ng mga kakailangan sa school project. Dagdag pa nito na posibleng bumili ng tubig si Ciara nang mauhaw ito habang namimili na naging dahilan ng nasabing bacteria. Si Ciara ay incoming 3rd year college student sa De La Salle University at kumukuha ng kursong Bachelor of Science in Management at magdiriwang sana ng kanyang ika-20 kaarawan sa darating na Hunyo. Ang labi ng dalaga ay ibuburol sa ancestral home ng mga Abalos sa Kanlaon St., Brgy. Highway Hills, Mandaluyong City. (Ulat ni Edwin Balasa)</body>
<link>http://www.philstar.com/Article.aspx?articleId=275145&amp;publicationSubCategoryId=92</link>
</article>
<article>
<title>Empleyado ng gobyerno humirit din ng taas-sahod</title>
<author>Malou Rongalerios</author>
<date>
<month>April</month>
<day>24</day>
<year>2005</year>
</date>
<body>Ipinaalala kahapon ng ilang militanteng mambabatas sa Malaca&amp;ntilde;ang na kailangan din ng mga state workers o mga empleyado ng gobyerno ang dagdag na sahod. Ayon kay Gabriela Rep. Liza Maza, katulad ng mga empleyado sa pribadong sektor, matagal na ring hinihintay ng mga empleyado ng gobyerno ang hinihinging P3,000 across-the-board salary increase. Hindi na aniya sapat ang tinatanggap na sahod ng mga manggagawa kaya dapat totohanin ng Malaca&amp;ntilde;ang ang pangako nitong dagdag na sahod sa mga manggagawa. Ipinaalala rin ni Maza na dagdag na sahod ang hinihingi ng mga manggagawa sa pribado at public sector kaya ito ang dapat ibigay ng gobyerno at hindi karagdagang emergency cost of living allowance (ECOLA) lamang. Maging si COURAGE National President Ferdinand Gaite ay nagpaalala rin sa Palasyo ng kanilang kahilingang across-the-board wage increase. Hindi rin siya pabor na dagdagan lamang ng P20 ang Ecola gaya nang nababalita na pinag-aaralan umano ng National Capital Region Wage Board. Umaabot sa 1.5 milyon ang mga empleyado ng gobyerno na humihinging dagdagan ng P3,000 kada buwan ang kanilang sahod. Noon pang 2001 nagpatupad ng dagdag na sahod para sa mga empleyado ng gobyerno. Ang P3,000 wage increase para sa mga empleyado ng gobyerno ay nakapaloob sa House Bill 1064 na nakatengga pa rin hanggang ngayon. (Ulat ni Malou Rongalerios)</body>
<link>http://www.philstar.com/Article.aspx?articleId=275161&amp;publicationSubCategoryId=92</link>
</article>
<article>
<title>Tita Cory payag nang buksan ang Aquino-Galman case</title>
<author>Anna Sanchez</author>
<date>
<month>April</month>
<day>24</day>
<year>2005</year>
</date>
<body>Pumayag na si dating Pangulong Corazon &amp;quot;Cory&amp;quot; Aquino na muling buksan ang Aquino-Galman double murder case. Sinabi ni Atty. Persida Rueda-Acosta, hepe ng Public Attorneys Office (PAO) na nag-fax na ng kanyang kumpirmasyon si Atty. Rene Saguisag, abogado ng pamilya Aquino kung saan nakasaad na pumayag na ang pamilya Aquino na muling mabuksan ang kaso ng pagpaslang kay dating Sen. Benigno &amp;quot;Ninoy&amp;quot; Aquino at security escort nito na si Rolando Galman. Magugunitang iginigiit ng PAO sa Korte Suprema na muling buksan ang nasabing kaso base sa mga bago nilang nakalap na testimonya at mga dokumento. Batay sa findings ng mga forensic experts mula sa University of the Philippines (UP), si Galman ang pumatay kay Ninoy. Ito naman ay taliwas sa findings noon ng Sandiganbayan na mga sundalo mula sa binuwag na Aviation Secuirty Command (AVSECOM) ang bumaril sa senador sa tarmac ng dating Manila International Airport (ngayon ay NAIA). Una nang inimbitahan ni Acosta ang pamilya Aquino kabilang sina Gng. Aquino, Cong. Butz Aquino at Noynoy Aquino para tingnan ang mga ebidensyang kanilang nakalap hinggil sa nasabing kaso. Ipinadala naman ni Cory si Saguisag para siya na lamang makipag-ugnayan sa PAO. Sinabi ng dating Pangulo na hindi niya prayoridad sa ngayon ang muling pagbubukas ng nasabing kaso. Dahilan dito ay ipinauubaya na lamang niya kay Saguisag ang pag-aaral sa findings ng UP forensic experts. Ayon kay Acosta, nagtalaga na si Saguisag ng isa niyang associate para tutukan ang naturang kaso. Hinihintay naman ng PAO ang written confirmation mula mismo sa pamilya Aquino na pumapayag silang muling buksan ang nasabing kaso. Aniya, ito ang ilalakip nila sa kanilang inihaing motion for reconsideration sa Korte Suprema para lumakas ang tiyansa na mapagbibigyan ng korte ang kanilang kahilingan. (Ulat ni Anna Sanchez)</body>
<link>http://www.philstar.com/Article.aspx?articleId=275167&amp;publicationSubCategoryId=92</link>
</article>
<article>
<title>Kofi Annan bibisita sa 'Pinas</title>
<author>Ellen Fernando</author>
<date>
<month>April</month>
<day>24</day>
<year>2005</year>
</date>
<body>Tinanggap ni United Nations Secreatry-General Kofi Annan ang imbitasyon ni Pangulong Gloria Macapagal-Arroyo na bumisita sa Pilipinas. Ayon kay Press Secretary at Presidential Spokesman Ignacio Bunye na kasalukuyang nasa Jakarta kasama ang Pangulo para sa ginaganap na Asian-African Leaders Summit and Golden Jubillee celebration ng 1995 Bandung Conference, pumayag si Annan na tumungo sa bansa subalit pag-uusapan pa ito ng Foreign Ministerial level ng magkabilang panig kung kailan ang nasabing pagbisita. Ang Pangulo at si Annan ay nagkadaung-palad habang isinasagawa ang summit kasama ang may 100 pang lider sa ibat ibang bansa sa Asia at Africa kasunod ng kanilang pagkikita sa Vatican City nang parehong dumalo sa funeral rites ni Pope John Paul II. Nagpahayag ng pasasalamat si Annan sa Pangulo dahil sa patuloy na pagsuporta ng pamahalaan sa panukalang pagreporma sa United Nations partikular ang paghalili sa UN Human Rights Commission; ang pagpapalawak ng UN Security Council, ang umiikot na chairmanship nito kung saan dinaos ito kamakailan sa Pilipinas at ang pagbuo ng UN Peace Building Commission. (Ulat ni Ellen Fernando)</body>
<link>http://www.philstar.com/Article.aspx?articleId=275169&amp;publicationSubCategoryId=92</link>
</article>
<article>
<title>DPWH Region 3 director pinasisibak sa nasirang dike</title>
<author>Rudy Andal</author>
<date>
<month>April</month>
<day>24</day>
<year>2005</year>
</date>
<body>Hiniling kahapon ng mga alkalde ng 4th district ng Pampanga kay Sen. Ramon Revilla Jr. na imbestigahan at sibakin si Department of Public Works and Highways (DPWH) Region 3 director Ramon Aquino dahil sa pagkabigo nitong mabilis na ipagawa ang nasirang Arnedo dike sa kabila ng pagpapalabas ng P15 milyong pondo sa National Disaster Coordinating Council (NDCC). Ayon kay Candaba, Pampanga Mayor Jerry Pelayo, ikinagulat nilang mga alkalde ng 4th district ng Pampanga ang naging katuwiran ni dir. Aquino na kinakailangan muna niyang magpaalam kay 4th district Rep. Ana York Bondoc dahil ayaw daw niyang &amp;quot;maipit&amp;quot;. Napag-alaman na iginigiit ni Rep. Bondoc na siya ang dapat mamahala sa nasabing pondong ipinalabas ng NDCC dahil siya raw ang humingi nito sa Palasyo gayung inisyatiba ng mga alkalde ng 4th district na apektado ng pagkasira ng Arnedo dike ang paglapit kay Pangulong Arroyo at hindi nagpakita ng concern ang kongresista ng maganap ang pagbaha dito. Wika pa Mayor Pelayo, ang miyembro ng municipal at provincial disaster council ang dapat mamahala sa pondong ipinalabas ng NDCC at hindi ang kongresista dahil hindi naman niya trabaho ito. Ikinagalit ng mga local officials nang hayaan ni Aquino ang kongresista na makialam sa nasabing pondo na walang koordinasyon sa mga alkalde na tahasang paglabag sa local government code. (Ulat ni Rudy Andal)</body>
<link>http://www.philstar.com/Article.aspx?articleId=275179&amp;publicationSubCategoryId=92</link>
</article>
<article>
<title>RP envoy pinatay sa Makati</title>
<author>Ni Lordeth Bonilla</author>
<date>
<month>April</month>
<day>25</day>
<year>2005</year>
</date>
<body>Pinatay sa sakal ang isang assistant secretary (Asec) ng Department of Foreign Affairs (DFA) habang mistulang baboy na itinali ang kanyang kapatid na opisyal din ng nasabing kagawaran matapos silang looban ng hinihinalang Akyat Bahay gang na pawang nakasuot ng bonnet sa kanilang tahanan sa Makati City kahapon ng umaga. Agad na nasawi ang biktima bunga ng matinding pagkakasakal ng tuwalya na kinilalang si Asec. Alicia Ramos, 64, dating RP ambassador to Singapore ng panahong bitayin ang Pinay domestic helper na si Flor Contemplacion at ngayoy nakatalaga sa DFA-Office of Pacific Affairs. Nilalapatan naman ng lunas sa Ospital ng Makati ang kapatid nitong si Ma. Leticia Ramos-dela Cruz, 61, director ng DFA-Office of Policy Planning. Sa isinagawang pagsisiyasat ng Makati Police, naganap ang insidente dakong alas-5:30 ng umaga sa bahay ng mga biktima sa #5552 Boyle St., Brgy. Palanan, nasabing lungsod. Ayon sa salaysay ni dela Cruz, habang nagwawalis siya sa kanilang bakuran at natutulog pa sa kuwarto ang kapatid ay bigla na lamang tinadyakan ng mga di-kilalang suspek ang gate ng kanilang bahay. Tuluy-tuloy na pumasok sa bakuran ang mga suspek at mabilis na kinaladkad si dela Cruz papasok sa loob ng kanilang bahay at doon siya itinali. Agad ding pinasok ang natutulog na RP diplomat at sinakal ng tuwalya. Malayang kinulimbat ng mga suspek ang mahahalagang kagamitan at bago sila tumakas ay pinagwawasak pa ang kagamitan ng buong kabahayan. Hindi napansin ang nagaganap sa loob ng tahanan ng mga biktima dahil na rin sa taas ng bakod ng kanilang bahay. Habang nakagapos ay nakakuha naman ng pagkakataon si dela Cruz na makalagan ang sarili hanggang sa siya ay unang tumungo sa St. Claires Hospital kung saan naka-confine ang kanila pang isang kapatid na babae bago magreport sa Makati Police Community Precinct 5. Bagaman sa inisyal na pagsisiyasat ay lumalabas na pagnanakaw ang motibo, may teorya ang pulisya na posibleng inside job ang anggulo dahil nitong Biyernes ay hindi pa bumabalik ang mga katulong ng mga biktima. Bumuo na rin si NCRPO chief Dep. Director General Avelino Razon ng isang team na tinawag na &amp;quot;Task Force Ramos&amp;quot; upang tumutok sa nasabing kaso. (May ulat ni Joy Cantos)</body>
<link>http://www.philstar.com/Article.aspx?articleId=275282&amp;publicationSubCategoryId=92</link>
</article>
<article>
<title>Labi ng Pinoy peacekeeper sa Haiti, dumating na</title>
<author></author>
<date>
<month>April</month>
<day>25</day>
<year>2005</year>
</date>
<body>Dumating na kahapon sa bansa ang labi ng Filipino peacekeeper na namatay habang nagsasagawa ng civic mission project sa Haiti. Ayon kay AFP- Public Information Office Chief Lt. Col Buenaventura Pascual, ang bangkay ni Staff Sgt. Antonio Batomalaque ay inilapag sa Ninoy Aquino International Airport (NAIA) lulan ng Philippine Airlines (PAL) flight-103 dakong alas-6 ng umaga. Idineretso ang bangkay ni Batomalaque sa himpilan ng Phil. Air Force (PAF) sa Villamor Air Base sa Pasay City kung saan pinagkalooban ito ng &amp;quot;heros welcome&amp;quot; saka ipinarada sa Philippine Army wing sa Fort Bonifacio, Makati City bago ito itinuloy sa Camp Aguinaldo upang iburol ng ilang araw sa St. Ignatius Chapel. Nakatakda namang ihatid sa kanyang huling hantungan si Batomalaque sa darating na Abril 30 sa Libingan ng mga Bayani. Magugunita na si Batomalaque, miyembro ng 135-man team ng RP Humanitarian Mission na pinamumunuan ni Lt. Col. Daniel Lucero ay namatay sa sniper fires ng mga gangsters habang nagsasagawa ng civic mission project sa Port-au-Prince sa Haiti noong nakalipas na Abril 14. (Joy Cantos )</body>
<link>http://www.philstar.com/Article.aspx?articleId=275283&amp;publicationSubCategoryId=92</link>
</article>
<article>
<title>P160-M commercial, magazine ads ng Duty Free, pinaiimbestigahan</title>
<author></author>
<date>
<month>April</month>
<day>25</day>
<year>2005</year>
</date>
<body>Hiniling kahapon ng mga concerned employees ng Duty Free Philippines (DFP) kay Senator Alfredo Lim na paimbestigahan ang umanoy multi-milyong anomalya ni DFP manager Michael Christian Kho sa ilegal na paglalagay ng P160 milyong commercial sa CNN-Asia at sa dalawang international magazines. Ayon sa liham na ipinadala ng mga empleyado kay Lim, dapat anilang matukoy sa isasagawang imbestigasyon ng Senado kung sinu-sino ang dapat managot sa nasabing anomalya. Hiniling din nila na suspindihin muna si Kho bilang manager habang isinasagawa ang imbestigasyon. Nabatid na nag-ugat ang nasabing anomalya nang kunin ng DFP bilang agent ang Vision Works Inc. upang siyang mamahala sa paglalagay ng commercial ng ahensya sa CNN-Asia at sa Times at Fortune magazines sa nasabing halaga na walang kaukulang bidding mula Abril hanggang Hunyo, 2004. Lumilitaw din sa mga voucher na nagkaroon umano ng &amp;quot;overpricing&amp;quot; sa tunay na halaga ng broadcast ads sa CNN na pinaniniwalaang mayroong sabwatan ng Vision Works at ni Kho bilang pinuno ng DFP. Napag-alamang hindi isang ad agency ang Vision Works kundi supplier ito ng tarpoulin bukod sa wala itong kuwalipikasyon para hawakan ang katulad na transaksyon. (Rudy Andal)</body>
<link>http://www.philstar.com/Article.aspx?articleId=275295&amp;publicationSubCategoryId=92</link>
</article>
<article>
<title>Registration ng candidates sa ARMM poll hanggang April 30</title>
<author></author>
<date>
<month>April</month>
<day>25</day>
<year>2005</year>
</date>
<body>Hanggang sa katapusan na lamang ng buwan ang pagpaparehistro o pagpapatala sa sinumang interesadong kumandidato sa Autonomous Region in Muslim Mindanao (ARMM) na nakatakdang idaos sa Agosto 8, 2005. Ito ang inihayag ng Commission on Elections (Comelec) bilang panawagan sa mga nagnanais na kumandidato bilang gobernador at bise-gobernador sa apat na lalawigang sakop ng ARMM. Sinabi ni Comelec Commissioner Benjamin Abalos na tuloy ang eleksiyon sa ARMM matapos na mapapayag ang Kongreso na magpalabas ng P200 milyon na supplemental fund na gagamitin ng Comelec para isakatuparan ang nasabing halalan sa nasabing rehiyon sa Mindanao. Gayunman, dadaan pa sa plenaryo ang nasabing usapin bago maaprubahan ang nasabing pagpapalabas ng pondo. (Ellen Fernando)</body>
<link>http://www.philstar.com/Article.aspx?articleId=275296&amp;publicationSubCategoryId=92</link>
</article>
<article>
<title>Atienza, sumuporta sa tipid-gas gadget</title>
<author></author>
<date>
<month>April</month>
<day>25</day>
<year>2005</year>
</date>
<body>Kasabay ng ipinakitang magandang tugon ni Senate Pres. Franklin Drilon kaugnay ng ipinagmamalaking Pinoy gas saving device ng Filipino inventor na si Pablo &amp;quot;Mr. Khaos&amp;quot; Planas, nanguna na si Manila Mayor Lito Atienza sa mga local government units na sumusuporta sa naturang tipid-gas gadget. Ayon kay Atienza, panahon na para suportahan ang anumang imbensiyon ng mga kababayang Pilipino. Higit lalo aniya ang Khaos Super Turbo Charger (KSTC) ni Mr. Planas dahil bukod sa malaking karangalan ito sa bansa, malaking tulong pa para maibsan ang walang humpay na pagtaas ng presyo ng petrolyo. Base sa pag-aaral ng Department of Energy (DOE), Department of Environment and Natural Resources (DENR), Land Transporation Office (LTO) at mga international experts, ang KSTC ni Planas ay nagbibigay ng 15-50% na katipiran sa konsumo ng gasoline, bukod pa sa garantisadong zero pollution na ibinibuga ng tambutso ng sasakyan ay nagpapalakas pa ng makina ng behikulo. Sinabi ni Atienza, mauulit muli na kilalanin ang Pinoy dahil sa natatanging imbensyon. Inihalimbawa niya ang naimbentong yoyo at fluorescent lamp na aniyay parehong Pinoy ang nakatuklas nito. Ang masakit nga lang, ang yoyo at fluorescent lamp ay napakinabangan ng mga banyaga bago ang Pilipinas. Si Mr. Planas na inalok ng multi-milyong piso sa Amerika ay hindi pumayag na ibenta ang kanyang KSTC dahil para sa kanya, Pinoy muna ang dapat na unang makinabang dito bago ang iba. &amp;quot;Madami at makulay ang naiisip ng mga Filipino. Ang kailangan lang natin ay suporta at bigyan natin sila ng pagkakataon. Tiwala sa ating kakayahan at tiwala sa ating pamahalaan,&amp;quot; ani Atienza. Lalo pang natuwa si Atienza nang malamang maglalabas na rin ang Inventionhaus International Corporation (IIC), manufacturer ng KSTC (www.khaos.ph), ng tipid-gas gadget para naman sa mga motorsiklo. Aniya, hihikayatin niya ang mga tricycle operators-drivers association (TODA) para tangkilikin ang naturang gadget. (Danilo Garcia)</body>
<link>http://www.philstar.com/Article.aspx?articleId=275302&amp;publicationSubCategoryId=92</link>
</article>
<article>
<title>10 witness sa 'Ramos' hawak na</title>
<author>Joy Cantos at Lordeth Bonilla</author>
<date>
<month>April</month>
<day>26</day>
<year>2005</year>
</date>
<body>Hawak na ng Makati police ang sampung testigo na maaaring makapagbigay ng testimonya upang malutas ang kasong panloloob at pagpaslang kay DFA Assistant Secretary Alicia Ramos. Sinisilip din ng pulisya ang anggulong inside job dahil sa kabisado ng mga suspek ang oras ng pagbubukas ng gate ng tahanan ni Ramos at kung anu-ano ang makukuha nila dito. Nagtatag na rin ng Task Force Ramos na binubuo ng Southern Police District (SPD), National Capital Region Police Office (NCRPO) at PNP-Criminal Investigation and Detection Group (CIDG). Inaalam na rin ng pulisya sa Department of Foreign Affairs (DFA) kung mayroong mga sensitibong kasong hinahawakan si Ramos bilang assistant secretary for Office of Asian and Pacific Affairs. Ayon kay NCRPO director Avelino Razon Jr., sinisilip din nila ang anggulong inside job dahil sa kabisado ng mga suspek na tuwing alas-5:30 ng umaga ay binubuksan ng kapatid ng napaslang na si Leticia ang kanilang gate. Sinabi pa ni Razon, alam na alam din ng mga suspek ang puwedeng makuha sa loob ng bahay ng magkapatid. Iimbitahan ng pulisya ang katulong at driver ni Ramos para isailalim din sa imbestigasyon. Ang mga ito ay hindi stay-in sa mga Ramos. Nakakuha naman ng fingerprints at skin shavings mula sa kuko ni Ramos ang pulisya kung kaya may indikasyon na nakalmot ng DFA official ang isa sa mga suspek. Hinihintay naman ng pulisya ang kapatid ng napaslang na magsampa ng pormal na reklamo subalit dahil nakaburol pa ang DFA official sa Loyola Memorial chapel ay ang imbestigador na lamang ng Makati police ang magtutungo sa burol nito. Magugunita na bandang alas-5:30 ng umaga noong Linggo ng pasukin ng may tatlong suspek ang tahanan ni Ramos sa 5552 Boyle St., Palanan, Makati. Napag-alaman ng pulisya na pinatay sa pamamagitan ng pagsubsob sa unan si Alicia batay na rin sa nakitang specimen ng natuyong laway nito sa unan habang ang kapatid nitong si Leticia naman ay nasugatan pero nagawang makatakas.(Ulat nina Joy Cantos at Lordeth Bonilla)</body>
<link>http://www.philstar.com/Article.aspx?articleId=275403&amp;publicationSubCategoryId=92</link>
</article>
<article>
<title>Busisi sa tax case vs Regine sisimulan na</title>
<author>Grace dela Cruz</author>
<date>
<month>April</month>
<day>26</day>
<year>2005</year>
</date>
<body>Sisimulan ng busisiin ng Department of Justice ang kasong tax evasion na isinampa ng Bureau of Internal Revenue (BIR) laban kay Asias Songbird Regine Velasquez. Ayon kay Justice Secretary Raul Gonzales, sisimulan ng DoJ ang nasabing imbestigasyon laban kay Velasquez sa pamumuno ni State Prosecutor Rose Anne Balauag. Samantala, sinabi naman ni Assistant State Prosecutor Richard Anthony Fadullon, kung mayroong makikitang sapat na ebidensiya ay posibleng isubpoena si Velasquez upang magpaliwanag sa hindi nito pagdedeklara ng P3M na taxable income niya sa loob ng taong 2003. Ipinaliwanag pa rin ni Fadullon na pag-aaralan pa ring mabuti ng DoJ ang nasabing kasong isinampa ng BIR at Department of Finance (DoF) laban sa Asias songbird bago pa man tuluyang magpalabas ng subpoena. Aniya, may posibilidad pa rin na agad na mabasura ang kaso laban kay Velasquez kung walang makikitang probable cause para isailalim sa preliminary investigation ang kaso at iresolba kung tuluyang isusulong sa korte. Una ng pinagharap ng kasong tax evasion si Velasquez sa DoJ dahil sa under-declaration ng kanyang kabuuang income para sa taong 2003 nang hindi nito isama ang P3.7 milyong kinita niya bilang endorser ng Nestle products. Sinabi ng BIR na tanging ang P7.7M na kinita niya mula sa GMA network Inc. Viva Television Corporation, at Maximedia International Inc. ang idineklara niya sa kanyang income tax. Dahil ditoy binigyang - diin ng BIR na lumabag si Velasquez sa itinatakda ng National Internal Revenue Code (NIRC), kung saan sa ilalim nito ay ipinagbabawal sa sinumang indibiduwal na hindi magdeklara ng 30 porsiyentong kita ay pagmumultahin at maaaring mapatawan nang mula isa hanggang 10 taong pagkabilanggo. (Ulat ni Grace dela Cruz)</body>
<link>http://www.philstar.com/Article.aspx?articleId=275419&amp;publicationSubCategoryId=92</link>
</article>
<article>
<title>Katulong bawal tawaging 'tsimay'</title>
<author>Rudy Andal</author>
<date>
<month>April</month>
<day>26</day>
<year>2005</year>
</date>
<body>Hindi na dapat tawaging atsay, atsoy, tsimay, tsimoy, mutchacho, mutchacha, dong, inday, sa loob ng isang tahanan ang mga katulong kundi dapat silang ituring na kasambahay matapos na maghain ng isang panukala si Senate Minority Leader Aquilino Pimentel Jr. Sa ilalim ng Senate Bill 1678 ni Sen. Pimentel, dapat ang itawag sa mga ito ay kasambahay o ang pinaikling salita ng kasama sa bahay. Bukod dito, dapat na may nilagdaang kontrata na ang mga employer at kasambahay kung saan nakalagay kung magkano ang sahod, paano ang bayaran, ilan ang pagliban, rest days, working days, working hours, rest periods, day-off, tirahan at paano ang pagkain, probisyon at mga responsibilidad. Nakalagay din sa panukala ni Pimentel na dapat P2,000 ang sahod para sa National Capital Region; P1,800 para sa mga chartered cities at first class municipalities, at P1,500 naman sa ibang munisipalidad. Sampung oras lang ang dapat na trabaho ng mga ito sa loob ng isang araw, hindi kasama ang isang oras na pahinga sa bawat almusal, tanghalian at hapunan, at hindi naman lalampas sa anim na araw na trabaho sa loob ng isang linggo. Kasama rin sa panukala ni Pimentel ang 13th month pay, pagkakaroon ng Social Security System, Philippine Health Insurance program at ang lahat ng nakapagtrabaho ng isang taon ay dapat bigyan ng 14-araw na vacation leave na may bayad. Ipinaliwanag pa ng mambabatas na kulang pa rin ang mga benepisyo ng mga kasambahay pero maganda na rin daw ito bilang pasimula. (Ulat ni Rudy Andal)</body>
<link>http://www.philstar.com/Article.aspx?articleId=275423&amp;publicationSubCategoryId=92</link>
</article>
<article>
<title>2-anyos pinatay ng Pinoy na tiyuhin sa US</title>
<author>Mer Layson</author>
<date>
<month>April</month>
<day>26</day>
<year>2005</year>
</date>
<body>Isang Pinoy na umanoy lulong sa ipinagbabawal na gamot ang nagawang patayin sa pamamagitan ng saksak ang kanyang 2-taong gulang na pamangkin na babae kamakalawa sa California, USA. Ayon sa inisyal na report ng Migrante International, ang suspek ay nakilalang si Emil Paguio na agad namang nadakip ng pulisya habang hindi naman nakuha agad ang pangalan ng biktima. Batay sa ulat, nanlilisik umano ang mga mata ng suspek noong sugurin nito ng saksak ang kanyang 2-anyos na pamangkin na babae sa loob ng kanilang tinitirhang condominium sa San Jose, California noong Linggo ng umaga. Tinangkang awatin pa ng ilang kaanak ang suspek subalit hindi na rin umabot ng buhay sa pagamutan ang biktima dahil sa tinamong mga saksak nito sa katawan. Nang imbestigahan ng pulisya ang suspek kung bakit nagawa nitong patayin ang kanyang pamangkin ay sinabi nitong may naririnig umano siyang boses na nag-uutos sa kanya para pumatay. Halos isang buwan pa lamang sa US ang biktima kasama ang ama nito at pinag-iisipan na sanang umuwi ng bansa matapos malaman na nagdo-droga ang suspek hanggang sa maganap ang masaklap na krimen. (Ulat ni Mer Layson)</body>
<link>http://www.philstar.com/Article.aspx?articleId=275430&amp;publicationSubCategoryId=92</link>
</article>
<article>
<title>4-M kabataan sa forced labor</title>
<author>Rudy Andal</author>
<date>
<month>April</month>
<day>26</day>
<year>2005</year>
</date>
<body>Aabot sa 4 na milyong kabataan ang nagtatrabaho sa bansa upang mabuhay nang maayos kahit na ito ay tahasang paglabag sa anti-child labor. Ayon kay Sen. Ramon Revilla Jr., karamihan sa kabataan sa probinsiya ay nagtatrabaho sa agrikultura, small scale-minning, pyrotechnics manufacturing at deep sea fishing habang pumapasok naman bilang mga katulong at sex-trade ang iba sa Metro Manila. &amp;quot;This is very alarming. The children should be in school, as it is their right to be so. Not sending them to school is depriving them of their basic right, how much more forcing them on even just urging them to do labor to support their family&amp;quot;, ayon kay Sen. Revilla. Aniya, karamihan pa sa mga ito ay kulang ang mga tinatanggap na kabayaran at kadalasan ay inaabuso pa ng kanilang employer. Sinabi ni Revilla na panahon na para lahat ng ahensya ng gobyerno ay magkaisa at makipagtulungan na rin sa ibang bansa para labanan ito. &amp;quot;Our country might be in thick of economic woes, education has not always been a top priority in this country. But I hope our government realizes that we should invest in the education of our youth for they will be leaders of tomorrow&amp;quot; dagdag ni Revilla. (Ulat ni Rudy Andal)</body>
<link>http://www.philstar.com/Article.aspx?articleId=275434&amp;publicationSubCategoryId=92</link>
</article>
<article>
<title>DOJ hinamong kasuhan ang CAP, PEP</title>
<author>Malou Rongalerios</author>
<date>
<month>April</month>
<day>26</day>
<year>2005</year>
</date>
<body>Hinamon kahapon ni House Minority Leader Francis Escudero ang Department of Justice (DOJ) na kasuhan ng estafa ang College Assurance Plan (CAP) at Pacific Education Plan (PEP) dahil sa umanoy panloloko sa kanilang mga miyembro. Sinabi ni Rep. Escudero, maliwanag na niloko ng CAP at PEP ang kanilang mga plan holders dahil karamihan sa mga ito ay tumatalbog ang tsekeng ibinabayad sa mga eskuwelahan. Aniya, mayroong elemento ng estafa at gain deceit kaya puwedeng kasuhan ng DOJ ang 2 kumpanya. Magugunita na inireklamo ng mga plan holders ang CAP at PEP dahil sa kapalpakan ng mga ito nang mabinbin ang mga benepisyo na dapat nilang matanggap. Kaugnay nito, pumasa sa committee level ng Kamara ang panukala para ma-regulate ang mga pre-need companies. Naniniwala naman si Manila Rep. Jaime Lopez, chairman ng house committee on banks and financial intermediaries, na malaki ang posibilidad na makapasa ang panukalang ito sa plenaryo kung saan ay papatawan ang mga may-ari ng pre-need companies ng mabigat na kaparusahan. (Ulat ni Malou Rongalerios)</body>
<link>http://www.philstar.com/Article.aspx?articleId=275443&amp;publicationSubCategoryId=92</link>
</article>
<article>
<title>Miriam na mild stroke</title>
<author>Rudy Andal</author>
<date>
<month>April</month>
<day>26</day>
<year>2005</year>
</date>
<body>Kinumpirma ng malalapit kay Sen. Miriam Defensor-Santiago na nagkaroon ng mild stroke ang mambabatas subalit out-patient lamang ito sa Philippine Heart Center. Noong Sabado pa nakaramdam ng sama ng katawan si Sen. Santiago kaya minabuti nitong kanselahin ang lahat ng kanyang appointments at nagtungo na lamang sa kanyang cardiologist. Pinayuhan naman si Santiago na magpahinga na lamang muna na sinunod naman ng mambabatas. Kahapon ay muling sumailalim sa kanyang medical examination si Santiago sa Philippine Heart Center bilang out-patient. Ligtas na ito sa anumang panganib at nagpapahinga lamang sa kanilang tahanan sa Quezon City gaya ng payo ng kanyang doktor. (Ulat ni Rudy Andal)</body>
<link>http://www.philstar.com/Article.aspx?articleId=275444&amp;publicationSubCategoryId=92</link>
</article>
<article>
<title>Sen. Jamby tablado sa Senate reporters</title>
<author>Rudy Andal</author>
<date>
<month>April</month>
<day>27</day>
<year>2005</year>
</date>
<body>Isinoli ng Senate reporters ang ipinadalang suhol na tatlong bilao ng pansit at cake ni Sen. Jamby Madrigal matapos alipustain ng mambabatas ang mga mamamahayag at tawaging mababang uri ng tao sa Senado. Nagkaisa ang mga Senate reporter na huwag galawin ang ipinadalang cake at pansit ni Sen. Madrigal sa kaarawan nito kahapon dahil na rin sa nakarating na panlalait ng mambabatas sa mga mamamahayag. Napag-alaman na kaya lamang daw nagpapakain si Madrigal sa mga reporter na tinawag niyang mababang uri ng tao ay para raw magkaroon ng utang na loob ang mga mamamahayag. Ipinabalik kaagad ng mga reporter sa opisina ni Madrigal ang ipinadala nitong pansit at cake sa Senate Press Office kahapon. Isang source ang nagsabi na isang sipsip na nagngangalang Odet ang nagsulsol kay Madrigal upang magpadala ng pagkain sa Press Office para naman daw makatikim ng pagkain ang mga mamamahayag sa kaarawan ng mambabatas. &amp;quot;Kahit kailan ay hindi na kami tatanggap ng anumang padalang pagkain mula kay Sen. Madrigal dahil mababa pala ang tingin niya sa aming mga reporter. Alalahanin niya na kung wala kaming mga reporter hindi siya makikilala ng mga tao at iboboto sa nakaraang eleksiyon. Tapos magpapakain siya sa amin para magkaroon kami ng utang na loob,&amp;quot; galit na pahayag ng isang reporter. (Ulat ni Rudy Andal)</body>
<link>http://www.philstar.com/Article.aspx?articleId=275530&amp;publicationSubCategoryId=92</link>
</article>
<article>
<title>Goma sinubpoena na</title>
<author>Grace dela Cruz</author>
<date>
<month>April</month>
<day>27</day>
<year>2005</year>
</date>
<body>Ipinatawag na ng Department of Justice (DOJ) ang aktor na si Richard Gomez upang pormal na nitong harapin at sagutin ang tax evasion case na isinampa laban sa kanya ng Bureau of Internal Revenue (BIR). Ayon kay DOJ State Prosecutor Perfecto Lawrence Chua-Cheng, ang piskal na may hawak ng kaso, sa May 5, 2005 ang kauna-unahang pagdinig sa tax evasion laban kay Goma. Binigyang-diin naman ng piskal na hindi pa kailangang agad na maghain ng kanyang counter-affidavit ang aktor sa unang araw ng preliminary investigation (PI) dahil bibigyan muna ito ng kopya ng inihaing complaint ng BIR upang mapag-aralan ng kanyang abogado. Una nang nagsampa ang BIR ng kasong tax evasion dahil sa kabiguan umano nitong maghain ng kanyang Income Tax Returns (ITR) mula taong 2000-2003. Hindi pinaniwalaan ng BIR ang depensa ng aktor na wala siyang kinita para sa nabanggit na mga taon, dahil nabatid na patuloy ang mga proyekto sa showbiz ni Gomez, kabilang na ang paggawa ng pelikula, TV hosting at guesting sa TV commercials. Samantala, ipatatawag na rin ng DOJ ang Asias songbird na si Regine Velasquez para sa preliminary investigation sa kaparehong kaso. Ayon kay State Prosecutor Rose Ane Balauag, posibleng sa ikatlong linggo ng Mayo ay itakda ang PI para sa kasong tax evasion ni Regine dahil naman sa maling deklarasyon nito ng kanyang kinita para sa taong 2003. (Ulat ni Grace dela Cruz)</body>
<link>http://www.philstar.com/Article.aspx?articleId=275535&amp;publicationSubCategoryId=92</link>
</article>
<article>
<title>Kaso ng mga batang bilanggo dapat noon pa - Sen. Villar</title>
<author>Rudy Andal</author>
<date>
<month>April</month>
<day>27</day>
<year>2005</year>
</date>
<body>Ikinatuwa ni Senate Committee on Public Order and Illegal Drugs Chairman Sen. Manny Villar ang ipinalabas na kautusan ni Department of Justice (DOJ) Secretary Raul Gonzalez sa lahat ng abogado ng gobyerno sa buong bansa na repasuhin ang mga kaso ng mga juvenile o youth offenders. Sinabi ni Villar na kahit matagal nang ginawa dapat ng DOJ ang naturang hakbang, malaki pa rin ang maitutulong nito sa kinabukasan ng mga batang bilanggo. &amp;quot;Sigurado akong ikakatuwa ito ng mga pamilya ng mga batang hanggang ngayon ay nagdurusa sa bilangguan dahil hindi nabibigyan ng sapat na atensiyon ang kanilang mga kaso. Ang kinabukasan ng mga batang ito ay nasasakripisyo dahil sa usad-pagong na takbo ng hustisya sa bansa,&amp;quot; ani Villar, presidente ng Nacionalista Party. Ang Senate Bill 691 ni Villar ay naglalayong mapabilis ang pagdinig sa kaso ng mga batang bilanggo sa bansa. Binigyan din nito ng kapangyarihan ang DOJ sa pamamagitan ng Office of the State Prosecutor na ayusin na lamang ang maliliit na kaso ng mga youth offenders na may parusang pagkabilanggo ng hindi lalagpas sa isang taon at may multang P5,000 pababa. Ang hakbang ay nakapaloob sa Senate Bill 692 ni Villar na naglalayong magserbisyo na lang ng gawaing-bayan ang mga bata sa halip na mabilanggo. Ito ay mag-aamyenda sa probisyon ng batas ukol sa mga kasong may kinalaman sa arresto menor. Batay sa Revised Penal Code, kabilang sa mga kasong may pataw na arresto menor ay ang panggugulo at pag-eeskandalo, bagansiya, panloloko at slight physical injuries. (Ulat ni Rudy Andal)</body>
<link>http://www.philstar.com/Article.aspx?articleId=275538&amp;publicationSubCategoryId=92</link>
</article>
<article>
<title>Guingona lusot na sa CA</title>
<author>Rudy Andal</author>
<date>
<month>April</month>
<day>27</day>
<year>2005</year>
</date>
<body>Walang naging mabigat na balakid para sa kumpirmasyon ni dating Vice-President Teofisto Guingona sa Commission on Appointments (CA) bilang ambassador sa China. Bagamat hindi nakadalo si Sen. Miriam Defensor-Santiago, pinuno ng CA sub-committee on foreign relations, dahil sa naging karamdaman nito ay pansamantalang humalili si Ilocos Rep. Imee Marcos na vice-chair ng nasabing komite para dinggin ang kumpirmasyon ni Guingona. Hindi rin nakarating ang nais humarang para sa kumpirmasyon ni Guingona na si dating Sen. Francisco Tatad dahil nasa US ito subalit nagsumite na lamang ng kanyang written opposition. Sinabi naman ni Sen. Juan Ponce Enrile, ang tinutukoy na probisyon ni Tatad upang harangin ang kumpirmasyon ni Guingona bilang ambassador sa China ay akma lamang sa mga career diplomat at hindi sa mga political appointee. (Ulat ni Rudy Andal)</body>
<link>http://www.philstar.com/Article.aspx?articleId=275548&amp;publicationSubCategoryId=92</link>
</article>
<article>
<title>Mag-inang Loi, Jinggoy namumuro sa libel</title>
<author>Grace dela Cruz</author>
<date>
<month>April</month>
<day>27</day>
<year>2005</year>
</date>
<body>Posibleng maharap sa kasong kriminal ang mag-inang Loi at Jinggoy Estrada makaraang hayagang sabihin ng mga ito na kasama si First Gentleman Mike Arroyo bilang isa umano sa &amp;quot;Jueteng Trio&amp;quot;. Sinabi ni Justice Secretary Raul Gonzalez na posibleng sampahan ng kasong libelo ang mag-inang Estrada kung ang mga pahayag ng mga ito na nagsasabing si FG Arroyo ang isa sa mga nakikinabang sa jueteng money ay hindi nakapaloob sa kani-kanilang privilege speech. Nilinaw ni Gonzalez na tanging ang privilege speech lamang ang maaaring kanlungan ng mag-inang senador laban sa kasong libelo kung may katotohanan na hayagan silang nag-aakusa kay FG dahil mapoprotektahan sila ng parliamentary immunity. Una na umanong inihayag ni Estrada na hindi na kailangan pa ng publiko ng iba pang clue sa taong nasa likod ng code name na M1, na isa umanong asawa ng isang mataas na opisyal ng gobyerno na nakikinabang sa jueteng money. Tahasang sinabi umano ni Gng. Estrada na wala na siyang alam na may initial na &amp;quot;M&amp;quot; kundi si Jose Miguel Arroyo. Ang nasabing pahayag ay sinegundahan naman ni Jinggoy. (Ulat ni Grace dela Cruz)</body>
<link>http://www.philstar.com/Article.aspx?articleId=275550&amp;publicationSubCategoryId=92</link>
</article>
<article>
<title>Total gun ban sa Sulu</title>
<author>Joy Cantos</author>
<date>
<month>April</month>
<day>27</day>
<year>2005</year>
</date>
<body>Hinamon kahapon ng ibat ibang organisasyon ng mga Muslim ang pamahalaan, partikular na ang Armed Forces of the Philippines (AFP) na disarmahan ang lahat ng mga kumikilos na hindi awtorisadong armadong grupo upang mawakasan na ang mga karahasan sa lalawigan ng Sulu tungo sa pangmatagalang kapayapaan sa rehiyon ng Mindanao. Ayon sa Sulu Solidarity Mission, isang koalisyon ng mga Muslim organizations na nakipagtalakayan sa AFP kasama ang ilang kinatawan mula sa East Timor at South Korea bilang mga tagamasid, iminumungkahi nila na gawing gunless society ang Sulu kasabay ng hiling sa AFP na gumawa ng karampatang aksiyon upang mapahupa ang armadong hidwaan sa kanilang lalawigan. Tinanggap naman ni AFP Deputy Chief of Staff Lt. Gen. Edilberto Adan ang mga inihaing panukala ng koalisyon at sinabi ni Adan na kailangan ng militar ang tulong ng grupo para maisakatuparan ang isang gunless society at inihalimbawa ang tagumpay ng pagkakaisa ukol sa bagay na ito ng iba pang mga bansang Muslim tulad ng Brunei, Indonesia at Malaysia. Ayon sa opisyal, ang mga nasabing mga bansang Muslim ay nagpapataw ng mabigat na kaparusahan sa kasong illegal possession of firearms. Pinuna ni Adan ang ilang mga lokal na opisyal na nagpapabaya sa kanilang mga tungkulin kaya nakadagdag sa suliranin sa peace and order. Kung igigiit lamang umano nila ang kanilang kapangyarihan ay hindi lalala ang suliranin tulad sa Sulu. Aminado si Adan na malaking suliranin para sa kanila ang mga nagkalat na loose firearms sa Sulu. (Ulat ni Joy Cantos)</body>
<link>http://www.philstar.com/Article.aspx?articleId=275558&amp;publicationSubCategoryId=92</link>
</article>
<article>
<title>Labor Day attack ikinasa</title>
<author>Edwin Balasa at Joy Cantos</author>
<date>
<month>April</month>
<day>28</day>
<year>2005</year>
</date>
<body>Susugod sa Palasyo ng Malaca&amp;ntilde;ang sa Mayo1 ang tinatayang 30,000 supporters ng namayapang si Fernando Poe Jr. at dating Pangulong Joseph Estrada upang pababain sa puwesto si Pangulong Gloria Macapagal-Arroyo. &amp;quot;We will be one in the call for President Arroyo to step down!&amp;quot; Ang nagkakaisang pahayag ng mga militanteng grupo na kinabibilangan ng Kilusang Mayo Uno (KMU), Bayan, Bayan Muna, Peoples Movement Against Poverty (PMAP) at Union of the Masses for Democracy (UMD) sa isinagawang press conference kahapon sa Citio Fernandina sa Greenhills, San Juan. Ayon kay Ver Eustaquio, tagapagsalita ng UMD na sumuporta noong nakaraang eleksiyon sa namayapang si FPJ, gagawin nila ang kilos protesta dahil sawa na sila sa paghingi ng tulong sa Arroyo Government na labanan ang kahirapan dahil tila wala itong aksyong ginagawa at bigong matugunan ang kondisyon ng mga ordinaryong manggagawa na magkaroon sila ng disenteng pamumuhay. &amp;quot;We have sought the help of the government (to alleviate poverty) but it was not given. So its high time for an administration that will serve its people,&amp;quot; saad ni Eustaquio. Nagbabala din ito na magiging triple ang bilang ng mga welgista kumpara sa mga nagwelga noong Mayo 1, 2004 na umaabot sa mahigit 10,000 katao. Hinamon pa ni Eustaquio ang Philippine National Police (PNP) na magpagawa ng malaking kulungan at maglagay ng maraming pulis sa araw ng kanilang kilos protesta dahil hindi na sila natatakot na arestuhin ng mga ito. &amp;quot;Hindi kami natatakot na makulong dahil matagal na kaming nakakulong sa kahirapan at sanay na kaming makulong kaya payo namin sa PNP na maghanda ng napakalaking kulungan upang mapaghandaan ang gagawin naming kilos protesta sa Mayo Uno,&amp;quot; pahayag ni Eustaquio. Dahil dito mahigit 10,000 puwersa ng pulisya ang nakatakdang ipakalat ng PNP. Simula sa hatinggabi ng Abril 30 o bisperas ng Labor Day ay ipapatupad na ng PNP ang red alert hanggang Mayo 2. Mahigpit ring babantayan ang Liwasang Bonifacio, Plaza Miranda sa Quiapo at iba pang mga lugar na dadagsain ng mga ralista. (Ulat nina Edwin Balasa at Joy Cantos)</body>
<link>http://www.philstar.com/Article.aspx?articleId=275638&amp;publicationSubCategoryId=92</link>
</article>
<article>
<title>Sen. Jamby irereklamo sa Ethics</title>
<author>Rudy Andal</author>
<date>
<month>April</month>
<day>28</day>
<year>2005</year>
</date>
<body>Nakatakdang maghain ng reklamo ang mga Senate reporter sa Ethics Committee dahil sa magaspang na pag-uugali ni Sen. Jamby Madrigal kung saan ay tinawag na timawa o patay gutom ang mga mamamahayag. Nakitaan ng kagaspangan ng pag-uugali ang senadora matapos hindi makasundo nito ang kanyang mga PR man at mga chief of staff kaya ilang ulit itong nagpalit ng mga tauhan. Kamakalawa naman ay nagpadala ng 3 bilao ng pansit at isang maliit na chocolate cake si Madrigal sa Senate Press Office bilang bahagi ng handa nito sa kanyang ika-45 kaarawan, pero isinoli ng mga reporter ang pagkain dahil sa sobrang sama ng loob ng tawagin ng mambabatas ang mga mamamahayag na &amp;quot;mababang uri&amp;quot; ng tao. Nalaman pa ng mga reporter na sinabi umano ni Jamby na kaya lamang siya napipilitang magpakain sa mga mediamen ay upang magkaroon daw ang mga ito ng utang na loob sa kanya. Isang reporter naman ng broadsheet na nais interbyuhin si Madrigal bago magsimula ang sesyon ang binastos ng mambabatas dahil dapat daw ay humingi muna ito ng appointment kung gusto siyang makapanayam. Ayon sa mga reporter, dapat alalahanin ng senadora na may malaking papel na ginampanan ang media kaya siya nakilala ng masa at ibinoto noong nakaraang halalan. Ang mga linya ni Madrigal sa lahat ng campaign rally noong May 2004 elections ay &amp;quot;Gusto ba ninyong makita at marinig na kumanta si Juday? Kung gusto niyo ay iboto ninyo ako at pababalikin ko dito sa lugar ninyo si Juday (Judy Ann Santos)&amp;quot;. Ipinangako ni Sen. Madrigal sa bawat campaign rally ng Koalisyon ng Nagkakaisang Pilipino (KNP) lalo sa mga probinsiya na kapag nanalo siya bilang senador ay pababalikin niya si Juday sa kanilang lugar para pakantahin. Pero hindi tinupad ni Madrigal ang kanyang campaign slogan sa mga botante na nagpanalo sa kanya. (Ulat ni Rudy Andal)</body>
<link>http://www.philstar.com/Article.aspx?articleId=275654&amp;publicationSubCategoryId=92</link>
</article>
<article>
<title>PNP Data Bomb Center itatayo</title>
<author>Lordeth Bonilla</author>
<date>
<month>April</month>
<day>28</day>
<year>2005</year>
</date>
<body>Upang lubusang maresolba ang lumalalang terorismo, inaprubahan kahapon ng National Police Commission (Napolcom) ang pagkakaroon ng Philippine National Police (PNP) Data Bomb Center sa buong bansa. Sa isinagawang Commission en banc, inaprubahan nina Napolcom Chairman Angelo Reyes, Vice-Chair at Executive Officer Imelda Roces at ng apat na commissioner ang Resolution No. 2005-078 na magtatatag sa PNP Data Bomb Center. Ang tanggapan ang siyang mangangalap ng mga data intelligence, ebidensiya at mag-aanalisa ng mga impormasyon na may kaugnayan sa terorismo tulad ng mga insidente ng pambobomba, mga bombers o suspek at modus operandi ng mga ito. Ang PNP Data Bomb Center ay ilalagay sa loob ng Camp Crame sa ilalim ng pamamahala ng PNP Directorate for Operations kung saan ang magsasagawa ng operasyon ay ang mga kapulisan na higit na eksperto sa bomba. Ang nasabing tanggapan rin ang magsisilbing coordinating body para mag-provide ng technical assistance, operation support, enhancement training at strategic information na may kinalaman sa mga explosives, domestic o international man ang insidente. Sa mga susunod na linggo ay uumpisahan na ang operasyon ng PNP Bomb Data Center. (Ulat ni Lordeth Bonilla)</body>
<link>http://www.philstar.com/Article.aspx?articleId=275655&amp;publicationSubCategoryId=92</link>
</article>
<article>
<title>Maynilad uutang ng $125-M sa WB</title>
<author>Malou Rongalerios</author>
<date>
<month>April</month>
<day>28</day>
<year>2005</year>
</date>
<body>Kinontra kahapon ni Anakpawis Rep. Crispin Beltran ang plano ng Metropolitan Waterworks and Sewerage System (MWSS) na umutang ng $125 milyon sa World Bank para sa isang Maynilad Water Services Inc. project at gawing guarantor ang gobyerno. Ayon kay Rep. Beltran, kung malulugi ang nasabing proyekto ay mangangahulugan ito ng karagdagang utang para sa gobyerno. Batay sa ulat, lumiham si MWSS Administrator Orlando Hondrade sa National Economic and Development Authority (NEDA) na humihingi ng tulong para makapangutang ang Maynilad para sa kanilang Revenue Generation and Service Improvement Project (RGSIP) sa WB. Sa nasabing halaga, nais ng MWSS na iutang sa WB ang $100M habang ang natitirang $25M ay kukunin sa local counterpart nito o mismong sa gobyerno. Isinuhestiyon ng mambabatas na sa halip na garantiyahan ng MWSS ang Maynilad ay bilhin o ibuy-out na lamang at i-operate mismo nito ang naturang water company. Marami aniyang grupo ang interesado na bilhin ang Maynilad tulad ng ING Barings Group, Ayala Group, International Finance Corp. at DMCI Holdings. Anya, ang panibagong pangungutang na ito ay mangangahulugan ng mas mataas na utang ng bansa na taumbayan ang magbabayad. (Ulat ni Malou Rongalerios)</body>
<link>http://www.philstar.com/Article.aspx?articleId=275662&amp;publicationSubCategoryId=92</link>
</article>
<article>
<title>Trial ni Erap tapos sa taong ito</title>
<author>Malou Rongalerios</author>
<date>
<month>April</month>
<day>28</day>
<year>2005</year>
</date>
<body>Naniniwala si Special Prosecutor Dennis Villa-Ignacio na matatapos ang trial sa kasong plunder ni dating Pangulong Joseph Estrada bago matapos ang kasalukuyang taon dahil nauubusan na ng ipi-prisintang testigo si Estrada kaya abogado na lang nito ang iniharap bilang testigo. &amp;quot;It appears that Fortun is their last resort. They just want to save face before the court,&amp;quot; ani Villa-Ignacio. Nang tanungin ng mga justices, sinabi ng lead counsel ni Estrada na si Atty. Jose Flaminiano na maghaharap sila ng 10 hanggang 20 testigo. Dahil inutusan ng korte ang kampo ni Estrada na magharap ng isang testigo bawat hearing, walong testigo ang ihaharap nila sa isang buwan at posibleng matapos na ang trial sa Hulyo. Sinabi ni Fortun sa hearing kahapon na imposibleng madala ni Ilocos Sur Gov. Luis &amp;quot;Chavit&amp;quot; Singson ang P130 milyong tobacco excise fund sa bahay ng mga Estrada sa Greenhills, San Juan. Sa isang sulat ng Bangko Sentral ng Pilipinas, sinabi umano ng bangko na ang 1,000 pieces ng paper bills ay tinimbang ng 1 kilo. Kung puro 1,000 bills aniya ang sinasabing P130 milyon, ito ay titimbang ng 130 kilos. &amp;quot;If it were true, that would weigh 2 and 3/5 sacks of rice. No single person could lift 2 and 3/5 sacks of rice,&amp;quot; ani Fortun sa korte. (Ulat ni Malou Rongalerios)</body>
<link>http://www.philstar.com/Article.aspx?articleId=275671&amp;publicationSubCategoryId=92</link>
</article>
<article>
<title>Undersecretaries pinatatapyasan</title>
<author>Rudy Andal</author>
<date>
<month>April</month>
<day>28</day>
<year>2005</year>
</date>
<body>Sobra-sobra umano ang mga undersecretaries sa bawat departamento ng gobyerno kayat nahihirapan ang pamahalaan na pagkasyahin ang pondo. Ito ang obserbasyon ni Sen. Juan Ponce Enrile na halos lumalabas na tatlo hanggang apat na undersecretaries ang nakatalaga sa isang departamento gayung kaya naman daw itong gawin ng isa lang. Tinukoy ni Sen. Enrile ang Department of National Defence (DND) at Department of Interior and Local Government (DILG) kung saan sobra sa isa ang mga undersecretaries. Bukod sa usapin ng pondo, pumapasok din ang burukrasya dahil kailangang dumaan pa ang isang proyekto o direktiba sa lahat ng undersecretaries bago mapirmahan ng mismong kalihim. Ayon sa senador, pasok din dito ang inggitan ng bawat undersecretaries kaya naapektuhan ang gawain ng departamento at kung minsan nauuwi sa pagkasibak ng kalihim. Ipinaliwanag pa ni Enrile na dapat himayin ang ganitong sistema kung ang nais ng pamahalaan ay makalikom ng sapat na pondo para sa krisis pinansiyal. (Ulat ni Rudy Andal)</body>
<link>http://www.philstar.com/Article.aspx?articleId=275676&amp;publicationSubCategoryId=92</link>
</article>
<article>
<title>Chopper crash: 9 patay</title>
<author>Butch Quejada at Joy Cantos</author>
<date>
<month>April</month>
<day>29</day>
<year>2005</year>
</date>
<body>Siyam katao ang kumpirmadong namatay, kabilang si dating Phivolcs director Raymundo Punongbayan, matapos bumagsak ang sinasakyan nilang helicopter ng Philippine Air Force (PAF) sa bulubunduking bahagi ng Mt. Namal, Gabaldon, Nueva Ecija kahapon ng umaga. Bukod kay Punongbayan, kasama ring nasawi sina Dr. Norma Tungol, chief geologist ng Phivolcs; Dr. Jessie Taligdig, scientist ng Department of Science and Technology ng Phivolcs; Dindo Javier at Orland Apengoza mula sa Document section ng Phivolcs; pilotong si 1st Lt. Carduias at co-pilot nitong si 1st Lt. Salazar sa UHIH na may tail number Stringer 324 at dalawa pang sundalo na di nakuha ang mga pangalan. Si Punongbayan ay kasalukuyan ring Governor ng Philippine National Red Cross (PNRC) at consultant ng National Disaster Coordinating Council (NDCC) sa Camp Aguinaldo. Agad namang narekober ang sunog at lasog na bangkay ng mga biktima. Ayon kay PAF spokesman Lt. Col. Restituto Padilla, umalis dakong alas-7 ng umaga ang UH-1H Huey helicopter sa Villamor Air Base sakay ang mga biktima at dumating sa Fort Magsaysay ng 7:40 para magkarga ng fuel. Dakong 8:41 nang muling lumipad ang helicopter patungong Dingalan, Aurora, Quezon kung saan napaulat itong nawawala at nag-crash bandang 10:47 ng umaga. Ang biyahe kahapon ni Punongbayan ay bahagi ng danger zone mapping ng Red Cross kung saan nagsasagawa sila ng aerial survey kung paano maililigtas ang mga residente na naninirahan sa mapanganib na lugar sa Aurora. Pabalik na ang nasabing helicopter nang hampasin umano ng malakas na hangin at sumalpok sa nasabing kabundukan na dahilan ng pagsabog nito. Patuloy naman ang isinasagawang imbestigasyon ng PAF sa sanhi ng pagbagsak ng helicopter. Pansamantala namang ipinatigil ni Lt. Gen. Jose Reyes, commanding general ng PAF ang pagpapalipad ng UH-1H Huey choppers ng PAF habang hindi pa nadedetermina ang air worthiness ng mga aircraft. (Ulat nina Butch Quejada at Joy Cantos)</body>
<link>http://www.philstar.com/Article.aspx?articleId=275780&amp;publicationSubCategoryId=92</link>
</article>
<article>
<title>Bata todas sa meningo, 3 pang kaanak dinapuan din</title>
<author>Danilo Garcia</author>
<date>
<month>April</month>
<day>29</day>
<year>2005</year>
</date>
<body>Muli na namang sumalakay ang mapanganib na &amp;quot;meningococcemia virus&amp;quot; matapos na isang bata ang naiulat na nasawi habang dinapuan rin ang tatlo nitong kaanak, sa Legazpi City, Albay. Kinilala ng Department of Health ang nasawing biktima na si Jara Victoria Tapiyan, 2-anyos, residente ng Tanay, Rizal. Patuloy namang inoobserbahan sa Bicol Regional Teaching and Training Hospital ang dalawa pa nitong kapatid at isang pinsan na kinakikitaan ng sintomas ng meningo. Nabatid sa ulat na nagbakasyon lamang ang pamilya ni Tapiyan sa mga kaanak sa Bulan, Sorsogon kung saan dito ito tinamaan ng naturang sakit. Agad na isinugod sa naturang pagamutan sa Legazpi City ang mga biktima kung saan binawian ng buhay ang biktima. Binigyan na rin ng antibiotics ang mga nakaratay at mga nakahalubilo ng mga biktima upang hindi na kumalat ang naturang virus. Nakasuot na rin ng protective masks ang mga doktor at nurses na tumitingin sa iba pang nakaratay na biktima. Samantala, gumagaling na umano ang isa namang anim na buwang gulang na sanggol na tinamaan rin ng hinihinalang meningo sa Alabang, Muntinlupa City. Ayon sa mga manggagamot ng Research Institute for Tropical Medicine na tumitingin sa sanggol, gumaganda na ang kondisyon nito at lumalakas na. Kinunan na rin ng sample ng dugo at spinal fluid ang sanggol upang isailalim sa blood culture at iba pang confirmatory tests. Binigyan na rin ng antibiotics ang biktima at maging ang buong pamilya nito, medical team at iba pang nakasama ng sanggol para maagapan ang pagkalat ng naturang virus. (Ulat ni Danilo Garcia)</body>
<link>http://www.philstar.com/Article.aspx?articleId=275793&amp;publicationSubCategoryId=92</link>
</article>
<article>
<title>Justice, judges, court personnel salang sa drug test</title>
<author>Ludy Bermudo</author>
<date>
<month>April</month>
<day>29</day>
<year>2005</year>
</date>
<body>Nagpalabas kahapon ng kautusan si Supreme Court Chief Justice Hilario Davide Jr., na isasailalim sa sorpresang drug testing ang lahat ng bumubuo ng hudikatura. Sa ipinalabas na Memorandum, inatasan nito ang Office of the Court Administrator na pinamumunuan ni Justice Presbiterio Velasco, na magsagawa ng biglaan at random drug testing sa mga opisyal at kawani ng hudikatura. Sakop ng kautusan ang Korte Suprema, Court of Appeals (CA), Sandiganbayan, Court of Tax Appeals (CTA), lahat ng Regional Trial Courts, Municipal at Metropolitan Trial Courts. Sinumang lalabas na positibo sa paggamit ng iligal na droga ay papatawan ng kaukulang parusa katulad ng suspensiyon at pagkakasibak sa serbisyo. Layunin ni Davide na masala ang mga miyembro ng hudikatura at mga kawani nito sa posibilidad na mayroong gumagamit ng bawal na gamot sa mga kawani ng opisyal na makakasira sa dangal, dignidad at integridad ng hudikatura. (Ulat ni Ludy Bermudo)</body>
<link>http://www.philstar.com/Article.aspx?articleId=275797&amp;publicationSubCategoryId=92</link>
</article>
<article>
<title>Sen. Kiko sinabon ni GMA dahil sa VAT</title>
<author>Rudy Andal</author>
<date>
<month>April</month>
<day>29</day>
<year>2005</year>
</date>
<body>Pinagalitan umano ni Pangulong Arroyo si Senate Majority Francis &amp;quot;Kiko&amp;quot; Pangilinan noong Miyerkules matapos na mabigo itong isulong ang 12 % rate ng Value Added Tax (VAT). Nabatid na personal na nagtungo si Pangilinan sa Malaca&amp;ntilde;ang noong Miyerkules ng hapon para kausapin ang Pangulo, subalit nabigla ang senador nang ratsadahin siya ng katarayan ng Presidente. Sinisisi umano ni Pangulong Arroyo sina Pangilinan at Sen. Ralph Recto dahil hanggang ngayon ay hindi pa rin lumulusot sa bicameral conference committe ang kagustuhan ng Palasyo na karagdagang 2% sa kasalukuyang 10% VAT. Nagtangka pa umanong magpaliwanag si Pangilinan, ngunit sinabihan itong bakit pa nagpunta ng Malaca&amp;ntilde;ang gayung hindi naman umano ito inimbita para magmeryenda kasama ang Pangulo. Wika pa ng source, masama umano ang loob na lumabas ng Palasyo ang senate majority leader na halatang nagtitimpi na rin sa galit sa Pangulong Arroyo. Ang ginawang pagsabon ni GMA kay Pangilinan ay hindi naman nagustuhan ng ilang miyembro ng Wednesday Group sa Senado dahil matapos umanong idepensa ni Pangilinan si Mrs. Arroyo sa canvassing ng presidential votes noong 2004 ay nagawa pa ng Chief Executive na pagalitan ito. &amp;quot;Sabi nga ni Kiko, hindi na raw ba naisip ni Gloria (Pangulong Arroyo) na malaki ang hirap niya noong nakaraang eleksiyon. Hindi bat kaya nabali ang kanyang gavel dahil sa kakapukpok maipagtanggol lamang sa nakalipas na bilangan si Gloria. Hindi lang iyon, nabansagan pa siyang Mr. Noted dahil kay Gloria, tapos iyon lang pala ang ipatitikim sa kanya,&amp;quot; sabi pa ng nagkukuwentong senador. Bukod sa pagkapahiya, may isa umanong pinoproblema si Pangilinan ngayon. Hindi umano niya malaman kung ikukuwento ang pagkainis sa Pangulo sa asawa niyang si megastar Sharon Cuneta lalo pa at nagdiwang sila kahapon ng wedding anniversary. Kilala kasi si Cuneta na &amp;quot;galit&amp;quot; kay Pangulong Arroyo dahil sa pagkamatay ng ninong nitong si Fernando Poe Jr., na natalo sa nakalipas na eleksiyon. (Ulat ni Rudy Andal)</body>
<link>http://www.philstar.com/Article.aspx?articleId=275804&amp;publicationSubCategoryId=92</link>
</article>
<article>
<title>Pagkuha ng mga guro hihigpitan ng DepEd</title>
<author>Edwin Balasa</author>
<date>
<month>April</month>
<day>29</day>
<year>2005</year>
</date>
<body>Dahil sa nakakaalarmang pagbaba ng antas ng edukasyon sa bansa ay minabuti ng Department of Education (DepEd) na magpalabas ng bagong alituntunin sa pagtanggap ng mga guro na magtuturo sa pampublikong paaralan sa elementarya at sekondarya. Sa bagong alituntunin, kinakailangang makapasa ang mga teacher applicant sa isasagawang written examination sa English at Filipino, demonstration teaching at personal interview. Ayon kay DepEd Sec. Florencio Butch Abad, sisiguruhin nila na ang lahat ng matatanggap na guro ay mga kwalipikado lamang. Sa mga nakaraang taon naging basehan ng ahensiya ang pagpasa ng mga teacher applicant sa Licensing Examination for Teachers (LET) upang makapagturo sa mga pampublikong paaralan sa bansa. Sinabi ni Usec. for Regional Operation Ramon Bacani na dahil sa hindi magandang resulta ng achievement test na kinuha ng mga guro at estudyante sa buong bansa ay napilitan silang baguhin at muling pag-aralan ang standard ng mga teacher applicant. (Ulat ni Edwin Balasa)</body>
<link>http://www.philstar.com/Article.aspx?articleId=275813&amp;publicationSubCategoryId=92</link>
</article>
<article>
<title>Pag-aaral ng mga anak nang napapaslang na sundalo, pulis dapat sagutin ng gobyerno  Villar</title>
<author>Rudy Andal</author>
<date>
<month>April</month>
<day>29</day>
<year>2005</year>
</date>
<body>Isinulong ni Senador Manny Villar ang pagbibigay ng benepisyong pang-edukasyon sa mga pulis at militar sa harap ng tumitinding panganib na kinakaharap ng mga ito sa kasalukuyan. Ayon kay Villar, kadalasan ay nalalagay sa peligro ang kinabukasan ng mga anak ng mga sundalo at pulis dahil sa pagsuong ng kanilang mga magulang sa pang-araw-araw na panganib. Tungkulin ng gobyerno na pangalagaan ang mga batang ito anuman ang sapiting di maganda ng kanilang mga magulang sa pagganap sa kanilang tungkulin. Kaugnay nito ipinanukala si Villar ang Senate Bill 745 na magkaloob ng educational benefits sa mga batang supling ng mga kagawad ng AFP at PNP na mapapatay ng mga rebelde o mapapaslang habang gumaganap sa kanilang tungkulin. &amp;quot;Kakarampot lang ang suweldo ng mga pulis at sundalo kaya ang mabigyan ng tulong sa pag-aaral ang kanilang mga anak kapag may nangyaring trahedya sa kanilang pamilya ay malaking tulong na sa kanilang pamilya,&amp;quot; dagdag pa ni Villar, presidente ng Nacionalista Party. Sakop sa panukala ang mga batang naulila bago pa man maging batas ang Senate Bill 745 at iba pang anak na hindi pa nakapagtapos ng high school. Bibigyan ang mga ito ng pera para sa libro, pamasahe, damit at allowance. (Ulat ni Rudy Andal)</body>
<link>http://www.philstar.com/Article.aspx?articleId=275818&amp;publicationSubCategoryId=92</link>
</article>
<article>
<title>Punongbayan may pangitain</title>
<author>Perseus Echeminada,Danilo Garcia at Joy Cantos</author>
<date>
<month>April</month>
<day>30</day>
<year>2005</year>
</date>
<body>&amp;quot;Ang kamatayan, darating kahit di hanapin.&amp;quot; Ito ang makahulugang salita ni dating Phivolcs chief Raymundo Punongbayan, isang linggo bago siya namatay kasama ang walong iba pa sa isang chopper crash sa Gabaldon, Nueva Ecija kamakalawa. Si Punongbayan ay nakipagkita noon kay Quezon City Mayor Feliciano Belmonte kasama ang grupo ng Earthquake Megacities Initiatives para sa implementasyon ng Disaster Risk Management Plan sa Quezon City. Ang QC, Makati at Marikina ang tatlong lungsod sa Metro Manila na napiling pilot areas sa disaster management initiatives. Nang kapanayamin, tumanggi itong pag-usapan ang isyu tungkol sa trahedya at kamatayan sa halip ay nagsalita ito nang, &amp;quot;Huwag na natin pag-usapan yan darating at darating yan di lang natin alam kung kailan. It will come that is why we are here,&amp;quot; wika ni Punongbayan. &amp;quot;Makinig ka na lang sa mga lecture about disaster to get a whole idea on the risk that is facing Metro Manila,&amp;quot; sabi pa ni Punongbayan. Si Punongbayan ay director at treasurer ng EMI, isang non-profit scientific non-government international initiatives. Nang hingan ng calling card ng mga reporter ay isang piraso ang hinugot nito mula sa kanyang pitaka at iniabot kasabay ang pabirong pahayag na, &amp;quot;This is my last calling card please share it with others, baka hindi nako makontak.&amp;quot; Patuloy na hindi pa rin nakikilala ng mga forensic experts ng National Bureau of Investigation (NBI) ang bangkay ni Punongbayan buhat sa mga labi na narekober sa sumabog na helicopter sa Nueva Ecija. Tatlong bangkay pa lamang ang nakikilala ng mga eksperto na sina 1st Lt. Reynaldo Gerrodias, piloto; Orlando Abengoza, nakatalaga sa Document Section ng Phivolcs at Wilbert Tacata. Patuloy namang nahihirapan ang NBI na kilalanin ang tatlo sa anim na bangkay na narekober sa crash site kung saan tanging mga DNA identification sa mga kamag-anak at sa pamamagitan ng dental records na lamang ang paraan dahil sa matinding pagkasunog ng mga katawan. Tatagal pa umano ng isa hanggang dalawang linggo bago tuluyang makilala ang mga bangkay na narekober. Samantala, nagpadala na rin ng mga eksperto si NBI Director Reynaldo Wycoco sa crash site upang doon kumuha ng mga tissue at bone sample sa mga pira-pirasong bahagi ng bangkay na nawasak dahil sa pagsabog. Tatlong bangkay pa ang hinahanap ng mga awtoridad kung saan umaasa ang mga kamag-anak ng mga biktima na nagawang makatalon ng mga ito bago sumalpok sa bundok at sumabog ang helicopter. Sinisilip naman ang anggulong &amp;quot;human error, material at environmental factor&amp;quot;. Sinabi ni PAF spokesman Lt. Col. Restituto Padilla na posibleng masyadong malakas ang hangin kaya nawalan ng kontrol ang dalawang piloto. Kaugnay nito, grounded ang lahat ng Huey choppers ng PAF o hindi ang mga ito maaaring lumipad maliban na lamang sa security missions na ipatutupad isa o dalawang linggo o higit pa hanggat hindi nadedetermina ang sanhi ng pagbagsak ng nasabing sasakyang panghimpapawid. May 50 ang helicopter ng PAF pero 35 hanggang 40 lamang sa mga ito ang operational. Nakilala si Punongbayan matapos itong magbabala sa matinding epekto ng pagputok ng Mt. Pinatubo sa Zambales noong 1991 na ang delubyo ay umabot hanggang sa Pampanga na siyang dinaluyan ng lahat ng volcanic ashfall. Ang chief volcanologist ay siya ring nag-anunsiyo ng killer earthquake na tumama sa Baguio City at nagpaguho sa Pines Hotel na ikinasawi at ikinasugat ng libu-libong katao noong Hulyo 16, 1990. (Ulat nina Perseus Echeminada,Danilo Garcia at Joy Cantos)</body>
<link>http://www.philstar.com/Article.aspx?articleId=275914&amp;publicationSubCategoryId=92</link>
</article>
<article>
<title>Huling parangal ni John Paul II ibinigay kay Cardinal Sin</title>
<author>Danilo Garcia</author>
<date>
<month>April</month>
<day>30</day>
<year>2005</year>
</date>
<body>Tinanggap ni dating Manila Archbishop Jaime Cardinal Sin ang pinakamataas at huling parangal na iginawad ng namayapang si Pope John Paul II dahil sa katangi-tangi nitong serbisyo para sa Kristiyanismo sa Pilipinas. Tinanggap ni Sin ang &amp;quot;Golden Palm of Jerusalem&amp;quot; na siyang pinakamataas na award na ibinibigay sa mga miyembro ng Equestrian Order of the Holy Sepulchre of Jerusalem. Pinangunahan ni Manila Archbishop Gaudencio Rosales ang misa kung saan ibinigay ang naturang award kay Sin nitong Huwebes sa Villa San Miguel, Mandaluyong City. Ibinigay ang naturang parangal ni Grandmaster of the Equestrain Order, Carlo Cardinal Furno na siyang kinatawan ni Pope John Paul II. Ang award ay inaprubahan at pinirmahan ng yumaong Pontiff nitong Enero 17, 2005. Sa kabila ng hirap magsalita, pabulong na nagbigay ng mensahe si Cardinal Sin na nagsabing &amp;quot;I believe I am still here because I still have a mission. And that mission is to convince you to become saints, do not be afraid to become saints&amp;quot;. (Ulat ni Danilo Garcia)</body>
<link>http://www.philstar.com/Article.aspx?articleId=275923&amp;publicationSubCategoryId=92</link>
</article>
<article>
<title>Erap pinayagan sa b-day ni Do&amp;ntilde;a Mary</title>
<author>Malou Rongalerios</author>
<date>
<month>April</month>
<day>30</day>
<year>2005</year>
</date>
<body>Sigurado nang makakadalo si dating Pangulong Joseph Estrada sa ika-100 taong kaarawan ng kanyang inang si Do&amp;ntilde;a Mary sa Lunes (Mayo 2) matapos pagbigyan kahapon ng Sandiganbayan Special Division ang kanyang kahilingan. Sa dalawang-pahinang resolusyon, pumayag ang anti-graft court sa kahilingan ni Estrada matapos na siguruhin ng PNP ang seguridad ng dating pangulo. Una nang inihayag ni PNP Police Security and Protection Office (PSPO) Supt. Edgardo Doromal na kayang maglaan ng kinakailangang seguridad ang kapulisan para sa kaligtasan ng dating presidente. Bukod dito, isa pang dahilan kung bakit pinagbigyan ng korte ang kahilingan ni Estrada ay dahil hindi rin kumontra ang prosekusyon. Sinabi ni Special Prosecutor Dennis Villa-Ignacio na hanggang kayang magawa ng PNP ang karampatang seguridad para kay Erap ay hindi nila haharangin ang nasabing kahilingan. Binigyan ng korte si Estrada ng pitong oras, mula alas-4 ng hapon hanggang alas-11 ng gabi para makadalo sa naturang selebrasyon na gaganapin sa Manila Hotel. (Ulat ni Malou Rongalerios)</body>
<link>http://www.philstar.com/Article.aspx?articleId=275931&amp;publicationSubCategoryId=92</link>
</article>
<article>
<title>Mga empleyadong maliit ang kita ilibre na sa tax</title>
<author>Malou Rongalerios</author>
<date>
<month>April</month>
<day>30</day>
<year>2005</year>
</date>
<body>Good news para sa mga empleyadong kumikita lamang ng P21,000 pababa kada buwan! Isang panukalang-batas ang inihain kahapon ni Bayan Muna Rep. Teddy Casino na naglalayong mabigyan ng income tax exemptions ang mga manggagawa na ang buwanang kita ay P21,000 o mas mababa pa sa loob ng isang buwan. Layunin ng panukala na mabigyan ng kaunting kaluwagan ang mga obrero sa krus na kanilang pasan dulot ng mataas na presyo ng mga pangunahing bilihin, produktong petrolyo at kuryente. Bukod pa rito aniya ang naging pahayag ng National Wages and Productivity Commission (NWPC) na para masabing disente ang buhay ng isang pamilya na naninirahan sa Metro Manila ay kinakailangang kumikita ito ng P663 kada araw habang sa ARMM ay P821. Sinabi pa ng mambabatas na kung nagawang magbigay ng pamahalaan ng tax perks sa mga multinational at transnational companies ay dapat din itong ibigay sa mga trabahador. Niliwanag naman nito na hindi layunin ng kanyang panukala na palitan ang kasalukuyang panukalang P125 across-the-board wage increase na nakabimbin pa rin sa Kongreso. (Ulat ni Malou Rongalerios)</body>
<link>http://www.philstar.com/Article.aspx?articleId=275932&amp;publicationSubCategoryId=92</link>
</article>
</data>