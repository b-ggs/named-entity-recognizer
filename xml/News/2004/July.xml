<?xml version="1.0" encoding="ISO-8859-1" ?>
<data>
<article>
<title>'Kakayod ako nang husto' -GMA</title>
<author>Lilia Tolentino</author>
<date>
<month>July</month>
<day>01</day>
<year>2004</year>
</date>
<body>Inialay ni Pangulong Arroyo ang kanyang sarili sa isang hamon para maayos na gampanan ang pagpapatakbo ng bansa at sa masusing pagmamasid ng sambayanan kung matutupad niya ang mga ipinangakong programa ng pagpapaunlad sa loob ng susunod na anim na taon. Sa kanyang talumpati kahapon ng umaga sa Quirino Grandstand sa unang bahagi ng seremonya ng panunumpa sa tungkulin bilang ika-14 Presidente ng Republika ng Pilipinas, ipinangako ng Pangulo na &amp;quot;gigising siya at kakayod araw-araw&amp;quot; para magampanan ang tungkulin para sa lahat na Pilipino. Sampung programa ang isusulong ng Pangulo sa bagong anim na taong panunungkulan. Kabilang dito ang paglikha ng mula 6 hanggang 10 milyong trabaho; edukasyon para sa lahat; pagbalanse sa kakulangan sa budget; paglinang ng iba pang bahagi ng bansa; kuryente at patubig sa buong bansa; pagtutok sa problema sa trapiko at populasyon; computerization ng eleksiyon; kapayapaan sa mga grupong rebelde; pagpapaunlad ng Clark at Subic; at paghilom ng sugat mula sa Edsa 1, 2 at 3. Para matamo ang mga nilalayong kaunlaran at kapayapaan sa bansa, hinimok niya ang oposisyon lalo na ang mga nakalaban niya sa halalan na sina Fernando Poe, Jr., Panfilo Lacson, Raul Roco at Eddie Villanueva na abutin na ang kamay ng pakikipagkaisa na iniaabot niya sa kanila. &amp;quot;I offer my hand of unity,&amp;quot; pahayag ng Pangulo sa mga nakalaban niya sa pulitika at sa mga mamamayan ay sinabi niyang &amp;quot;I pledge to bring your pro-poor agenda.&amp;quot; Panahon na para magsama-sama at dapat wakasan na ang pagkakawatak-watak na nalikha ng Edsa 1, 2 at 3, sabi pa ng Pangulo. Ang Pangulo ay nakasuot ng ternong kulay berde. Kasama niya si First Gentleman Mike Arroyo ng dumating sa Luneta ganap na alas-7:45 ng umaga. Bagaman makulimlim ang panahon, naging matagumpay ang simple at makasaysayang inagurasyon ni Pangulong Arroyo sa Luneta. Sa Cebu City ay naging mapayapa rin ang oathtaking ng Pangulo at ni Bise Presidente Noli de Castro. Hinataw man ng husto ng bagyong Igme ang ibat ibang bahagi ng bansa ay lumihis naman ito sa Cebu. Makasaysayan ang panunumpa sa tungkulin ng Pangulo dahil sa unang pagkakataon ay ginanap ito sa rehiyon ng Bisaya. Tiniyak naman ng Estados Unidos na patuloy pang gaganda at uunlad ang relasyon nito sa Pilipinas sa ilalim ng administrasyon ni Pangulong Arroyo. May 108 dignitaries ang dumalo sa panunumpa at nagbigay ng kani-kanilang mensahe sa Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=255975&amp;publicationSubCategoryId=92</link>
</article>
<article>
<title>Biazon,pang-12 senador</title>
<author>Ellen Fernando</author>
<date>
<month>July</month>
<day>01</day>
<year>2004</year>
</date>
<body>Opisyal nang kinilala ng Comelec si Senator-elect Rodolfo Biazon bilang pang-12 nanalong senador sa katatapos na halalan. Batay sa desisyon kahapon ng Comelec 1st Division, ibinasura nito ang inihaing petisyon ni Sen. Robert Barbers na kumukuwestiyon sa proklamasyon ni Biazon. Ayon kay Comelec Commissioner Ressureccion Borra, walang basehan ang naging argumento ni Barbers para ipawalang-saysay ang naging proklamasyon ni Biazon dahil wala namang statistical probability na nalamangan nito si Biazon sa botohan. Ibinatay rin ang desisyon sa mga certificate of canvass (COC) at statements of votes (SOV) na nanggaling sa apat na lugar sa Mindanao at Visayas na hindi agad naisali sa canvassing noong iproklama si Biazon. Wala aniyang dahilan upang baligtarin pa ang puwesto ng ika-12 at ika-13 senatorial candidates sa ranking ng nakuhang boto dahil lumalabas na lumamang pa ng mahigit 8,000 boto si Biazon kay Barbers matapos makumpleto ang bilangan. Gayunman, maaari pa ring maghain ng motion for reconsideration si Barbers sa Comelec en banc. Bukod pa dito, may posibilidad pa ring tanggapin ang apela ni Barbers sa Senate Electoral Tribunal. (Ulat ni Ellen Fernando)</body>
<link>http://www.philstar.com/Article.aspx?articleId=255984&amp;publicationSubCategoryId=92</link>
</article>
<article>
<title>Pasahe sa MRT tataas ng P 10</title>
<author>Edwin Balasa</author>
<date>
<month>July</month>
<day>01</day>
<year>2004</year>
</date>
<body>Sa kabila ng kapalpakan ay inihayag ng Metro Rail Transit (MRT) na magtataas ito ng pasahe. Ayon kay MRT spokesman Mariano Gul, inaprubahan na ng Fare Board ang kanilang request na P10 dagdag pasahe at pirma na lang ng Pangulo ang kailangan para maipatupad ito. Ang pasahe mula sa North Avenue hanggang Cubao station ay magiging P16, mula sa dating P12 habang P19 naman mula North Ave., hanggang Santolan, Ortigas at Shaw blvd. stations. P22 naman hanggang Guadalupe, Buendia at Ayala stations mula North Ave. at P25 hanggang Pasay Taft station. Ani Gul, ang kanilang proposal ay isinumite nila bago pa man mag-halalan. Ang board committee ay kinabibilangan ng mga opisyal ng MRT, LRT, Phil. National Railways at LTFRB. Tiniyak ni Gul na aayusin nila ang maintenance ng mga train at pipilitin na hindi na maulit ang insidenteng naganap kamakalawa. (Ulat ni Edwin Balasa)</body>
<link>http://www.philstar.com/Article.aspx?articleId=255991&amp;publicationSubCategoryId=92</link>
</article>
<article>
<title>'Talo lang ako sa bilangan,hindi sa halalan' -Loren</title>
<author>Rudy Andal</author>
<date>
<month>July</month>
<day>01</day>
<year>2004</year>
</date>
<body>Sa kahuli-hulihang pagkakataon ay hindi pa rin tinatanggap ni Sen. Loren Legarda ang kanyang pagkatalo sa vice presidential elections dahil sa bilangan lamang naman siya natalo at hindi sa eleksiyon. Ito ang binigyang-diin ni Legarda sa huling press conference nito sa Senado, ilang oras matapos manumpa sa puwesto sina Pangulong Arroyo at Vice President Noli de Castro. Aniya, ang tanging iko-concede lamang niya ay ang katotohanan na nadaya siya sa nakaraang halalan kaya natalo siya sa bilangan ng karibal nitong si de Castro. Sa ngayon ay pinag-iisipan pa umano niya kung maghahain ng protesta sa Presidential Electoral Tribunal (PET) dahil sa malaking perang gagastusin niya dito. Ginamit din ni Legarda ang pagkakataong ito upang magpasalamat at magpaalam sa mga reporter ng Senado. Simula ngayon ay babalik na umano siya bilang private citizen at ilan sa kanyang pagkakaabalahan ay ang pagsusulat ng libro at ang pagpapatuloy ng kanyang Luntiang Pilipinas program. Nang pabirong magtanong ang isang reporter kung ito na ang pagkakataon para gumawa siya ng baby, agad na itinanggi ng senadora na may balak siyang gawin ang bagay na ito dahil 44 na umano ang kanyang edad. (Ulat ni Rudy Andal)</body>
<link>http://www.philstar.com/Article.aspx?articleId=255997&amp;publicationSubCategoryId=92</link>
</article>
<article>
<title>Igme lumakas pa</title>
<author>Angie dela Cruz</author>
<date>
<month>July</month>
<day>01</day>
<year>2004</year>
</date>
<body>Tumindi pa ang pananalasa ng bagyong Igme sa bahagi ng Calayan Group of Islands sa Cagayan at inaasahang mananatili sa bansa sa loob ng dalawang araw. Sa report ng PAGASA, umakyat na sa signal no. 4 ang bagyo sa Northern Cagayan kasama ang Calayan Group, Batanes Group, Apayao at Ilocos Norte taglay ang pinakamalakas na hanging 180 kilometro bawat oras hanggang 230 km bawat oras. Signal no.3 sa nalalabing bahagi ng Cagayan, Kalinga, Abra, Ilocos Sur, La Union, Mt. Province at Benguet. Signal no. 2 sa Isabela, Ifugao, Nueva Vizcaya at Pangasinan; samantala signal no.1 sa Quirino, Aurora, Northern Quezon, Nueva Ecija, Tarlac, Zambales, Bataan, Pampanga, Bulacan, Rizal, Cavite, Lubang Islands, Occidental Mindoro, Calamian Group of Islands at Metro Manila. (Ulat ni Angie dela Cruz)</body>
<link>http://www.philstar.com/Article.aspx?articleId=256001&amp;publicationSubCategoryId=92</link>
</article>
<article>
<title>Obispo namumuro sa libel</title>
<author>Gemma Amargo</author>
<date>
<month>July</month>
<day>02</day>
<year>2004</year>
</date>
<body>Magsasampa ng kasong libelo ang mga empleyada ng Philippine Amusement and Gaming Corporation (PAGCOR) laban kay Lingayen, Pangasinan Archbishop Oscar Cruz matapos tawagin ng huli ng mga guest relation officers (GROs) ang ilang empleyada ng PAGCOR na nagsilbng usherettes sa birthday party ni First Gentleman Mike Arroyo. Galit na bumuwelta ang mga PAGCOR employees kay Archbishop Cruz at tinawag itong pakialamero at malisyosong miyembro ng simbahan. &amp;quot;Bilang alagad ng Diyos, dapat alam ni Archbishop Cruz kung ano ang kaibahan ng katotohanan sa kasinungalingan. Dapat niya ring matanto na nakasaad sa Bibliya na tuluyang masusunog sa impiyerno ang mga sinungaling,&amp;quot; ayon sa isang apektadong PAGCOR employee. Sa salaysay ng mga naturang empleyado at iba pang kasamahan nito, hindi lamang ang kanilang reputasyon bilang respetadong PAGCOR employees ang lubhang naapektuhan kundi na rin ang kani-kanilang mga pamilya ng ipalathala ni Archbishop Cruz sa mga pahayagan na nagsilbi silang mga GRO sa birthday party ni First Gentleman noong Hunyo 26 sa Malaca&amp;ntilde;ang. Nilinaw ng mga empleyado na boluntaryo silang dumalo sa okasyon para magsilbing &amp;quot;usherettes&amp;quot; dahil isang malaking karangalan para sa kanila ito. Malabo umano ang paratang ng obispo na may kalaswaan naganap sa naturang okasyon dahil dinaluhan ito mismo ni Pangulong Gloria Arroyo at iba pang matataas at respetadong tao tulad nina Vice President Noli de Castro, Speaker Jose de Venecia at Senate President Franklin Drilon. Bukod sa mga ito, may mga dumating din na bisita tulad ng mga religious leaders, negosyante, mga mag-asawa, lolo at lola pati na rin mga musmos na bata kabilang mismo ang apo ni Pangulong Arroyo kaya isang malaking kasinungalingan ang sinabi ng obispo na may iba pang ginawa ang mga PAGCOR employees bukod sa trabaho ng usherettes. Isang magulang ng apektadong PAGCOR employee na dumalo din sa okasyon ang nagpatunay na walang kalaswaan na naganap sa FGMA birthday party. Ayon kay Wilson Tecson, ama ni Sharleen Tecson, isa sa 20 usherettes, dumalo ang kanyang buong pamilya sa naturang okasyon at wala silang nakitang kalaswaan sa ginampanan na tungkulin ng kanyang anak. Sa pahayag naman ni Cruz, sinabi nito na hindi siya hihingi ng paumanhin sa mga kababaihan dahil hindi niya intensiyon na saktan ang mga ito kundi layunin lamang niya na idepensa ang kanilang mga dignidad bilang babae at empleyado ng PAGCOR. Handa rin umano siyang magpakulong at hindi niya lalabanan ang isasampang kaso laban sa kanya, gayundin hindi na rin siya kukuha ng abogado na magtatanggol sa kanya. (Ulat ni Gemma Amargo)</body>
<link>http://www.philstar.com/Article.aspx?articleId=256082&amp;publicationSubCategoryId=92</link>
</article>
<article>
<title>PBA cager naiskandalo sa matrona</title>
<author></author>
<date>
<month>July</month>
<day>02</day>
<year>2004</year>
</date>
<body>Isang nagmamalasakit sa embahador at negosyanteng si Antonio Cabangon Chua ang lumantad upang pasinungalingan ang akusasyon ng isang &amp;quot;Cathy Songco&amp;quot; na ang huliy dumanas ng kalupitan at naging &amp;quot;battered wife&amp;quot; sa kamay ng embahador nang silay nagsasama pa. Ayon sa impormante na dating kaibigan umano ni Songco, 48 anyos, malaon nang hiwalay si Cabangon Chua at Songco na nagkaroon diumano ng &amp;quot;romantic affair&amp;quot; sa dating PBA player na si Jolly Escobar, 32 anyos. &amp;quot;Katunayan, buhay reyna si Songco sa piling ni Tony (Cabangon-Chua) at hindi siya kailanman pinagmalupitan,&amp;quot; anang impormante na tumangging magpabanggit ng pangalan. Nagsimula diumano ang relasyon ni Songco sa player noong 1999 dahil ang Shell na siyang koponan ni Songco ay madalas magpractice ng laro sa basketball court ng Green Meadows at madalas manood si Songco. &amp;quot;Maganda pa rin si Songco kahit may edad kaya nahumaling din si Escobar,&amp;quot; anang source. Dahil sa galit ng asawa ni Escobar na mula sa isang iginagalang na pamilya sa Novaliches, Quezon City, kumilos ito para ma-annul ang kanilang kasal. Sa kapakanan ng apat na anak, pinalampas na lang diumano ni Cabangon Chua ang relasyon tutal wala na ring namamagitan sa kanila ni Songco, anang source. Idinagdag niya na &amp;quot;hinango lang sa putik&amp;quot; ni Cabangon Chua si Songco upang mabigyan ng pagkakataong magbagong buhay. Tumira si Songco sa isang marangyang tahanan sa Green Meadows sa piling ni Cabangon Chua at may limang magagarang kotse ang ginagamit nito tulad ng Mercedes Benz, Suburban, Trooper, Cefiro at Rav 4 na pawang bagong modelo. Bukod dito, sa exclusive school na Brent na itinuturing na pinakamahal sa buong Pilipinas pinag-aral ang kanilang mga anak. Ayon sa source, nagulat na lang silang magkakaibigan nang magpatawag ng press conference si Songco kamakailan upang sabihing pinagmalupitan siya ni Cabangon Chua at inabandona ang kanilang mga anak. Ayon pa sa source, malamang umano na gustong maka-extort ng malaking halaga si Songco mula kay Cabangon Chua para mahimok si Escobar na pakasalan siya. Sinikap na makunan ng panig sina Songco at Escobar ngunit hindi sila ma-contact hanggang sa sinusulat ang balitang ito.</body>
<link>http://www.philstar.com/Article.aspx?articleId=256095&amp;publicationSubCategoryId=92</link>
</article>
<article>
<title>Gastos sa inagurasyon,lagpas sa P5M</title>
<author>Lilia Tolentino</author>
<date>
<month>July</month>
<day>02</day>
<year>2004</year>
</date>
<body>CEBU CITY - Sa kabila ng pagnanais ni Pangulong Arroyo na gawing simple at matipid ang okasyon ng kanyang panunumpa sa tungkulin, lumampas pa sa P5 milyon ang ginastos sa paghahanda ng selebrasyon. Ayon sa isang opisyal ng Department of Tourism sa Cebu City, taliwas sa sinabi noon ng organizing committee na P5 milyon lamang ang magagastos sa okasyon, ang halagang ito ay para lang sa pag-aayos sa Quirino grandstand sa Luneta at wala pa sa Cebu. Malaking pera anya mula sa pondo ng bayan ang ginastos para sa transportasyon at bayad sa hotel ng karamihan sa mga bumibisitang local at foreign officials at iba pang empleyado ng gobyerno na nagtungo sa Cebu para saksihan ang inagurasyon ng Pangulo at Pangalawang Pangulo. Ang pamahalaang siyudad ng Cebu ang sumagot sa malaking bahagi ng ginastos sa &amp;quot;street party. (Ulat ni Lilia Tolentino)</body>
<link>http://www.philstar.com/Article.aspx?articleId=256099&amp;publicationSubCategoryId=92</link>
</article>
<article>
<title>Opisina ni Kabayan pinadlock,pinag-aawayan nina Ping at Jinggoy</title>
<author>Rudy Andal</author>
<date>
<month>July</month>
<day>02</day>
<year>2004</year>
</date>
<body>Ipinadlock kahapon ng Office of the Senate secretary ang iniwang kuwarto ni Vice President Noli de Castro matapos bigla itong okupahin ng mga tauhan ni Sen. Panfilo Lacson gayong naipagkaloob na ito kay Sen. Jinggoy Estrada. Iniutos ni Senate secretary Oscar Yabes ang pagkandado sa iniwang opisina ni VP de Castro matapos &amp;quot;ikudeta&amp;quot; ng mga tauhan ni Sen. Lacson at ilagay ang mga gamit at litrato ni Ping. Ayon kay ex-Rep. Simeon Garcia, chief of staff ni Jinggoy, lumiham sila kay Yabes upang ipabatid na nais nilang kunin ang babakantehing opisina ni de Castro matapos makapanumpa na ito bilang bise presidente. Pinayagan naman umano sila at ipinabatid sa tanggapan ni Senate President Franklin Drilon. Hindi umano pinaboran ang kahilingan ng staff ni Sen. Lacson na okupahin bilang extension office ang tanggapan ni de Castro dahil hindi naman sila lilipat ng silid kundi extension office lamang kaya mas pinagbigyan ang request ni Estrada. Pinipilit ng mga staff ni Estrada na makuha ang nasabing opisina dahil ayon daw sa &amp;quot;pungsoy&amp;quot; ay suwerte ang kuwartong ito kaya nanalo si Kabayan sa nakaraang vice presidential race. Ayon naman kay Atty. Cesar Salazar, staff ni Lacson, ipinamana na sa kanila ni de Castro ang tanggapan nito bukod sa iniwan pa nga ang ilang gamit dito bilang pamana na rin ng vice president kay Ping. Ang opisina ni de Castro ay dapat sana mapupunta kay Sen. Joker Arroyo pero pumayag naman ang huli na makipagpalit na lamang kaya ang ookupahin nito ay ang opisina na binakante ni Sen. Tessie Aquino-Oreta na hindi na tumakbo sa nakaraang eleksiyon. Ang dapat opisinang mapupunta kay Jinggoy ay ang opisina ng natalong si Sen. Robert Barbers pero humirit ng ibang kuwarto hanggang sa mapunta na lamang dito ang opisina ni Arroyo. Habang wala pang nagiging desisyon ang komite na nagtatalaga ng mga kuwarto sa mga senador ay pansamantalang ipinadlock ang opisina ni Kabayan. (Ulat ni Rudy Andal)</body>
<link>http://www.philstar.com/Article.aspx?articleId=256107&amp;publicationSubCategoryId=92</link>
</article>
<article>
<title>'Ipot' ng kalapati mas deadly pa sa SARS</title>
<author>Ludy Bermudo</author>
<date>
<month>July</month>
<day>02</day>
<year>2004</year>
</date>
<body>Isang kakaibang sakit na sinasabing mas matindi pa sa kinatatakutang severe acute respiratory syndrome (SARS) ang naging sanhi ng kamatayan ng isang 8-taong-gulang na batang lalaki sa Batangas City na pinatunayang ang sanhi ay ang &amp;quot;ipot&amp;quot; o dumi ng kalapati. Sinabi sa ulat na ang ikinasawi ni Prince Charles Liboon, ng Bgy. Kumintang East, Batangas City ay meningococcemia, isang uri ng meningitis o impeksiyon sa utak na dulot ng virus na dala ng dumi ng kalapati. Ang sintomas ng sakit ay mataas na lagnat, pantal-pantal ang balat at nagkakasugat-sugat, pagsusuka at pananakit ng kasu-kasuhan. Sa loob lang ng 2 araw ay maaaring mamatay ang pasyente. Ayon sa mga health experts ng St. Lukes Hospital, very highly contagious disease umano ang nasabing sakit na dumapo sa nasabing biktima. Ito ay kabilang sa airborne disease na nakakahawa sa pamamagitan ng simpleng pagsinghot ng hangin na dala ang virus. Nabatid din na simula nang magkasakit ang biktima ay nagsarado ang Batangas City East School, ang katabing eskuwelahan nito bukod pa sa pinapasukan ni Liboon sa nasabing lugar sa takot na madapuan ang iba pang estudyante. Sinelyuhan din ang kabaong ng biktima upang hindi na ito magkalat pa ng virus. Dahil dito, nagbabala ang health experts na mag-ingat ang publiko sa pag-aalaga ng kalapati dahil ang nasabing sakit ay halos wala nang lunas at nauuwi sa kamatayan. Katulad ng SARS, wala pang gamot sa viral disease na ito. Ang virus ay hindi kaagad nade-detect. Nanunuot ito sa katawan ng tao, sa mga ugat na nagtutuloy sa utak. Sinisira nito ang utak ng tao at pinamamaga. Nabigo namang makunan ng pahayag ang DOH kaugnay sa sakit na ito. (Ulat ni Ludy Bermudo)</body>
<link>http://www.philstar.com/Article.aspx?articleId=256111&amp;publicationSubCategoryId=92</link>
</article>
<article>
<title>P10-M danyos hingi sa Obispo</title>
<author>Gemma Amargo</author>
<date>
<month>July</month>
<day>03</day>
<year>2004</year>
</date>
<body>&amp;quot;Dapat ikalaboso ang obispong malisyoso.&amp;quot; Ito ang nagkakaisang pahayag ng mga empleyada ng Philippine Amusement and Gaming Corporation (PAGCOR) nang magsampa ng demanda laban kay Lingayen, Pangasinan Archbishop Oscar Cruz na tumawag sa kanilang mga &amp;quot;GRO&amp;quot; nang silay magsilbing usherette sa birthday party ni First Gentleman Jose Miguel Arroyo noong isang linggo. Ang mga naturang kawani ay pormal na nagsampa ng reklamo kahapon sa Office of the City Prosecutor ng Maynila at humihingi sila ng danyos na P10 milyon mula sa obispo dahil sa pagyurak sa kanilang reputasyon. Bukod dito, humihingi pa sila ng P5 milyong exemplary damage at P1 milyong bayad sa kanilang abogado. Naunang pinaratangan ni Cruz ang PAGCOR na ginawang mga GRO ang kanilang mga kawani na tagapagbigay ng aliw sa mga panauhin ng Unang Ginoo. Labis itong ikinagalit ng mga empleyada na nagsabing isang disenteng pagtitipon ang naganap na dinaluhan pa mismo ni Presidente Arroyo, Bise Presidente Noli de Castro at iba pang mga opisyal ng pamahalaan. Ayon sa mga nagrereklamo, hindi lamang ang kanilang reputasyon bilang respetadong PAGCOR employees ang lubhang naapektuhan kundi na rin ang kani-kanilang mga pamilya ng ipalathala ni Cruz sa mga pahayagan na nagsilbi silang mga GRO sa birthday party ni FG Arroyo. Nilinaw ng mga empleyado na boluntaryo silang dumalo sa okasyon para magsilbing usherette dahil isang malaking karangalan para sa kanila ito. &amp;quot;Some of us assisted guests who came to see a photo exhibit near the entrance of partys venue; some of us attended to guests who were lining up for food at the segregated buffet area; most of us guided guests to their seats and immediately returned to the reception area to usher in the newly arrived guests; but no one of us acted as GROs or hostesses to entertain the First Gentleman or his guests, as otherwise alleged by Cruz,&amp;quot; nakasaad sa sinumpaang salaysay ng mga complainant. Nang matiyak anya nilang wala nang darating pang bisita ay nag-break na sila at umupo sa isang lamesa saka umuwi bandang alas-2 ng madaling araw. Malaki anyang kasinungalingan ang sinabi ni Cruz na may iba pang ginawa ang mga PAGCOR employees bukod sa trabaho ng usherette. &amp;quot;Bilang alagad ng Diyos, dapat alam ni Archbishop Cruz kung ano ang kaibahan ng katotohanan sa kasinungalingan,&amp;quot; galit na pahayag ng PAGCOR employees. Sa pahayag naman ng Arsobispo, hindi siya hihingi ng paumanhin sa mga kababaihan dahil hindi niya intensiyon na saktan ang mga ito kundi layunin lamang niya na idepensa ang dignidad ng mga ito bilang babae at PAGCOR employees. (Ulat ni Gemma Amargo)</body>
<link>http://www.philstar.com/Article.aspx?articleId=256204&amp;publicationSubCategoryId=92</link>
</article>
<article>
<title>News anchor ng NBN 4,sinibak</title>
<author></author>
<date>
<month>July</month>
<day>03</day>
<year>2004</year>
</date>
<body>Dahil hindi umano maawat sa pagbibitiw ng malalaswang salita sa ere, napilitan ang pamunuan ng NBN Channel 4 na sibakin ang kilalang news anchor ng &amp;quot;Telediario&amp;quot; na si Oswaldo &amp;quot;Waldy&amp;quot; Carbonel noong Hunyo 30. Ang &amp;quot;Telediario&amp;quot; ay iniere ng NBN Channel 4 mula Lunes hanggang Biyernes simula alas-7 hanggang alas-9 ng gabi. Ibinigay kay Carbonel ang editorial segment ng programa kaya malaya niyang nababatikos sa himpapawid ang sino man at anumang isyung maibigan niya. &amp;quot;Noong una niyang gawin ang segment ay inakala ng lahat na talagang trabaho lang ang ginagawa niya ngunit hindi nagtagal ay sunud-sunod na ang mga natatanggap na reklamo ng pamunuan ng istasyon,&amp;quot; sabi ng isang correspondent ng news program na ayaw ipabanggit ang pangalan. &amp;quot;Lumalabas na ginagamit lang niya ang programa para tirahin ang mga gusto niyang biktimahin lalo na ang mga negosyante at mga government officials na may mga kontratang nais niyang makuha,&amp;quot; dagdag pa nito. Nahalungkat din umano ng pamunuan ng NBN ang records sa National Bureau of Investigation (NBI) at US Embassy ni Carbonel. Napag-alamang bilang publisher ng Manila Hotline, isang tabloid, hinihinalang tumayong protector ng mga sindikatong kumikilos sa loob ng Ninoy Aquino International Airport si Carbonel noong dekada 80. Bukod dito, responsable rin umano si Carbonel sa kasong human smuggling sa NAIA kung saan ginamit umano niyang front ang kanyang tabloid. Ayon sa record ng NBI, ang modus operandi ni Carbonel ay magpadala ng mga pekeng reporter na kunwariy staff ng kanyang tabloid kasama sa foreign trips ng presidente ng bansa at pagdating sa destinasyon ay biglang naglalahong parang bula ang mga ito. Hindi bumababa sa halagang P160,000 ang hinihingi umano niyang bayad sa bawat isa na gustong makarating at mag-TNT sa ibang bansa. Ilan din sa mga PR practitioner ang sinasabing nakaaway ni Carbonel tulad nina Horacio &amp;quot;Ducky&amp;quot; Paredes, Raul Valino, Rey Bagatsing at ang nasirang si Bubby Dacer.</body>
<link>http://www.philstar.com/Article.aspx?articleId=256211&amp;publicationSubCategoryId=92</link>
</article>
<article>
<title>23 katao iniwang patay ni Igme</title>
<author>Joy Cantos</author>
<date>
<month>July</month>
<day>03</day>
<year>2004</year>
</date>
<body>Lumobo na sa 23 katao ang iniwang patay ni &amp;quot;Igme&amp;quot; bago tuluyang lumabas ng bansa ang bagyo. Ayon kay National Disaster Coordinating Council (NDCC) chairman at Defense Secretary Eduardo Ermita, itoy matapos na makapagtala pa ng karagdagang mga nasawi mula sa Laoag, La Union at Cagayan. May 16 namang katao ang malubhang nasugatan habang tinatayang 52,000 pamilya ang nawalan ng tirahan dahil sa flashfloods at landslides. Sa panig naman ni NDCC operations chief Nery Amparo, may 841 pamilya na lamang ang naiwan sa mga evacuation centers makaraang humupa ang tubig-baha. Sinabi pa ni Amparo na base sa inisyal na pagtataya ay umaabot sa P485.5 milyon ang halaga ng ari-ariang napinsala ngunit inaasahang tataas pa ang halaga ng mga napinsala kapag nagdatingan na ang mga report mula sa local disaster coordinating units. Nananatili namang hindi madaanan ang Bagbag bridge sa Laoag, Cervantes Road sa Ilocos Sur at Kennon Road sa Baguio City. Nagtungo kahapon ng umaga sa ilocos Norte sina Pangulong Arroyo at Vice President Noli de Castro upang personal na alamin ang laki ng pinsala kasabay ng pagsasailalim sa lalawigan sa state of calamity. Samantala sa Mindanao Region, napinsala ng landslides ang mga lalawigan ng Sarangani, Cotabato at Lanao del Sur habang 10 barangays ang lumubog sa tubig-baha. (Ulat ni Joy Cantos)</body>
<link>http://www.philstar.com/Article.aspx?articleId=256218&amp;publicationSubCategoryId=92</link>
</article>
<article>
<title>Ipot ng kalapati,bacteria lang -DOH</title>
<author>Gemma Amargo</author>
<date>
<month>July</month>
<day>03</day>
<year>2004</year>
</date>
<body>Mahigpit na pinabulaanan kahapon ng Department of Health (DOH) na ipot ng kalapati ang naging dahilan ng pagkamatay ng isang 8-anyos na batang lalaki sa Batangas City, kamakalawa. Ayon kay Dr. Agnes Vinegas ng National Epidemiology Center (NEC) ng DOH na hindi dapat mag-panic ang mamamayan tungkol sa napaulat na sakit dahilan sa hindi ito katulad o mas deadly pa sa sakit na Severe Acute Respiratory Syndrome o SARS. Iginiit ni Dr. Villages na ang sakit na ikinamatay ni Prince Charles Liboon ng Brgy. Kamuning East, Batangas City na &amp;quot;meningococcemia&amp;quot; ay isang bacteria at hindi virus tulad ng SARS. Galing umano ito sa carrier ng bacteria na asymtomatic nasopharex na nagmula sa ilong hanggang sa lalamunan at kapag hindi naagapan ay mabilis na manghihina ang taong kinapitan nito hanggang sa dumami ang organismo na nagiging sanhi ng kamatayan ng taong nagtataglay nito. Hindi rin umano tulad ng SARS na airborne disease, ang &amp;quot;meningococcemia&amp;quot; ay nakakahawa sa pamamagitan ng droplets o direct contact mula sa taong nagtataglay nito. Gayundin mayroong antibiotics o gamot sa naturang sakit at mayroon na ring bakuna para dito subalit sa ibang bansa pa ito makukuha. Madali rin umanong na-detect ang naturang sakit sa pamamagitan ng dugo at cellebros fluid, bukod pa sa mga palatandaan nito na lagnat, sakit ng ulo, pagsusuka, rashes at mga pasa sa katawan. Dalawa hanggang 10 araw na pagpapagaling ang kinakailangan ng taong nagtatalay nito, subalit kung hindi maaagapan ay nagiging sanhi ng kamatayan tulad ng nangyari kay Liboon. Nilinaw naman ni Dr. Vinegas na Standard Operating Procedure (SOP) talaga ang pagseselyo sa kabaong ni Liboon at kaagad itong inilibing dahilan sa &amp;quot;highly contagious&amp;quot; ang nasabing sakit subalit hindi ito tulad ng SARS. Isa rin umanong pangkaraniwang sakit sa ibang bansa tulad ng Middle East ang naturang karamdaman. (Ulat ni Gemma Amargo)</body>
<link>http://www.philstar.com/Article.aspx?articleId=256224&amp;publicationSubCategoryId=92</link>
</article>
<article>
<title>Opis ni Kabayan napunta kay Lacson</title>
<author>Rudy Andal</author>
<date>
<month>July</month>
<day>03</day>
<year>2004</year>
</date>
<body>Ipinaubaya na lamang ni Sen. Jinggoy Estrada kay Sen. Panfilo Lacson ang pag-okupa sa iniwang opisina ni Vice President Noli de Castro sa Senado. Ayon kay dating Rep. Simeon Garcia, chief of staff ni Sen. Jinggoy, para hindi na lumaki ang isyu ay ipinabatid nila kay Senate Secretary Oscar Yabes na para hindi na pagmulan ng sigalot ang opisina ni Kabayan ay handa na nilang ipaubaya ito kay Sen. Lacson. &amp;quot;Nagpasabi na ako kay Sec. Yabes na bigyan na lamang kami ng ibang opisina at ipapaubaya na lamang namin kay Lacson ang opisina ni Kabayan dahil siya naman ang senior dito at ibang kuwarto na lamang na available ang aming kukunin,&amp;quot; wika pa ni Garcia. Aniya, naging interesado lamang naman sila na kunin ang kuwarto ni Kabayan dahil sa pag-aakalang walang mag-ookupa nito pero ng biglang sinabi ng mga staff ni Lacson na ipinangako na ito ni de Castro kay Lacson ay handa naman silang magbigay. Magugunita na naging isyu ang pag-aagawan sa kuwarto ni Kabayan sa pagitan ng mga staff nina Lacson at Jinggoy hanggang sa iutos kamakalawa ni Yabes na ipadlock ito. Ipinaliwanag pa ni Garcia, nagkaroon lamang ng miscommunication kaya inakala tuloy na nag-aagawan sila ni Lacson sa kuwartong iniwan ni Vice President de Castro. (Ulat ni Rudy Andal)</body>
<link>http://www.philstar.com/Article.aspx?articleId=256229&amp;publicationSubCategoryId=92</link>
</article>
<article>
<title>Saddam Hussein binasahan ng 7 kaso</title>
<author>Ellen Fernando</author>
<date>
<month>July</month>
<day>03</day>
<year>2004</year>
</date>
<body>Binasahan na ng Baghdad court ng pitong kaso ang dating pangulo ng Iraq na si Saddam Hussein. Kabilang sa mga kasong ipinataw sa dating Iraqi leader ay ang 1990 Kuwait invasion led to war, 1991 suppression of Kurdish and Shiites, killing of religious and political figures at killing members of political parties. Hindi binanggit sa report kung kasama sa kaso ang illegal na paggawa ng weapons of mass destructions ni Saddam na siyang unang idinahilan ng pamahalaang Estados Unidos kaya giniyera ang Iraq ng US coalition forces. Bukod kay Saddam, kinasuhan din ang 11 Lieutenants na namuno sa kanyang army troops kasama ang kanyang dalawang half-brothers. Matapang na humarap si Saddam sa Baghdad court at iginiit na siya pa rin ang pangulo ng Iraq at ang totoong kriminal ay walang iba kundi si Bush. Tumanggi si Saddam na pumirma sa anumang dokumento na ipinalalagda ng korte. Itinanggi rin lahat nito ang akusasyon at ikinakaso sa kanya. Sinabi nito na dinepensahan lamang niya ang kanyang mamamayan bilang pangulo ng Iraq sanhi upang sakupin nito ang Kuwait noong 1990. Kinuwestiyon din ni Hussein ang hurisdiksiyon ng korte para sa kanyang kaso maging ang hukom na kaharap nito kabilang ang batas na inaplay para sa kanyang kaso. (Ulat ni Ellen Fernando)</body>
<link>http://www.philstar.com/Article.aspx?articleId=256234&amp;publicationSubCategoryId=92</link>
</article>
<article>
<title>Hirit na dagdag singil ng Meralco hinarang</title>
<author>Gemma Amargo</author>
<date>
<month>July</month>
<day>03</day>
<year>2004</year>
</date>
<body>Dumulog sa Korte Suprema ang grupo ng mga electric consumers upang hilingin na pigilan ang Energy Regulatory Board (ERB) sa panibago nitong kautusan na muling makapagtaas ng singil ng kuryente ang Meralco. Sa 10-pahinang petition for certiorari, prohibition at injunction with temporary restraining order (TRO) na inihain ni National Association of Electricity Consumers for Reforms at ni Sigfried Veloso ng Federation of Village Association, nilinaw ng mga ito na hindi dumaan sa tamang proseso ang panibagong pagtataas ng singil ng Meralco. Iginiit pa sa petisyon na hindi rin umano dumaan sa hearing ang panibagong pagtataas upang maikonsulta muna at malaman ang panig ng mga consumer tungkol dito. Napag-alaman na planong magtaas ng Meralco ng 3.1886 hanggang 3.321 kada kilowatt hour. Nilinaw pa ng grupo na kinakailangan umanong sundin ang implementing rules and regulations ng section 4 (e) rule 3 ng Electric Power Industry Act o EPIRA law na dapat mailathala muna sa mga pahayagan bago magtaas ng singil. Handa rin umano ang grupo na maglaan ng prenda o bond kung kakailanganin ito ng Mataas na Hukuman sa kanilang hinihinging TRO. (Ulat ni Gemma Amargo)</body>
<link>http://www.philstar.com/Article.aspx?articleId=256238&amp;publicationSubCategoryId=92</link>
</article>
<article>
<title>Lina nag-resign sa DILG</title>
<author>Doris Franche,Lilia Tolentino at Angie dela Cruz</author>
<date>
<month>July</month>
<day>04</day>
<year>2004</year>
</date>
<body>Nagbitiw na sa kanyang tungkulin kahapon si Department of Interior and Local Government (DILG) Secretary Joey Lina. Sa ginanap na press conference, sinabi ni Lina na nais na niyang bumalik sa pribadong buhay matapos ang pagbibigay ng serbisyo sa loob ng 18 taon. Kaagad din niyang nilinaw na walang halong pulitika ang kanyang pagbibitiw. Ayon kay Lina, noong Disyembre pa ng nakalipas na taon siya naghain ng kanyang letter of resignation kay Pangulong Arroyo subalit hindi ito pinayagan dahil kasagsagan noon ng kampanya sa eleksiyon. Nagpasya na lamang si Lina na tapusin ang halalan at tulungan ang Pangulo sa kanyang pangangampanya. Ipinaalam na ng kalihim ang kanyang desisyong magbitiw kay Executive Secretary Alberto Romulo na nagbigay ng pahintulot kay Lina na isapubliko ang kanyang desisyon. Pinasalamatan ni Lina ang Pangulo sa pagkakataong ipinagkaloob sa kanya para makapaglingkod sa gobyerno bilang miyembro ng Gabinete. &amp;quot;I shall now continue to serve God and country in a new capacity as a private citizen. I thank PGMA for the rare privilege of having serve our people as part of her government,&amp;quot; sabi ni Lina. Pagkaraan anya ng mahabang panahong paglilingkod sa publiko, nais naman niyang ganap na mabigyang atensiyon ang pangangailangan ng kanyang pamilya lalo na ang kanyang anim na mga anak. Tinanggihan din ni Lina ang pagpapalawig pa ng kanyang panunungkulan at pinabulaanan na ililipat siya ng puwesto ng Pangulo. Wala pang inihahayag na makakapalit ni Lina. (Ulat nina Doris Franche,Lilia Tolentino at Angie dela Cruz)</body>
<link>http://www.philstar.com/Article.aspx?articleId=256329&amp;publicationSubCategoryId=92</link>
</article>
<article>
<title>12 doktor binawian ng lisensiya</title>
<author>Gemma Amargo</author>
<date>
<month>July</month>
<day>04</day>
<year>2004</year>
</date>
<body>Tuluyan nang tinanggalan ng lisensiya ang 12 doktor na pawang nagtapos sa Fatima College of Medicine sa Valenzuela City matapos na masangkot ang mga ito sa dayaan noong 1993 Physician Licensure Examination. Sa 31-pahinang desisyon ng SC 2nd Division, pinababawi ang lisensiya nina Arlene de Guzman, Celerina Navarro, Rafael Tolentino, Bernardita Sy, Gloria Jularbal, Hubert Nazareno, Nancy Chavez, Ernesto Cue, Herminio Fernandez Jr., Mari Victoria Lacsama at Merly Sta. Ana. Nakasaad pa sa desisyon na ipinawalang-saysay ng Korte ang naging hatol ng CA noong Mayo 16, 2000 na kumatig sa naunang pagpabor ng Manila Reigonal Trial Court branch 52 noong Disyembre 19, 1994 sa mga respondents at pagbasura naman sa motion for reconsideration ng mga petitioner na huwag payagang makapanumpa ang mga doktor sa kabila ng napakataas na porsiyento ng pagkakapasa sa nasabing eksaminasyon. Bagamat nakasunod sa requirements na itinakda ng bata ang mga respondents, hindi pa rin sapat na batayan para payagan silang maging ganap na doktor o bigyan ng lisensiya at makapanumpa ang mga ito. Lumalabas na pinagdudahan ang integridad ng exam ng mga respondents nang makakuha ito ng napakataas na resulta at naungusan nito ang mga nagtapos sa De La Salle University at halos walang mali at perfect pa ang mga ito sa itinuturing na pinakamahirap na subject sa larangan ng medisina. Bunsod nito kaya sinampahan sila sa PRC ang administrative case. Nabatid na mula sa mahigit 70 respondents na sangkot at kinasuhan ng pandaraya, immorality, dishonest conduct at panloloko kaugnay sa bio-chem at ob-gyne examinations, 29 dito ay hindi na nagka-interes upang isulong pa ng kaso na magkaroon ng lisensiya, 22 ang hindi na nakalusot pa sa Appelate Court at ang iba naman ay dinismis sa kaso at ang 12 na lamang na naiakyat sa Korte Suprema ang binawian ng lisensiya. Kinansela din ang kanilang examination papers at tinanggal sa roll ng mga lisensiyadong doktor. (Ulat ni Gemma Amargo)</body>
<link>http://www.philstar.com/Article.aspx?articleId=256344&amp;publicationSubCategoryId=92</link>
</article>
<article>
<title>FPJ susuyuin ng Arroyo gov't</title>
<author>Malou Rongalerios</author>
<date>
<month>July</month>
<day>04</day>
<year>2004</year>
</date>
<body>Sa kabila nang naging pahayag ni Fernando Poe, Jr. na hindi siya magko-concede kay Pangulong Arroyo, patuloy pa rin itong susuyuin ng administrasyon upang maisulong ang reconciliation. Ito ang sinabi kahapon ni Speaker Jose de Venecia kaugnay sa plano ng gobyerno na pakikipagbati sa kampo ni FPJ. Sinabi ni de Venecia na maaari siyang magpatulong sa kanyang mga kaibigan sa showbiz sa gagawing panunuyo kay FPJ. Mahalaga aniyang makuha ng gobyerno ang suporta ni FPJ upang magkaisa ang bansa. Aminado si de Venecia na marami pa rin ang supporters ni FPJ, pero hindi naman aniya ito nangangahulugan na magpapagamit ang mga ito sa panggugulo sa pamahalaan. Idinagdag ni de Venecia na mas magiging &amp;quot;stable&amp;quot; ang gobyerno kung magkakaisa ang lahat kabilang na ang mga naging kalaban ni Arroyo sa pulitika. Ipinagmalaki ng Speaker na maaari niyang hingiin ang tulong ng kanyang asawang si &amp;quot;Manay Gina&amp;quot; Vera Perez-de Venecia na anak ng may-ari ng Sampaguita Pictures at kaibigan ni FPJ at Susan Roces. Kapatid rin ni Manay Gina si Marichu Vera Perez-Maceda na kaalyado naman ng kampo ni FPJ. Inihayag pa ni de Venecia na dapat lamang mabigyan ng sapat na oras at pagkakataon si FPJ upang matanggap ang kanyang pagkatalo. (Ulat ni Malou Rongalerios)</body>
<link>http://www.philstar.com/Article.aspx?articleId=256346&amp;publicationSubCategoryId=92</link>
</article>
<article>
<title>Diarrhea uso na naman</title>
<author>Gemma Amargo</author>
<date>
<month>July</month>
<day>04</day>
<year>2004</year>
</date>
<body>Nagbabala kahapon ang Department of Health (DOH) sa posibleng pagtaas ng bilang ng insidente ng diarrhea bunsod sa pagsapit ng panahon ng tag-ulan. Ayon sa DOH, inaasahan na nila ang pagtaas ng food and water-borne diarrheal cases ngayong buwan at sa mga susunod pa dahilan sa maaaring magkaroon ng kontaminasyon ang mga daanan ng tubig. Maaaring magkaroon umano ng mga sirang tubo o butas sa ilalim ng mga pipelines at storage tanks kaya maaaring makapasok ang mga maruruming tubig at bacteria dito dahilan upang magkaroon ng diarrhea ang iinom ng kontaminadong tubig. Maaari ding makuha ang mga ibat ibang sakit tuald ng acute gastroenteririts, cholera, typhoid fever, hepatitis A at dysenteria kapag nainom ang kontaminadong tubig. Upang maiwasan ang naturang mga sakit kaya pinayuhan ng DOH ang publiko na pakuluan ang kanilang tubig o gumamit ng Chlorine solution na kanilang iinumin o gagamitin sa pagluluto, gagawing yelo, panghuhugas ng pinggan at pangsepilyo ng ngipin. (Ulat ni Gemma Amargo)</body>
<link>http://www.philstar.com/Article.aspx?articleId=256357&amp;publicationSubCategoryId=92</link>
</article>
<article>
<title>Ahensiya,empleyado ng gobyerno turuang magtipid</title>
<author>Malou Rongalerios</author>
<date>
<month>July</month>
<day>04</day>
<year>2004</year>
</date>
<body>Walang karapatang maningil ng panibagong buwis ang gobyerno hanggat hindi ipinatutupad ang pagtitipid sa lahat ng ahensiya ng pamahalaan. Ayon kay Camarines Sur Rep. Rolando Andaya, dapat ipagpaliban ng gobyerno ang planong pagpapataw ng panibagong buwis sa alak at sigarilyo o sin taxes&amp;quot; at maging sa text messages hanggat walang malinaw na panuntunan kung paano maipatutupad ang pagtitipid sa pondo ng bayan. Nais ng Arroyo administration na makalikom ng karagdagang P100 bilyon sa pamamagitan ng pagpasa ng mga bagong batas na magpapataw ng karagdagang buwis sa mamamayan. Pero sinabi ni Andaya na masasayang lamang ang paniningil ng bagong buwis kung patuloy na mag-aaksaya ng pondo ang gobyerno. Kabilang anya sa mga dapat limitahan ng pamahalaan ay ang travel expenses, pagbili ng mga bagong sasakyan ng gobyerno at ang pagtitipid sa paggamit ng kuryente. Idinagdag nito na dapat patindihin ang paglaban sa mga corrupt na opisyal at empleyado ng gobyerno dahil sila ang nagwawaldas sa pera ng mga mamamayan. Inaasahang aabot sa P200 bilyon ang budget deficit ng bansa kaya plano ng gobyerno na magpataw ng karagdagang buwis sa mamamayan. (Ulat ni Malou Rongalerios)</body>
<link>http://www.philstar.com/Article.aspx?articleId=256359&amp;publicationSubCategoryId=92</link>
</article>
<article>
<title>NPA 'pinaghaharian' na ng mga bading</title>
<author>Angie dela Cruz</author>
<date>
<month>July</month>
<day>04</day>
<year>2004</year>
</date>
<body>Talamak na umano ang mga bakla sa hanay ng New Peoples Army (NPA) batay sa pagbubunyag kahapon ni Communist Party of the Philippines Internal Revolutionary Ethics Committee (IREC) spokesman Elias Ramiro Diaz. Ayon kay Diaz, simula pa noong 1990s, marami ng mga miyembro ng third sex ang sumali sa organisasyon. Dahilan nito kaya marami ang kaso ng sexual harassment na nagaganap sa naturang organisasyon subalit hindi lamang umano sumisingaw ang naturang kontrobersiya. &amp;quot;What was worrisome to the Party was the large number of these third sex phenomonen who were mainly responsible for the breakdown of individual discipline involving sex harassment and sex opportunism within the communist movement,&amp;quot; pahayag ni Diaz. Pinagtawanan rin ni Diaz ang mga rebeldeng nasa matataas na puwesto dahil sa kanilang patuloy na pagsusuot ng maskara. Ibinulgar rin ng tagapagsalita na umiiral umano ang kabadingan ng mga rebelde sa tuwing maa-assign sila sa malalayong lugar. &amp;quot;The most difficult to discover, however, are those tasked to perform Party functions in Metro Manila,&amp;quot; pahayag ni Diaz. Naniniwala si Diaz na hindi sapat ang edukasyon sa mga rebelde upang maresolba ang suliraning ito bagkus dapat umano na bumuo ang central committee ng isang organisasyon na susuri sa kasarian ng kanilang mga miyembro. (Ulat ni Angie dela Cruz)</body>
<link>http://www.philstar.com/Article.aspx?articleId=256366&amp;publicationSubCategoryId=92</link>
</article>
<article>
<title>Sibakan sa Gabinete nakaumang</title>
<author>Marvin Sy</author>
<date>
<month>July</month>
<day>05</day>
<year>2004</year>
</date>
<body>Ipinahiwatig kahapon ni Deputy Presidential Spokesman Ricardo Saludo na ang pagtanggap ni Presidente Gloria Macapagal-Arroyo sa resignation ni Interior and Local Government Sec. Jose Lina ay hudyat ng pagtapyas sa mga hindi epektibong miyembro ng Gabinete. Ayon kay Saludo,, marami pang inaasahang pagbabago na magaganap sa Gabinete matapos ang pag-alis ni Lina sa DILG kamakalawa. Si Lina ay nagbitiw bilang pinuno ng DILG upang tutukan ang kanyang pamilya at pinalitan naman ito ni National Anti-Kidnapping Task Force chief Angelo Reyes bilang bagong Kalihim ng kagawaran. &amp;quot;Definitely we are expecting changes in the Cabinet. There was just a change in the DILG but what we think will happen here is it will be staggered,&amp;quot; ani Saludo. Binigyang diin ni Saludo na ang hakbang ng Pangulo ay upang panatilihing ipatupad ang paunti-unting pagbabago at hindi ang kumpletong pagbalasa na siyang parating inaasahang mangyayari sa administrasyon. Iginiit ni Saludo na mas gusto ng Pangulo na manatili ang nakararami na kasalukuyang miyembro ng Gabinete. Partikular na binanggit ng Pangulo na gusto niyang manatili sa Gabinete ay si Trade Sec. Cesar Purisima. Sinabi ng Pangulo na marami sa kanyang Gabinete ang nakikiisa sa kanyang mga bisyon kaya mas naninindigan ang Punong Ehekutibo sa pagpapatuloy ng kanilang panunungkulan matapos na magpakita ng kanilang magandang nagawa sa loob ng nakalipas na tatlong taon. Idinagdag ni Saludo na ang lahat ng opisyal ng pamahalaan na ayaw nang ipagpatuloy pa ang kanilang serbisyo sa gobyerno ay mapapalitan maliban lamang kung nais pa ng Pangulo na manatili ang mga ito sa kanilang puwesto. Kaugnay nito, sinabi naman ni Presidential Spokesman Ignacio Bunye na ang Pangulo lamang ang nakakaalam kung ano ang magaganap sa kanyang Gabinete. Sinabi ni Bunye na ang mga opisyal ng pamahalaan ay nagbibigay serbisyo sa kanilang buong kapasidad at nag-aatabay lamang ng instruksiyon ng Pangulo bilang mga public servants. &amp;quot;The President issued a memorandum circular that even while we tendered our resignations, we will continue to serve while she has no decision yet,&amp;quot; ani Bunye. Lahat ng mga na-appoint na miyembro ng Gabinete ay inaasahang magsusumite ng kanilang courtesy resignations bago matapos ang termino ng Pangulo para sa paninimula ng bagong adminsitrasyon. (Ulat ni Marvin Sy)</body>
<link>http://www.philstar.com/Article.aspx?articleId=256463&amp;publicationSubCategoryId=92</link>
</article>
<article>
<title>Erap binawalan magpa-interview sa mga mamamahayag</title>
<author>Delon Porcalla</author>
<date>
<month>July</month>
<day>05</day>
<year>2004</year>
</date>
<body>Sa ngayon, mapupuwersa nang tumahimik si dating Pangulong Joseph &amp;quot;Erap&amp;quot; Estrada hindi dahil sa kagustuhan nito, kundi ipapatupad ito ng Sandigan. Nairita ang Sandigan sa mga naglabasang headlines hinggil sa mga payo ng dating Pangulo para sa kanyang kumpareng si KNP presidential bet Fernando Poe Jr. kaya nagpasya ang mga mahistrado na magbigay ng mas istriktong hakbang na nagbabawal sa mga interviews at pagbibigay ng pahayag ng dating Pangulo. Sinabi ng sources na nakatanggap ng isang kautusan ang mga court sherrifs mula sa mga mahistrado matapos ang mga naglabasang pahayag ni Erap isang araw matapos ang panunumpa ng kanyang anak na si Jinggoy bilang nanalong senador. Nagpalabas ng mabigat na kautusan ang special division ng Sandigan sa mga sherrifs na simula ngayon, maging ang mga interviews ay ipinagbabawal na maliban lamang kung may court-sanction. Ang pananalita o speeches ni Erap ay hindi na rin pinapayagan. &amp;quot;Speeches will also be prohibited this time because even if he is not interviewed by media, but because of his speech there is nothing the media can do but to quote him on that,&amp;quot; anang mapapanaligang source. Gayunman, sinabi ng source na maraming pamamaraan upang makalusot ang mga interviews kay Estrada sa pamamagitan ng pakikipag-usap ng mga reporters sa cellular phone dahilan upang ma-publish sa mga pahayagan at nae-ere sa telebisyon at mga radio stations. (Ulat ni Delon Porcalla)</body>
<link>http://www.philstar.com/Article.aspx?articleId=256472&amp;publicationSubCategoryId=92</link>
</article>
<article>
<title>Jinggoy kumampi kay Drilon</title>
<author>Rudy Andal</author>
<date>
<month>July</month>
<day>05</day>
<year>2004</year>
</date>
<body>Nakakuha ng kakampi si Senate President Franklin Drilon sa katauhan ni Sen. Jinggoy Estrada sa paninindigang hindi na dapat pang bigyang prayoridad ang panukalang magpalit ng porma ng pamahalaan. Sinabi ni Sen. Jinggoy Estrada na hindi kinakailangan na maging prayoridad sa pagbubukas ng ika-13 Kongreso ang panukalang mag-shift sa parliamentary form of government ang bansa dahil sa tingin niya ay hindi ito sagot sa kinakaharap na problema ng gobyerno. Ayon sa batang Estrada, naniniwala siya na hindi pagbabago ng porma ng gobyerno ang sagot sa lumalalang krisis sa ating ekonomiya kaya kung sakaling ang magiging posisyon ng minority group ng Senado ay isulong ang pagbabago ng porma ng gobyerno ay malamang na mag-cross party line siya. &amp;quot;Kahit anong porma ng gobyerno ang ilagay natin diyan kung ang nagpapatakbo naman ay ang mga nakaupo din ngayon ay hindi tayo magkakaroon ng tunay na pagbabago.Kahit nasa presidential form tayo kung tama lamang ang ginagawa ng mga nakaluklok ay mareresolba ang ating problema,&amp;quot; ani Jinggoy. Kumbinsido si Jinggoy na ang dapat bigyan ng pansin sa pagbubukas ng Kongreso ay ang suliranan ng bansa tulad ng ating ekonomiya, edukasyon, kakulangan sa trabaho at ang lumulobong budget deficit. (Ulat ni Rudy Andal)</body>
<link>http://www.philstar.com/Article.aspx?articleId=256479&amp;publicationSubCategoryId=92</link>
</article>
<article>
<title>Pag-aarmas sa mga hukom pinamamadali</title>
<author>Ludy Bermudo</author>
<date>
<month>July</month>
<day>05</day>
<year>2004</year>
</date>
<body>Pinamamadali na ng Korte Suprema sa Office of the Court Administrator (OCA) ang pag-aaral sa kahilingang armasan at bigyan ng bodyguards ang mga hukom sa bansa. Sa isang pahinang resolusyon ng SC en banc, inatasan nito si Court Administrator Presbitero Velasco na magsumite na ito ng rekomendasyon sa loob ng 30 araw, mula noong Hunyo 29. Kabilang pa sa isusumiteng ulat ni Velasco sa High Tribunal ang pagbuo pa ng ibang konsepto sa ibang pamamaraan na makakatulong sa proteksiyong maaari pang ilatag para sa mga huwes na may malaking posibilidad na manganib ang buhay, lalot nasa walong hukom na ang karumal-dumal na pinaslang. Bukod dito, pinatututukan din kay Velasco ang kaso ng mga napaslang na huwes, sa pamamagitan ng pakikipag-ugnayan kay Philippine National Police (PNP) Chief, Director Gen. Hermogenes Ebdane upang mapabilis ang imbestigasyon. Kamakailan, hiniling ng Philippine Judges Association (PJA) sa mataas na hukuman ang pag-aarmas sa mga hukom kasunod ng kahilingan ng maybahay ng napaslang na si Tanauan, Batangas Judge Voltaire Rosales na bigyan ng bodyguards ang mga huwes para proteksiyunan ang sarili. Gayundin ang naging kahilingan ni Quezon City Metropolitan Court Judge (MetC) Branch 38 Judge Ralph Lee noong Hunyo 18, 2004. Kaugnay nito, nilinaw ni Deputy Court Administrator Zenaida Elepano na ang SC ang babalikat sa gastusin sakaling mapatupad ang pag-aarmas at pagbibigay ng escorts sa mga huwes kayat ang mataas na hukuman din ang magbibigay ng go signal o mag-aapruba kung dapat itong ipagkaloob. Sa record ng OCA, si Judge Rosales ang pang-8 biktima at 7 pa na kinabibilangan ng kaso ang pagkakapatay noong Nobyembre 1, 1999 kay Borongan, Samar RTC Judge Celso Lorenzo; taong 2002 si Judge Ariston Rubio ng Batac, Ilocos Norte RTC Judge Hassan Ibnohajil ng San Jose, Occidental Mindoro; Judge Eugenio Valles ng Ilocos Norte RTC; Judge Oscar Gaby Uson ng Tayug, Pangasinan at taong 2003 sina Binangonan, Rizal Judge Paterno Tiamson at Kabugao, Apayao RTC Judge Piner Biden. (Ulat ni Ludy Bermudo)</body>
<link>http://www.philstar.com/Article.aspx?articleId=256483&amp;publicationSubCategoryId=92</link>
</article>
<article>
<title>Anti-riot police gagawing tourist police</title>
<author>Danilo Garcia</author>
<date>
<month>July</month>
<day>05</day>
<year>2004</year>
</date>
<body>Matapos ang pagbabantay sa Metro Manila laban sa mga raliyista, isasailalim ngayon sa panibagong pagsasanay ang mga anti-riot police na mortal na kalaban ng mga militante upang maging mga tourist police na magbabantay naman sa seguridad ng mga dayuhang turista sa bansa. Sinabi ni National Capital Region Police Office (NCRPO) Director Ricardo de Leon na lalagay sa panibagong training ang mga pulis na miyembro ng Civil Disturbance Management (CDM) Unit ng NCRPO at mula sa limang distrito ng pulisya sa Kalakhang Maynila. Ilulunsad ngayon sa Intramuros, Maynila ang programa ng NCRPO na &amp;quot;Top- Cop&amp;quot; o Tourist Oriented Police-Community Oriented Policing upang opisyal na bigyan ng panibagong pagsasanay ang unang 1,000 mga anti-riot police. Sinabi ni de Leon na unang isasailalim sa pagsasanay ang mga pulis na kasali sa pagbabantay sa Quirino Grandstand at ang mga nakabangga ng mga supporters ni Fernando Poe Jr. sa isang rally sa Mabuhay Rotonda. Layunin ng programa na gawing beat patrol pansamantala ang mga anti-riot police sa mga kilalang tourist spots sa Metro Manila tulad ng Intramuros, Maynila, Makati Business Center at iba pang pasyalan ng mga dayuhan. Isa umanong tulong ito ng pulisya upang maisulong ang 10 point program ni Pangulong Gloria Macapagal-Arroyo na mapalaki ang kita ng bansa sa pamamagitan ng pag-akit sa mga turista sa pamamagitan ng pagbibigay ng maayos na seguridad sa mga ito. (Ulat ni Danilo Garcia)</body>
<link>http://www.philstar.com/Article.aspx?articleId=256489&amp;publicationSubCategoryId=92</link>
</article>
<article>
<title>PGMA Guest of Honor sa PAF 57th Anniversary</title>
<author>Joy Cantos</author>
<date>
<month>July</month>
<day>05</day>
<year>2004</year>
</date>
<body>Pangungunahan ni Pangulong Arroyo ang gaganaping ika-57 anibersaryo ng Phil. Air Force (PAF) sa Villamor Air Base sa Pasay City sa darating na Miyerkules. Ito ang inihayag kahapon ni PAF Spokesman Lt. Col. Restituto Padilla kasabay ng paglilinaw na Hulyo 1 ang talagang anibersaryo ng PAF subalit dahil sa hectic schedule ng Pangulong Arroyo ay itinakda ito sa Hulyo 7. Sinabi ni Padilla na ang okasyon ay pasisimulan sa tradisyunal na flag raising ceremony bandang alas-7 ng umaga na siyang hudyat ng makasaysayang pagtitipon sa pagkakatatag ng Hukbong Panghimpapawid ng bansa. (Ulat ni Joy Cantos)</body>
<link>http://www.philstar.com/Article.aspx?articleId=256493&amp;publicationSubCategoryId=92</link>
</article>
<article>
<title>Corruption dudurugin ko ! - GMA</title>
<author>Lilia Tolentino</author>
<date>
<month>July</month>
<day>06</day>
<year>2004</year>
</date>
<body>Pagdurog sa katiwalian at corruption sa pamahalaan ang pagtutuunang pansin ni Pangulong Arroyo na siyang pangunahing dahilan ng kahirapan sa bansa. Sa isang talumpati sa Catholic Bishops Conference of the Philippines (CBCP), ipinangako ng Pangulo na lalabanan niya ang graft and corruption sa loob ng susunod na anim na taon ng kanyang panunungkulan sa tulong ng mga opisyal ng gobyerno, CBCP at iba pang interesadong sektor ng lipunan. Inamin ng Pangulo na hindi ganoon kadali ang pagsugpo sa katiwalian dahil ang problemang ito ay matagal nang suliranin hindi lang ng gobyerno kundi ng lipunan. Ito na anya ang panahon para puspusang itaguyod ang kampanyang ito at tiyaga nga lang ang kailangan. Inatasan ng Pangulo ang kanyang mga miyembro ng Gabinete na bumalangkas ng mga alituntunin kasama ang CBCP kung paano makapagsusulong ng mga hakbang na susugpo sa graft and corruption. Ang mga hakbanging babalangkasin, ayon sa Pangulo ay itutugma sa mga suhestiyong iniharap sa kanya ni NAMFREL Chairman Jose Concepcion. Ang mga ito ay kabibilangan ng pagkakaroon ng kaukulang pagsasanay ng taga-usig na siyang hahawak sa lahat na kaso ng katiwalian; ang pagsasangkot sa lahat na sektor ng lipunan sa pagsusuri at gawing malinaw sa publiko ang lahat na proyektong pinapasok ng gobyerno para matiyak na ang mahihirap ang siyang makikinabang sa mga programang ito ng pamahalaan; ang paglilinaw sa lahat na termino ng subasta publiko at pagsapubliko ng mga ito para maiwasan ang pagkakaroon ng kaso tulad ng PIATCO; at gawing responsable ang kinauukulang mga opisyal para maging malinaw ang lahat na kontrata ng gobyerno. Sinabi ng Pangulo na ang pagsugpo sa graft and corruption sa pamahalaan ang siyang inaasahan niyang magpapanumbalik sa mataas na pamantayan ng integridad na ipinatutupad sa lahat na antas ng pamahalaan. (Ulat ni Lilia Tolentino)</body>
<link>http://www.philstar.com/Article.aspx?articleId=256557&amp;publicationSubCategoryId=92</link>
</article>
<article>
<title>Legalisasyon ng jueteng isusulong</title>
<author></author>
<date>
<month>July</month>
<day>06</day>
<year>2004</year>
</date>
<body>Isusulong ni incoming Department of Interior and Local Government (DILG) Secretary Angelo Reyes ang legalisasyon ng jueteng sa bansa. Sa isang press briefing sa tanggapan ng National Anti-Kidnapping Task Force (NAKTAF) sa Camp Aguinaldo, sinabi ni Reyes na ugat ng korupsiyon ang jueteng na talamak sa halos lahat ng sulok ng kapuluan. &amp;quot;Jueteng is a source of corruption and gives the whole society a bad name, a lot of corruption, a lot of money changing hands. Right now, we have to address the problem and look at long term solution to it,&amp;quot; pahayag ni Reyes. Aniya, ang pagiging legal ng jueteng ang dahilan kaya nagdudulot ito ng katiwalian sa hanay ng kapulisan at mga local officials. Kung gagawin itong legal, wala nang dahilan para magtago ang mga operators nito at sa halip ay mailantad na ang operasyon nito. Madaragdagan pa aniya ang kita ng pamahalaan kapag na-legalize ang jueteng dahil maaari nang buwisan ang naturang sugal. Gayunman, nilinaw ni Reyes na nakasalalay sa Kongreso ang legalisasyon ng jueteng at kung ano ang batas para sa ikatatahimik ng bayan ay dapat na manaig at walang dapat na bumali nito. Magsisimula nang manungkulan sa DILG si Reyes sa July 15 kapalit ni Sec. Joey Lina. Naging kontrobersiyal ang isyu sa jueteng noong panahon ng panunungkulan ni Lina matapos na mangako itong magbibitiw sa tungkulin kapag hindi niya nasugpo ang jueteng. Subalit hanggang sa magbitiw na ito sa tungkulin ay hindi pa rin nasawata ng DILG ang naturang problema at idinahilan ni Lina ang aniya ay kawalan ng ngipin ng kasalukuyang umiiral na batas. Samantala, tumanggi naman ang Malaca&amp;ntilde;ang na magbigay ng komentaryo sa pahayag ni Reyes. Tutol si Pangulong Arroyo sa legalisasyon ng jueteng at iba pang uri ng sugal dahil hindi anya ito mabuti sa bansa. (Joy Cantos/Lilia Tolentino)</body>
<link>http://www.philstar.com/Article.aspx?articleId=256572&amp;publicationSubCategoryId=92</link>
</article>
<article>
<title>NAKTAF kay Reyes pa rin</title>
<author>Lilia Tolentino</author>
<date>
<month>July</month>
<day>06</day>
<year>2004</year>
</date>
<body>Mananatili pa rin ang bagong hirang na DILG Sec. Angelo Reyes bilang pinuno ng National Anti-Kidnapping Task Force (NAKTAF) subalit ipapasa ang pamumuno ng National Anti-Smuggling Task Force (NASTAF) sa Bureau of Customs. Inihayag ito ni Pangulong Arroyo sa isang ambush interview kahapon matapos dumalo sa pulong ng Catholic Bishops Conference of the Philippines (CBCP). Ang pananatili ni Reyes bilang NAKTAF chief ay patunay lamang na ganap ang kumpiyansa sa kanya ng Presidente dahil sa patuloy na pagtatagumpay ng kampanya laban sa kidnap-for-ransom gang. Nagpasalamat si Reyes sa Pangulo sa pagpapahayag nito ng tiwala at kumpiyansa sa kanya sa pamamagitan ng pagtatalaga sa kanya sa DILG na aniya ay isang sensitibong puwesto. Sinabi pa niya na malaking hamon ang kanyang kinakaharap dahil ang papalitan niya ay isang mahusay na DILG secretary. Kasabay nito, nakiusap si Reyes sa kanyang mga kritiko na sa halip intrigahin ang gobyerno ni Pangulong Arroyo ay manahimik na lamang ang mga ito para sa ikasusulong ng pag-unlad ng bansa. Itoy kasunod ng pahayag ng ilang heneral ng AFP at PNP, Magdalo group at Philippine Guardians Brotherhood na ang pagtatalaga kay Reyes bilang DILG chief ay nagpapakita lang ng militarisasyon ng pamahalaan. Bukod kay Reyes, ang iba pang mga retiradong heneral na umookupa ng mahahalagang puwesto sa gobyerno ay sina Defense Secretary Eduardo Ermita, Bureau of Corrections Director Dionisio Santiago, Phil. Postal System chief Diomedio Villanueva at DOTC Sec. Leandro Mendoza. (Ulat ni Lilia Tolentino)</body>
<link>http://www.philstar.com/Article.aspx?articleId=256574&amp;publicationSubCategoryId=92</link>
</article>
<article>
<title>Labanan sa Speakership tapos na ! - JDV</title>
<author>Malou Rongalerios</author>
<date>
<month>July</month>
<day>06</day>
<year>2004</year>
</date>
<body>Bagaman sa Hulyo 26 pa magsisimula ang regular na sesyon ng 13th Congress, naniniwala si Speaker Jose de Venecia na tapos na ang &amp;quot;boksing&amp;quot; para sa Speakership. Kumpiyansa si de Venecia na muli siyang mahahalal na Speaker dahil sinusuportahan na umano siya ng 180 congressmen. Bagaman at marami ang gustong sumungkit ng kanyang puwesto ay wala namang sapat na bilang ang mga ito para maagaw ang puwesto ni de Venecia. Idinagdag nito na pormalidad na lamang ang mangyayaring botohan sa Hulyo 26 dahil sobra-sobra na aniya ang mga mambabatas na muling nagpahayag ng suporta sa kanya. Ang pagbibigay ng mga committee chairmanship na lamang aniya ang inaayos sa ngayon dahil maraming mambabatas ang nais maging lider ng ibat ibang komite. Iginiit naman ni Rep. Robert &amp;quot;Ace&amp;quot; Barbers na dapat sa mga third-termer congressmen ibigay ang chairmanship ng ibat ibang komite dahil mas malawak ang karanasan ng mga ito. Kabilang sa mga napabalitang naghahangad ng Speakership sina Reps. Danilo Suarez, Edcel Lagman, Noynoy Aquino at Ronaldo Zamora. (Ulat ni Malou Rongalerios)</body>
<link>http://www.philstar.com/Article.aspx?articleId=256584&amp;publicationSubCategoryId=92</link>
</article>
<article>
<title>OFWs puwede na uli sa Iraq</title>
<author>Ellen Fernando</author>
<date>
<month>July</month>
<day>06</day>
<year>2004</year>
</date>
<body>Tinanggal na ng gobyerno ang pagbabawal sa mga overseas Filipino workers (OFWs) na magtrabaho sa bansang Iraq pero sa ilang piling lugar lamang. Base sa bagong labas na alituntunin ng Department of Labor and Employment (DOLE), gradual o paisa-isa at pili lamang ang ipadadalang OFWs sa Iraq base sa kanilang kaalaman at kung saan may magiging bakante na trabaho at nangangailangan ng worker. Ang unang lugar na papayagang makapunta ang mga OFW ay ang Camp Victory sa Baghdad International Airport complex habang nananatiling suspindido naman ang pagpapadala sa ibang work/camp sites hanggang hindi natitiyak na kumpleto ang safety at security assessment&amp;quot; sa mga lugar na sinasabing kritikal at delikado. Nananatili namang suspindido ang pagpapadala ng mga truck drivers sa Iraq at walang pinapayagang Pinoy na magtrabaho sa mga lugar na idineklarang &amp;quot;high risk.&amp;quot; (Ulat ni Ellen Fernando)</body>
<link>http://www.philstar.com/Article.aspx?articleId=256587&amp;publicationSubCategoryId=92</link>
</article>
<article>
<title>P125-across- the-board igigiit sa 13th Congress</title>
<author>Malou Rongalerios</author>
<date>
<month>July</month>
<day>06</day>
<year>2004</year>
</date>
<body>Isusulong pa rin sa House of Representatives ngayong papasok na 13th Congress ang P125-across-the-board wage hike sa kabila ng ibinigay na P20 ECOLA para sa mga manggagawa. Muling inihain ni Anakpawis Rep. Crispin Beltran ang panukalang batas na P125 wage increase na hindi nakapasa nitong nakalipas na 12th Congress. Sinabi ni Beltran na bago pagtalunan ng mga mambabatas ang pagpapalit sa porma ng gobyerno ay dapat unahin ang pagpasa ng P125 wage increase dahil ilang taon na itong nakabinbin sa Kongreso. Dapat aniyang ipakita ng administrasyong Arroyo na may malasakit ito sa mga manggagawa sa pamamagitan ng pagsertipika bilang urgent bill sa panukalang dagdag sa sahod. Imposible aniyang matupad ng gobyerno ang pangako nitong itataas ang antas ng pamumuhay ng mga mahihirap kung hindi naman magbabago ang kakarampot na suweldong natatanggap ng mga manggagawa. Kabilang sa panukalang batas na inihain ng Anakpawis ay ang P3,000 salary increase para sa mga kawani ng gobyerno. Dapat na rin anilang ibasura ang Republic Act (RA) 8479 o ang Oil Deregulation Act of 1998 kung nais ng gobyerno na mabigyan ng pangmatagalang solusyon ang problema ng mga mahihirap. Naniniwala ang Anakpawis na kabilang sa mga nagpapahirap sa taumbayan ang nasabing batas dahil binibigyan nito ng laya ang mga kompanya ng langis na magtaas na presyo ng mga produktong petrolyo anumang oras na gustuhin nila. (Ulat ni Malou Rongalerios)</body>
<link>http://www.philstar.com/Article.aspx?articleId=256593&amp;publicationSubCategoryId=92</link>
</article>
<article>
<title>Berroya,next LTo chief ?</title>
<author>Angie dela Cruz</author>
<date>
<month>July</month>
<day>06</day>
<year>2004</year>
</date>
<body>Malakas ang ingay sa loob at labas ng Land Transportation Office (LTO) na si General Reynaldo Berroya ang magiging bagong amo sa ahensiya kapalit ng kasalukuyang LTO chief na si Anneli Lontoc. Ayon sa mapagkakatiwalaang source mula sa Camp Crame, isa na namang retired general ang babasbasang ipuwesto ni Pangulong Arroyo sa LTO dahil sa mas palagay ang Chief Executive sa kakayahan nito na mapahusay ang pangasiwaan ng ahensiya. Bukod sa di matinag-tinag na pagiging no.3 corrupt agency ang LTO, ang panawagan ng transport sector sa pangunguna ng Phil. Confederation Drivers and Operators-Alliance of Concerned Transport Organization (PCDO-ACTO) at Pinagkaisang Samahan ng mga Tsuper Operators Nationwide (PISTON) na maalis si Lontoc sa puwesto ang umanoy dahilan ng inaasahang paglisan na nito sa LTO. Sa reklamo ng naturang transport groups, mula nang maging hepe ng LTO si Lontoc, ni isang beses ay hindi man lamang ito nakipagpulong sa maliliit na drivers para pakinggan ang problema ng mga ito. Makailang ulit na umanong sumubok na kausapin ng naturang transport group si Lontoc subalit hindi ang mga ito nakakapag-usap dahilan na rin sa matinding protocol na ipinatutupad sa loob ng opisina ni Lontoc sa LTO. Sa panig ng mga empleyado ng LTO, matagal na umano nilang inaasahan ang pamumuno ni Berroya sa ahensiya dahil matagal na nila itong nalaman. Sinabi pa ng mga empleyado na kailangan talagang isang lalaki ang dapat mangasiwa sa LTO dahil sa bigat ng trabaho sa ahensiya. (Ulat ni Angie dela Cruz)</body>
<link>http://www.philstar.com/Article.aspx?articleId=256596&amp;publicationSubCategoryId=92</link>
</article>
<article>
<title>DSWD Sec. nagbitiw na rin</title>
<author>Lilia Tolentino at Doris Franche</author>
<date>
<month>July</month>
<day>07</day>
<year>2004</year>
</date>
<body>Nagbitiw na sa tungkulin si Social Welfare and Development Secretary Dinky Soliman para bigyang daan ang pag-upo sa DSWD ni Vice President Noli de Castro. Sa kanyang pahayag sa media kahapon, hindi napigil ni Soliman ang maluha nang ianunsiyo nito na hanggang Oktubre 30 na lamang siya. Inamin ni Soliman na hindi niya akalaing ito ang kahihinatnan ng kanyang halos apat na taong pagsisilbi kay Pangulong Arroyo. Posible anyang hindi pa sapat ang kanyang naibigay na serbisyo kaya ipinasya ng Pangulo na ibigay ang DSWD kay Kabayan. Sinabi ni Soliman na noon pang Hunyo 29 sinabi sa kanya ng Pangulo na ang puwesto niya ay nakalaan na para kay VP de Castro. Masama man ang loob ay nagpasalamat din si Soliman sa pagkakataon na ibinigay ng Pangulo sa kanya upang mapaglingkuran ang mga kapuspalad. Sa isang press briefing naman, sinabi ni Presidential Spokesman Ignacio Bunye na inalok ng Pangulo si Soliman na pamunuan ang Philippine Charity Sweepstakes Office (PCSO) at Social Security System (SSS) pero tinanggihan ng huli at sinabing babalik na lamang siya sa piling ng NGOs at civil society. Sinabi ni Bunye na nalulungkot ang Pangulo sa pagbibitiw sa puwesto ni Soliman pero ang Pangulo anya ay mayroong mga desisyong kailangang gawin at nauunawaan naman ito ng mga apektadong opisyal. Ayon pa kay Bunye, si Soliman ay isang tunay na propesyunal na hindi inaalintana ang sariling kapakanan sa ginawa nitong pagbibitiw sa posisyon. Nagpapasalamat anya ang Pangulo at sambayanan sa serbisyong ginawa ni Soliman. Nag-iwan anya si Soliman ng walang bahid dungis na rekord sa paglilingkod niya sa pamahalaan at ginawa niyang aktibo ang DSWD sa panahon ng kanyang panunungkulan. Kaugnay nito, inihayag ni Bunye ang pagtatalaga bilang commissioner kina Virgilio Garcillano at Manuel Barcelona Jr. (Comelec); Reynaldo Villar (COA) at Cesar Buenaflor (Civil Service Commission). (Ulat nina Lilia Tolentino at Doris Franche)</body>
<link>http://www.philstar.com/Article.aspx?articleId=256675&amp;publicationSubCategoryId=92</link>
</article>
<article>
<title>'Ekonomiya unahin kaysa Cha-Cha' - US envoy</title>
<author>Rudy Andal</author>
<date>
<month>July</month>
<day>07</day>
<year>2004</year>
</date>
<body>Pinayuhan kahapon ni US Ambassador Francis Ricciardone ang Senado na ituon na lamang ang kanilang pansin sa pagbubukas ng 13th Congress sa tinukoy na 10-point agenda ni Pangulong Arroyo na magpapaangat sa ekonomiya ng bansa kaysa unahin ang Charter Change. Sinabi ni Amb. Ricciardone ng dumalaw ito kahapon sa tanggapan ni Senate President Franklin Drilon, sinusuportahan nito ang naging posisyon ni Drilon na huwag munang isalang sa debate ang tungkol sa pag-amyenda sa saligang batas at sa halip bigyang prayoridad ang tinukoy na mga programa ng Pangulo. Wika ng ambassador, bilang isang kaibigang bansa ay patuloy nilang binabantayan ang Pilipinas at sa kanilang nakikita ay mas mahalaga kaysa sa ibang bagay na bigyan ng prayoridad ng Kongreso at Arroyo administration ang pagresolba sa pinangangambahan ni Drilon na fiscal crisis at handa naman silang tumulong sa bagay na ito. Ipinaliwanag pa ni Ricciardone, dapat ding pag-isipan kung paano mapapataas ang kita ng gobyerno ng hindi kinakailangang magpataw ng mga panibagong pagbubuwis kundi dapat ay maging epektibo lamang ang koleksiyon nito. (Ulat ni Rudy Andal)</body>
<link>http://www.philstar.com/Article.aspx?articleId=256684&amp;publicationSubCategoryId=92</link>
</article>
<article>
<title>Legalisasyon ng jueteng ibinasura ng Malaca&amp;ntilde;ang</title>
<author>Lilia Tolentino</author>
<date>
<month>July</month>
<day>07</day>
<year>2004</year>
</date>
<body>Tutol ang Malaca&amp;ntilde;ang sa panukalang legalisasyon ng jueteng na inihayag ng bagong talagang Interior and Local Government Secretary Angelo Reyes para umano masugpo ang illegal na sugal. Ayon kay Presidential Spokesman Ignacio Bunye, kung mayroon mang nabanggit na panukala si Reyes, ito naman ay sarili lang niyang opinyon at hindi ng pamahalaan. &amp;quot;Malinaw ang posisyon ng Palasyo sa isyu ng jueteng at ito ay tutol ang pamahalaan sa legalisasyon nito,&amp;quot; ani Bunye. Sinabi pa ni Bunye na mayroon naman ibat ibang antas ang pagsasakatuparan ng kampanya laban sa jueteng kung ihahambing sa kampanya laban sa ilegal na droga at kidnapping. Ayon kay Bunye, nais ng Pangulo na tiyakin sa publiko at sa Simbahan na hindi sinusuportahan ng Palasyo ang legalisasyon ng jueteng. Idinagdag pa ni Bunye na maaaring magpatibay ang Kongreso ng mas malakas na batas na magtataas ng multa at parusa sa mga operator ng jueteng. (Ulat ni Lilia Tolentino)</body>
<link>http://www.philstar.com/Article.aspx?articleId=256690&amp;publicationSubCategoryId=92</link>
</article>
<article>
<title>P1-B gagastusin sa referendum sa Cha-Cha</title>
<author>Rudy Andal/Malou Rongalerios</author>
<date>
<month>July</month>
<day>07</day>
<year>2004</year>
</date>
<body>Tutol si opposition Sen. Aquilino Pimentel, Jr. na magdaos pa ng referendum para tanungin ang taumbayan kung dapat magkaroon ng Charter change sa ating saligang batas. Sinabi ni Sen. Pimentel, ang pagpapatawag ng referendum ay nangangahulugan lamang ng gastusing P1 bilyon gayong puwede namang daanin na lamang ito sa konsultasyon ng ating mga kongresista, senador at lokal na opisyal na hindi kinakailangang gumugol ng malaking salapi. Bukod dito, wika pa ni Pimentel, dapat ang Kongreso bilang halal na kinatawan ng taumbayan ang mismong magdesisyon ukol sa Charter change at hindi ang taumbayan. Ipinaliwanag pa ni Pimentel, nagkakaisa naman ang executive at legislative branches ng gobyerno sa ginanap na political summit noong 2002 na dapat magkaroon ng pag-amyenda sa Konstitusyon at ang tanging pinagdedebatehan lamang ay ang pamamaraan kung ito ay sa pamamagitan ng Constitutional Convention o Constituent Assembly. Magugunita na nagkaroon na rin ng kasunduan sa 12th Congress sa pagitan ng mga kongresista at senador na amyendahan ang 1987 Constitution pagkatapos ng 2004 elections at ang porma na lamang ng pag-amyenda ang hindi napapagkasunduan kung Con-Con o Con-Ass. Kapag nabago ang Konstitusyon, magsisilbing Prime Minister at Presidente ng bansa si Pangulong Arroyo, itoy alinsunod sa parliamentary at federal na porma ng gobyerno. Sa panukalang ito, magsisimula ang pagpapatupad nito sa 2007 elections kung saan ang kasalukuyang Presidente ay magsisilbi nilang Prime Minister at President hanggang Hunyo 30, 2010. Ang mga senador naman na nahalal nitong nakaraang May elections ay awtomatikong magiging miyembro ng parliament hanggang matapos ang termino nila sa June 30, 2010 at ang one-third na bilang ng mga ito ay itatalaga bilang miyembro ng gabinete. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=256695&amp;publicationSubCategoryId=92</link>
</article>
<article>
<title>Pagsibak kay Carbonell, pinabulaanan ng NBN</title>
<author></author>
<date>
<month>July</month>
<day>07</day>
<year>2004</year>
</date>
<body>&amp;quot;Hindi namin sinibak si Waldy Carbonell bilang segment anchorman ng Telediario taliwas sa ibinalita ng ilang mga tabloid. Bilang professional na broadcast journalist, kusa niyang hiniling na bawasan ang kanyang oras sa television upang maipagpatuloy niya ngayong semester ang pagiging Masscom professor sa PUP,&amp;quot; ito ang paglilinaw na pahayag ni Joey Isabelo, general manager ng NBN Channel 4. Sa isang press statement, mariing itinanggi ng manager ng nasabing TV network na sa kanila nanggaling ang mga balitang lumabas na ginagamit ni Carbonell ang kanyang pagiging mediaman para sa sariling kapakanan. &amp;quot;We find Waldy Carbonell as a very professional and upright broadcast journalist. Wala rin kaming binitawang mga mapanirang salita patungkol sa kanya, lalot higit doon sa mga lumabas sa mga pahayagan,&amp;quot; dagdag pa ni Isabelo. Ayon pa kay Isabelo, ang nalathala sa mga diyaryo na si Carbonell ay nasibak dahil sa paggamit ng malalaswang salita ay walang batayan, sapagkat bilang panuntunan ng NBN Channel 4, hindi maaaring sumuway ang kahit sino sa patakarang nakatuon sa katotohanan at makatarungang pamamahayag. Sa kabila nito, tuluy-tuloy pa rin ang pagiging anchorman ni Ka Waldy sa NBN Channel 4 sa programang &amp;quot;Kwarenta Y Singko Minutos&amp;quot; na mapapanood tuwing Sabado, 9:15 hanggang alas-10 ng gabi.</body>
<link>http://www.philstar.com/Article.aspx?articleId=256702&amp;publicationSubCategoryId=92</link>
</article>
<article>
<title>MRT daming ads sa tren,abiso sa fare increase nakalimutan</title>
<author>Rudy Andal</author>
<date>
<month>July</month>
<day>07</day>
<year>2004</year>
</date>
<body>Dapat ipaliwanag ng Metro Rail Transit (MRT) management sa kanilang mga commuter ang ginawa nitong biglang pagtataas ng kanilang singil ng walang abiso gayong sangkaterba ang kanilang ads sa kanilang mga tren. Sinabi ni Sen. Ralph Recto, karapatan ng mga pasahero na malaman ang naging dahilan ng pagtataas ng pasahe ng MRT at hindi dapat ito biglaan na ginagawa kung saan ay 68 percent ang kanilang naging increase. Ayon kay Sen. Recto, nagkalat sa loob ng tren at kanilang mga istasyon ang sari-saring mga advertisement ng ibat ibang produkto pero nakalimutan nilang maglagay ng abiso sa kanilang mga pasahero na magtataas sila ng pasahe. (Ulat ni Rudy Andal)</body>
<link>http://www.philstar.com/Article.aspx?articleId=256706&amp;publicationSubCategoryId=92</link>
</article>
<article>
<title>Ricciardone kinastigo ni GMA</title>
<author>Lilia Tolentino</author>
<date>
<month>July</month>
<day>08</day>
<year>2004</year>
</date>
<body>Umalma ang Malaca&amp;ntilde;ang sa sinabi ni US Ambassador Francis Ricciardone na ang Pilipinas ay &amp;quot;exporter&amp;quot; ng terorista sa ibang bansa. Ayon kay Presidential Spokesman Ignacio Bunye, hindi nagustuhan ni Pangulong Arroyo ang pahayag ni Ricciardone na patuloy na namumugad ang grupong terorista sa Mindanao, sa pamamagitan ng pananatili ng training camps ng Jemaah Islamiyah na may koneksiyon sa Al-Qaeda. Sinabi ni Bunye, bagaman kinikilala ng pamahalaan ang pagbibigay pansin ng US government, hindi sapat ito para panghimasukan ang ginagawang kampanya ng pamahalaan laban sa terorismo. &amp;quot;All through the previous term of President Arroyo we fought to uphold the law against terrorist, destabilizers, drug syndicates, kidnap gangs and other groups that challenged our security and stability,&amp;quot; pahayag ni Bunye. Sinabi ni Bunye na kinikilala ng gobyerno ang suporta ng US sa kampanya laban sa krimen at terorismo pero hindi anya maganda na diktahan nito ang Pilipinas kung anong gagawin. Tiniyak naman ng pamahalaan na mayroong patuloy na kampanya laban sa terorista at ganap na malansag ang terrorist cells sa malalayong komunidad ng bansa. Kaugnay nito, nainis rin ang Palasyo sa ginawang pagbawi ng US sa $30 milyong ayuda sa Mindanao dahil sa pagkabigong maisulong ang kasunduan pangkapayapaan sa Moro Islamic Liberation Front (MILF). Gayunman, umaasa si Bunye na itutuloy ng US ang $30 milyon na ipinangako nito noong nakaraang taon dahil mas makapagbibigay ito ng tuwa sa mga taga-Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=256789&amp;publicationSubCategoryId=92</link>
</article>
<article>
<title>10 rapist bibitayin sa Setyembre</title>
<author></author>
<date>
<month>July</month>
<day>08</day>
<year>2004</year>
</date>
<body>Ibinunyag ng Department of Justice (DOJ) na mayroong pang 10 death convicts ang nakatakdang bitayin ngayong buwan ng Setyembre. Base sa records, ang 10 ay mayroong mga kasong rape at mauunang bitayin si Celso Marfi na sinentensiyahan ng Batangas City Regional Trial Court dahilan sa 2 counts of rape. Sa Setyembre 3 ang itinakdang pagbitay kay Marfi mula sa dati nitong schedule na June 5, 2004 matapos itong mabigyan ng reprieve ni Pangulong Arroyo. Kasunod nito si Roberto Palero na nasentensiyahan ng Camarines Regional Trial Court sa Setyembre 9, 2004 at susundan ni Filomeno Serrano na hinatulan ng Pasig RTC ng nasabi ring petsa. Si Hilgem Nerio ay nakatakdang bitayin sa Setyembre 10, 2004 (Bacolod RTC); Rogelio Ombreso sa Setyembre 15, 2004 (Malaybalay City, Bukidnon RTC) at Jonel Manio (Macabebe, Pampanga RTC) ng nasabi ring araw. Danilo Remudo at Alejandre delos Santos sa Setyembre 2, 2004 (Naga City RTC); Fidel Alborida sa Setyembre 22, 2004 (Calamba, Laguna RTC) at Salvador Miranda sa Setyembre 27, 2004 (Camarines Sur RTC). (lUlat ni Gemma Amargo)</body>
<link>http://www.philstar.com/Article.aspx?articleId=256803&amp;publicationSubCategoryId=92</link>
</article>
<article>
<title>P1.2M ang utang: Senado puputulan ng Maynilad</title>
<author>Rudy Andal</author>
<date>
<month>July</month>
<day>08</day>
<year>2004</year>
</date>
<body>Malamang maputulan ng suplay ng tubig ang Senado matapos na hindi makapagbayad ng may P1.2 milyon sa Maynilad. Nagpadala na ng disconnection notice ang naturang ahensiya sa Senado kung saan nakasaad doon na mula pa noong Pebrero hanggang ngayong Mayo ay hindi pa nakapagbabayad ng tubig ang Senado. Nabatid na hanggang ngayong linggo na lamang ang ibinigay ng Maynilad para mabayaran ang utang at kung hindi tuluyan nang mapuputulan ang suplay nito. Nauna rito, nakaranas ng pagkaputol-putol ng suplay ng tubig ang Senado nitong mga nakaraang linggo. Ayon naman sa isang staff ng senador, hindi umano makadumi sa mga comfort room ang mga mambabatas dahil walang tubig dito. Bukod dito, kapansin-pansin din na napabayaan na rin ang gusali na pag-aari ng Government Service Insurance System (GSIS) dahil na rin sa mga sirang kisame at mga tumutulong tubo partikular na sa mga CR. (Ulat ni Rudy Andal)</body>
<link>http://www.philstar.com/Article.aspx?articleId=256806&amp;publicationSubCategoryId=92</link>
</article>
<article>
<title>Tax sa yosi,alak at text message tuloy</title>
<author>Malou Rongalerios</author>
<date>
<month>July</month>
<day>08</day>
<year>2004</year>
</date>
<body>Tuloy ang pagpapataw ng bagong buwis sa mga &amp;quot;sin&amp;quot; products katulad ng alak at sigarilyo at maging sa text messages. Ito ang tiniyak kahapon ni Speaker Jose de Venecia kasabay ang pangakong magsasagawa kaagad ng extensive hearings ang Kamara kaugnay sa mga panukalang batas na magpapataw ng panibagong buwis sa mga nabanggit na produkto. Sinabi ni de Venecia na kailangan ang buwis na malilikom sa mga alak, sigarilyo at text messages para pondohan ang 10-point economic action plan ni Pangulong Arroyo. Mahalaga aniyang maipasa ang mga panukalang batas kaugnay sa pagpapataw ng panibagong buwis sa mga &amp;quot;sin&amp;quot; products upang magkaroon ng karagdagang pondo ang gobyerno. Magugunitang isa sa mga panukalang patawan ng buwis ay ang short message service (SMS). Pag-aaralan din ng Kamara ang conversion ng net income tax system sa gross income tax system upang mabago ang sistema kung kinakailangan. (Ulat ni Malou Rongalerios)</body>
<link>http://www.philstar.com/Article.aspx?articleId=256815&amp;publicationSubCategoryId=92</link>
</article>
<article>
<title>Bagong PAF chief itinalaga</title>
<author>Lilia Tolentino/Joy Cantos</author>
<date>
<month>July</month>
<day>08</day>
<year>2004</year>
</date>
<body>Itinalaga ni Pangulong Arroyo si Major Gen. Jose Reyes bilang bagong commanding general ng Philippine Air Force. Sa pagdiriwang ng ika-57 anibersaryo ng PAF kahapon ng umaga na idinaos sa Villamor Air Base, inihayag rin ang 50 pang karagdagang mga Huey helicopters na madadagdag sa mga sasakyang panghimpapawid ng Air Force na naglalayong mapalakas pa ang kapabilidad ng depensa ng naturang hukbo. Papalitan ni Reyes si acting commanding general Maj. Gen. Arcadio Seron na babalik naman sa kanyang puwesto bilang vice commanding general ng PAF. Bago nahirang na hepe ng PAF, si Reyes ay dating chief of staff of comptrollership ng general headquarters ng AFP sa Camp Aguinaldo. Miyembro ng PMA Class 1973 si Reyes at nagmula sa mababang ranggo. Dahil sa kanyang magandang record sa serbisyo, personal na pagganap sa tungkulin, integridad at mahusay na liderato nabigyan siya ng serye ng promosyon. Samantala, sinabi ni Defense Secretary Eduardo Ermita na 30 helicopters na nanggaling sa US, 20 rito ay bahagi ng pangakong suporta ni US President George Bush kay Pangulong Arroyo nang bumisita ito sa nasabing bansa noong 2002. Ang nalalabi pang 10 helicopters na mula pa rin sa Amerika ay ipadadala sa bansa alinsunod sa Excess Defense Articles (EA) subalit kailangan pa itong i-modernisa kung saan ang gastusin ay aabot sa P400 milyon at inaasahang maide-deliver sa ikatlong bahagi ng taon. Nabatid pa na tatlo sa mga second hand na helicopters ay darating naman sa susunod na buwan. Ang nasabing mga aircraft ay bahagi ng modernization program ng AFP na nagsimula pa noong 1995 na hindi kaagad naipursige bunga ng kakulangan ng pondo. (Ulat nina Lilia Tolentino/Joy Cantos)</body>
<link>http://www.philstar.com/Article.aspx?articleId=256818&amp;publicationSubCategoryId=92</link>
</article>
<article>
<title>House nakatipid ng P50M sa budget</title>
<author>Malou Rongalerios</author>
<date>
<month>July</month>
<day>08</day>
<year>2004</year>
</date>
<body>Sa kabila nang pagbibigay ng P50,000 Speakers allowance sa mahigit 200 kongresista buwan-buwan, nakatipid pa rin ang House of Representatives ng P50 milyon mula Enero 1 hanggang Hunyo 30, 2004. Ipinagmalaki kahapon ni Speaker Jose de Venecia na bagaman at nabawasan ang kasalukuyang budget ng House ng P300 milyon kumpara noong taong 2000 ay nakatipid pa rin ang Kamara at ibinalik na ito sa National Treasury kahapon. Ito aniya ang unang pagkakataon na nakapagsauli ng pondo ang Kamara dahil na rin sa ipinatupad na mahigpit na pagtitipid. Kabilang sa mga pagtitipid na ipinatupad ng Kamara ay ang four-day workweek&amp;quot; upang mabawasan ang paggamit sa kuryente. Hinikayat din ang mga chairman ng ibat ibang komite na idaan na lamang ang kanilang mga committee hearing sa Mitra building na nasa loob ng Batasan complex upang hindi na magbayad sa mga mamahaling hotel o restaurants. Idinagdag ni de Venecia na may paraan para magtipid kung talagang gugustuhin ng mga ahensiya ng gobyerno. Ang lahat aniya ng mga opisyal at empleyado ng pamahalaan ay dapat tumugon sa panawagan ni Pangulong Arroyo na magtipid upang hindi makabigat sa lumalaking budget deficit ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=256824&amp;publicationSubCategoryId=92</link>
</article>
<article>
<title>Pinoy pupugutan sa Iraq</title>
<author>Lilia Tolentino, Ellen Fernando at Malou Rongalerios</author>
<date>
<month>July</month>
<day>09</day>
<year>2004</year>
</date>
<body>Hinostage ng isang militanteng grupong Iraqis ang isang overseas Filipino worker (OFW) at nagbanta sa pamahalaang Pilipinas na itoy pupugutan ng ulo kapag hindi inalis ang tropang Pilipino sa naturang bansa. Kinilala ng isang Arab television ang biktima na si Angelo dela Cruz, truck driver ng Al-Sudas, isang shipping company na nagtatrabaho kasama ng mga sundalong Amerikano sa Iraq. Tatlo pang Pinoy na kasama ni dela Cruz ang iniulat na hindi pa nakakabalik matapos magdeliver ng krudo. Agad pinulong kahapon ni Pangulong Arroyo ang kanyang Gabinete at ipinasyang itigil muna ang pagpapadala ng manggagawang Pilipino sa Iraq. Agad ding ipinadala sa Iraq si special envoy to the Middle East Roy Cimatu upang beripikahin ang ulat. Ang pagkakakidnap sa Pilipino ay ipinalabas sa Al-Jazeera television. Ipinakita sa video footage ang isang lalaking nakaluhod at nakasuot ng orange jumpsuit kasama ang tatlong naka-maskarang Iraqis na miyembro ng Khaled bin al-Walid Brigade na may koneksiyon sa Islamic Army ng Iraq. Ayon sa grupo, pinatay na nila ang isang Iraqi security guard na kasama ng Pinoy at nagbanta ang mga rebelde na papatayin din ang bihag na Pinoy kung hindi paaalisin ng pamahalaan ang mga sundalo nito sa Baghdad sa loob ng 72 oras. Galit ang mga Iraqi rebels sa mga Pinoy sa Iraq dahil sa tahasang pagsuporta sa liderato ni US Pres. George Bush kaya isa sa hinihiling ng mga rebelde ay i-pull out ang mga Pinoy troops sa nasabing bansa. Una nang pinugutan ng mga rebelde ang dalawa nitong bihag na sina South Korean tranlastor Kim Sun-Il at American contractor Nicholas Berg. Sa isang press briefing kahapon, sinabi ni Presidential Deputy Spokesman Ricardo Saludo na pinag-aaralan pa ng pamahalaan kung dapat nang paalisin ang mga sundalong miyembro ng humanitarian mission sa Iraq. Kasabay nito, nanawagan ang mga kongresista na pauwiin na kaagad ang RP contingent na kinabibilangan ng 43 sundalo at walong pulis na kasapi ng US coalition forces. Ayon sa mga kongresista, hindi na dapat hintayin na iuwing nakakabaong at walang ulo ang Pinoy na dinukot. Kung ipu-pull out anila mula sa Iraq ang mga Pinoy na kasapi ng US forces ay malaki ang posibilidad na makaligtas ang bihag na Pinoy. Hindi umano sapat ang gagawing pagpapahinto ng gobyerno sa pagpapadala ng mga Pinoy sa Iraq dahil ang hinihiling ng mga Islamic extremist ay lumayas sa kanilang bansa ang mga kakampi ng US coalition forces. (Ulat nina Lilia Tolentino, Ellen Fernando at Malou Rongalerios)</body>
<link>http://www.philstar.com/Article.aspx?articleId=256915&amp;publicationSubCategoryId=92</link>
</article>
<article>
<title>US Embassy nagpaliwanag</title>
<author>Lilia Tolentino</author>
<date>
<month>July</month>
<day>09</day>
<year>2004</year>
</date>
<body>Tiniyak ng Embahada ng Amerika na mananatiling matibay at matatag ang relasyon ng US sa Pilipinas at kailangan ng dalawang bansa ang isat isa para malabanan ang terorismo sa rehiyon. Ayon kay Presidential Spokesman Ignacio Bunye, tinawagan siya ni Roland Post, isang kinatawan ng US Embassy para magbigay liwanag sa naging pahayag ni US Ambassador Francis Ricciardone na exporter ng terorista ang Pilipinas dahil sa pagkakaron ng mga kampo ng terorista sa Mindanao na may koneksiyon sa Jemaah Islamiyah. Sinabi ni Bunye na naiintindihan naman ng Palasyo na sa kabila ng ilang hindi magandang pahayag, sa kabuuan ay nakakatulong naman ang US sa Pilipinas sa pagpapaunlad ng Mindanao. &amp;quot;Ang katunayan, malaking bahagi ng ginugol natin doon sa Mindanao National Initiative ay galing doon sa multi-donor fund at malaking donor ang Estados Unidos,&amp;quot; ani Bunye. Niliwanag din ni Post na walang intensiyon ang US na magdikta sa pamahalaan sa mga patakaran nitong ipinatutupad sa loob ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=256922&amp;publicationSubCategoryId=92</link>
</article>
<article>
<title>140 OFWs pa-Iraq hinarang sa NAIA</title>
<author>Butch Quejada</author>
<date>
<month>July</month>
<day>09</day>
<year>2004</year>
</date>
<body>&amp;quot;Kahit nasaan kami ay puwede kaming mamatay pero kung sa Iraq kami mayayari, tiyak P2.5 milyon ang makukuha ng pamilya namin samantala dito sa atin siguradong wala!&amp;quot; Ito ang nagkakaisang pahayag ng mga nanggagalaiti sa galit na 140 OFWs matapos silang pigilin ng mga tauhan ng Bureau of Immigration sa NAIA na makaalis kahapon patungo sana sa Iraq. Pasakay na sa Gulf Airlines flight GF-255 ang mga OFW ng abisuhan na pansamantalang pinasuspindi ni Pangulong Arroyo ang pagpunta ng mga OFWs sa Iraq kasunod ng pagkakabihag sa isang Pinoy doon. Ikinatwiran naman ng mga laborer na hindi naman agad sila pupunta sa Iraq dahil sa Dubai muna sila magtatrabaho ng 3 months para tingnan ang sitwasyon sa Iraq. Ang mga laborer ay nirecruit ng Prime Project International para sa isang special project sa Dubai bago sila magpunta ng Iraq. &amp;quot;Nagpapasalamat din kami dahil ang kaligtasan namin ang inunang tingnan ng gobyerno pero paano ang pamilya namin, magugutom sila,&amp;quot; pahayag ng isang OFW na masamang-masama ang loob. Habang isinusulat ang balitang ito ay pumayag na rin ang POEA na makaalis patungong Dubai ang mga OFW. Pansamantala munang tutuloy sa OWWA office sa NAIA ang mga manggagawa habang pinoproseso ang kanilang mga papeles. Sa loob ng 3 araw ay inaasahang makakaalis ang mga ito. (Ulat ni Butch Quejada)</body>
<link>http://www.philstar.com/Article.aspx?articleId=256929&amp;publicationSubCategoryId=92</link>
</article>
<article>
<title>SC nagbawas ng trabaho</title>
<author>Gemma Amargo</author>
<date>
<month>July</month>
<day>09</day>
<year>2004</year>
</date>
<body>Sa halip na magtambakan ang mga kasong rerepasuhin sa Korte Suprema, binigyang kapangyarihan kahapon ang Court of Appeals (CA) sa pagdedesisyon o pagpapatibay ng hatol sa mga kaso ng convicted na sa mababang hukuman. Kabilang dito ang nahatulan ng kamatayan, life imprisonment o reclusion perpetua na pawang may awtomatikong pagrepaso sa Mataas na Hukuman matapos ang hatol ng mababang hukuman. Base sa 27-pahinang desisyon ng SC, mas makabubuti umanong dumaan muna at i-review ng CA ang nasabing mga kaso bago ito tuluyang ipanhik sa Korte Suprema upang magkaroon ng final disposition. &amp;quot;Where life and liberty at stake, all possible venues to determine his guilt or innocence must be accorded an accused, and no care in the evaluation of the facts can ever overdone. A prior determination by the Court of Appeals on, particulary, the factual issues, would minimize the possibility of an error of judgement,&amp;quot; anang SC. Inatasan din ng Korte Suprema na ipadala ang lahat ng mga record kabilang dito ang kasong 10 counts of rape ni Efren Mateo sa CA para sa kaukulang aksyon matapos itong maunang mahatulan ng bitay ng Tarlac Regional Trial Court. Nakasaad pa sa desisyon na mayroong mga detalye o factual issues sa kaso ni Mateo na hindi maaaring pakialaman ng Korte Suprema at ang CA lamang ang may kapangyarihan na magrebisa nito. Samantala, nabatid sa Judicial Record Office, umaabot sa 651 akusado ang naisalba ng SC sa tiyak na kamatayan bunga ng teknikalidad at naibaba lamang sa habambuhay na pagkabilanggo. (Ulat ni Gemma Amargo)</body>
<link>http://www.philstar.com/Article.aspx?articleId=256934&amp;publicationSubCategoryId=92</link>
</article>
<article>
<title>'Union busting' sa GSIS inangalan</title>
<author>Ellen Fernando</author>
<date>
<month>July</month>
<day>09</day>
<year>2004</year>
</date>
<body>Kinondena ng mga kawani ng Government Service Insurance System (GSIS) ang pananatili ni Winston Garcia bilang presidente at general manager sa kabila umano ng mga kinasasangkutang katiwalian nito. Binatikos ng mga kawani ng GSIS si Garcia dahil nakakaranas na umano ng pangha-harass at panggigipit ang mga kawani na bumabatikos sa pamunuan nito. Ayon sa grupo ng Kapisanan ng Manggagawa sa GSIS (KMG) ipinatatapon umano ni Garcia sa mga malalayong lugar ang mga kawani na kumakalaban sa kanya. Nabatid na dinestino sa malalayong probinsiya ang mga kawani na kaanib ng KMG na bumabatikos sa paglustay umano nito sa pondo ng mga manggagawa. Kabilang sa mga ipinatapon ni Garcia ay ang dating Quezon City branch manager na inilipat nito sa Cotabato, Naga branch manager na ipinatapon sa Tuguegarao at dating branch manager ng Tarlac na itinapon naman sa Palawan. Tinira ng mga miyembro ang umanoy palpak na proyekto tulad ng computerization na naglustay ng P700 milyong pondo, pagbili ng mga luxury car, bahay sa San Lorenzo village sa Makati, maluhong bakasyon at mga luging investment gamit ang perang pondo ng mga kasapi ng GSIS. (Ulat ni Ellen Fernando)</body>
<link>http://www.philstar.com/Article.aspx?articleId=256942&amp;publicationSubCategoryId=92</link>
</article>
<article>
<title>Pamilya ng hinostage na Pinoy nakiusap kay GMA: Tropa sa Iraq alisin</title>
<author>Lilia Tolentino,Ellen Fernando at Rudy Andal</author>
<date>
<month>July</month>
<day>10</day>
<year>2004</year>
</date>
<body>Nanawagan kahapon ang pamilya ng bihag na si Angelo dela Cruz kay Pangulong Arroyo na umaksiyon agad ito sa kahilingan ng mga rebeldeng Iraqi at paalisin ang tropang Pinoy upang mapalaya ang truck driver mula sa tiyak na kamatayan. Mula Mexico, Pampanga ay nagsadya sa Malaca&amp;ntilde;ang ang maybahay ni Angelo na si Arsenia kasama ang pito sa walong anak, ama ni Angelo na si Feliciano at iba pang kaanak para personal na pakiusapan si Pangulong Arroyo na gawin ang lahat ng magagawa para hindi mapugutan ang kanyang asawa ng militanteng Iraqi. Hiniling ni Arsenia na huwag isakripisyo ang buhay ng kanyang asawa kapalit ng pananatili ng may 51 Filipino contingent na nagsasagawa ng humanitarian mission sa Iraq. Sa panayam kay Judith dela Cruz, panganay na anak ni Angelo, huli nilang nakausap ang ama noong nakaraang Linggo ng mag-overseas call ito mula sa Saudi Arabia. Sinabi ni Angelo na aalis siya sa Saudi Arabia at tutungo sa Iraq at tatawag na lamang siya kapag nasa Baghdad na. Gayunman, lumipas ang ilang araw ay hindi tumawag si Angelo hanggang sa mapanood nila sa television noong Miyerkules na hinostage ito ng rebeldeng grupo ng Islamic Army of Iraq at binantaang pupugutan ng ulo sa loob ng 72-oras kapag hindi pinaalis ang Pinoy troops sa nasabing bansa. Nabatid sa pamilya dela Cruz na pang-apat na beses ng umalis sa bansa si Angelo bilang OFW sa Saudi Arabia. Sinabi ni Judith na napilitang bumalik sa Saudi ang kanila ama para maipaopera ang mata ng pangalawa sa bunso nitong anak na si Jeric, 6 anyos. Sa walong anak ni Angelo, 4-anyos ang bunso. Umapela si Judith kay Pangulong Arroyo na bigyang pansin ang buhay ng kanyang ama kahit na sila ay mahirap lamang sa pamamagitan ng pagkakaloob sa kahilingan ng Iraqi militants na paalisin ang RP contingent sa Iraq. Ayon kay Judith, napilitan lamang magtrabaho ang kanyang ama sa Saudi dahil sa sobrang hirap ng pamumuhay sa ating bansa. Aniya, nais lamang ng kanilang ama na bigyan sila ng magandang buhay kaya nagpumilit itong makapunta muli sa Saudi Arabia. Kahapon ay nagdeklara na ang pangulo ng &amp;quot;news blackout&amp;quot; upang tiyakin na magiging maayos ang ginagawang negosasyon ng gobyerno sa grupong humahawak kay dela Cruz. Nasa Baghdad na si special envoy to Middle East Roy Cimatu at ilang kinatawan ng DFA at DOLE para sa gaganaping negosasyon para sa kaligtasan ng bihag. Kaugnay ng nagaganap na krisis, sinabi ni Pangulong Arroyo na sama-samang manalangin ang sambayanan para sa mapayapang negosasyon tungo sa paglaya ni dela Cruz. (Ulat nina Lilia Tolentino,Ellen Fernando at Rudy Andal)</body>
<link>http://www.philstar.com/Article.aspx?articleId=257044&amp;publicationSubCategoryId=92</link>
</article>
<article>
<title>Anti-terror campaign ng gobyerno di isasakripisyo kapalit ni dela Cruz</title>
<author>Malou Rongalerios</author>
<date>
<month>July</month>
<day>10</day>
<year>2004</year>
</date>
<body>Mas dapat panindigan ng gobyerno ang kampanya nito laban sa terorismo kaysa pabalikin sa bansa ang mga Filipino troops sa Iraq kapalit ng pagpapalaya kay Angelo dela Cruz. Ito ang naging reaksiyon kahapon ng ilang mambabatas kaugnay sa banta ng mga Iraqi insurgents na pupugutan ng ulo si dela Cruz kung hindi ipu-pull out ang 5-kataong miyembro ng RP contingent sa Iraq. Sinabi ni House Speaker Jose de Venecia na dapat ring mas pahalagahan ng pamahalaan ang policy agreement nito sa Amerika na naging daan sa pagpapadala ng peace keeping force sa Iraq kaysa pagbigyan ang kahilingan ng mga teroristang Iraq. Bagaman at nakikisimpatiya siya sa mga kamag-anak ni dela Cruz ay dapat manatiling kalmado ang mga ito dahil gagawin pa rin ng gobyerno ang lahat ng paraan upang hindi ito mapugutan ng ulo. Idinagdag ni de Venecia na naharap din sa katulad na problema ang ibang bansa katulad ng South Korea na nagpadala ng kanilang tropa sa Iraq pero hindi nila binawi ang mga ito dahil lamang mayroon silang isang mamamayan na pupugutan ng ulo. Sinabi naman ng ilang solon na huli na rin kung pauuwiin sa bansa ang mga Pinoy na nasa Iraq at hindi rin aabot sa ibinigay na oras ng mga teroristang Iraqi dahil matatapos ang deadline sa Linggo ng madaling araw. (Ulat ni Malou Rongalerios)</body>
<link>http://www.philstar.com/Article.aspx?articleId=257050&amp;publicationSubCategoryId=92</link>
</article>
<article>
<title>Jaylo inatasan ni GMA na tugisin ang illegal recruiter</title>
<author>Lilia Tolentino</author>
<date>
<month>July</month>
<day>10</day>
<year>2004</year>
</date>
<body>Itinalaga ni Pangulong Arroyo si Police Capt. Reynaldo Jaylo bilang pinuno ng bagong tatag na Presidential Task Force on Illegal Recruitment. Sa kanyang talumpati sa Overseas Employment Summit 2004 sa PICC kahapon, sinabi ng Pangulo na si Jaylo ang tutugis sa mga illegal na nangangalap ng manggagawa, hahabol sa mga nasa likod ng pagpapalabas ng pekeng passport at visa at mga recruiters na kumakalap ng kababaihan para magbenta ng aliw. Ang task force ay pagkakalooban ng Pangulo ng pondong P10 milyon para puspusang maitaguyod ang kampanya ng kanyang administrasyon laban sa illegal recruitment. Bilang pinuno ng task force, inatasan ng Pangulo si Jaylo na itaas sa parusang habambuhay na pagkabilanggo ang pataw sa illegal recruitment dahil ito ay isang pananabotaheng pulitika lalo nat ang gumawa nito ay sindikato. Kailangan din anyang kilalanin ni Jaylo ang mga nasa likod ng &amp;quot;escort system&amp;quot; at mga tiwaling opisyal ng Bureau of Immigration and Deportation at NAIA. (Ulat ni Lilia Tolentino)</body>
<link>http://www.philstar.com/Article.aspx?articleId=257057&amp;publicationSubCategoryId=92</link>
</article>
<article>
<title>100 days moratorium sa Cha-cha ipaiiral</title>
<author>Malou Rongalerios</author>
<date>
<month>July</month>
<day>10</day>
<year>2004</year>
</date>
<body>Hindi na muna pag-uusapan sa papasok na 13th Congress ang Charter change o pag-amyenda sa Konstitusyon at ang uunahin ay ang pagpasa ng mga panukalang batas na may kaugnayan sa buwis. Mismong si Speaker Jose de Venecia na isa sa mga nagsusulong ng Cha-cha ang magpapanukala kay Pangulong Arroyo na itigil muna ang pag-uusap sa Charter change pero sa loob lamang ng 100 araw. Sa isang press conference, sinabi ni de Venecia na mas dapat unahin ng Kongreso ang pagpasa ng mga panukalang batas na makakatulong sa paglikom ng pondo para sa gobyerno. Kabilang sa mga tax measures na isusulong sa House of Representatives ay ang pagdadagdag ng buwis sa mga sin products, text messages, hotels at inns at ang gross taxation na una nang binanggit ni Pangulong Arroyo sa kanyang inagurasyon. Hihikayatin rin ni de Venecia ang Senado na huwag na munang talakayin ang Cha-cha hanggang hindi naipapasa ang mga panukalang batas na makakatulong sa 10-point economic agenda ng Pangulo. (Ulat ni Malou Rongalerios)</body>
<link>http://www.philstar.com/Article.aspx?articleId=257062&amp;publicationSubCategoryId=92</link>
</article>
<article>
<title>Lacson di pa tapos kay Jose Pidal</title>
<author>Rudy Andal</author>
<date>
<month>July</month>
<day>10</day>
<year>2004</year>
</date>
<body>Siniguro kahapon ni Sen. Panfilo Lacson na hindi pa tapos ang usapin ng Jose Pidal na pilit iniuugnay kay First Gentleman Mike Arroyo. Ayon kay Sen. Lacson, sa pagbukas ng 13th Congress muli niyang bubuhayin ang isyu lalo pat wala namang malinaw na rekomendasyon na isinagawa ang Blue Ribon committee na pinamunuan ni Sen. Joker Arroyo. Ang pagbuhay ng Jose Pidal issue ay nagpawi sa mga haka-hakang mayroon namagitang kasunduan sa pagitan ni Lacson at ng pamahalaang Arroyo nang ito ay tumakbo noong nakaraang halalan. Umugong ang balita na nagkaroon ng usapan sa pagitan ng dalawang kampo ng maging tameme si Lacson sa pagbira sa administrasyon gayong siya ang numero unong kritiko sa pamahalaan gamit ang isyung Pidal. Lumutang din ang usapin na kasama sa naging kasunduan ay ang pagpapabaya sa kaso ni Lacson partikular na ang Kuratong Baleleng kapalit ng kanyang pananahimik sa Pidal. Matagal nang itinanggi ng kampo ni Lacson ang ganitong mga usapin at sinabi nila na nasa Senado ang desisyon nito. Nauna nang binanggit ni Lacson na ipapaubaya na lang niya sa Senado ang desisyon sa Pidal pero ngayon ay bigla itong nagsalita na bubuhayin niya ito. Inaasahan din na walang gaanong kokontra kay Lacson dahil na rin sa pagkatalo ni Sen. Robert Barbers na siyang sumasangga sa Unang Ginoo noong bago pa lang lumutang ang isyu. (Ulat ni Rudy Andal)</body>
<link>http://www.philstar.com/Article.aspx?articleId=257071&amp;publicationSubCategoryId=92</link>
</article>
<article>
<title>Agriculture Sec. nag-resign</title>
<author>Lilia Tolentino/Angie dela Cruz</author>
<date>
<month>July</month>
<day>10</day>
<year>2004</year>
</date>
<body>Nagbitiw na rin sa puwesto si Agriculture Secretary Luisito Lorenzo at agad namang hinirang ni Pangulong Arroyo si NFA Administrator Arthur Yap bilang kapalit nito. Sa isang press briefing sa Malaca&amp;ntilde;ang, sinabi ni Lorenzo na walang &amp;quot;pressure&amp;quot; na ginamit sa kanya para magbitiw sa puwesto gaya nang napapaulat. Gayunman, sinabi ni Lorenzo na bagamat aalis siya sa DA, patuloy pa rin siyang tutulong sa pamahalaan sa larangan ng agrikultura laluna sa pagpapatupad ng pangakong 10 million jobs ni Pangulong Arroyo. Ayon kay Lorenzo, malaking bahagi ng 10 milyong trabaho ay inilaan ng pamahalaan sa sektor ng pagsasaka at pangisdaan. Ipinagmalaki ni Lorenzo na sa panahon ng kanyang panunungkulan sa DA, nagawa niyang maisulong ng malaki ang pagpapaunlad sa sektor na ito. Inihayag rin nito ang pagtanggap sa alok ng Malaca&amp;ntilde;ang na maging chairman ng Land Bank of the Philippines at Quedan Corp. Pinasalamatan din ni Lorenzo ang iba pang opisyales at mga empleyado ng DA sa ginawang pagsuporta sa kanya sa panahon ng kanilang panunungkulan. Samantala, itinalaga naman ng Pangulo si Navy Admiral Ariston delos Reyes bilang vice chief of staff. Ssi Admiral delos Reyes ay dating deputy chief of staff at siya ang pumalit sa nagretiro nang si Vice Chief of staff Gen. Rodolfo Garcia. (Ulat nina Lilia Tolentino/Angie dela Cruz)</body>
<link>http://www.philstar.com/Article.aspx?articleId=257074&amp;publicationSubCategoryId=92</link>
</article>
<article>
<title>'Walang pull out !'</title>
<author>Lilia Tolentino at Ellen Fernando</author>
<date>
<month>July</month>
<day>11</day>
<year>2004</year>
</date>
<body>Nanindigan ang Malaca&amp;ntilde;ang na huwag padala sa ultimatum na ipinataw ng militanteng Iraqi na alisin ang tropang Pinoy sa Iraq kapalit ng kalayaan ng truck driver na si Angelo dela Cruz. Ayon kay National Security Adviser Norberto Gonzales, malaking implikasyon ang magaganap sa bansa sa sandaling bumigay sa pananakot at pandarahas ng mga Iraqi insurgents. Ani Gonzales, ang tropang Pilipino sa Iraq na miyembro ng humanitarian contingent ay nakatakda nang bumalik sa bansa sa Agosto 20, 2004. &amp;quot;Nagkataon na ang ating commitment sa Coalition of the Willing ay magi-expire sa August 20, 2004. Ang lapit na nun. Ang mangyayari kasi, after August 20, UN na ang magti-take over sa Iraq at bilang miyembro ng UN masasama ang bansa sa usapan by August 21,&amp;quot; sabi pa ni Gonzales. Kung ang pag-uusapan anya ay ang isyu ng pag-alis ng tropa sa Iraq, mangyayari lang iyan sa Agosto 21. Ito ay pandaigdig na kasunduan. Inihayag pa ni Gonzales na napakaliit ng papel na ginagampanan ng mga tropang Pinoy sa Iraq dahil ang layunin nila ay magsagawa ng humanitarian mission upang tumulong sa rehabilitasyon ng nasabing bansa gaya ng pagtatayo ng mga paaralan, health centers, kalsada at walang planong makasakit at manggulo doon kaya walang dahilan ang mga rebeldeng pag-initan ang mga Pinoy. Binatikos naman ng pamilya dela Cruz si Pangulong Arroyo dahil sa patuloy na pagbibingi-bingihan at sa hakbanging isakripisyo ang buhay ni Angelo. Sa pahayag ng pangalawang anak ni Angelo na si Juliesis, nagkakaisa ang kanilang pamilya sa paninindigan na dapat i-pull out na ang RP contingent. Sinabi naman ni Gonzales, seryoso ang tingin ni Pangulong Arroyo sa kasalukuyang krisis sa Iraq kaya ang buong Gabinete ay pinakikilos niya. Gumagawa na rin anya ng pakikipagnegosasyon ang pinakamatataas na religious leaders ng Indonesia, Malaysia, Libya at Egypt para mapalaya si dela Cruz. Ang mga tao anyang bumihag kay dela Cruz ay iba ang takbo ng pag-iisip kaya kailangang naghahanda na ang bayan kung ano ang mangyayari kabilang na ang pagsasakatuparan nila sa banta sa buhay ng Pinoy truck driver. Kaugnay nito, inihayag ni Foreign Affairs spokesperson Atty. Bert Asuque na isang video footage ang naipadala sa Al Jazeera television na naglalaman ng panawagan at mensahe si DFA Secretary Delia Albert para sa grupong bumihag kay dela Cruz. Nakasaad sa video ang paglilinaw ni Albert na si dela Cruz ay hindi kabilang sa Pinoy contingent at isang ordinaryong manggagawang Pilipino na nagtrabaho sa Saudi Arabia upang itaguyod lamang ang walong anak. Kinumpirma din ni Albert na nagpadala at natanggap na ang isang video footage ng pamilya dela Cruz para sa Khalid Bin al Walid Brigade, ang grupong humahawak kay Angelo na nanawagan at nagmamakaawa na huwag ituloy ang pagpugot ng ulo kay dela Cruz. Maging ang aktor na si Robin Padilla ay umapela sa kanyang kapwa Muslim na nang-hostage kay dela Cruz na palayain sa pamamagitan din ng isang footage na ipinadala na ang mensahe ay naka-translate sa Arabic language. Habang isinusulat ang balitang ito ay umaasa ang lahat na napalaya na si Angelo. (Ulat nina Lilia Tolentino at Ellen Fernando)</body>
<link>http://www.philstar.com/Article.aspx?articleId=257162&amp;publicationSubCategoryId=92</link>
</article>
<article>
<title>Vice Mayor Lacuna nagwala: publisher minura,hinamon ng away</title>
<author>Ellen Fernando</author>
<date>
<month>July</month>
<day>11</day>
<year>2004</year>
</date>
<body>&amp;quot;Para siyang naka-droga, lasing sa alak at tila sanggano nang lapitan niya ako at pagmumurahin, duru-duruin, bangga-banggain at hamunin ng away. Hindi asal ng isang public official ang ginawa niya!&amp;quot; Ito ang ipinahayag kahapon ni Joey Venancio, publisher/editor-in-chief ng pahayagang Saksi at two-term director ng National Press Club, sa ipinatawag niyang press conference sa Kingra Restaurant sa NPC. Ayon kay Venancio, na isa ring barangay chairman sa Moriones, Tondo, bandang alas-11 ng gabi kamakalawa habang nagkukuwentuhan sila sa bar counter ng Cafe de Malate, Manila nina Gani Yambot, publisher ng pahayagang Inquirer; Ruben Lista, dating Phil. Coast Guard vice admiral; Bebot Alvarez, dating DOTC secretary at Atty. Rey Lagasca ng NBI ng bigla umano siyang sugurin ni Manila Vice Mayor Danny Lacuna mula sa kabilang lamesa at tinanong kung sino si Venancio. Nagpakilala naman ang huli at kinamayan pa ang bise alkalde, subalit nabigla si Venancio at mga katabi nito sa bar ng pagmumurahin siya at hamunin ng away. Naglapitan ang mga bodyguard na pulis at kasama ni Lacuna na sina Laguna Gov. Dan Fernandez at ilang mayor sa Laguna at inawat nila ang vice mayor pero lalo pa itong nagwala at nagsisigaw. Dahil dito ay pinagitnaan nina Alvarez, Lista at Lagasca si Venancio pero sinugod uli ito ni Lacuna at pinagmumura at hinamon ng away sa labas. Tumayo na si Alvarez at kinompronta si Lacuna. Naawat lang ito nang hilahin ni Fernandez at kanyang mga bodyguard si Lacuna. Todo hingi naman ng pasensiya si Fernandez at bodyguard ni Lacuna sa nangyari. Ayon kay Venancio, nag-ugat ang galit ni Lacuna sa kanya nang isiwalat nito ang umanoy tagong yaman at lifestyle ni Lacuna noong kasagsagan ng campaign period ng eleksiyon. Ang naturang expos&amp;eacute; ay naglabasan sa halos lahat ng tabloid dahilan para magdemanda ng libel si Lacuna. Dahil sa sobrang kahihiyan at pagbabanta ni Lacuna, nakatakdang magsampa bukas si Venancio ng mga kasong libel, grave oral defamation at paglabag sa Republic Act 6713 o conduct unbecoming of public official laban kay Lacuna. (Ulat ni Ellen Fernando)</body>
<link>http://www.philstar.com/Article.aspx?articleId=257175&amp;publicationSubCategoryId=92</link>
</article>
<article>
<title>Puwesto ni Ebdane sinusulot ng desperadong general</title>
<author>Ellen Fernando</author>
<date>
<month>July</month>
<day>11</day>
<year>2004</year>
</date>
<body>Binakbakan ng mga opisyal ng Philippine National Police ang kasamahan nilang heneral na diumano ay desperado na palitan si PNP Director Gen. Hermogenes Ebdane, Jr. Ayon sa mga sources sa loob ng Camp Crame, ang heneral na ito ay sinira ang protocol sa Quirino Grandstand kamakailan dahil gusto niyang mapasama sa arrival honors kay Pangulong Arroyo na kung saan ito ay reserved lamang sa chiefs ng uniformed service at bawal ang mga deputies or unit commanders. Dahil sa pagnanais niyang mapalitan si Ebdane ay napabalitang nililigawan na rin niya ang ilang maimpluwensiyang organisasyon at mga religious groups na may koneksiyon sa Malaca&amp;ntilde;ang upang ibulong sa Pangulo na siya ang karapat-dapat na pumalit kay Ebdane. Subalit technically speaking, ang heneral na ito ay hindi na kuwalipikado dahil siya ay nalalapit na ring magretiro. Dahil desperado na mapasakanya ang puwestong pinakaaasam kaya panay-panay ang paglabas niya ng black propaganda laban kay Ebdane at press release na siya ang papalit sa PNP chief. (Ulat ni Ellen Fernando)</body>
<link>http://www.philstar.com/Article.aspx?articleId=257178&amp;publicationSubCategoryId=92</link>
</article>
<article>
<title>Chairmanship ng mga komite sa House tinatarget dahil sa pansariling interes</title>
<author>Malou Rongalerios</author>
<date>
<month>July</month>
<day>11</day>
<year>2004</year>
</date>
<body>Aminado ang isang mambabatas na nag-aagawan ang ilang kongresista sa chairmanship ng ibat ibang komite sa House of Representatives dahil sa kanilang pansariling interes. Sinabi ni Agusan del Sur Rep. Rodolfo &amp;quot;Ompong&amp;quot; Plaza na ilang grupo ng mga mambabatas ang nag-aagawan sa mga tinatawag na powerful committees upang mabigyan ng proteksiyon ang kanilang political at business interests. &amp;quot;They are not interested in moving this country forward. They just want to have their cake and eat it too,&amp;quot; pahayag ni Plaza. Isa sa pinag-aagawan ngayong komite ang ways and means kung saan dinidinig ang mga panukalang batas na may kaugnayan sa mga bagong tax bills. Ayon sa isang source, upang hindi matuloy ang pagpapataw ng bagong buwis sa ilang produkto ay sa nabanggit na komite sila naglo-lobby. Idinagdag ni Plaza na kung talagang gusto ng liderato ng Kamara na sumulong ang bansa ay hindi dapat ibigay ang nasabing komite sa kongresista na may vested interest. Kung magpapaapekto aniya ang chairman ng komite sa mga kompanya na tutol na patawan sila ng bagong buwis ay tiyak na hindi papasa ang mga tax measures na isinusulong ng gobyerno. Nagbabala si Plaza na kung hindi isasantabi ang pulitika sa pagtatalaga ng mga chairman ng komite ay tiyak na hindi magtatagumpay ang isinusulong na 10-point agenda ng gobyerno. (Ulat ni Malou Rongalerios)</body>
<link>http://www.philstar.com/Article.aspx?articleId=257186&amp;publicationSubCategoryId=92</link>
</article>
<article>
<title>Korte sa loob ng sasakyan ikakalat ng DOJ sa probinsiya</title>
<author>Danilo Garcia</author>
<date>
<month>July</month>
<day>11</day>
<year>2004</year>
</date>
<body>Hindi na problema ngayon ang kawalan ng mga korte sa mga malalayong lugar upang maresolba ang mga kaso matapos ihayag kahapon ng Department of Justice ang pagbuo ng mga &amp;quot;mobile courts&amp;quot; o isang korte sa loob ng malaking sasakyan. Ayon kay DOJ acting Sec. Merceditas Gutierrez, binubuo na ngayon ang isang komite na siyang gagawa ng mga patakaran ng programang &amp;quot;Justice on Wheel&amp;quot;. Ayon sa kalihim, gagawing isang maliit na korte ang isang van o truck na kumpleto ng mga kagamitan, suplay at maging mga tauhan tulad ng clerical staff, opisyal at maging mga hukom na siyang hahawak ng mga nabibinbing kaso. Ipapadala umano ang naturang mga &amp;quot;mobile courts sa mga malalayong lugar na walang korte upang hindi na mahirapan ang mga abogado sa pagbiyahe, mabawasan ang mga nakabinbing kaso at maengganyo ang mga tao na magsampa ng kaso. (Ulat ni Danilo Garcia)</body>
<link>http://www.philstar.com/Article.aspx?articleId=257191&amp;publicationSubCategoryId=92</link>
</article>
<article>
<title>Drug rehab sa mga probinsiya itatayo</title>
<author>Gemma Amargo</author>
<date>
<month>July</month>
<day>11</day>
<year>2004</year>
</date>
<body>Dahilan sa patuloy na pagtaas ng bilang ng mga drug dependent sa bansa, magtatayo ang Dangerous Drugs Board (DDB) ng mga rehabilitation center sa mga lalawigan partikular na sa Visayas at Mindanao. Sa panayam kay DDB assistant secretary Rommel Garcia nina Jim Bilasano, ng Radyo ng Bayan; Jerry Yap, director ng National Press Club (NPC) at Ed Castillo, presidente ng Seagulls Flight Foundation Inc. sa programang &amp;quot;Handog na Pag-asa&amp;quot;, kinumpirma nito na patuloy ang pagtaas ng mga drug user sa bansa mula sa 20,000 noong 1972 hanggang 3.4 milyon ng taong kasalukuyan, Sinabi pa ni Garcia na hindi sapat ang rehabilitation center sa buong bansa kaya magtatayo na rin ng mga rehab center upang mapagbigyan ang lahat ng nais na magpa-rehab na nasa mga malalayong lalawigan. Nilinaw din nito na ang naturang plano ng DDB ay base pa rin sa proyekto ni Pangulong Arroyo na &amp;quot;Barkada Kontra Droga&amp;quot; kaya naglaan dito ng halagang P1 bilyong budget para sa naturang proyekto katulong din ang PAGCOR at PCSO. Ayon pa kay Garcia, pag-aaralan muna nila kung saan uumpisahan ang konstruksiyon ng mga rehab center subalit uunahin pa rin ang mga rehiyon na wala pang rehab center. Samantala, si DOH Undersecretary Antonio Lopez ang kakapanayamin ng mga batikang mamamahayag na sina Bilasano at Yap sa kanilang programang &amp;quot;Handog Pag-asa&amp;quot; upang talakayin ang mga fly-by-night rehab center at ang magiging hakbang ng DOH upang mapigilan ang paglaganap nito sa bansa. Mapapakinggan ito tuwing araw ng Linggo dakong alas-5 hanggang alas-6 ng gabi sa Radyo ng Bayan. (Ulat ni Gemma Amargo)</body>
<link>http://www.philstar.com/Article.aspx?articleId=257196&amp;publicationSubCategoryId=92</link>
</article>
<article>
<title>Angelo bihag pa rin sa Iraq</title>
<author>Ellen Fernando, Lilia Tolentino at Joy Cantos</author>
<date>
<month>July</month>
<day>12</day>
<year>2004</year>
</date>
<body>Nakuryente ang gobyerno lalo na ang Department of Labor and Employment (DOLE) nang ihayag ni Labor Sec. Patricia Sto. Tomas na pinalaya na ang Filipino truck driver na si Angelo dela Cruz sa kamay ng mga rebeldeng Iraqis. Sa isang telecast ng Arab satellite network, sinabi ng Iraq Islamic Army na hawak pa rin nila si dela Cruz at binibigyan pa ng bagong 24-oras na taning ang administrasyon upang i-pull out ang tropa ng Pilipino mula sa Iraq at kung hindiy pupugutan ng ulo ang bihag. Sinabi ng Khalid bin al-Waleed Brigade na inere sa Qatar-based Al Jazeera television na hindi nila pinakawalan si dela Cruz taliwas sa ipinahayag ng gobyerno at pinagdiinang nananatiling hawak nila ito. Sinabi ng grupo na nagbigay sila ekstensyon na 24-oras mula sa tatlong araw na ultimatum para maisalba ang ulo ni dela Cruz na magtatapos ngayong alas-2 ng madaling-araw upang tiyakin ang sinseridad sa posisyon ng Philippine government sa pagwithdraw ng tropa nito sa Iraq. Ipinahayag pa na habang hawak nila si dela Cruz bago ang taning sa pagpugot ng ulo nito ay tatratuhin siyang &amp;quot;prisoner of war&amp;quot; (POW). Kaugnay sa maling balita na napalaya na si dela Cruz, nagngitngit sa galit ang kaanak ni dela Cruz at mga militanteng grupo na sumusuporta dito. Nagsagawa ng magkahiwalay na pulong balitaan ang mga kaanak ng bihag at militant groups kung saan tahasang kinokondena ang kuryenteng balita mula sa Malaca&amp;ntilde;ang na nagsasabing ligtas na si dela Cruz makaraang palayain ng mga Iraqi hostage takers. Posibleng may ulong pagugulungin ang Malaca&amp;ntilde;ang sa kuryenteng pag-aanunsyo ng paglaya ng truck driver na si dela Cruz. Nananatiling tahimik kahapon ang Palasyo sa kuryenteng balita at lahat ng opisyal na unang nagpatupad ng &amp;quot;news black-out&amp;quot; ay hindi na mahagilap. Kahapon ay nataranta ang gobyerno sa ipinalabas na panghuling taning ng Iraqi rebels kaya nagsagawa ng pagpupulong sa Malaca&amp;ntilde;ang na dinaluhan nina Foreign Affairs Sec. Delia Albert, National Security Adviser Norberto Gonzales, Defense Sec. Eduardo Ermita, Chairman ng Peace Process; Yoyong Afable, Executive Sec. Alberto Romulo at Labor Sec. Sto. Tomas para sa pinal na desisyon kung ipu-pull out o hindi ang 51-men ng RP humanitarian contingent sa Iraq kapalit ng kaligtasan ni dela Cruz. Subalit sa kabila ng 24-oras extension, bandang alas-6 kagabi nang ipahayag ni Sec. Albert na kabilang sa cabinet meeting na pinaninindigan pa rin ng Malaca&amp;ntilde;ang ang nauna nitong desisyon na mananatili ang RP contingent sa Iraq hanggang Agosto 20. Sinabi ni Albert na ito ang pinakahuling desisyon ng gobyerno habang patuloy ang pakikipag-negosyasyon sa ibat ibang channel para sa paglaya ni dela Cruz. Patuloy aniya ang ginagawa ng gobyerno upang tiyakin ang kaligtasan ni dela Cruz. Sinabi ni Albert na magtutungo sa Iraq ang maybahay ni dela Cruz na si Arsenia &amp;quot;Zeny&amp;quot; kasama si Sto. Tomas at ang isang kapatid ng nasabing OFW. Ito aniya ang pakiusap ng pamilya dela Cruz para mas malapit ang maybahay ni Angelo sa lugar na kinaroroonan nito at mabilis na maabot ang anumang impormasyon. Kaugnay nito, nagpahayag ng kahandaan ang RP contingent na lisanin ang bansang Iraq sa gitna na rin ng apela ng sambayanang Pilipino at ibang pamahalaan para maisalba ang buhay ni dela Cruz. Gayunman, nilinaw ni AFP Public Information Office chief Lt. Col. Daniel Lucero na bagaman mas nanaisin ng contingent na bumalik na lamang sa Pilipinas upang maisalba ang buhay ni dela Cruz ay nasa Malaca&amp;ntilde;ang pa rin ang huling desisyon kung ipu-pull out ang mga ito o hindi. &amp;quot;That is a political decision. The AFP will abide by policy decision of our leaders regarding AFP disposition in Iraq,&amp;quot; ani Lucero. (Ulat nina Ellen Fernando, Lilia Tolentino at Joy Cantos)</body>
<link>http://www.philstar.com/Article.aspx?articleId=257291&amp;publicationSubCategoryId=92</link>
</article>
<article>
<title>Angelo palayain - Malaysia</title>
<author>Ellen Fernando</author>
<date>
<month>July</month>
<day>12</day>
<year>2004</year>
</date>
<body>Bagaman mabagal ang desisyon ng Philippine government ukol sa pagbihag sa Filipino worker na si Angelo dela Cruz, nagpakita ng simpatiya ang mataas na opisyal ng Malaysia para sa Overseas Filipino Worker na si Angelo dela Cruz at hiniling sa mga Iraqi rebels na palayain na ito. Umapela ang Malaysian government sa pamamagitan ni Foreign Minister Syed Hamid Albar sa Islamic Army of Iraq-Khalid Bin al-Waleed Brigade na pakawalan na ng mga ito ang kanilang mga foreign hostages kabilang ang Pinoy truck driver na si dela Cruz. &amp;quot;We strongly appeal for an immediate and unconditional release of all hostages including a national from the Philippines being held in Iraq,&amp;quot; ani Foreign Minister Syed Hamid sa kanyang press statement. Sinabi ni Syed Hamid, tumatayong chairman ng 57-member ng Oraganization of Islamic Conference na hindi nila pinapayagan ang ganitong gawi na banta sa buhay ng mga inosenteng sibilyan at manggagawa. Sinabi naman ni National Security Adviser Norberto Gonzales na nakipag-usap na sila sa mga religious leaders ng Indonesia, Malaysia, Libya at Egypt. Sinabi ni Gonzales na lahat ng kanilang kausap na foreign religious leaders ay maiimpluwensya. Sila aniya ang katuwang din ng gobyerno upang tumulong para sa pakikipagnegosasyon sa nasabing mga hostage takers upang matiyak ang kaligtasan at mapalaya ang nasabing bihag na Pinoy. (Ulat ni Ellen Fernando)</body>
<link>http://www.philstar.com/Article.aspx?articleId=257299&amp;publicationSubCategoryId=92</link>
</article>
<article>
<title>Malawakang PNP revamp nakaamba</title>
<author>Joy Cantos</author>
<date>
<month>July</month>
<day>12</day>
<year>2004</year>
</date>
<body>Inihahanda na ang malawakang pagbalasa sa hanay ng mga matataas na opisyal ng Philippine National Police (PNP). Ayon sa isang mapapanaligang source sa Camp Crame, sinimulan na ng PNP Senior Officers Placement and Promotion Board (SOPPB) ang pagrebisa at evaluation sa mga performance ng ilang regional at provincial directors at police commanders. Sinabi ng source na posibleng unahing masibak sa puwesto ang mga PNP official na tahasang sumuporta sa kalaban ng administrasyon nitong nakalipas na eleksyon. Pinag-aaralan na ng SOPPB kung sinu-sinong PNP officials naman ang mapalad na mailuluklok sa mga mababakanteng posisyon sa rehiyon at distrito. Inihayag na ilan sa mga &amp;quot;criteria&amp;quot; na gagamitin para sa rigodon ng mga field at ground commanders ay ang haba ng kanilang panunungkulan sa isang lugar at kanilang performance. Posible namang manatili ang mga opisyal sa kanilang area kung naging mataas ang nakuhang boto umano ng Pangulong Arroyo sa kanilang hurisdiksyon. Isa sa dehado o mamalasin aniya ay ang mga PNP official mula sa Luzon dahil sa pagkatalo o hindi naging malaki ang lamang ng Pangulo sa mga rehiyon laban sa mahigpit nitong kalaban sa pagkapangulo na si Koalisyon ng Nagkakaisang Pilipino standard bearer Fernando Poe Jr. Apektado sa pagbalasa dahil sa overstaying sa puwesto sina P/Chief Supt. Pedro Bulaong na kilalang malapit kay GMA ng Western Police District, P/Chief Supt. Marcelino Franco ng Northern Police Disrtict, P/Sr. Supt. Benjamin Mantele ng Caloocan City Police at P/Sr. Jovy Gutierrez ng Makati City. Maaaring ipalit kay Bulaong sa WPD ay si P/Sr. Supt. Roberto Rosales, Cavite provincial police director habang si Bulaong ay sinasabing malilipat sa Region 3 na kilalang rehiyon na lantaran ang operasyon ng jueteng. Inihayag naman ni P/Dir. Jose Lalisan Jr., hepe ng PNP personnel, records and management na ang re-shuffle ay bahagi lamang ng dynamic process sa PNP. (Ulat ni Joy Cantos)</body>
<link>http://www.philstar.com/Article.aspx?articleId=257304&amp;publicationSubCategoryId=92</link>
</article>
<article>
<title>4,000 pulis na nagtanggol sa Malaca&amp;ntilde;ang mapo-promote</title>
<author>Joy Cantos</author>
<date>
<month>July</month>
<day>12</day>
<year>2004</year>
</date>
<body>Mahigit 4,000 pulis na nagtanggol sa Palasyo ng Malaca&amp;ntilde;ang sa kainitan ng May 1 siege noong 2001 ang tatanggap ng promosyon bilang bahagi ng kanilang reward mula sa gobyerno. Ito ang nabatid kahapon kay P/Dir. Jose Lalisan Jr., director for personnel records and management kung saan hahatiin sa dalawang batch ang promosyon ng magigiting na pulis. &amp;quot;The first batch will be composed of 1,300 policemen and their papers have been forwarded to the Civil Service Commission (CSC) for attestation,&amp;quot; ani Lalisan. Aniya, kinakailangang maisapinal na ng CSC ang promosyon ng unang batch ng mga pulis sa loob ng 30 araw at susunod naman ang 3,000 pulis para sa second batch. &amp;quot;The police are now civilian in nature thats why their promotion needs to be submitted and attested by the CSC first before it becomes final,&amp;quot; ani Lalisan. Ang promosyon ng mga pulis ay inaprubahan na ng National Police Commission (Napolcom) at nasabing kautusan ay nilagdaan na rin ng PNP. Magugunita na noong May 1, 2001 ay nilusob ng mga nagwawalang supporters ni dating Pangulong Joseph Estrada ang Malaca&amp;ntilde;ang sa bigong pagpapabagsak sa Arroyo administration. (Ulat ni Joy Cantos)</body>
<link>http://www.philstar.com/Article.aspx?articleId=257313&amp;publicationSubCategoryId=92</link>
</article>
<article>
<title>'Christ lifestyle check' sa mga pari isasagawa</title>
<author>Danilo Garcia</author>
<date>
<month>July</month>
<day>12</day>
<year>2004</year>
</date>
<body>Nakatakdang magsagawa ng tinatawag na &amp;quot;Christ lifestyle check&amp;quot; ang may mahigit 3,000 pari sa bansa upang mabatid kung sino sa kanilang hahay ang may immoral na gawain na labag sa kanilang doktrina. Itoy hakbang kasunod ng mga kinakaharap ng simbahan na sunud-sunod na &amp;quot;sex scandal&amp;quot; matapos ang mga sumbong na ilang porsiyento ng mga pari ay may mga asawa at anak habang ang iba naman ay pawang mga homosexual o bakla. Ayon kay Manila Archbishop Gaudencio Rosales, isa lamang ito sa laman ng napagkasunduan ng mga lider ng simbahan matapos ang limang araw na National Congress for the Clergy. Ang naturang lifestyle check ay hindi tututok sa yaman ng mga pari tulad ng isinasagawa gobyerno sa mga public officials kundi sa gawaing moral ng mga pari ayon sa pagsunod nila sa Panginoong Hesukristo. Partikular na isasailalim sa lifestyle check ay ang mga pari na nauna nang nasampahan ng mga kaso o reklamo sa pakikiapid, pangmomolestiya ng mga babae at maging sa kabataang lalaki. Hindi naman binanggit ni Rosales kung anong uri ng kaparusahan ang ipapataw sa mga paring mapapatunayang lumabag sa kanilang doktrina. Sa kabila naman nito, ilan sa mga pari ang nananawagan kabilang dito ang tinaguriang &amp;quot;Running Priest&amp;quot; na si Fr. Robert Reyes na payagan nang makapag-asawa ang mga pari upang hindi na malugmok sa kasalanan. (Ulat ni Danilo Garcia)</body>
<link>http://www.philstar.com/Article.aspx?articleId=257319&amp;publicationSubCategoryId=92</link>
</article>
<article>
<title>DOLE chief nag-sorry sa 'kuryenteng' balita</title>
<author>Lilia Tolentino at Ellen Fernando</author>
<date>
<month>July</month>
<day>13</day>
<year>2004</year>
</date>
<body>Humingi ng paumanhin kahapon si Labor and Employment Secretary Patricia Sto. Tomas sa publiko matapos ang maling balita tungkol sa umanoy pagpapalaya kay Angelo dela Cruz ng mga militanteng Iraqi. Umamin si Sto. Tomas na nagkamali siya nang i-feed sa media ang impormasyon na nakuha niya mula sa isang tawag na galing sa Saudi Arabia na pinalaya na umano si dela Cruz at dinala na ito sa isang hotel sa Baghdad. Si Sto. Tomas ay kasalukuyang nasa Baghdad at sinamahan si Arsenia at Jessie, asawa at kapatid ni Angelo para mapalapit siya sa lugar na kinaroroonan ng binihag niyang mister. Sa isang radio interview, ikinalungkot ni Sto. Tomas ang maling impormasyon na inihayag niya at hindi muna niya naberipika kaagad na nagsilbing basehan naman ng media sa pag-uulat. Samantala, nagbigay ng panibagong palugit ang grupo ng Iraqi Islamic Army sa gobyerno ng Pilipinas ng panibagong 48 oras upang magdesisyon na i-pull out ang RP contingent sa Iraq matapos ang apat na araw na taning kapalit ng ulo ni Angelo. Ayon sa Department of Foreign Affairs, ang panibagong 48 oras o dalawang araw ay matatapos bukas ng alas-2 ng madaling araw. Dahil dito, pinatindi pa ng mga negosyador ang pakikipag-usap sa mga Iraqi militants. Nabatid na walang direktang komunikasyon ang grupo ni special envoy Roy Cimatu sa mga teroristang may hawak kay Angelo at dumadaan lamang sa ibang personalidad ang kanilang pakikipag-negosasyon. Si Cimatu ang naatasang mamuno sa pakikipag-negosasyon. Kaugnay nito, nagpalabas ng news blackout ang Malaca&amp;ntilde;ang sa hangad na hindi madiskaril ang mga ginagawang negosasyon sa pagpapalaya dito ng grupong Kalid Bin al-Waleed Brigade. Itinalaga ngayong tagapagsalita hinggil sa pagsisikap na mailigtas si Angelo, si DFA Secretary Delia Albert. (Ulat nina Lilia Tolentino at Ellen Fernando)</body>
<link>http://www.philstar.com/Article.aspx?articleId=257414&amp;publicationSubCategoryId=92</link>
</article>
<article>
<title>Rally para kay Angelo 'di nakakatulong dagdag pressure lang</title>
<author>Joy Cantos</author>
<date>
<month>July</month>
<day>13</day>
<year>2004</year>
</date>
<body>Mahigpit na ipatutupad ng PNP ang &amp;quot;no permit, no rally policy&amp;quot; para sa Iraqi hostage na si Angelo dela Cruz. Ayon sa PNP, layunin lamang ng hakbang na maiwasan na sakyan ng ibang grupo ang mainit na isyu tungkol sa banta sa buhay ni dela Cruz na hindi naman makakatulong at sa halip ay nakakadagdag pa sa &amp;quot;pressure&amp;quot; na kinakaharap ng mga opisyal ng pamahalaan. Sinabi ni PNP spokesman P/Chief Supt. Joel Goltiao, hindi nila hinaharang ang pagbuhos ng simpatiya kay dela Cruz at ang hakbangin na mapalaya ito sa lalong madaling panahon. Hindi anya ang rally o ang prayer vigil ang kanilang pinipigilan kung hindi ang paggamit ng mga pampublikong lugar ng walang pahintulot na nakakaperwisyo na sa trapiko. Nilinaw pa ni Goltiao na madali naman kumuha ng permit para sa pagdaraos ng mga prayer vigil lalo pa at para sa pakikisimpatiya kay Angelo. (Ulat ni Joy Cantos)</body>
<link>http://www.philstar.com/Article.aspx?articleId=257418&amp;publicationSubCategoryId=92</link>
</article>
<article>
<title>Erap absuwelto na sa 'Jose Velarde' pinayagan pa sa rest house arrest</title>
<author>Malou Rongalerios/Lilia Tolentino</author>
<date>
<month>July</month>
<day>13</day>
<year>2004</year>
</date>
<body>Dobleng buwenas ang natamo kahapon ni dating Pangulong Estrada matapos siyang makalusot sa isang kinakaharap na kaso ay pinagbigyan pa ng Sandiganbayan ang kahilingan nitong ma-rest house arrest sa Tanay, Rizal. Inabsuwelto ng Sandiganbayan Special Division si Estrada sa paggamit ng alias na Jose Velarde upang itago ang nasa P500 milyong accounts nito. Ayon sa korte, protektado ng bank secrecy law ang dating pangulo nang buksan ang kontrobersiyal na account noong Pebrero 2000. Ipinaliwanag nina Justices Minita Chico-Nazario, Edilberto Sandoval at Teresita Leonardo-de Castro na hindi maaaring lumabag sa kasong illegal use of alias si Estrada dahil pinapayagan ito noon. Sa 19-pahinang resolusyon, sinabi ng Special Division na pinoprotektahan si Estrada ng Bank Secrecy Law (RA 1405) nang buksan niya ang numbered account at gumamit ng alpha numeric name sa harap ni Equitable-PCI Bank executive Clarissa Ocampo, isa mga star witness ng prosekusyon. Sinabi pa ng korte na hindi nila maaaring katigan ang katuwiran ng prosekusyon sa nasabing kaso dahil ginawa ito bago maging batas ang Anti-Money Laundering Law (RA 9160) noong Oktubre 2001 at walang retroactive effect. Idinagdag pa ng korte na walang obligasyon si Estrada na i-reveal ang kanyang totoong katauhan nang buksan ang nasabing account. Sinabi ng prosekusyon na maghahain pa rin sila ng motion for reconsideration kahit maituturing na insignificant ang ibinasurang kaso dahil may maximum penalty lamang itong isang buwan na napagsilbihan na ni Estrada dahil tatlong taon na itong nakakulong. Ang natitirang kaso na lamang ni Erap ay plunder at perjury. Kasabay nito, ikinatuwa rin ni Estrada ang pagpayag ng Sandiganbayan na malipat na siya sa kanyang rest house sa Tanay, Rizal mula sa Camp Capinpin. Ayon kay Estrada, tumanggap na siya ng abiso mula sa Sandiganbayan hinggil sa direktiba nito kay Special Prosecutor Dennis Villa-ignacio na ilipat na si Estrada sa kanyang rest house na katapat lang ng kampo sa Tanay. Nagpasalamat si Estrada sa pagpayag ng Sandiganbayan sa kanyang kahilingan. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=257428&amp;publicationSubCategoryId=92</link>
</article>
<article>
<title>Drilon-Villar okey sa term sharing</title>
<author>Rudy Andal</author>
<date>
<month>July</month>
<day>13</day>
<year>2004</year>
</date>
<body>Nagkasundo sina Senate President Franklin Drilon at Sen. Manuel Villar, Jr. na magkaroon na lamang ng term-sharing sa Senate leadership sa pagbubukas ng 13th Congress sa July 26. Pumayag si Sen. Villar na manungkulan sa 1st and 2nd regular session si Sen. Drilon at ang 3rd regular session naman ang kanya. Sa ipinalabas na joint statement nina Villar at Drilon, nagkasundo sila sa term-sharing upang mabigyan ng tuon ng liderato ng Kongreso ang kasalukuyang financial crisis ng bansa. Sa pagbubukas ng Kongreso sa darating na Hulyo 26 ay unang manunungkulan si Drilon sa loob ng dalawang taon habang sa July 2006 hanggang June 2007 naman ang termino ni Villar. Ang kasunduang ito ay namagitan lamang kina Drilon at Villar dahil silang dalawa lamang ang nagpapakita ng interes na makuha ang posisyon. Ito ang ikatlong pagkakataon na pumasok sa term-sharing agreement si Drilon kung saan ang nauna ay kay yumaong Sen. Blas Ople noong 11th Congress at pangalawa ay kay yumaong Sen. Renato Cayetano noong 12th Congress. Ngayong nagkasundo na sina Drilon at Villar ay aasikasuhin naman ng mga ito ang distribusyon sa chairmanship ng 22 committee kabilang ang mga itatalaga sa Commission on Appointments (CA) at Senate Electoral Tribunal. (Ulat ni Rudy Andal)s</body>
<link>http://www.philstar.com/Article.aspx?articleId=257432&amp;publicationSubCategoryId=92</link>
</article>
<article>
<title>Congresswoman ayaw sa matatabang staff</title>
<author>Malou Rongalerios</author>
<date>
<month>July</month>
<day>13</day>
<year>2004</year>
</date>
<body>Isang congresswoman mula sa Luzon ang halos isuka ang kanyang mga staff dahil sa ipinapakita nitong diskriminasyon sa mga matatabang empleyada. Ayon sa isang source na tumangging magpabanggit ng pangalan, ayaw ni congresswoman na tumataba ang kanyang mga staff kaya ina-assign niya ang mga ito sa ibang lugar upang hindi makita sa kanyang opisina. Isang staff umano sa opisina nito sa Batasan complex na dating sexy ang lumobo ang katawan dahil sa kakakain kaya ginawa na lamang niya itong mayordoma sa kanyang bahay. Hindi naman daw basta tsinutsugi ng congresswoman ang mga tumatabang staff kundi inililipat lamang niya ito ng lugar na malayo sa kanyang tanggapan. Bagaman at hindi nagugustuhan ng mga staff ang ugali ng kanilang amo ay hindi naman makapag-resign ang mga ito dahil sa hirap humanap ng bagong trabaho. Hind naman umano tomboy ang congresswoman kundi ayaw lang talaga nito sa mga matatabang empleyada at mas gusto na mga payat ang nakapaligid sa kanya. Kilala ang lady solon sa pagiging sexy, glamorosa at hindi nagpapatalbog sa ibang babaing mambabatas pagdating sa pananamit. Isa ito sa mga inaabangang congresswoman tuwing may malaking okasyon sa Kamara dahil siguradong naiiba sa karamihan ang kanyang kasuotan. (Ulat ni Malou Rongalerios)</body>
<link>http://www.philstar.com/Article.aspx?articleId=257440&amp;publicationSubCategoryId=92</link>
</article>
<article>
<title>Lacuna kastiguhin -NPC</title>
<author>Grace Amargo</author>
<date>
<month>July</month>
<day>13</day>
<year>2004</year>
</date>
<body>Nanawagan kahapon ang National Press Club of the Philippines (NPC) kay bagong talagang DILG Sec. Angelo Reyes na imbestigahan ang umanoy ginawang pagmumura at paghahamon ng away ni Manila Vice Mayor Danny Lacuna sa NPC director at publisher ng isang tabloid sa isang restaurant sa Ermita noong nakaraang Biyernes ng gabi. Base sa press statement ng pamunuan ng NPC, mayroong sapat na dahilan ang DILG upang magkaroon ng imbestigasyon at masampahan ng kasong grave misconduct at act unbecoming of a public official laban kay Lacuna. Isa umanong sampal sa prospesyon ng mga mamamahayag ang inasal ni Lacuna ng pagmumurahin, duruin at hamunin ng away ang publisher/editor-in-chief ng tabloid na Saksi na si Joey Venancio. Magugunita na noong nakaraang Biyernes ng gabi sa Cafe de Malate habang nakikipagkuwentuhan si Venancio kina dating DOTC Sec. Bebot Alvarez, Phil. Daily Inquirer publisher Isagani Yambot at retired Phil. Coast Guard chief Vice Admiral Reuben Lista ng biglang lapitan at pagmumurahin ni Lacuna na noon ay lasing umano sa alak, si Venancio. Hindi pa umano nakuntento ay hinamon ni Lacuna ng away si Venancio na hindi naman pinatulan ng huli. Naawat lang ang bise alkalde sa pagwawala ng pumagitna na sina Alvarez, Lista, Yambot at ang kasama ni Lacuna na si Laguna Gov. Dan Fernandez. Samantala bilang tulong, nag-alok si Jerry Yap, NPC director, ng tulong legal para kay Venancio kabilang dito ang pagbibigay ng abugado na magtatanggol sa huli sa sandaling magsampa ito ng kaso laban kay Lacuna. (Ulat ni Grace Amargo)</body>
<link>http://www.philstar.com/Article.aspx?articleId=257443&amp;publicationSubCategoryId=92</link>
</article>
<article>
<title>DILG palalakasin ni Reyes</title>
<author>Joy Cantos/Lilia Tolentino</author>
<date>
<month>July</month>
<day>13</day>
<year>2004</year>
</date>
<body>Palalakasin pa ng bagong hirang na si Interior and Local Government Secretary Angelo Reyes ang kampanya laban sa ibat ibang uri ng krimen at nangakong isasaayos ang takbo ng kagawarang kanyang pamumunuan. Ito ang inihayag kahapon ni Reyes matapos ang turn-over ceremony nila ni outgoing chief Sec. Joey Lina na ginawa sa multi-purpose hall ng Camp Crame kahapon. Bukod sa DILG, si Reyes pa rin ang mamumuno sa National Anti-Kidnapping Task Force pero inalis sa kanya ang Anti-Smuggling Task Force. Kasabay nito, pinag-aaralan na ni Reyes ang pagpapatupad ng malawakang reorganisasyon sa PNP bagamat aminado na hindi agad-agaran ang isasagawang revamp. Sinasabing ang mga opisyal na tatamaan umano ng balasahan ay yaong lilitaw na mahina ang mga performance sa isinasagawang ebalwasyon at matagal na sa serbisyo. (Ulat nina Joy Cantos/Lilia Tolentino)</body>
<link>http://www.philstar.com/Article.aspx?articleId=257447&amp;publicationSubCategoryId=92</link>
</article>
<article>
<title>Angelo dinala na sa bitayan</title>
<author>Ellen Fernando at Joy Cantos</author>
<date>
<month>July</month>
<day>14</day>
<year>2004</year>
</date>
<body>Inanunsiyo ng Department of Foreign Affairs (DFA) na tatanggalin na ang 51-member ng RP humanitarian contingent sa Iraq matapos ipalabas ng Al Jazeera television network ang bagong video footage ni Angelo dela Cruz at ihayag na dinala na sa execution site ng Islamic Army ang bihag kahapon ng madaling araw bilang paghahanda sa pagpugot sa ulo nito sa sandaling hindi mapagbigyan ang kanilang demand na i-pull out ang tropang Pinoy. Nabatid sa ipinalabas na tugon ng gobyerno ng Pilipinas na napanood sa Islamic television Al-Arabia, nakahanda na silang yumukod sa kahilingan ng Khaleed bin Waleed Brigade hinggil sa troop pull out sa Iraq. Ang statement ay binasa mismo ni Philippine Deputy Foreign Affairs Secretary Rafael Seguis sa Al-Jazeera TV. Hindi naman nilinaw ni Seguis ang takdang oras ng dapat na pag-pull out sa contingent bagaman magtatapos ang taning ng pagpugot ngayong alas-2 ng madaling araw matapos ang panghuling 48-oras ultimatum ng Iraqi militants. Ang 51-man team ay binubuo ng 43 sundalo at walong pulis at nakatakda sanang pauwiin sa darating na Agosto 20. Nakatalaga sila sa tatlong station sa Iraq at isa sa Kuwait kaya inaasahang hindi sabay-sabay ang mga itong mag-withdraw dahil na rin sa limitadong transportasyon. Bilang reaksiyon ay sinabi naman ni AFP-PIO chief Lt. Col. Daniel Lucero na wala pa silang natatanggap na order para sa troops pull out at hinihintay pa nila ang kautusan ng Palasyo bago isagawa ang bagay na ito. Ayon pa kay Lucero, magiging batch by batch o unti-unti ang gagawing paglisan ng RP troops. Sa panig naman ni PNP spokesman P/Chief Supt. Joel Goltiao, anumang oras ay maaari na nilang pauwiin ang tropa ng pulisya sa Iraq na kabilang sa humanitarian mission. Kaugnay nito, nananalangin ang pamilya dela Cruz na sana ay hindi pa huli ang desisyon ng gobyerno sa pag-withdraw ng kanilang puwersa sa Iraq. Magugunitang bandang alas-2 ng madaling araw kahapon nang ipakita ang nasabing footage sa Al Jazeera TV na nagsisilbing channel ng komunikasyon ng negotiating team ng Pilipinas sa pamumuno ni Seguis at special envoy Roy Cimatu na kasalukuyang nasa Baghdad. Sa naturang video ay nakaluhod si dela Cruz habang nasa likod nito ang mga rebeldeng may piring ang mga mata at may hawak na matataas na kalibre ng baril. Samantala, hiniling naman ni Angelo na ihatid sa Pilipinas ang kanyang bangkay kung saka-sakali na mapugutan ito. Habang isinusulat ang balitang ito ay wala pang pormal na kautusan ang Malaca&amp;ntilde;ang sa AFP kaugnay sa pull out ng tropa. (Ulat nina Ellen Fernando at Joy Cantos)</body>
<link>http://www.philstar.com/Article.aspx?articleId=257526&amp;publicationSubCategoryId=92</link>
</article>
<article>
<title>Rest house arrest kay Erap,iaapela hanggang SC</title>
<author>Malou Rongalerios/Rudy Andal/Joy Cantos</author>
<date>
<month>July</month>
<day>14</day>
<year>2004</year>
</date>
<body>Maghahain ng motion for reconsideration ang prosekusyon kaugnay sa rest house arrest ni dating Pangulong Estrada dahil maituturing na ring pinakawalan ito ng korte. Sinabi ni State Prosecutor Dennis Villa-ignacio, ihahanda na nila ang motion for reconsideration upang hilingin sa korte na bawiin ang rest house arrest ni Estrada at kung hindi aniya ito magtatagumpay ay dadalhin nila ang usapin sa Korte Suprema. Ayon pa kay Villa-ignacio, lumalabas na pinagbibigyan ng korte ang lahat ng kahilingan ng dating pangulo. Hindi aniya kumbinsido ang prosekusyon sa mga ibinigay na katuwiran ng korte kaugnay sa pagbabago ng posisyon sa house arrest ni Erap na maliwanag anya na special treatment sa dating lider. Alas-11 ng umaga kahapon ng lumipat si Erap sa rest house nito na katapat lang ng Camp Capinpin. Nabatid na isusunod na hihilingin ng kampo ni Erap ang piyansa. Hindi naman magtataka ang prosekusyon kapag ibinigay ito ng Sandiganbayan dahil sa kasalukuyang rest house arrest ay para na ring pinalaya si Erap. Kaugnay nito, mariing itinanggi ni Sen. Jinggoy Estrada na bahagi ng usapan sa pagitan ng pamilya Estrada at Arroyo administration ang naging desisyon ng Sandiganbayan na pagbasura sa kasong illegal use of alias ni Erap at pagkakaloob ng rest house arrest sa kanyang ama. Sinabi ni Sen. Jinggoy, walang katotohanan na mayroong kasunduan ang kanilang pamilya at gobyerno lalo na kay Pangulong Arroyo kaya nabasura ang kasong illegal use of alias at pinayagan na ang rest house arrest dito. Naniniwala si Jinggoy na indikasyon na ito na malapit na silang mapawalang-sala ng kanyang ama sa kasong plunder na isinampa sa kanila dahil ang pagbasura sa kasong illegal use of alias ay lalong nagpahina sa kasong pandarambong o plunder. Kaugnay nito, malayang makakapunta anumang oras ang pamilya ni Erap para bisitahin ito sa kanyang rest house na magsisilbi nitong kulungan. Ayon kay P/Sr. Supt. Romeo Jelomes, chief of staff ng PNP Police Security and Protection Office, conjugal property ng pamilya Estrada ang lugar kaya hindi na umano kailangan pa ng permiso ng korte sakalit naisin ng sinumang miyembro ng pamilya Estrada na bumisita sa dating presidente. Sa kasalukuyan ay ikinokonsidera na rin ng PNP ang pagdaragdag ng puwersang magbabantay kay Erap. (Ulat nina Malou Rongalerios/Rudy Andal/Joy Cantos)</body>
<link>http://www.philstar.com/Article.aspx?articleId=257541&amp;publicationSubCategoryId=92</link>
</article>
<article>
<title>9 ahensiya ng gobyerno masasagasaan sa revamp</title>
<author>Lilia Tolentino</author>
<date>
<month>July</month>
<day>14</day>
<year>2004</year>
</date>
<body>Siyam na ahensiya ng gobyerno ang maaapektuhan ng ipatutupad na reorganisasyon ni Pangulong Arroyo. Ayon sa isang maimpluwensiyang impormante na malapit sa Pangulo pero walang puwesto sa gobyerno, kabilang sa mga apektadong kagawaran ay ang Department of Health (DOH), Department of Transportation and Communications (DOTC), Dept of Tourism (DOT), Dept of Public Works and Highways (DPWH), Dept of Education (DepEd), Dept of Agrarian Reform (DAR), Dept of Finance (DOF), Dept of Foreign Affairs (DFA) at Dept of Justice (DOJ). Hindi naman apektado ng pagbalasa sina Executive Secretary Alberto Romulo, Chief of Staff Rigoberto Tiglao, Presidential Spokesman Ignacio Bunye at Budget Secretary Emilia Boncodin. Inaasahan din ng naturang impormante na hindi matitinag sa puwesto si Press Secretary Milton Alingod. Sinabi pa ng impormante na noong unang preparasyon sa reorganisasyon ay hindi kabilang si Labor Secretary Patricia Sto. Tomas sa mga gagalawing miyembro ng Gabinete, pero dahil sa naganap na kuryenteng balita sa paglaya ni Angelo dela Cruz, malamang na magalaw din ito sa puwesto. Tatlong miyembro na ng Gabinete ng Pangulo ang nagbitiw at mayroon na ring mga kapalit na sina dating DILG Sec. Joey Lina na pinalitan ni Angelo Reyes, DSWD Sec. Dinky Soliman na ang puwesto ay ipagkakaloob kay Vice Pres. Noli de Castro at Agriculture Sec. Luisito Lorenzo na pinalitan ni NFA chief Arthur Yap. Sinabi pa ng impormante na dapat sanay nakasama sa mga naunang pagbabalasa ang Transportation secretary pero hindi natuloy ito dahil ang inaasinta nitong kapalit na puwesto ay ang posisyon ni Defense Secretary Eduardo Ermita, subalit hinarang umano ni dating Pangulong Fidel Ramos ang planong pagpapalit kay Ermita. (Ulat ni Lilia Tolentino)</body>
<link>http://www.philstar.com/Article.aspx?articleId=257546&amp;publicationSubCategoryId=92</link>
</article>
<article>
<title>'Sen. Villar baka malasin sa term-sharing' - Sen. Pimentel</title>
<author>Rudy Andal</author>
<date>
<month>July</month>
<day>14</day>
<year>2004</year>
</date>
<body>Nangangamba si Sen. Aquilino Pimentel na malasin din si Sen. Manuel Villar dahil sa pagpasok nito sa power-sharing agreement kay Senate President Franklin Drilon tulad ng nangyari noon sa yumaong si Sen. Renato Cayetano na hindi na natikman ang kanyang term bilang Senate president. Sinabi ni Sen. Pimentel, nakikita din niya na kaya minabuti ni Sen. Drilon na magkaroon ng term-sharing agreement kay Sen. Villar ay upang hadlangan ang ginagawang panliligaw ng huli sa 8-man member na opposition bloc na makuha ang boto nito sa Senate presidency sa sandaling magbukas ang Kongreso sa Hulyo 26. &amp;quot;I am warning Sen. Villar that Sen. Cayetano did not fare very well under that term of that kind of agreement and I think that is violative of public policy. When there is horse-trading for public office, that is tantamount to selling a position,&amp;quot; giit pa ni Pimentel. Tinukoy din ng acting minority leader na paglabag sa public policy ang ginawa ni Drilon dahil halos ibinebenta na nito ang posisyon ng Senate presidency at hinadlangan ang miyembro ng Mataas na Kapulungan na makapili ng kanilang magiging lider. Samantala, sinabi naman nina Drilon at Villar na bago sila bumuo ng kasunduan ay kinonsulta muna nila ang lahat ng miyembro ng mayorya kung saan ay suportado naman nila ang term-sharing na ito. Ayon kay Villar, isinantabi nila ni Drilon ang kanilang mga personal na interes upang matuon ang liderato ng Senado sa pagbibigay ng prayoridad sa mga suliraning kinakaharap ng bansa partikular sa fiscal crisis. &amp;quot;Walang naging problema sa mga grupong sumusuporta kay Drilon at sa grupong sumusuporta sa akin at hindi naman ako makuwenta sa petsa ng naging hatian namin ng termino,&amp;quot; paglilinaw ni Villar. Pamumunuan ni Drilon ang liderato sa unang dalawang taon at ang nalalabing isang taon ang magiging termino ni Villar bilang Senate president. (Ulat ni Rudy Andal)</body>
<link>http://www.philstar.com/Article.aspx?articleId=257553&amp;publicationSubCategoryId=92</link>
</article>
<article>
<title>Neophyte senators di ituturing na 2nd class citizen- Drilon</title>
<author>Rudy Andal</author>
<date>
<month>July</month>
<day>14</day>
<year>2004</year>
</date>
<body>Siniguro kahapon ni Senate President Franklin Drilon na pagkakalooban ng commitee chairmanship ang mga neophyte senators upang mabura ang pag-aakala na ituturing silang mga 2nd class citizen. Ito ang naging tugon ni Sen. Drilon sa panawagan ni neophyte Sen. Mar Roxas na huwag balewalain ng liderato ng Senado ang mga bagong halal na mambabatas at huwag silang ituring na 2nd class citizen. Sinabi ni Drilon, nakausap na niya ang ilan sa mga bagitong mambabatas kung anong komite ang komportable silang hawakan kaya walang katotohanan na silay ituturing na 2nd class citizen. Aniya, nagpahiwatig na ang mga bagong halal na mambabatas sa mga komiteng nais nilang pamunuan gaya nina Sen. Roxas na target ang trade and commerce at economic affairs; Sen. Richard Gordon na gustong hawakan ang committee on tourism; Sen. Pia Cayetano, environment at youth, women and family affairs; Sen. Bong Revilla, public works at Sen. Lito Lapid, mass media and public information. &amp;quot;I assure the neophyte senators to have chairmanships on committee, and I even ask them on their preference so they will have an active role in the upper chamber,&amp;quot; wika pa ni Drilon. (Ulat ni Rudy Andal)</body>
<link>http://www.philstar.com/Article.aspx?articleId=257558&amp;publicationSubCategoryId=92</link>
</article>
<article>
<title>Bihag na Bulgarian pinugutan: Troops pull out sinimulan</title>
<author>Ellen Fernando at Lilia Tolentino</author>
<date>
<month>July</month>
<day>15</day>
<year>2004</year>
</date>
<body>Sinimulan na kahapon ng Pilipinas ang unti-unting pagpapauwi sa 51-kataong humanitarian mission nito sa Iraq matapos pugutan ng mga rebeldeng Iraqi ang isang Bulgarian hostage na kasama ng Pinoy na si Angelo dela Cruz. Ipinapalagay ng mga observers na ang execution sa naturang Bulgarian ay indikasyon na hindi nagbibiro ang mga rebelde sa bantang pupugutan si dela Cruz kapag hindi agarang inalis ng pamahalaan ang tropa nito sa Iraq. Nabatid kay Foreign Affairs Secretary Delia Albert, walong kasapi ng RP contingent ang nauna nang umalis sa Iraq at 43 na lamang ang natitira doon. Kasalukuyan nang nakikipag-ugnayan ang DFA sa Department of National Defense at Armed Forces of the Philippines para sa gagawing pull out pa sa natitirang contingent. Kinumpirma rin ng DFA na pinatay na ang isa sa dalawang Bulgarian at nagbigay ng panibagong 24-oras ang grupo sa isa pang natitirang Bulgarian na pupugutan kung hindi palalayain ng Bulgaria ang mga nakapiit na Iraqis at i-pull out ang may 470 Bulgarian contingent sa Iraq. Ang dalawang Bulgarian ay nadakip noong Hunyo 27 sa lugar kung saan nadakip din si dela Cruz. Sa kabila nito, sinabi ng pamahalaang Bulgaria na hindi iaatras ang mga sundalo nito sa Iraq. (Ulat nina Ellen Fernando at Lilia Tolentino)</body>
<link>http://www.philstar.com/Article.aspx?articleId=257644&amp;publicationSubCategoryId=92</link>
</article>
<article>
<title>'Imbes batikos,suportahan na ang gobyerno'</title>
<author>Lilia Tolentino/Rudy Andal/Malou Rongalerios</author>
<date>
<month>July</month>
<day>15</day>
<year>2004</year>
</date>
<body>Nanawagan na ng pagkakaisa si Vice President Noli de Castro sa sambayanang Pilipino sa gitna ng krisis kaugnay sa pagbihag kay Angelo dela Cruz. Sa kauna-unahang pagkakataon, nakiapela na rin si de Castro sa lahat ng sektor na suportahan ang ginagawa ng gobyerno para sa kaligtasan ni dela Cruz sa halip na magbatikusan. Ang pagtatalo anya ay may tamang panahon at sa halip bigyan ang pamahalaan ng sapat na panahon at pagtitiwala na mareresolba at maisasaayos ang problemang kinakaharap ng bansa. Tiniyak ni de Castro na ginagawa ng gobyerno ang lahat hinggil sa kaso ni dela Cruz. Nakiusap rin si de Castro sa media na unawain ang pamahalaan sa paghihigpit nito sa pagbibigay ng impormasyon dahil lalong nalalagay sa panganib ang buhay ni Angelo. Sa kabila ng kaliwat kanang batikos na inabot ng Pilipinas maging sa international community sa desisyon nito na pauwiin ang tropang Pinoy ay nakahanap naman ng kakampi ang Pangulo. Kinatigan kahapon ng mga mambabatas ang naging desisyon ng Arroyo administration na pauwiin na lamang ang Filipino humanitarian contingent na nasa Iraq upang maisalba ang buhay ng OFW na si dela Cruz. Ayon sa mag-amang sina Sen. Rodolfo Biazon at Rep. Ruffy Biazon, kahit anong desisyon ang gawin ng gobyerno ay aani ito ng pagbatikos sa ibat bang sektor kaya mas pinili nito ang lesser evil. Ani Sen. Biazon, ipinakita lamang ni Pangulong Arroyo na mahalaga ang buhay ng bawat Filipino kaya minabuti nitong iatras ang ating humanitarian mission. Suportado rin ng mga kongresista ang desisyon ng Pangulo dahil bagaman at sigurado aniyang makakaapekto ito sa foreign policy at relasyon ng Pilipinas sa ibang bansa ay nabawasan naman ang tensiyon sa Pilipinas dahil sinunod ng gobyerno ang kahilingan ng mga Iraqi extremists kapalit ng buhay ng isang Pinoy. Marami anyang OFW ang matutuwa sa naging hakbang ng Palasyo dahil mas pinahalagahan ng gobyerno ang buhay ni dela Cruz na kumakatawan sa mga OFW kaysa sa kritisismo ng &amp;quot;Coalition of the Willing&amp;quot;. Isa anyang mahirap na desisyon ang ginawa ni Pangulong Arroyo dahil posibleng balikan ng Amerika ang Pilipinas pagkatapos ng krisis sa Iraq. Pero dapat anilang hangaan ng lahat ng Filipino ang ginawa ni Arroyo na hindi ipinagpalit ang buhay ng isang OFW sa posibleng pagganti ng Amerika. (Ulat nina Lilia Tolentino/Rudy Andal/Malou Rongalerios)</body>
<link>http://www.philstar.com/Article.aspx?articleId=257659&amp;publicationSubCategoryId=92</link>
</article>
<article>
<title>US,Australia dismayado sa desisyon ng Pinas</title>
<author>Lilia Tolentino/Ellen Fernando</author>
<date>
<month>July</month>
<day>15</day>
<year>2004</year>
</date>
<body>Dismayado ang Amerika at Australia sa desisyon ng Pilipinas na pabalikin sa bansa ang humanitarian mission nito sa Iraq. Sa isang press statement na ipinalabas ng US Embassy, hinihingian nito ng paliwanag ang Malaca&amp;ntilde;ang sa pagpayag nitong pauwiin ang tropang Pinoy. Iginiit ng US na &amp;quot;wrong timing&amp;quot; ang ginawang hakbang ng pamahalaan kung saan sinisimulan pa lamang ng bagong gobyerno ng Iraq ang paglaban sa terorismo ay &amp;quot;bumigay naman anila ang Phil. govt sa mga terorista. &amp;quot;We believe that a decision by the Philippine government to withdraw their 51 troops ahead of August 20 scheduled expiration on their mission would just send a very wrong signal to the terrorist,&amp;quot; ani White House spokesman Scott McCellan sa statement. Hindi rin natuwa ang Australia at hindi anya dapat bumigay ang Pilipinas sa demand ng terorista. Kinukumbinsi ng Australia na baguhin ang pasya nito. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=257664&amp;publicationSubCategoryId=92</link>
</article>
<article>
<title>JI terrorists itinago ng MILF</title>
<author>Joy Cantos</author>
<date>
<month>July</month>
<day>15</day>
<year>2004</year>
</date>
<body>Kinakanlong umano ng isang paksiyon ng mga rebeldeng Moro Islamic Liberation Front (MILF) ang tinatayang may 60 lokal at dayuhang miyembro ng Jemaah Islamiyah (JI), ang Southeast Asian regional terrorist network ng Al- Qaeda. Ayon kay AFP-Public Information Office chief Lt. Col. Daniel Lucero, base sa kanilang nakalap na impormasyon ay isang paksiyon ng MILF na tinaguriang lost command ang umanoy namonitor na nagbibigay ng sanktuwaryo sa nasabing teroristang grupo. Sa kasalukuyan ayon pa kay Lucero ay tumaas ang bilang ng mga JI terrorist na namumugad sa bansa mula 50 hanggang 60 ang bilang. Ang nasabing mga JI terrorist ay pinalawak na rin umano ang kanilang operasyon mula Central Mindanao ay nakarating at kumikilos na rin ang mga ito sa Sulu. Naghihinala rin ang opisyal na napasok na ng operasyon ng JI ang mga Muslim non-government organizations na nag-ooperate sa Mindanao region. Samantala patuloy namang itinatanggi ni MILF spokesman Eid Kabalu ang nasabing paratang sa kabila ng pagsisiwalat ng International Crisis Group na may ebidensiyang magpapatunay hinggil sa &amp;quot;operational &amp;amp; training&amp;quot; na ugnayan ng JI at naturang separatistang grupo. Magugunita na ang MILF ay nagdeklara ng pakikidigma laban sa pamahalaan simula pa noong 1978 sa paghahangad na humiwalay ng estado sa gobyerno o ang Independent Islamic State. (Ulat ni Joy Cantos)</body>
<link>http://www.philstar.com/Article.aspx?articleId=257671&amp;publicationSubCategoryId=92</link>
</article>
<article>
<title>House gumaya rin sa term-sharing</title>
<author>Malou Rongalerios</author>
<date>
<month>July</month>
<day>15</day>
<year>2004</year>
</date>
<body>Ginaya rin sa Kamara ang nangyaring power sharing sa Senado sa pagitan nina Senate President Franklin Drilon at Sen. Manuel Villar matapos pumayag sina Rep. Rolando Andaya (Camarines Sur) at Rep. Joey Salceda (Albay) na mapalitan bilang chairman nang pinag-aagawang House committee on Appropriations. Mismong si Speaker Jose de Venecia ang naghayag kahapon tungkol sa kasunduan nina Andaya at Salceda na manunungkulan ng tig-isa at kalahating taon. Sinabi ni de Venecia na maituturing na positibong hakbang ang naging desisyon ng dalawang solon dahil isinantabi nila ang kanilang mga personal na interes. Nangangahulugan din aniya ito na mapapabilis ang pagpasa ng mahahalagang tax measures sa loob ng 100 araw dahil mawawala ang personal rivalries lalo na sa Appropriations committee. Ayon naman sa isang source na tumangging magpabanggit ng pangalan, mauunang maupo bilang chairman ng makapangyarihang komite si Andaya at papalitan ito ni Salceda pagkatapos ng isang taon at kalahati. Magugunitang napaulat na si Salceda ang napipisil ni Pangulong Arroyo na maging chairman ng Appropriations committee pero si Andaya naman ang gusto ni de Venecia. (Ulat ni Malou Rongalerios)</body>
<link>http://www.philstar.com/Article.aspx?articleId=257676&amp;publicationSubCategoryId=92</link>
</article>
<article>
<title>'Friends pa rin tayo' - US</title>
<author>Joy Cantos at Ellen Fernando</author>
<date>
<month>July</month>
<day>16</day>
<year>2004</year>
</date>
<body>Nagpahayag ang pamahalaang Amerika na nananatiling magkaibigan ang US at Pilipinas bagaman ipinakita ng una ang kanilang pagka-dismaya sa desisyon ng huli na i-pull out ang Pinoy troops sa Baghdad. Ayon kay US Ambassador Francis Ricciardone, ang kasalukuyang krisis na dinaranas ng pamahalaan sa pagkakabihag ng mga militanteng Iraqi kay Angelo dela Cruz ay isang matinding pagsubok at nasa likod sila ng Pilipinas, bilang isang kaalyadong bansa, para umagapay. &amp;quot;This is the time of a severe test to your country. We are allies, we are here for you,&amp;quot; pahayag ni Ricciardone sa isang ambush interview matapos mag-courtesy call kahapon kina Defense Sec. Eduardo Ermita at AFP Chief of Staff Gen. Narciso Abaya sa Camp Aguinaldo. Ang pahayag ni Ricciardone ay sa gitna na rin ng mga ulat na posibleng makaapekto sa relasyon ng Amerika at ng Pilipinas ang desisyon ng huli na alisin na ang tropa nito sa Iraq upang isalba ang buhay ng bihag na si dela Cruz. &amp;quot;In a time of crisis, its up to us as your allies to help you be strong, to encourage you, an ally, a friend helps a partner to be strong and thats what we are trying to do,&amp;quot; dagdag pa ng US ambassador. Magugunita na nitong Miyerkules ay nagpahayag ng pagkadismaya ang US State Department sa desisyon ng pamahalaan na i-pull out na ang 51-man RP contingent na nagsasagawa ng humanitarian misson sa Iraq bilang pagtalima sa demand ng mga bumihag kay dela Cruz upang maisalba ito sa pagpugot. Kasabay nito, nananatiling tahimik ang Department of Foreign Affairs (DFA) hinggil sa nagaganap na negosasyon. Hindi rin matiyak ang tunay na kalagayan ni dela Cruz bagaman nagpahayag kamakalawa ang ilang opisyal ng embahada ng Pilipinas sa Baghdad na buhay pa ang bihag at nasa ligtas na kalagayan. (Ulat nina Joy Cantos at Ellen Fernando)</body>
<link>http://www.philstar.com/Article.aspx?articleId=257767&amp;publicationSubCategoryId=92</link>
</article>
<article>
<title>Pagkukumpara ng anak ni Flor Contemplacion: 'Pamilya ni Angelo mas masuwerte pa'</title>
<author>Malou Rongalerios</author>
<date>
<month>July</month>
<day>16</day>
<year>2004</year>
</date>
<body>Masuwerte pang maituturing ang pamilya ni Angelo dela Cruz dahil mabilis na kumilos ang kasalukuyang administrasyon para mailigtas ito mula sa kamatayan na kabaligtaran sa nangyari noong panahon ni Flor Contemplacion, ang binitay na domestic helper sa Singapore, siyam na taon na ang nakakaraan. Sa exclusive interview kay Russel Contemplacion, anak ni Flor, nakikisimpatiya sila sa mga anak ni dela Cruz dahil sa nararanasan nilang paghihirap sanhi ng banta sa buhay ng kanilang ama. Sinabi ni Russel na kasalukuyang empleyada ng Kamara, na siyam na taon ang nakakaraan pero hanggang ngayon ay hindi pa rin siya lubusang nakakare-cover at naiiyak pa rin tuwing maaalala ang sinapit ng kanyang ina na binitay sa Singapore noong March 17, 1995, dahil sa kasong double murder. Hindi aniya maaalis sa kanya na sisihin pa rin ang gobyerno sa kapabayaang ginawa sa kaso ng kanyang ina na nakulong noong 1991 at binitay noong 1995. Apat na taon anyang nakakulong ang nanay niya, pero hindi sila tinulungan at kumilos lamang ang gobyerno noong bibitayin na ito. Kapwa nangako umano sa kanya sina dating Pangulong Fidel Ramos at Sen. Franklin Drilon na gagawin ang lahat ng paraan upang mailigtas ang kanyang ina pero hindi naman ito nangyari. Base sa kuwento ni Russel, ilang beses siyang nakipagkita kina Ramos at Drilon upang makiusap na tulungan ang kanyang ina. Noong 1995, sa radyo lamang ng isang kapitbahay nalaman ng pamilya Contemplacion sa San Pablo City na bibitayin na si Flor. &amp;quot;Noon lang mabilis na kumilos ang gobyerno. Ikinuha kaagad kami ng apat na magkakapatid ng passport tapos inilipad kami sa Singapore,&amp;quot; salaysay ni Russel. Sinabi pa nito na sanay hindi sapitin ng mga anak ni dela Cruz ang nangyari sa kanyang mga kapatid na pinangakuan ng gobyerno na pagtatapusin ng pag-aaral pero hindi naman natupad. Hanggang ngayon aniya ay may utang pa sa eskuwelahan sa San Pablo College ang kanyang tatlong kapatid na hindi na nakatapos ng high school at tumigil na lamang sa pag-aaral. &amp;quot;Sabi sa amin, sasagutin yong pag-aaral namin through DECS, pero hindi naman binayaran yong tuition ng mga kapatid ko,&amp;quot; sabi pa nito. Nakatapos lamang si Russel ng kanyang pag-aaral dahil sa trust fund na ang pondoy nagmula sa mga tumulong sa kanila matapos mabitay ang ina. Idinagdag nito na sanay maging matatag ang mga anak ni dela Cruz dahil malaki naman ang pag-asa na muli nilang makakapiling ang kanilang ama. (Ulat ni Malou Rongalerios)</body>
<link>http://www.philstar.com/Article.aspx?articleId=257782&amp;publicationSubCategoryId=92</link>
</article>
<article>
<title>Taumbayan ang mahihirapan sa phase out ng mga 15 year old bus</title>
<author>Angie dela Cruz</author>
<date>
<month>July</month>
<day>16</day>
<year>2004</year>
</date>
<body>Hindi ang mayayaman kundi ang maliliit na mamamayan ang higit na maaapektuhan kapag ipinatupad ng pamahalaan ang pag-phase out sa mga pampasaherong bus na may 15 taon na. Ito ang sinabi ni Alex Yague, pangulo ng Provincial Bus Operators Association of the Philippines (PBOAP) dahil kapag naipatupad ang memorandum order hinggil dito ng Land Transportation Franchising Regulatory Board (LTFRB) ay wala na halos bibiyahe sa mga lansangan. &amp;quot;Kapag ipinatupad ang phase out, wala nang bibiyahe dahil mauubos ang mga nag-ooperate ng bus dahil karamihan diyan ay may 15 years-old,&amp;quot; pahayag ni Yague sa panayam. Binigyang-diin nito na dapat ay gumawa na lamang ng ibang paraan ang pamahalaan kung paano malulunasan ang problemang ito dahil nakasalalay dito ang kapakanan ng milyong commuters sa bansa. Una rito, iginiit ng PBOAP ang pagsibak kay LTFRB Chairman Len Bautista dahil sa hindi makatwirang hakbangin nito sa LTFRB na hindi isinasaalang-alang ang kapakanan ng mahihirap na mamamayan. Sa kanyang panig, sinabi ni Bautista na magsampa na lamang ng moratorium ang mga bus companies kung ayaw paimplementa ang phase out ng 15-taong mga bus at hindi ang agaran niyang pagbibitiw sa puwesto ang kanilang pag-initan. Kapag naipatupad ang phase out sa 15-taong mga bus, 90 porsiyento ng bus sa Metro Manila ay mawawala at 60 porsiyento naman ng mga bus ang mawawala sa mga may ruta sa mga probinsiya. Kinakatwiran ng mga bus companies na maayos pa ang mga bus at makina ng kanilang sasakyan kahit 15-taong-gulang na kaya hindi dapat itong alisin sa mga lansangan. (Ulat ni Angie dela Cruz)</body>
<link>http://www.philstar.com/Article.aspx?articleId=257785&amp;publicationSubCategoryId=92</link>
</article>
<article>
<title>Judge nanghipo ng abogada at staff,sinuspinde ng SC</title>
<author>Grace dela Cruz</author>
<date>
<month>July</month>
<day>16</day>
<year>2004</year>
</date>
<body>Dahil sa panghihipo sa isang abogada at empleyada, sinuspinde ng Supreme Court (SC) ang isang hukom ng Cebu City Regional Trial Court. Sa 10-pahinang resolution na sinulat ni Associate Justice Renato Corona, sinuspinde ng anim na buwan ng SC si Judge Anacleto Caminade ng Cebu City RTC Branch 6 matapos na paghihipuan nito si Atty. Grace Veloso, abogada ng Public Attorneys Office at Ma. Joeylyn Quinones, clerk III ng nasabing korte. Si Caminade ay napatunayang guilty sa paglabag sa Canons 3 at 4 ng New Code of Judicial Conduct kaya ito ay mabilis na isinailalim sa suspension ng SC. Binalaan din ng SC ang nabanggit na hukom na kung uulitin nito ang nasabing kaso ay hindi mangingimi ang korte na sibakin ito sa kanyang trabaho at tanggalan ng benepisyo bilang hukom. Batay sa rekord ng korte, bigla na lamang umanong hinalikan sa kamay at pinisil sa hita ni Caminade si Veloso sa loob ng chamber nito habang nagdidiskusyon sila sa isang kaso. Dahil dito, mabilis umanong lumabas si Veloso sa loob ng chamber ni Caminade at agad din nagpalipat ng assignment. Habang si Quinones naman ay inireklamo din si Caminade ng parehong kaso dahil tuwing mag-aabot umano ito sa nabanggit na hukom ng mga case records ay palagi na lamang nitong pinipisil ang kanyang kamay at minsan na rin siyang hinalikan sa loob ng chamber nito. Subalit, ikinatuwiran naman ni Caminade na nagiging &amp;quot;palakaibigan&amp;quot; lamang umano siya at dapat lamang na hindi ito binigyan ng malisya ng kanyang staff. Ngunit ipinaliwanag naman ng SC na sinamantala ni Caminade ang kanyang posisyon upang abusuhin ang kanyang mga staff. (Ulat ni Grace dela Cruz)</body>
<link>http://www.philstar.com/Article.aspx?articleId=257793&amp;publicationSubCategoryId=92</link>
</article>
<article>
<title>'Malaca&amp;ntilde;ang in the South' ilulunsad ngayon sa Cebu</title>
<author>Lilia Tolentino</author>
<date>
<month>July</month>
<day>16</day>
<year>2004</year>
</date>
<body>Babalik ngayong araw sa Cebu si Pangulong Arroyo para sa pormal na paglulunsad ng &amp;quot;Malaca&amp;ntilde;ang in the South&amp;quot;. Ito ang unang pagbisita ng Presidente sa lalawigan matapos siyang manumpa sa tungkulin sa Cebu Capitol grounds noong Hunyo 30. Ang opisina ng Pangulo ay itatayo sa gusali ng Bureau of Customs sa Cebu City Port Area. Ayon kay Presidential Assistant for Central Visayas Felix Guanzon, ang paglalagay ng isang opisina ng Pangulo sa labas ng Metro Manila ay nagpapakita lang ng kanyang intensiyong tuparin ang pangakong ilapit ang gobyerno sa mamamayan hindi lang sa Visayas kundi maging sa Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=257797&amp;publicationSubCategoryId=92</link>
</article>
<article>
<title>Hepe ng RP contingent,10 pa pinauwi na</title>
<author>Lilia Tolentino</author>
<date>
<month>July</month>
<day>17</day>
<year>2004</year>
</date>
<body>Pinabalik na sa bansa ng Malaca&amp;ntilde;ang ang hepe ng Philippine humanitarian contingent sa Iraq na si Brig. Gen. Jovito Palparan, kasama ang 10 pa nitong tauhan mula sa 42 natitirang mga miyembro ng kanyang grupo. Ayon kay Foreign Affairs Secretary Delia Albert, ang grupo ni Palparan ay umalis na sa Iraq kahapon at inaasahang nakarating na sila sa bansa ngayong araw. Kasamang uuwi ni Palparan sina Major Samuel Apayart (PAF), T/Sgt. Charito Gutierrez (PA), T/Sgt. Orlando Calano (PA), T/Sgt. Negsur Betantos (PN), S/Sgt. Philip Villamar (PN) Marines, S/Sgt. Nestor Lanuevo (PA), Sgt. Ronald Maungay PN (Marines), Sgt. Edwin Garcia (PA), Petty Officer 3rd Class Joven Ibanez (PN) at Seaman 1st Class Data Processor Manuel Cajote (PN). Hindi naman binanggit ni Albert sa kanyang statement kung kailan isasagawa ang troop pull out sa nalalabi pang miyembro ng humanitarian team bilang bahagi ng patuloy na pagsisikap ng pamahalaan na mabawi ang truck driver na si Angelo dela Cruz. Subalit iginiit ng Iraqis na hindi palayain si Angelo hanggat hindi umuuwi ang kahuli-huliang miyembro ng RP contingent. Magugunitang ang grupong Khalid Bin al-Waleed na bumihag kay Angelo ay nagtakda nang hanggang Hulyo 20 para mapaalis sa Baghdad ang 51 mga sundalong miyembro ng RP contingent sa Iraq. Ang unang itinakdang palugit ng Iraqi militants ay noong Hulyo 10 pero napalawig pa ito matapos makipagnegosasyon ang mga opisyal ng pamahalaan sa tulong ng iba pang mga kaibigang bansa na kinabibilangan ng Malaysia, Indonesia, Egypt at iba pang bansang Muslim. Naka-schedule na umuwi sa bansa ang humanitarian mission sa Agosto 20 at ito sana ang posisyong gustong i-maintain ng pamahalaan sa mga militanteng Iraqi pero nagkaroon ng pagbabago ang patakaran matapos muling magbanta ang mga rebelde na pupugutan si dela Cruz. (Ulat ni Lilia Tolentino)</body>
<link>http://www.philstar.com/Article.aspx?articleId=257884&amp;publicationSubCategoryId=92</link>
</article>
<article>
<title>1 pang Pinoy truck driver inambus sa Iraq</title>
<author>Ellen Fernando</author>
<date>
<month>July</month>
<day>17</day>
<year>2004</year>
</date>
<body>Isa na namang Pinoy truck driver na nagtatrabaho sa Iraq ang nanganganib na mabulag matapos na ambusin ng hinihinalang Iraqi rebels sa isang lugar sa nasabing bansa. Kinilala ang OFW na si Rolando Bayani, empleyado ng First Kuwaiti Trading Company na nakabase sa Kuwait. Si Bayani ay kasalukuyang sumasailalim sa operasyon sa isang pagamutan sa Kuwait matapos na tamaan ng shrapnel ang kanang bahagi ng kanyang mata. Wala namang maibigay na ibang impormasyon at kumpirmasyon ang Department of Foreign Affairs sa nasabing insidente. Samantala, inihahanda na ang pag-uwi ng 10 pang truck driver na mga kasamahan ni Angelo dela Cruz na naunang iniulat na nagkahiwa-hiwalay sa Iraq upang umiwas sa mga Iraqi na dumudukot ng mga dayuhan doon. (Ulat ni Ellen Fernando)</body>
<link>http://www.philstar.com/Article.aspx?articleId=257898&amp;publicationSubCategoryId=92</link>
</article>
<article>
<title>Cusi bagong airport manager</title>
<author>Lilia Tolentino</author>
<date>
<month>July</month>
<day>17</day>
<year>2004</year>
</date>
<body>Itinalaga ni Pangulong Arroyo si Philippine Ports Authority (PPA) General Manager Alfonso Cusi bilang bagong general manager ng Manila International Airport Authority (MIAA) kapalit ni Edgar Manda. Ang paghirang kay Cusi ay kasunod ng promosyong kaloob ng Pangulo kay Manda bilang undersecretary sa Office of the President. Ayon sa isang opisyal ng Palasyo, bagaman inalis sa NAIA si Manda, ang puwesto niya sa Malaca&amp;ntilde;ang ay isang promosyon dahil bibigyan ito ng mas malawak na responsibilidad. Si Manda ay kabilang sa ilang piling opisyal na malapit at pinagtitiwalaan ng Pangulo at First Gentleman Mike Arroyo. Dati siyang treasurer ng Lualhati Foundation na may kinalaman sa pangingilak ng pondo para sa mga proyektong pangkawanggawa ng First Family nang ang Pangulo ay bise presidente pa lang ng bansa. Nitong nakaraang kampanyahan, si Manda ay nagbakasyon sa NAIA para maituong pansin ang trabaho sa pagpapalakas ng kampanyang pulitikal ng Pangulo sa Cebu. Lumutang naman ang pangalan ni Maritime Industry Administrator Oscar Sevilla na kapalit ni Cusi sa PPA. (Ulat ni Lilia Tolentino)</body>
<link>http://www.philstar.com/Article.aspx?articleId=257901&amp;publicationSubCategoryId=92</link>
</article>
<article>
<title>3 kongresista ilalagay sa Gabinete ni GMA</title>
<author>Malou Rongalerios</author>
<date>
<month>July</month>
<day>17</day>
<year>2004</year>
</date>
<body>Plantsado na umano ang gagawing pagtatalaga ni Pangulong Arroyo sa tatlong kongresista bilang mga bagong miyembro ng kanyang Gabinete. Ayon sa isang source na tumangging magpabanggit ng pangalan, nakatulong ng malaki sa muling pagkakaluklok sa puwesto ni Pangulong Arroyo ang tatlong solon kaya bibigyan niya ang mga ito ng posisyon sa kanyang administrasyon. Tinukoy ang tatlo na sina Cebu Rep. Joseph &amp;quot;Ace&amp;quot; Durano na gagawin umanong kalihim ng Department of Transportation and Communications; Batanes Rep. Florencio &amp;quot;Butch&amp;quot; Abad na ilalagay sa DepEd at Rep. Raul Gonzalez na matagal nang nabalitang ilalagay sa Department of Justice bilang kalihim. Sinabi pa ng source na tiyak na ang gagawing pagsibak ni Arroyo sa mga miyembro ng kanyang Gabinete na hindi nagpakita ng magandang performance. Meron din naman aniyang isasakripisyo upang mailagay sa mga napangakuang puwesto. Magugunitang nauna nang umalis sa Gabinete ng Pangulo sina DSWD Sec. Dinky Soliman na pinalitan ni Vice Pres. Noli de Castro, DILG Sec. Joey Lina na pinalitan ni NAKTAF chief Angelo Reyes at sa DAR ay pinalitan ni NFA chief Arthur Yap si Sec. Luisito Lorenzo. Malaki aniya ang posibilidad na makumpleto ang overhaul sa Gabinete ng Pangulo sa loob ng anim na buwan. Idinagdag pa ng source na siguradong tatanggapin ng tatlong solon ang iaalok sa kanilang posisyon ng Pangulo lalo na sina Abad at Gonzalez dahil hindi na sila miyembro ng papasok na 13th Congress. (Ulat ni Malou Rongalerios)</body>
<link>http://www.philstar.com/Article.aspx?articleId=257912&amp;publicationSubCategoryId=92</link>
</article>
<article>
<title>News briefing sa Palasyo balik na uli</title>
<author>Lilia Tolentino</author>
<date>
<month>July</month>
<day>17</day>
<year>2004</year>
</date>
<body>Ibinalik na ng Malaca&amp;ntilde;ang ang regular na news briefing ni Presidential Spokesman Ignacio Bunye sa media pero pinanatili pa rin ang news blackout sa isyu ng kalagayan ng bihag na si Angelo dela Cruz sa Iraq. Halos isang linggo ring ipinatupad ang news blackout sa isyu ni dela Cruz at kinansela ang news briefing. Tikom din ang Palasyo sa mga banat at batikos ng mga kaalyadong bansa. Pero umalma ang Malaca&amp;ntilde;ang Press Corps kamakalawa dahil pati mga mahahalagang isyu ay hindi na matalakay. Kaya kahapon ay humarap na uli sa media si Bunye pero bago nagsimula ang briefing ay nilinaw nito na nananatili pa rin ang news blackout sa isyu ni dela Cruz at klinaro rin na ang Department of Foreign Affairs (DFA) ang ahensiyang nangangasiwa ng impormasyon tungkol kay dela Cruz. Sinabi ni Bunye na kailangang unawain ng media ang posisyon ng gobyerno para sa ligtas na paglaya ni Angelo. Una nang nasermunan sina special envoy to Middle East Roy Cimatu at PNP chief Gen. Hermogenes Ebdane dahil nagsalita ang mga ito tungkol sa krisis. Bagamat hindi nakakasama ang mga binitawang salita ng mga ito ay hindi pa rin anya sila dapat nagsalita. (Ulat ni Lilia Tolentino)</body>
<link>http://www.philstar.com/Article.aspx?articleId=257914&amp;publicationSubCategoryId=92</link>
</article>
<article>
<title>Paglobo ng populasyon ugat ng problema ng bansa</title>
<author>Malou Rongalerios</author>
<date>
<month>July</month>
<day>17</day>
<year>2004</year>
</date>
<body>Ang patuloy na paglobo ng populasyon ng bansa ang magpapahirap sa pamahalaan na masolusyonan ang kakulangan sa classrooms at guro. Ayon kay Camarines Sur Rep. Rolando Andaya, Jr., ang mabilis na pagtaas sa bilang ng populasyon ang isa sa mga dahilan ng ibat ibang problema ng pamahalaan. Mula sa kasalukuyang 84 milyon ay inaasahang magiging 86 milyon na sa susunod na taon Isa anyang patunay na napakataas na ng populasyon ng Pilipinas ay ang napakaraming batang nag-aaral na makikitang nagsisiksikan sa mga silid-aralan ng public schools. Umaabot sa P5.3 bilyon ang kailangang gastusin ng pamahalaan para sa 400,000 karagdagang elementary at high school students taun-taon. Ang P1.3 bilyon sa nasabing halaga ay para sa 10,000 bagong guro at P4 bilyon naman para sa 10,000 bagong silid-aralan. Pero sinabi ni Andaya na puwede pang tumaas ang nasabing halaga dahil sa 3 porsiyentong annual growth sa populasyon ng mga batang mag-aaral. Tinatayang apat na Filipino ang ipinapanganak sa bawat minuto o 40 bata sa bawat 10 minuto. Ang pinakamaliit na halaga na dapat ilaan ng gobyerno sa kanilang edukasyon ay P530, 000.Nasa P400,000 ang gugugulin para sa isang bagong classroom at P130,000 para sa bagong guro. Umaabot sa 2.3 percent ang growth rate sa populasyon ng Pilipinas o karagdagang dalawang milyong Pinoy taun-taon. (Ulat ni Malou Rongalerios)</body>
<link>http://www.philstar.com/Article.aspx?articleId=257924&amp;publicationSubCategoryId=92</link>
</article>
<article>
<title>148 counts ng estafa vs general, 3 pa</title>
<author>Anna Sanchez</author>
<date>
<month>July</month>
<day>17</day>
<year>2004</year>
</date>
<body>Sinampahan kahapon ng kasong kriminal ng Office of the Ombudsman sina Brig. Gen. Jose Ramiscal Jr. at tatlong iba pang opisyal ng Armed Forces of the Phils.-Retirement and Separation Benefits System (AFP-RSBS) sa Sandiganbayan. Kinasuhan sina Ramiscal, Atty. Meinrado Enrique, Atty. Manuel Satuito at Capt. Perfecto Quilicot ng 148 bilang ng estafa dahil sa pamemeke umano ng mga dokumento ng RSBS sa pagbili ng mga lupa sa Laguna, Batangas at Iloilo City. Nabatid na bawat lupang binili sa Tanauan, Batangas ay mayroong dalawang deed of sale, ang unilateral deed of sale na may lagda lamang ng nagbenta ng lupa at bilateral deed of sale na nilagdaan kapwa ng may-ari ng lupa at RSBS na kinakatawan ni Gen. Ramiscal. Ang unilateral ang ipinarehistro sa Register of Deeds sa Tanaun, Batangas at mas mababang presyo ang nakasaad dito samantala ang bilateral naman ay ginamit na supporting document sa General Voucher para sa pagpapalabas ng pondo mula sa RSBS dahilan sa mas mataas na presyo ang nakasaad dito. Nakasaad sa bilateral na P195,852,523 ang halaga ng lupa pero ang binayaran lamang ng RSBS sa unilateral deed of sale ay P28,225,090 lamang. Lumitaw na aabot sa P167,626,423 ang naging kickback umano ng mga nasabing opisyal. (Ulat ni Anna Sanchez)</body>
<link>http://www.philstar.com/Article.aspx?articleId=257925&amp;publicationSubCategoryId=92</link>
</article>
<article>
<title>12 Pinoy pupugutan sa Saudi</title>
<author>Ellen Fernando</author>
<date>
<month>July</month>
<day>18</day>
<year>2004</year>
</date>
<body>Bagaman inaasahang makakaligtas sa pugot-ulo ang Pinoy truck driver na si Angelo dela Cruz, nanganganib namang mapugutan ang may 12 overseas Filipino workers (OFWs) na napaulat na kasalukuyang nasa death row sa Kingdom of Saudi Arabia. Ito ang nabatid sa Migrante International kasabay ng panawagan sa pamahalaan na saklolohan sa pamamagitan ng DFA at DOLE ang mga Pinoy na ito na pinatawan ng parusang kamatayan dahil sa ibat ibang kasong kriminal na kinasasangkutan sa Saudi. Sinabi ni John Monterona, vice chairman ng Migrante, dapat na marepaso ang mga kaso ng mga nabanggit na OFWs na nasa death row dahil posible aniyang karamihan sa mga ito ay napabayaan lamang ng mga opisyales ng embahada ng Pilipinas sa Riyadh na naging dahilan para mapatawan ng parusang bitay ng walang nagtatanggol na abogado sa kanilang kaso. Kasalukuyan ng inaalam ng Migrante ang mga pangalan ng 12 OFW na ang kaso'y unang in-expose ni Sen. Ralph Recto. Bukod sa kanila, daan-daan pang manggagawang Pilipino ang naitalang nakapiit sa ibat ibang kulungan sa Saudi dahil sa ibat ibang kasong kriminal kabilang na ang paglabag sa Immigration laws doon. Una nang napaulat na may 500 pang manggagawang Pinoy ang kasalukuyang nakapiit sa Middle East dahil din sa ibat ibang kinakaharap na kaso. Base sa rekord, karamihan ng mga manggagawang Pilipino ay nakakulong matapos na madiin sa di ginawang krimen at napapatawan ng parusa dahil sa kakulangan ng mga opisyales ng embahada ng Pilipinas na inaasahang magtatanggol sa kanila.(Ulat ni Ellen Fernando)</body>
<link>http://www.philstar.com/Article.aspx?articleId=257967&amp;publicationSubCategoryId=92</link>
</article>
<article>
<title>Rating ni GMA tataas dahil kay Angelo</title>
<author>Malou Rongalerios</author>
<date>
<month>July</month>
<day>18</day>
<year>2004</year>
</date>
<body>Inaasahan na lalong tataas ang satisfactory rating ni Pangulong Arroyo ngayong mga darating na araw dahil sa ginawa nitong paghawak sa kaso ng pagkakabihag sa OFW na si Angelo dela Cruz. Sinabi ni Basilan Rep. Gerry Salapuddin, marami ang mas humanga sa Pangulo dahil sa ginawa nitong paninindigan na pauwiin ang tropang Pinoy na nasa Iraq kapalit ang buhay ng isang manggagawang Pinoy. Ani Rep. Salapuddin, bagaman at may mga Filipino na naniniwalang hindi dapat pinauwi ang contingent troop ay mas marami naman ang nakikisimpatiya kay dela Cruz at sa pamilya nito. Ipinakita rin aniya ni Pangulong Arroyo sa makakaliwang grupo na bumabatikos sa kanya na kaya nitong isantabi ang kasunduan sa Amerika kapalit ang buhay ng isang Pinoy. Idinagdag nito na siguradong mas matataasan ng Pangulo ang satisfactory rating niya sa isinagawang survey sa pagitan ng July 4-29 pagkatapos ng problemang kinakaharap ng gobyerno kaugnay kay Angelo. Hindi pa man aniya nakakabalik ng bansa si Angelo ay marami na ang nagpahayag ng paghanga sa mabilis na pagkilos ng gobyerno at sa desisyon na pabalikin sa bansa ang humanitarian mission. Tama lamang anya na nagpatupad ng news blackout ang Palasyo at umiwas na muling makuryente ng maling balita. Samantala, upang hindi na maulit ang naging kapalaran ni Angelo ay dapat unahin ni Pangulong Arroyo ang pangako nitong lilikha ng 6-10 milyong trabaho. Ito ang muling iginiit kahapon ni Bayan Muna Rep. Satur Ocampo matapos mapaulat na nais na ring bumalik sa bansa ng ilang truck drivers na nangangambang mabihag din ng mga Iraqi extremists. Sinabi ni Ocampo na nahaharap sa malaking problema ang mga OFW na nais nang bumalik sa bansa dahil hindi sigurado kung makakakita sila rito ng trabaho upang ipambuhay sa kanilang pamilya. (Ulat ni Malou Rongalerios)</body>
<link>http://www.philstar.com/Article.aspx?articleId=257979&amp;publicationSubCategoryId=92</link>
</article>
<article>
<title>Bodyguard ni Rosebud sinibak</title>
<author>Angie dela Cruz</author>
<date>
<month>July</month>
<day>18</day>
<year>2004</year>
</date>
<body>Sinibak kahapon sa kanyang puwesto ang chief security na itinalaga ng Intelligence Service of the Armed Forces of the Philippines (ISAFP) para mangalaga sa seguridad ng kontrobersiyal na dating PNP Narcotics agent na si Mary Ong alyas Rosebud matapos matuklasang ito umano ang nagpapadala ng death threat sa huli. Ayon kay Rosebud, mismong si Staff Sgt. Vivencio Hapa ng Phil. Navy ang nagpapadala sa kanya ng text messages na nananakot. Si Hapa ay team leader ng kanyang close-in security at palagiang nakadikit sa lahat ng kanyang mga lakad. Malaki ang kutob ni Rosebud na ang ginagawang pananakot sa kanya ni Hapa ay para umalis ito sa pangangalaga ng ISAFP. Nagkasunud-sunod umano ang natanggap na text messages ni Ong na puro pananakot na may mangyayari sa kanyang masama at sa ginawang imbestigasyon ay dito natuklasang ito ay nagmula kay Hapa. Si Rosebud ang pangunahing testigo ng pamahaalan laban sa umanoy mga iligal na aktibidades ni Sen. Panfilo Lacson na kasalukuyang kinakanlong ng ISAFP. (Ulat ni Angie dela Cruz)</body>
<link>http://www.philstar.com/Article.aspx?articleId=257982&amp;publicationSubCategoryId=92</link>
</article>
<article>
<title>Hatol ng korte kulang pa sa guro na nambato ng libro,nagpakain ng chalk sa pupil</title>
<author>Ludy Bermudo</author>
<date>
<month>July</month>
<day>18</day>
<year>2004</year>
</date>
<body>&amp;quot;Testimonya ng isang grade 2 pupil ang mas dapat pakinggan laban sa isang guro na nagmalupit sa pamamagitan ng pagbato ng dalawang ulit ng libro sa bata, pagsusulat ng chalk sa mukha ng bata, pagli-lipstick ng chalk sa biktima at pagpapakain sa bata ng natirang chalk.&amp;quot; Ito ang nilalaman ng 34-pahinang apela sa Court of Appeals ni Assistant Solicitor General Vida San Vicente sa kahilingang katigan ng appellate court ang ipinataw ng Pasig City Regional Trial Court (TRC) laban sa akusadong si Johnie Cuison, guro sa Wisdom Grade School na pag-aari ng pamilya nito. Nabatid na ibinaba ng Pasig RTC Branch 59 ang hatol na 6-taong pagkakabilanggo noong Hunyo 17, 2003 laban kay Cuison na isinampa ng mag-asawang Rodrigo at Reycelyn Celedonio. Sa rekord ng korte, dalawang ulit na binalibag ng makakapal na libro ang anak ng mag-asawang Celedonio na si Marjorie noong Set. 27, 1999. Bukod dito, pinahiran pa ng chalk ang mukha niya, nilagyan ng chalk ang mga labi at ipinakain ang natirang chalk. Ayon pa sa Solgen, hindi dapat panigan ng CA ang pagtanggi ng akusado sa nasabing reklamo bagkus ay paniwalaan ang detalyado at walang bahid na motibong akusasyon ng biktima kaya hinihingi nila ang mas mabigat na parusa laban kay Cuison. (Ulat ni Ludy Bermudo)</body>
<link>http://www.philstar.com/Article.aspx?articleId=257991&amp;publicationSubCategoryId=92</link>
</article>
<article>
<title>Pagtatayo ng Malaca&amp;ntilde;ang sa Cebu 'di magastos</title>
<author>Lilia Tolentino</author>
<date>
<month>July</month>
<day>18</day>
<year>2004</year>
</date>
<body>Tiniyak ng Malaca&amp;ntilde;ang na hindi magiging magastos ang pagtatayo ng opisina ni Pangulong Arroyo sa Cebu City dahil pinili ng Presidente ang Bureau of Customs building para kaunti na lang ang retoke na gagawin sa gusali. Ayon kay Presidential Spokesman Ignacio Bunye, isang beses lang isang buwan mag-oopisina ang Pangulo sa Malaca&amp;ntilde;ang of the South kaya hindi rin maaapektuhan ang arawang transaksiyon ng pamahalaan sa National Capital Region. Sinabi pa ni Bunye na plano rin ng Pangulo na ilipat ang tanggapan ng Department of Tourism sa Cebu para mabigyang diin ang kahalagahan ng siyudad bilang isang tourist destination. Ang paglilipat ng DOT sa Cebu ay uumpisahan na sa Disyembre 2004, ayon kay Tourism Secretary Roberto Pagdanganan. Tanda anya ito na ang pamahalaan ay naghahanap ng iba pang daan tungo sa pagsusulong ng kaunlaran. Bukod sa DOT, ang Philippine Tourism Authority at Philippine Convention and Visitors Corp. ay ibabase rin sa siyudad ng Cebu. Sinabi ni Bunye na ang pagtatatag ng Malaca&amp;ntilde;ang of the South sa Cebu at paglilipat dito ng DOT ay isang paraan din para mapaluwag ang Metro Manila at mailapit ang pamahalaan sa mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=257994&amp;publicationSubCategoryId=92</link>
</article>
<article>
<title>CPAs na makikipagsabwatan sa mga nandadaya ng buwis aalisan ng lisensiya</title>
<author>Malou Rongalerios</author>
<date>
<month>July</month>
<day>18</day>
<year>2004</year>
</date>
<body>Desidido ang mga mambabatas sa papasok na 13th Congress na kasuhan at tanggalan ng lisensiya ang mga public accountants at auditors na makikipagsabwatan sa mga hindi nagbabayad ng tamang buwis. Sinabi ni Tarlac Rep. Jeslie Lapuz sa isang telephone interview na inihain na niya ang House bill 286 na magpapataw ng mabigat na parusa sa mga hindi nagbabayad ng tamang buwis at maging sa mga accountants na nakikipagsabwatan sa mga tax evaders. Sinabi pa ni Lapuz na kung gaganda ang paniningil sa buwis at mahuhuli ang mga tax evaders ay hindi na kailangang magpataw ng karagdagang tax ang gobyerno na direktang makakaapekto sa mga mahihirap. Dapat din aniyang ipasara ng gobyerno ang mga audit firms na nagiging daan sa pandaraya ng buwis. Aminado aniya ang ilang audit firms na kailangan nilang linisin ang kanilang hanay upang magtagumpay ang kampanya ng gobyerno laban sa mga tax evaders. (Ulat ni Malou Rongalerios)</body>
<link>http://www.philstar.com/Article.aspx?articleId=258002&amp;publicationSubCategoryId=92</link>
</article>
<article>
<title>Total pullout ngayon</title>
<author>Ellen Fernando at Marvin Sy</author>
<date>
<month>July</month>
<day>19</day>
<year>2004</year>
</date>
<body>Inaasahang makakaalis na ngayong araw sa Iraq ang huling pangkat ng mga sundalong bumubuo sa humanitarian contingent ng Pilipinas na tumutulong sa United States sa rehabilitasyon ng naturang bansa. Ito ang inihayag ni Foreign Affairs Sec. Delia Domingo Albert kaugnay ng sinimulang unti-unting pag-aatras sa tropa ng Pilipinas sa layuning sagipin ang buhay ng Pilipinong truck driver na si Angelo dela Cruz na nasa kamay ng mga militanteng Iraqis. Tiniyak ng mga hostage takers na palalayain lamang si dela Cruz kapag ganap nang naialis sa naturang bansa ang contingent ng Pilipinas. Kung isasagawa ang pag-pullout sa natitirang 32 RP contingent ngayong araw ay naibigay ng pamahalaan ang huling demand ng Islamic Army of Iraq na July 20 deadline para sa kumpletong pag-withdraw ng tropa ng mga Pinoy doon kapalit ng kalayaan ng bihag. &amp;quot;The remaining members of the Philippine humanitarian contingent are finalizing the turnover of their responsibilities,&amp;quot; ani Albert. Sinabi ni Albert na ang RP troops ay sasamahan ni special envoy to the Middle East Roy Cimatu para sa kanilang exit call. &amp;quot;After the call, the remaining contingent will then proceed to Kuwait and from there return to Manila by commercial flight,&amp;quot; dagdag ni Albert. Nabatid na ang mga opisyal ng Embahada ng Pilipinas sa Kuwait ang siyang mamamahala sa &amp;quot;return flight&amp;quot; ng tropa ng mga Pinoy at ang eksaktong araw at oras ng kanilang pagdating sa Pilipinas ay agad na iaanunsyo ng DFA. Inaasahan namang darating na sa bansa ngayong araw si RP contingent chief Brig. Gen. Jovito Palparan kasama ang 10 tauhan nito mula sa Kuwait matapos na mag-alsabalutan sa Iraq bilang bahagi pa rin ng pullout order ng Malaca&amp;ntilde;ang. Inaasahang darating bandang alas-3 ng madaling-araw ngayon sa Pilipinas ang grupo ni Palparan sakay ng Qatar Air flight QR-644 mula sa Kuwait. Samantala, sinabi ng isang opisyal ng Department of Labor and Employment (DOLE) na malamang na sabay na umuwi ng Pilipinas si dela Cruz at ang asawang si Arsenia. Si Arsenia kasama ang kapatid ni Angelo na si Jesse,32 at Labor Sec. Patricia Sto. Tomas ay magkakasamang nasa Jordan at naghihintay ng kaganapan sa isinasagawang negosasyon sa pagitan ng grupo ng pamahalaan sa katauhan ni Cimatu at ng grupong Khalid Bin al-Waleed na bumihag sa nabanggit na Pinoy truck driver. Sinabi ni DOLE Central Luzon Director Josefino Torres sa isang pulong balitaan kasama si Social Welfare Asst. Sec. Alicia Bala na mas maganda kung magkasabay na umuwi sa kanilang tahanan sa Brgy. Buenavista, Mexico, Pampanga ang mag-asawang dela Cruz. Ayon kay Torres, naimpormahan na rin si Arsenia tungkol sa kanyang 4-anyos na anak na si Jeffrey na dinala noong Biyernes sa Angeles University Foundation Medical Center dahil sa sakit na acute bronchitis na muntik nang mauwi sa pneumonia. Hindi na rin aniya masyadong nag-alala si Arsenia nang malamang nasa maayos nang kalagayan at kasalukuyang ginagamot ang bunsong anak. Sa kabilang dako, dinumog ng mga foreign mediamen ang paligid ng Embahada ng Pilipinas sa Iraq upang makakuha ng impormasyon sa inaasahang paglaya ni dela Cruz. Ayon sa report, maging ang mga dayuhang mamamahayag ay nagsagawa na ng apat na araw na vigil dahil sa pag-aantabay sa pagpapalaya kay dela Cruz at nagbabakasakaling makakuha ng balita sa mga Filipino officials sa Embahada. (Ulat nina Ellen Fernando at Marvin Sy)</body>
<link>http://www.philstar.com/Article.aspx?articleId=258088&amp;publicationSubCategoryId=92</link>
</article>
<article>
<title>Pamahalaang Arroyo pinagtanggol ni Pimentel</title>
<author>Rudy Andal</author>
<date>
<month>July</month>
<day>19</day>
<year>2004</year>
</date>
<body>Dinipensahan kahapon ni opposition Sen. Aquilino Pimentel Jr. ang paratang ng Estados Unidos na karuwagan ang naging deisyon ng Arroyo government matapos pauwiin nito ang Filipino contingent sa Iraq para maisalba ang buhay ng OFW na si Angelo dela Cruz. Sinabi ni Sen. Pimentel, napakahirap ang ginagawang desisyon ng Arroyo administration subalit ipinakita lamang nito na mas mahalaga ang buhay ng bawat Filipino kaysa sa sasabihin ng iba. Ayon kay Pimentel, isang kahanga-hanga ang ginawang desisyon ng gobyerno at hindi ito karuwagan dahil pinahalagahan nito ang buhay ng isang Filipino na nasa bingit ang kanyang buhay. &amp;quot;That is not cowardice but a supreme show of concern for a Filipino whose life is in danger,&amp;quot; giit ni Pimentel. Sinabi pa ng senador na binigyang halaga lamang ng ating gobyerno ang buhay ng isang OFW kaya minabuti nitong pauwiin ang humanitarian contingent na nasa Iraq bilang pagtalima sa kondisyon ng Iraqi militants na bumihag kay dela Cruz. &amp;quot;What important is we remain firm in our determination to fight terrorism. At the same time we have to try our utmost to free dela Cruz from the hands of his captors,&amp;quot; dagdag ni Pimentel. (Ulat ni Rudy Andal)</body>
<link>http://www.philstar.com/Article.aspx?articleId=258095&amp;publicationSubCategoryId=92</link>
</article>
<article>
<title>Pinay entertainers pinag-iingat ng DFA, DOLE</title>
<author>Ellen Fernando</author>
<date>
<month>July</month>
<day>19</day>
<year>2004</year>
</date>
<body>Nagbabala ang Department of Foreign Affairs (DFA) at Dept. of Labor and Employment (DOLE) sa mga manggagawang Pilipino na mag-ingat dahil sa patuloy na pambibiktima ng mga dayuhang Hapones na nagrerecruit ng mga Filipina entertainers sa Japan kung saan nauuwi sa pagiging guest relations officers (GROs) at prostitutes. Ito ay kasunod sa naging reklamo ng mga Pinay entertainers at pagsasampa ng patong-patong na kaso sa National Bureau of Investigation-Special Task Force laban sa mag-asawang Japanese national na sina Tatsuhiko Ogata, pangulo ng OJ Planning Inc, ng Green Bldg., 2F 13-20 Mutsumon-Machi, Kurume City, Fukuoka Pref., at si Junko Ogata, nasa hustong gulang, nagmamay-ri ng Mutsumon-Machi, Kurume City, Fukuoka Pref., pawang sa Japan. Kinasuhan rin ang umanoy mga bugaw na sina Roland Esguerra at Carlito Basa alyas Lito, ng Megs Training Center Inc. na matatagpuan sa No. 51 Ilang-Ilang St., San Pedro IX Subd., Bagbag, Novaliches, Quezon City. Anila, halos buwan-buwan umanong pumupunta sa Pilipinas ang mag-asawang Ogata upang mangalap ng mga kabataang babae na pangangakuan ng trabaho bilang dancer at singer sa mga pag-aari nitong club sa Japan. Gayunman, imbes na dancer at singer, GRO at prostitusyon ang umanoy kinasasadlakan na trabaho ng mga Pinay. Iniimbestigahan na ng DFA at NBI ang VM Promotion &amp;amp; Management Coporation ng No. 375 ABC RAMAGI Building, 1081 Pedro Gil St., Paco, Manila dahil sa umanoy ito ang nagpo-proseso ng mga dokumento ng mga biktima upang makakuha ng visa patungong Japan. Nabatid na mula sa napagkasunduang suweldo ay mas maliit ang natatanggap ng mga entertainers bukod pa sa iba ang kanilang kinasadlakang trabaho. Pinipilit umanong pagsuotin sila ng t-back panty at bra. Batay sa pinirmahan umanong employment contract nina Ogata at isang Virgilio Hipolito ng VM Promotion, dapat ay tatanggap kada buwan ng 100,000 yen (US$1,000) suweldo ang mga professional singer at 30,000 yen (US$1,500) para sa kanilang allowance. &amp;quot;Three performance per night. Additional performances shall be paid accordingly. Four rest days a month the artist shall not be made to perform other duties or engage in unauthorized activities such as hostessing and waiting on tables,&amp;quot; nakasaad sa kontrata na hindi umano nasusunod. (Ulat ni Ellen Fernando)</body>
<link>http://www.philstar.com/Article.aspx?articleId=258102&amp;publicationSubCategoryId=92</link>
</article>
<article>
<title>20% discount sa mga OFW ipinanukala ni Sen. Villar</title>
<author>Rudy Andal</author>
<date>
<month>July</month>
<day>19</day>
<year>2004</year>
</date>
<body>Iginiit kahapon ni Sen. Manuel Villar na bigyan din ng diskuwento ang mga Overseas Filipino Workers (OFWs) bilang pagkilala sa mahalagang kontribusyon ng mga ito sa ekonomiya ng bansa. Sinabi ni Sen. Villar, sa ilalim ng Senate Bill 663 ay pagkakalooban ng discount ang mga OFWs sa pagbili nila ng mga bagay tulad ng 20% discount sa cellular phone cards upang makatipid sa pagtawag sa kanilang mga mahal sa buhay na naiiwan dito sa bansa. Kabilang din sa mga puwedeng discount sa mga OFWs ay ang pagbili nila ng airline tickets, transport services, gamot, sinehan, restaurant at maging sa matrikula ng kanilang mga anak at nakakabatang kapatid. Idinagdag pa ng Senador na puwede rin silang pagkalooban ng exemption sa pagbabayad ng training fees sa mga socio-economic programs at libreng pagpapagamot at dental services sa mga government health establishments. Bukod dito, inirekomenda na rin ni Villar sa kanyang panukalang batas na maging ang mga dependents nga mga OFWs ay bigayn ng 10% discount sa mga bagay na kanilang bibilhin at 30% naman na discount sa pamahase sa eroplano, pagpapagamot at detal services sa mga ospital at klinika ng gobyerno. (Ulat ni Rudy Andal)</body>
<link>http://www.philstar.com/Article.aspx?articleId=258108&amp;publicationSubCategoryId=92</link>
</article>
<article>
<title>'Compromise deal' ng Comelec, binira</title>
<author>Rudy Andal</author>
<date>
<month>July</month>
<day>19</day>
<year>2004</year>
</date>
<body>Binatikos kahapon ni Sen. Aquilino Pimentel Jr. ang plano ng Commission on Elections (Comelec) na pumasok sa &amp;quot;compromise deal&amp;quot; sa Mega Pacific Consortium para sa computerization ng May 2005 barangay elections o May 2007 congressional at local elections. Ayon kay Pimentel, lalabagin ng Comelec ang naging ruling ng Supreme Court (SC) na nagbasura sa purchase contract ng 1,991 piraso ng automated vote-counting machines kung saan ay inatasan pa nga ang Mega Pacific na isaoli ang ibinayad na P1.3 bilyon ng komisyon. Sinabi ni Pimentel na nais lamang ng Comelec na bigyan ng justification ang non-reimbursement ng nasabing halaga at payagan ang Mega Pacific na huwag nang ibalik ang perang naibayad dito na tahasang paglabag sa SC ruling. Aniya, sa halip na pumasok sa nasabing compromise deal ang Comelec ay bawiin na lamang nito ang P1.3 bilyon sa Mega Pacific at maghanap ng mga top of the line at efficient na automated machines. (Ulat ni Rudy Andal)</body>
<link>http://www.philstar.com/Article.aspx?articleId=258113&amp;publicationSubCategoryId=92</link>
</article>
<article>
<title>Murder vs hepe ng RP troops</title>
<author>Malou Rongalerios</author>
<date>
<month>July</month>
<day>20</day>
<year>2004</year>
</date>
<body>Isusulong ng militanteng Bayan Muna ang mga kasong murder laban sa hepe ng RP contingent sa Iraq na si Brig. Gen. Jovito Palparan, Jr. kaugnay sa pagpatay umano sa mga human rights workers sa Mindoro kung saan naging brigade commander ng Army ang naturang opisyal. Bumalik na kahapon sa bansa si Palparan na nauna sa kanyang tropa matapos mangako ang gobyerno na pababaliking lahat sa Pilipinas ang buong 51-miyembro ng humanitarian mission upang mailigtas ang buhay ni Angelo dela Cruz. Sinabi ni Rep. Teddy Casino, secretary general ng Bayan Muna, tatlong kaso na ang nakahain laban kay Gen. Palparan kabilang na ang pagpatay kay Choi Napoles, coordinator ng Bayan Muna sa Mindoro noong 2002, at pagpaslang kina Eden Marcellana, human rights leader at Eddie Gumanoy, isang peasant leader noong nakaraang taon. Ayon kay Castillo, umabot na sa 18 ang napatay na supporters at members ng Bayan Muna sa Mindoro pero sa tatlong nabanggit na kaso lamang sila nakapangalap ng sapat na ebidensiya na magdidiin kay Palparan. Marami aniyang mga testigo na nakasaksi sa krimen ang ayaw na magsalita dahil sa takot na silay balikan. Idinagdag naman ni Marie Hilao-Enriquez, pinuno ng Karapatan, na naidokumento ng kanilang grupo ang daan-daang kaso ng human rights cases kabilang na ang mga kasong harassment, disappearances, illegal arrests at murders sa loob lamang ng dalawang taong pamamalagi ni Palparan sa Mindoro. Ang mga kaso ay nasa preliminary investigation pa lamang at nais umano ng mga abogado ng gobyerno na limitahan ang pagsasampa ng kaso sa mga junior officers na hawak ni Palparan. Bagaman at kinondena aniya ng Commission on Human Rights si Palparan dahil sa mga nangyaring pag-abuso sa karapatang pantao sa Mindoro noong itoy brigade commander ng Army sa nasabing lugar ay hindi naman nila kinasuhan ang nabanggit na opisyal. Noong colonel pa lamang si Palparan ay naging kumander ito ng 204th Army Brigade at na-promote na brigadier general bago ipinadala bilang commander ng RP contingent sa Iraq sa kabila ng mahigit na protesta ng militanteng grupo. Sinabi ni Enriquez na maling mensahe ang ipinahatid nito dahil sa halip aniyang maparusahan ay napromote pa si Palparan.(Ulat ni Malou Rongalerios)</body>
<link>http://www.philstar.com/Article.aspx?articleId=258199&amp;publicationSubCategoryId=92</link>
</article>
<article>
<title>GMA, Bro. Eddie bati na</title>
<author>Lilia Tolentino</author>
<date>
<month>July</month>
<day>20</day>
<year>2004</year>
</date>
<body>Masigabong palakpakan ang sinalubong ng mga pinuno ng partido Lakas-CMD sa ginawag pagkakasundo nina Pangulong Arroyo at natalong presidential candidate Bro. Eddie Villanueva ng Bangon Pilipinas. Sa sama-samang pahayag, hinikayat din nina Reps. Prospero Nograles at Antonio Cuenco si Fernando Poe, Jr. na sundin ang yapak ni Villanueva alang-alang sa interest at kapakanan ng bansa. Ayon pa sa mga kongresista, panahon na para kay FPJ na isantabi ang kanyang napurnadang ambisyong pampulitika at aminin ang katotohanan na hindi ito naging mapalad sa nakalipas na pampanguluhang halalan. Sinabi pa nina Reps. Nograles at Cuenco na inaabangan nang taumbayan ang muling pagsasama nina Ginang Arroyo at Villanueva upang matigil na ang mga alitang idinulot ng nakaraang eleksiyon. &amp;quot;Nagpapasalamat kami at tinanggap ni Bro. Eddie ang makatotohanang pakikipagkasundo ni Pangulong Arroyo, alang-alang sa mas nakararaming mamamayan,&amp;quot; pahayag pa ng dalawa. Samantala, nagbigay na rin ng indikasyon ang Malaca&amp;ntilde;ang na maaaring sinusuyo na ng kampo ng Pangulo si FPJ matapos makuha ang suporta ni Bro. Eddie para maisulong na ang pambansang reconciliation. Sa isang press briefing kahapon, sinabi ni Presidential Spokesman Ignacio Bunye na muling nanawagan ang Pangulo sa mga miyembro ng oposisyon at iba pang sektor ng lipunan na makiisa na sa kilusan sa pambansang pagkakaisa para matamo na ang hangad na kaunlaran. (Ulat ni Lilia Tolentino)</body>
<link>http://www.philstar.com/Article.aspx?articleId=258208&amp;publicationSubCategoryId=92</link>
</article>
<article>
<title>Palpak ng pulisya vs illegal gambling 'wag singilin sa mga estudyante - Recto</title>
<author>Rudy Andal</author>
<date>
<month>July</month>
<day>20</day>
<year>2004</year>
</date>
<body>Gambling syndicates ang pinabubuwag ni Sen. Ralph Recto sa halip na ipagbawal ang paggamit ng cellphones ng mga estudyante na sinasabing ginagamit sa illegal gambling. Ayon kay Sen. Recto, hindi ito ang sagot sa problema sa halip ay dapat buwagin ng pamahalaan ang mga sindikato ng pasugalan. Hindi anya dapat singilin ang mga estudyante sa kapalpakan ng pulisya na buwagin ang sindikato ng mga sugalan. &amp;quot;We should not punish our students by depriving them of their cellular phones just because our authorities are unable to curb the growing gambling syndicates that are preying on them,&amp;quot; ayon sa senador. Aniya, nagmistula tayong bumalik sa ice age kung tatanggalin ang paggamit ng cellphones sa mga estudyante. Bukod dito, ang pagbawal sa mga estudyante ay magpuputol din sa relasyon nila sa kanilang mga magulang. &amp;quot;Cellular phones have been both the parents and students &amp;quot;security blanket&amp;quot; in these unsafe times. The government has no right to sever this &amp;quot;umbilical communications cord&amp;quot; between the parent and child,&amp;quot; dagdag ni Recto. (Ulat ni Rudy Andal)</body>
<link>http://www.philstar.com/Article.aspx?articleId=258215&amp;publicationSubCategoryId=92</link>
</article>
<article>
<title>Komite ni Barbers mas bagay daw kay Sen. Lim</title>
<author>Rudy Andal</author>
<date>
<month>July</month>
<day>20</day>
<year>2004</year>
</date>
<body>Iginiit kahapon ni dating Sen. Robert Barbers na hindi siya ginagamit ni Sen. Alfredo Lim para lamang maibigay sa huli ang chairmanship ng Senate committee on public order and illegal drugs. Ayon kay Barbers, inirekomenda niya si Sen. Lim na mamuno sa iiwan niyang komite dahil mas may kakayahan ito at karanasan sa pagiging drug buster. Sinabi ni Barbers, malaki ang kanyang tiwala na kahit nagmula sa hanay ng oposisyon si Lim ay magiging kaagapay ito ng Arroyo administration sa pakikipaglaban sa ipinagbabawal na gamot. &amp;quot;Walang nag-utos sa akin, walang lumapit sa akin. I did it on my own dahil may sarili akong pag-iisip at paniniwala na mas akma kay Sen. Lim ang pakikibaka laban sa illegal na droga,&amp;quot; wika pa ng dating mambabatas. Ayon kay Barbers, subok na niya ang kakayahan ni Lim na kanyang naging amo sa loob ng mahabang panahon na pagsasama nila sa Western Police District (WPD) hanggang sa National Bureau of Investigation (NBI) kaya natitiyak niyang nababagay sa bagong halal na senador na pamunuan ang iiwan nitong komite. (Ulat ni Rudy Andal)</body>
<link>http://www.philstar.com/Article.aspx?articleId=258221&amp;publicationSubCategoryId=92</link>
</article>
<article>
<title>'Pinas ginigipit ng Kano</title>
<author>Rudy Andal</author>
<date>
<month>July</month>
<day>20</day>
<year>2004</year>
</date>
<body>Pinayuhan kahapon ni Sen. Rodolfo Biazon ang gobyerno na isnabin na lamang ang paalala ng Estados Unidos na muling pag-aralan ang relasyon sa bansa dahil isa lamang umano itong panggigipit. Ayon kay Sen. Biazon, pang-pressure lang ito ng mga Kano upang ikonsidera ang pag-atras ng mga tropang Pinoy sa Iraq bunga na rin ng pagkabihag sa isang Pinoy truck driver. Sinabi ng senador na bago pa man nangyari ang pagdukot kay Angelo dela Cruz ay inatras na ng Amerika ang pangako nitong US$30-M military aid sa bansa kaya noon pa man ay talagang nabahag na ang buntot nito. Ipinaliwanag ni Biazon na panandalian lang ang pressure na ginagawa ng Amerika at naniniwala itong ang naturang policy ay sa panahon lang ni US Pres. George Bush at sakaling mawala ito sa puwesto ay magbabago rin ang pananaw ng bagong pangulo. Aniya, pang pressure lang ito ng US dahil nag-atrasan na ang mga kakampi nito sa Coalition of the Willing matapos na mabigo ang Kano na makakuha ng mga weapons of mass destructions na kanilang ginawang dahilan upang pangunahan ang paglusob sa Iraq. (Ulat ni Rudy Andal)</body>
<link>http://www.philstar.com/Article.aspx?articleId=258227&amp;publicationSubCategoryId=92</link>
</article>
<article>
<title>Huling batch ng RP troops nakaalis na sa Iraq</title>
<author>Ellen Fernando/Butch Quejada/Joy Cantos</author>
<date>
<month>July</month>
<day>20</day>
<year>2004</year>
</date>
<body>Tuloy-tuloy na ang pag-alis ng buong tropa ng Pilipinas sa Iraq kung saan ang 32 sundalot pulis na huling bahagi ng humanitarian contingent ay pormal na ring nag-pullout at malapit na sa border papuntang Kuwait. Kahapon ng madaling-araw ay nag-iisang dumating sa bansa ang hepe ng RP troops na si Brig. Gen. Jovito Palparan dahil naunsyami ang inaasahang pag-uwi ng 10 pang tauhan na kasama sana niya. Nabatid na hindi nakakuha ng booking pabalik sa Pilipinas ang 10 sundalo at maaring bukas na sila dumating. Kaugnay nito, nakaantabay na ang grupo ni special envoy Roy Cimatu sa positibong pagpapalaya kay Angelo dela Cruz matapos na maibigay ng pamahalaan ang demand ng Iraqi militants na i-pullout ang tropa hanggang ngayong araw. Isang di kumpirmadong report na posibleng palayain si dela Cruz ngayong araw. (Ulat nina Ellen Fernando/Butch Quejada/Joy Cantos)</body>
<link>http://www.philstar.com/Article.aspx?articleId=258233&amp;publicationSubCategoryId=92</link>
</article>
<article>
<title>Travel advisory ng US balewala sa Palasyo</title>
<author>Lilia Tolentino</author>
<date>
<month>July</month>
<day>20</day>
<year>2004</year>
</date>
<body>Binalewala ng Malaca&amp;ntilde;ang ang ipinalabas na travel advisory ng Estados Unidos sa mga Amerikanong naninirahan sa Pilipinas na patuloy na may nakaambang panganib dulot ng mga terorista, kidnappers at pambobomba. Sa isang press briefing kahapon, sinabi ni Presidential Spokesman Ignacio Bunye na hindi na bago ang ganitong mga travel advisories at patuloy namang gumagawa ng aksiyon ang pamahalaan para malutas ang mga problemang ito. Ayon kay Bunye, bagaman mayroong ilang lugar na apektado ng ipinalabas na travel advisory ng US, masasabing sa kabuuan ay mapayapa at matahimik ang malaking bahagi ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=258237&amp;publicationSubCategoryId=92</link>
</article>
<article>
<title>Angelo pinalaya na !</title>
<author>Lilia Tolentino at Ellen Fernando</author>
<date>
<month>July</month>
<day>21</day>
<year>2004</year>
</date>
<body>Tapos na ang krisis! Ito ang naging reaksiyon ni Pangulong Arroyo matapos tuluyang palayain kahapon ang Pinoy hostage na si Angelo dela Cruz. Sa isang press briefing sa Malaca&amp;ntilde;ang, nakausap ni Pangulong Arroyo si dela Cruz sa telepono at nabatid niyang ito ay nasa mabuting kalagayan. Sinabi ng Pangulo na ang paglaya ni Angelo ay produkto ng walang tigil na trabaho ng mga opisyal ng gobyerno at dasal ng mamamayan. Paulit-ulit na nagpasalamat si Angelo sa Pangulo at sa sambayanang Pilipino sa kanilang panalangin sa kanyang kaligtasan. Pinasalamatan naman ng Pangulo ang mga kaibigan at kaalyadong bansa na tumulong sa pakikipagnegosasyon sa paglaya nito. Si Angelo ay dinala na sa Philippine Embassy sa Baghdad kung saan siya tinurnover sa mga opisyal natin doon. Sumalubong sa kanya ang 10 truck driver at mediamen saka siya isinailalim sa medical check-up. Sinabi ng Pangulo na wala siyang pinagsisihan sa kanyang naging desisyon na pauwiin na sa bansa ang ipinadala niyang humanitarian mission sa Iraq para maligtas ang buhay ni Angelo. Obligasyon anya niya na pangalagaan ang bawat OFW. &amp;quot;Every life is important. Angelo was spared, and we rejoice. We are all rewarded for it, particularly his loving family and friends. But our people must also know that will not always be the case. Innocents will come into harms way, and circumstances may not allow such a successful outcome, anang Pangulo. Nabatid na unang pumutok ang ulat sa Al Arabiya television network dahil na rin sa isang miyembro ng maimpluwensiyang Royal family sa Kingdom of Saudi Arabia na isa sa sinasabing namagitan sa negosasyon sa pagitan ng grupo ni special envoy Roy Cimatu at Foreign Affairs Undersecretary for Special Concerns Rafael Seguis mula sa RP negotiating team at sa Islamic Army of Iraq. Gayunman, hindi pa mabatid kung kailan iuuwi si Angelo sa bansa. (Ulat nina Lilia Tolentino at Ellen Fernando)</body>
<link>http://www.philstar.com/Article.aspx?articleId=258330&amp;publicationSubCategoryId=92</link>
</article>
<article>
<title>29 gov't officials lulusawin</title>
<author>Rudy Andal</author>
<date>
<month>July</month>
<day>21</day>
<year>2004</year>
</date>
<body>Ibinunyag kahapon ni Budget Secretary Emilia Boncodin na plano ng Arroyo government na lusawin ang may 29 commission at offices mula sa kabuuang 34 tanggapan na nasa ilalim ng Office of the President. Sinabi ni Sen. Boncodin ng maging panauhin sa Policy Forum ng Liberal Party sa Club Filipino, Greenhills na limang commissions na lamang ang matitira sa ilalim ng OP at kabilang dito ang National Anti-Poverty Commission at Presidential Anti-Graft Commission. Bukod dito, 15 pang maliliit na units mula sa ibat ibang departamento ang napipinto ding lusawin dahil na rin sa duplication lamang ng functions. Winika pa ni Boncodin, ang mga maaapektuhang empleyado naman ay puwedeng boluntaryong mag-apply ng early retirement benefits habang ang wala namang balak umalis sa government service ay isasailalim sa performance assessment ng Civil Service Commission (CSC) para sa re-deployment nito sa ibang ahensiya. Ipinaliwanag pa ng Budget secretary, malaki ang matitipid ng pamahalaan kung maipapatupad ang planong ito partikular sa mga opisina na tinuturing na non-performing o duplication lamang ng ibang tanggapan. (Ulat ni Rudy Andal)</body>
<link>http://www.philstar.com/Article.aspx?articleId=258338&amp;publicationSubCategoryId=92</link>
</article>
<article>
<title>Tax sa text pag-uugatan ng problema ng OFWs</title>
<author>Lilia Tolentino</author>
<date>
<month>July</month>
<day>21</day>
<year>2004</year>
</date>
<body>Nagpahayag kahapon ng maigting na pagtutol ang isang grupo ng mga OFW sa plano ng pamahalaan na dagdagan pa ng 10 porsiyentong value added tax (VAT) na ipinapataw nito sa bawat text message na ipinapadala sa pamamagitan ng cellphones. Ayon kay Jay Valencia, spokesman ng OFWs Laban sa Tax sa Text (OFWLaST), malaking tulong para sa mga OFW at kanilang mga pamilya ang text messaging upang manatiling bukas ang komunikasyon sa pagitan nila, at nang sa gayon ay maiwasan ang maraming social problems tulad ng kakulangan ng paggabay sa mga anak ng OFWs. Noon anilang hindi pa uso ang cellphone ay limitado lamang ang komunikasyon ng OFWs at kanilang pamilya kaya laganap ang problema sa pagloloko hindi lang ng kanilang mga esposo at esposa kundi maging mga anak. Pero mula nang mauso ang text message at internet karamihan sa problema ng OFWs ay nalulutas kaagad sa pamamagitan ng mabilis na komunikasyon. Ito ang dahilan, anila kung bakit dapat pang payabungin ng pamahalaan ang pagpapalitan ng komunikasyon na ito sa pamamagitan ng pag-iwas na palakihin pa ang gastusin ng publiko patungkol sa text messaging para mapagtakpan lang ang pagkukulang nito sa pagpapatakbo ng ekonomiya ng bansa. Ani Valencia, ang mga manggagawang Pilipino ang mahigpit na tatamaan ng panukalang buwis dahil inaasahang malilimitahan ang bilang ng text message na maipapadala ng OFWs at kanilang pamilya kung papatungan ito ng 20 porsiyentong VAT o P2 tax sa bawat overseas text. (Ulat ni Lilia Tolentino)</body>
<link>http://www.philstar.com/Article.aspx?articleId=258344&amp;publicationSubCategoryId=92</link>
</article>
<article>
<title>Kahit batikusin ang ina,Rep.Mikey di mapipikon</title>
<author>Malou Rongalerios</author>
<date>
<month>July</month>
<day>21</day>
<year>2004</year>
</date>
<body>Hindi mapipikon si Presidential Son at Pampanga Rep. Mikey Arroyo sa mga kasamahang kongresista na kasapi ng oposisyon na babatikos sa kanyang inang si Pangulog Arroyo. Sinabi ni Rep. Arroyo sa isinagawang orientation kahapon sa House of Representatives para sa mga bagong mambabatas na naihanda na niya ang kanyang sarili para sa bagong trabaho. Ayon kay Mikey, alam niyang may maririnig siyang maaanghang na salita laban sa kanyang pamilya at natural lamang aniya ito dahil nakaluklok sila sa puwesto. Mali anyang personalin ang anumang batikos na kalimitan ay bahagi lamang ng maruming pulitika sa bansa. &amp;quot;Nakahanda ako diyan, bawal ang pikon. Trabaho lang tayo dito at walang personalan,&amp;quot; ani Mikey. Pero ipagtatanggol din aniya niya ang Pangulo laban sa mga personal na atake lalo na yong mga walang basehan. (Ulat ni Malou Rongalerios)</body>
<link>http://www.philstar.com/Article.aspx?articleId=258350&amp;publicationSubCategoryId=92</link>
</article>
<article>
<title>Sen. Lapid 'di interesado sa committee chairmanship</title>
<author>Rudy Andal</author>
<date>
<month>July</month>
<day>21</day>
<year>2004</year>
</date>
<body>Hindi makikipag-agawan sa pagkuha ng mga komite sa Mataas na Kapulungan si Sen. Lito Lapid dahil may mga iba pang bagay na puwede niyang pag-ukulan ng pansin. Si Sen. Lapid ay bumisita sa Senado kahapon upang maging pamilyar dito para hindi daw siya maligaw sa pagbubukas ng Kongreso sa Hulyo 26. Inihayag ni Lapid na hindi siya interesado sa mga committee chairmanship at ayaw niyang makihalubilo sa mainit na talakayan. Gayunman, aminado si Lapid na ang senate committee on public information and mass media ang kanyang pinupuntirya dahil ito raw ang hindi pinag-aagawan ng mga senador at nababagay din sa kanyang kakayahan. Kaya niya ring humawak ng ibang komite, pero mas nanaisin niya na huwag na lang makigulo at gagawin niya na lang ang kanyang makakaya. Nilinaw pa nito na puwede naman siyang pumapel sa ibang komite sa pamamagitan ng paghain ng mga panukalang batas na may kinalaman sa iba pang isyu at hindi lang sa kanyang komiteng pamumunuan. Inihayag din ni Lapid na kumuha na siya ng dalawang interpreter na tutulong sa kanya upang lubos na maintindihan ang mga debate sa Senado sa katauhan ng kanyang pamangkin na si Atty. Joy Bolawtian at Atty. Carmen Chua. Aminado naman siyang hindi bihasa sa pagsasalita ng Ingles kaya kumuha na siya ng crash course ukol dito. (Ulat ni Rudy Andal)</body>
<link>http://www.philstar.com/Article.aspx?articleId=258356&amp;publicationSubCategoryId=92</link>
</article>
<article>
<title>Yap sa DA,umani ng suporta</title>
<author></author>
<date>
<month>July</month>
<day>21</day>
<year>2004</year>
</date>
<body>Malugod na tinanggap ng National Federation of Hog Farmers Inc. ang paghirang ni Pangulong Arroyo kay National Food Authority (NFA) Administrator Arthur Yap bilang kalihim ng Department of Agriculture. Sa kanilang manifesto, sinabi ng mga nag-aalaga ng baboy sa buong bansa na epektibong magagampanan ni Yap ang tungkulin nito bilang bagong kalihim ng kagawaran, bukod pa sa kontribusyon na ibibigay nito sa pagpapatupad ng inilahad na 10-point agenda ni Pangulong Arroyo. &amp;quot;The hog sector believes that Secretay Yap is quite capable of drawing his intelligence, his diligence and drive, and his experienced as head of NFA to sustain and expand the achievements of the DA,&amp;quot; sabi ni Albert Lim, Jr., presidente ng NFHFI. Makakaasa ng suporta mula sa kanilang organisasyon si Yap at handa sila sa anumang pag-uusap upang makatulong sa programa ng kagawaran hindi lamang para sa kanilang industriya, kundi sa lahat ng sektor.</body>
<link>http://www.philstar.com/Article.aspx?articleId=258362&amp;publicationSubCategoryId=92</link>
</article>
<article>
<title>Lastimoso ipupuwesto sa PPA</title>
<author>Lordeth Bonilla</author>
<date>
<month>July</month>
<day>21</day>
<year>2004</year>
</date>
<body>Nakatakdang italaga sa Philippine Ports Authority (PPA) si Department of Transportation and Communications (DOTC) assistant secretary at concurrent Metro Rail Transit (MRT) general manager Roberto Lastimoso. Ayon sa isang mapagkakatiwalaang impormante na malapit kay Lastimoso, ang naturang opisyal ay kabilang sa mga pinagpipilian ni Pangulong Arroyo upang italaga bilang chairman ng PPA bilang bahagi ng isinasagawang balasahan sa pamunuan ni Pangulong Arroyo. Si Lastimoso ay dating head ng Land Transportation Office (LTO). Ang paglalagay umano kay Lastimoso bilang PPA chairman ay nararapat na posisyon para sa kanya dahil naging positibo ang naging pamamahala nito sa MRT. Mariing ipinagmamalaki umano ni Lastimoso ang ginagawa niyang paglilingkod sa ilalim ng pamunuan ni Arroyo. Ayon pa sa nasabing opisyal, sakaling may katotohanan ang naturang unconfirmed report, handa umano niyang tanggapin at harapin ang anumang trabaho na iaatang sa kanya ng Pangulo. (Ulat ni Lordeth Bonilla)</body>
<link>http://www.philstar.com/Article.aspx?articleId=258365&amp;publicationSubCategoryId=92</link>
</article>
<article>
<title>Drug lords gigibain si Aglipay</title>
<author></author>
<date>
<month>July</month>
<day>22</day>
<year>2004</year>
</date>
<body>Nabunyag kahapon ang plano ng mga sindikato ng droga na nasagasaan ng operasyong inilunsad ni Deputy Director General Edgardo Aglipay na hadlangan ang posibilidad na siyay matalagang hepe ng Phil. National Police (PNP). Ayon sa isang impormante, matinding napilayan ang ilegal na negosyo ng shabu simula nang mailuklok si Aglipay bilang pinuno ng PNP Anti-Illegal Drugs Special Operations Task Force (AIDSOTF). Desidido ang sindikato na pigilan ang pag-upo nito bilang hepe ng PNP dahil sa takot na tuluyang mabura ang operasyon ng ilegal na droga sa bansa, anang source sa PNP. Pinipilit nilang gamitin ang lahat ng paraan, kabilang na ang pagbali sa nilalaman ng Section 25 ng Republic Act 8551 na sumasaklaw sa termino ng panunungkulan ng mga itatalagang opisyal ng pulisya. Sa ilalim ng naturang batas, maliban sa posisyon bilang hepe ng pulisya, wala sinumang opisyal ang maaaring italaga sa mas mataas na puwesto kung ito ay hindi na tatagal ng isang taon sa serbisyo bago ang pagreretiro sa edad na 56. Sa panggugulo ng mga operatiba ng sindikato, pilit nitong ginagamit ang batas o RA 6975 na nagbabawal naman sa sinumang magreretiro na sa serbisyo sa loob ng anim na buwan na maitalaga bilang hepe ng pambansang pulisya. Subalit ang naturang pagkilos ay tuwirang naibasura matapos magbigay ng paglilinaw ang batikang abogado at dating Dean ng Ateneo Law School na si Rev. Fr. Joaquin Bernas, SJ patungkol sa RA 8551. Ayon kay Bernas, sa ilalim ng naturang batas, walang sinumang opisyal ng PNP ang maaaring bigyan ng promosyon kung hindi na tatagal pa ng isang taon sa serbisyo, maliban sa hepe ng pulisya. Malaking banta sa mga sindikato ang maugong na suportang ibinigay ng 15 regional directors para kay Aglipay upang pamunuan ang PNP sa isang command conference na ginawa sa Subic noong April 2004, sapagkat lalong mapapabilis ang pagwalis nito sa kanilang ilegal na operasyon. Sa loob lamang ng isang taon, itinuturing na pinakamatagumpay sa kasaysayan ng pulisya ang pinatinding pagkilos ng PNP-AIDSOTF sa pamumuno ni Aglipay upang labanan ang ilegal na droga sa bansa. Matatandaan na walang takot na tinutugaygayan hanggang sa maipasara ni Aglipay ang 15 laboratoryo ng shabu at pitong warehouse sa ibat ibang bahagi ng bansa. Umabot sa P22 bilyong halaga ng shabu at ephedrine ang nasamsam ng pulisya at napigilang maibenta sa lansangan. Nakasakote rin ito ng 32,762 kataong sangkot sa operasyon ng ilegal na droga sa ginawa nitong paglilinis sa 5,140 barangay.</body>
<link>http://www.philstar.com/Article.aspx?articleId=258434&amp;publicationSubCategoryId=92</link>
</article>
<article>
<title>Angelo darating bukas</title>
<author>Ellen Fernando/Butch Quejada</author>
<date>
<month>July</month>
<day>22</day>
<year>2004</year>
</date>
<body>Inaasahang makakauwi na bukas sa bansa ang napalayang si Angelo dela Cruz matapos ang may dalawang linggong pagkakabihag dito ng Iraqi militants. Ayon sa isang source sa DFA, inihahanda at pinoproseso na ng mga embassy officials at grupo ng RP negotiating team ang agarang pagbabalik ni dela Cruz. Bandang alas-12 ng tanghali kahapon ng tumulak patungong United Arab Emirates si dela Cruz kasama ang negotiating team ng pamahalaan at ilang embassy officials matapos na magbigay ng libreng aircraft ang gobyerno ng UAE na siyang masasakyan ni Angelo. Mula sa UAE ay dito ipoproseso ang pag-uwi ni dela Cruz sa Pilipinas kasama ang mga opisyal ng bansa na nagsilbing tagapagligtas nito sa pamumuno ni special envoy Roy Cimatu, DFA Usec. Rafael Seguis, Ambassador Ricardo Endaya at OWWA Administrator Virgilio Angelo. Posibleng si Pangulong Arroyo ang sasalubong kay Angelo sa NAIA at tutuloy para magsimba sa Our lady of Rosales sa Pangasinan upang mag-alay ng panalangin at pasasalamat sa Diyos sa pagkakaligtas sa buhay nito. Inaasahan namang sa Sabado pa ganap na makakauwi si Angelo sa kanyang lugar sa Brgy. Buenavista, Mexico, Pampanga kung saan pinaghahandaan na ang magarbong &amp;quot;heros welcome.&amp;quot; Nabatid na aabot sa P300,000 ang nakatakdang gastusin ng pamahalaan mula sa DSWD Region III sa mala-piyestang paghahanda bilang mainit na pagsalubong sa pagdating ni Angelo. Samantala, dumating na kahapon sakay ng Kuwait Airlines ang 10 miyembro ng RP contingent, ang unang grupo na nakapag-pull out sa Iraq. Unang dumating sa bansa ang hepe nilang si Brig. Gen. Jovito Palparan. Hindi pinayagang makapanayam ng media ang 10 at babalik sila sa kani-kanilang mga departamento. Bibigyan sila ng pagkakataong makapagbakasyon at makasama ang pamilya. Nasa Kuwait pa rin ang 32 natitirang tropa at nag-aantay ng kanilang pag-uwi sa bansa. Umaabot sa P2 milyon ang gagastusin ng pamahalaan sa ginagawang pagbabalik ng tropang Pinoy kung saan $1,000 ang bayad sa flight ng bawat isang contingent mula Kuwait pabalik sa bansa. (Ulat nina Ellen Fernando/Butch Quejada)</body>
<link>http://www.philstar.com/Article.aspx?articleId=258446&amp;publicationSubCategoryId=92</link>
</article>
<article>
<title>Angelo puwera na sa SONA</title>
<author>Lilia Tolentio</author>
<date>
<month>July</month>
<day>22</day>
<year>2004</year>
</date>
<body>Iniatras na ng Malaca&amp;ntilde;ang ang planong pag-imbita sa pinalayang truck driver na si Angelo dela Cruz para dumalo sa State of the Nation Address (SONA) ni Pangulong Arroyo sa pagbubukas ng sesyon ng Kongreso sa Lunes, Hulyo 26. Ayon sa Pangulo, mas gugustuhin niyang mabigyan ng sapat na panahong makapiling ni Angelo ang kanyang pamilya sa sandaling makabalik na siya sa bansa. Lubayan na anya si Angelo at ibang problema naman ang atupagin. Sa halip na imbitahan si Angelo sa SONA, sasalubungin na lang siya ng Presidente at bilang pasasalamat sa paglaya niya, magsisimba sila sa Our Lady of Rosales sa Pangasinan na pinagdasalan niya kay Angelo. &amp;quot;Ang mga detalye ng welcome ceremonies para kay Angelo ay nakatuon sa Pampanga. He may not be at the SONA, but very importantly ay sabay silang magdadasal ng ating Pangulo sa Our Lady of Rosales,&amp;quot; ani Presidential Spokesman Ignacio Bunye. Sa kasalukuyan ay pumapailalim sa medical check-up sa Dubai Hospital si Angelo at dito nakasalalay kung kailan siya uuwi sa bansa kasama ang kanyang kabiyak na si Arsenia na nasa Amman, Jordan. (Ulat ni Lilia Tolentio)</body>
<link>http://www.philstar.com/Article.aspx?articleId=258451&amp;publicationSubCategoryId=92</link>
</article>
<article>
<title>Desisyon ni GMA na pull-out sa Iraq tama- Metro survey</title>
<author>Lilia Tolentino</author>
<date>
<month>July</month>
<day>22</day>
<year>2004</year>
</date>
<body>Sang-ayon ang 81 porsiyento ng mga na-survey sa Metro Manila na tama lang na inuna ni Pangulong Arroyo ang interes ng bansa kaysa sa pakikisama nito sa Estados Unidos at Australia. Itoy nang iutos ng Pangulo na i-pull out ang RP contingent sa Iraq upang hindi matuloy ang pagpugot sa OFW na si Angelo dela Cruz. Kapalit nga ng desisyong ito ang panlalamig ng mga bansang tulad ng Amerika na umaasang hindi bibitaw sa nauna nitong commitment ang Pilipinas laban sa terorismo. Kung tama ba o mali ang ginawang desisyon ni Pangulong Arroyo sa pagpapauwi ng mga sundalong Pilipino mula sa Iraq, 74% ang nagsabing tama. Kamakailan lamang ay dahan-dahan nang nanunuligsa ang Estados Unidos patungkol sa pullout at 80% naman ang nagsasabing mauunawaan ng Amerika at iba pang kaalyadong bansa nito ang desisyon ng Pangulo dahil malaki ang populasyon ng mga OFWs na naapektuhan din ng mga isyung nasyonal. Dahil nga inuna ni Pangulong Arroyo ang interes ng bansa, 76% ngayon ang naniniwalang naging sensitibo sa pangangailangan ng bawat isang Pilipino ang Pangulo. Ang mga resulta ng survey na ito ay galing sa HB&amp;amp;A Research International, isang pribadong kumpanya na nagsasagawa ng mga survey na mapagkukunan ng pulso ng mamamayan hinggil sa mga usaping umiikot sa ating bansa. (Ulat ni Lilia Tolentino)</body>
<link>http://www.philstar.com/Article.aspx?articleId=258459&amp;publicationSubCategoryId=92</link>
</article>
<article>
<title>Fare hike sa MRT idinepensa ni Lastimoso</title>
<author>Lordeth Bonilla</author>
<date>
<month>July</month>
<day>22</day>
<year>2004</year>
</date>
<body>Isinumite na kay Pangulong Arroyo ang resolusyon upang aprubahan ang implementasyon para sa pagtaas ng pamasahe sa Metro Rail Transit (MRT) kung saan bibigyan naman ng diskuwento ang mga senior citizens, estudyante at mga taong may kapansanan upang hindi sila gaanong mabigatan sa naturang fare hike. Ito ang ipinahayag kahapon ni Dept of Transportation and Communications (DOTC) assistant secretary at concurrent MRT general manager Roberto Lastimoso sa isinagawang pakikipagpulong sa media. Inihayag ni Lastimoso na sa kasalukuyan ay umabot na ng humigit kumulang sa P1.3 billion ang utang ng naturang tanggapan kaya ang isa lamang sa alternatibong solusyon dito ay itaas ang pamasahe sa MRT. Ipinaliwanag nito na ang P10 ay ang maximum na pagtaas. Halimbawa, mula Guadalupe terminal hanggang Buendia terminal ang minimum fare ay P16 subalit kapag lumagpas na ito sa tatlong istasyon, magdadagdag na ng P3. Naniniwala ang naturang opisyal na hindi naman maaapektuhan ang bilang ng mga taong sasakay dito sakaling mapatupad ang fare hike dahil higit pa ring epektibo ang pagsakay sa MRT dahil bukod sa iwas trapik ay mabilis pang makakarating sa pupuntahang destinasyon. (Ulat ni Lordeth Bonilla)</body>
<link>http://www.philstar.com/Article.aspx?articleId=258464&amp;publicationSubCategoryId=92</link>
</article>
<article>
<title>Mga residente ng Bi&amp;ntilde;an umapela sa Comelec</title>
<author></author>
<date>
<month>July</month>
<day>22</day>
<year>2004</year>
</date>
<body>Nanawagan ang mga residente ng Bi&amp;ntilde;an, Laguna sa Comelec na agad pakialaman at akuin na lamang ang judicial custody sa may 190 ballot boxes na kasalukuyang kinukuwestiyon sa RTC sa Bi&amp;ntilde;an, Laguna Branch 25. Nababahala ang mga residente sa umanoy tangka ng grupong nagtatangkang manipulahin ang kasalukuyang electoral contest na iniharap ni dating Vice Mayor Ruben &amp;quot;Cookie&amp;quot; Yatco laban kay incumbent Mayor Hermis Perez matapos tangkaing nakawin ang ballot boxes na malinaw na hakbang upang malihis ang katotohanan. Sa kabila nito, tiniyak ng mga residente na hindi nila papayagan ang nasabing hakbangin at patuloy silang magiging vigilante para maprotektahan ang mga naturang ballot boxes hanggang maiproklama ang tunay na nanalo nang nagdaang eleksiyon. Ang babala ay ginawa ng mga residente kasunod na rin ng ulat na noong Hulyo 16, isang Federico Canapit, government employee at tatlo pang hindi nakikilalang lalaki ang sapilitang pumasok sa fiscal office ng nasabing bayan kung saan nakalagak ang mga ballot boxes. Base sa police investigation, si Canapit at ang tatlong kasama nito ay nakatakas matapos maaresto habang nasa custody ng dalawang security guard na nakatalaga sa Bi&amp;ntilde;an Hall of Justice. Sa inisyal na imbestigasyon ni PO1 Nonato Reana Rotoni, natagpuan ang mga voters list na nakakalat sa sahig at ang ilang ebidensiya ni Yatco sa inihaing electoral protest ay nawawala.</body>
<link>http://www.philstar.com/Article.aspx?articleId=258470&amp;publicationSubCategoryId=92</link>
</article>
<article>
<title>VIP welcome kay Angelo: Home again !</title>
<author>Butch Quejada at Ellen Fernando</author>
<date>
<month>July</month>
<day>23</day>
<year>2004</year>
</date>
<body>Dumating na kahapon sa bansa ang Pinoy truck driver na biktima ng panghohostage sa Iraq na si Angelo dela Cruz kasama ang kanyang maybahay, kapatid at mga opisyales ng pamahalaan na naging daan upang mailigtas ang kanyang buhay. Dakong 1:45 ng hapon ng lumapag ang sinasakyan ni dela Cruz na Gulf Air flight 254 sa Ninoy Aquino International Airport (NAIA) kasama ang kanyang asawang si Arsenia at opisyales na sina special envoy to the Middle East Roy Cimatu, Foreign Affairs Undersec. Rafael Seguis, Labor Sec. Patricia Sto. Tomas at Ambassador Amable Aguiluz V. Napaaga ang uwi nina dela Cruz matapos na pumayag ang Gulf Air na makasakay silang lahat. Sumalubong naman sa mga ito sina Sen. Lito Lapid, Pampanga Gov. Mark Lapid, OWWA Administrator Virgilio Angelo at MIAA general manager Ed Manda. Sa isinagawang press conference na ginanap sa Gate 16 ng NAIA, nagpasalamat si dela Cruz kay Pangulong Arroyo dahil sa kanyang naging malasakit dito. &amp;quot;Nagpapasalamat ako kay Pangulong Gloria Macapagal-Arroyo dahil pinahalagahan niya ang aking buhay at ito ay hindi ko kailanman makakalimutan,&amp;quot; ani dela Cruz na nakasuot ng puting t-shirt na may nakasulat na &amp;quot;Akoy Pilipino&amp;quot; at naka-maong pants. Nagpasalamat din si Angelo sa sambayanang Pilipino na sumuporta sa kanyang pamilya at nagdasal para sa kanyang kaligtasan, gayundin sa taong naging instrumento sa kanyang paglaya. Sa kanyang pahayag, sinabi rin ni Angelo na hindi siya sinaktan ng mga taong dumukot sa kanya habang hostage siya ng mga ito kaya kung siya ang tatanungin, hindi na umano dapat parusahan pa ang mga ito dahil sa naging magandang pagtrato nila sa kanya. Sinabi ni dela Cruz na matapos ang kanyang naging karanasan ay nagpasya itong dito muna siya sa Pilipinas maghahanap ng trabaho. Tumanggi na si Angelo na sagutin pa ang ilang mga katanungan mula sa media dahil magulo pa umano ang kanyang isip. &amp;quot;Bigyan ninyo muna ako ng pagkakataon makapagpahinga at makapiling ang aking mag-anak,&amp;quot; pakiusap pa ni Angelo. Mula sa airport ay idineretso si dela Cruz sa DSWD compound sa Batasan, Quezon City upang magkaroon sila ng kaunting privacy ng kanyang pamilya, bago sila tutungo sa kanyang lalawigan sa Bgy. Buenavista, Mexico, Pampanga. Ngayong umaga uuwi si dela Cruz sa Pampanga para sa heros welcome na inihanda para sa kanya ng buong bayan ng Mexico at bandang hapon ay inaasahang makakasama ito ni Pangulong Arroyo para sa isang thanksgiving mass sa Our Lady of Rosales sa Rosales, Pangasinan. Sinabi naman ni Cimatu sa isang press briefing na naging isang malaking hamon sa kanya ang misyong iligtas si dela Cruz kumpara sa pinagdaanang uri ng trabaho sa pagiging sundalo. Sinabi anya nito sa sarili na kailangang maiuwi niya ng buhay sa Pilipinas ang naturang Pinoy. Pinabulaanan rin nina Cimatu at Aguiluz na nagkaroon ng $6 milyong ransom kapalit ng ulo ni Angelo. Ayon naman kay Sto. Tomas, upang maiwasan muli ang naganap kay Angelo ay nagsagawa sila ng bagong polisiya na ia-apply sa mga OFWs sa Middle East kabilang na dito ang pagbabawal sa mga Pinoy truck drivers na maglakbay at pumasok sa border ng Iraq kung saan kritikal na lugar ito at pinamumugaran ng mga Iraqi militants na nambibihag ng foreign workers. (Ulat nina Butch Quejada at Ellen Fernando)</body>
<link>http://www.philstar.com/Article.aspx?articleId=258562&amp;publicationSubCategoryId=92</link>
</article>
<article>
<title>Pagpili ng miyembro ng Gabinete 'wag idaan sa utang na loob</title>
<author>Rudy Andal</author>
<date>
<month>July</month>
<day>23</day>
<year>2004</year>
</date>
<body>Iginiit kahapon ni Sen. Aquilino Pimentel Jr. na dapat ibatay ni Pangulong Arroyo ang susunod na Cabinet revamp nito sa magiging kakayahan ng kanyang itatalagang mga indibidwal at hindi dahil sa utang na loob nito sa naging pagtulong sa kanyang kampanya. Sinabi ni Sen. Pimentel na nalulungkot siya sa sinapit ni dating Agriculture Sec. Luis Lorenzo na sinibak sa puwesto dahil natalo si GMA sa lalawigan nito sa Davao del Sur bukod sa pagtangging ipagamit ang agricultural modernization fund sa pangangampanya upang gamitin sa pagbili ng mga fertilizer at pesticides na ipamamahagi sa mga magsasaka, Aniya, ang nangyari kay Lorenzo ay tulad ng dinanas din ni dating DILG Sec. Joey Lina kung saan ay natalo si GMA sa bayan nito sa Laguna. Ayon sa senador na tumatayong acting minority leader, konsuwelo de bobo na lamang ang ginawang pagtatalaga kay Lorenzo bilang adviser on countryside development at pagiging chairman ng Land Bank of the Philippines at Quedancor. Wika pa ni Pimentel, malinaw na utang na loob ang pinaiiral ni GMA matapos italaga nito si dating NFA administrator Arthur Yap na kapalit ni Lorenzo sa DA dahil sa naging kontribusyon nito sa Oplan Mercury kung saan ay pumayag siyang ipamahagi ang mga bigas ng NFA sa mga natukoy na balwarte ni FPJ sa Mindanao. (Ulat ni Rudy Andal)</body>
<link>http://www.philstar.com/Article.aspx?articleId=258571&amp;publicationSubCategoryId=92</link>
</article>
<article>
<title>Aglipay ipinagtanggol ni Fr. Bernas</title>
<author></author>
<date>
<month>July</month>
<day>23</day>
<year>2004</year>
</date>
<body>Tahasang sinabi kahapon ni Fr. Joaquin Bernas, kilalang legal luminary at dating dean ng Ateneo Law School, na ang pagpili sa susunod na hepe ng PNP ay nasa kamay lamang ni Pangulong Arroyo. Ipinaliwanag din ni Fr. Bernas na nakasaad sa Section 25 ng RA 8551 na walang sinumang opisyal ng PNP ang maaaring bigyan ng promosyon kung hindi na tatagal pa ng isang taon sa serbisyo, maliban sa hepe ng pulisya. Sa ilalim ng bagong batas, maaaring mamuno ang sinumang opisyal ng PNP bagamat ito ay may kulang-kulang pang isang taon upang manungkulan. Sinabi ni Bernas na ang kanyang legal opinion ay bunga na rin ng mga naglalabasang report na posibleng si PNP Deputy Director General Edgardo Aglipay ang susunod kay PNP chief Director General Hermogenes Ebdane, Jr. Nilinaw naman ni Justice Undersec. Jose Calida na walang legal impediment kay Aglipay sakaling ito ang pumalit kay Ebdane dahil ito ay naaayon lamang sa batas. Naniniwala din si dating PNP chief Santiago Alino na ang itatalagang bagong hepe ng PNP ay nasa discretion na ni Pangulong Arroyo alinsunod na rin sa rekomendasyon ni DILG Sec. Angelo Reyes. Ani Alino, dapat na mamuno sa PNP ay ang opisyal na marami nang karanasan at pinatunayan sa implementasyon ng batas.</body>
<link>http://www.philstar.com/Article.aspx?articleId=258578&amp;publicationSubCategoryId=92</link>
</article>
<article>
<title>&amp;quot;Text message kay Aglipay: 'Bilang na oras mo General! &amp;quot;</title>
<author></author>
<date>
<month>July</month>
<day>23</day>
<year>2004</year>
</date>
<body>Tumanggap na ng death threat sa kanyang cellphone si PNP Deputy Director General Edgardo Aglipay mula sa mga sindikato ng droga na nasagasaan ng kanyang pinaigting na kampanya laban sa bawal na gamot. Ipinapalagay na itoy bahagi ng operasyon upang hadlangan ang appointment nito bilang hepe ng PNP. Nagbabanta ang mga sindikato at ginagamit nito ang naturang taktika dahil sa takot na tuluyang mabura ang Pilipinas sa mapa ng kanilang ilegal na operasyon. Nangangamba ang mga hinihinalang operatiba ng drug syndicate sakaling maiupo bilang hepe ng pambansang pulisya si Aglipay ay tuluyan ng malumpo ang kanilang ilegal na negosyo. Matatandaan na sa loob lamang ng isang taong pamumuno sa pinatinding kampanya laban sa ilegal na drogang inilunsad ni Pangulong Arroyo, malaking pinsala sa drug lords ang ginawa ni Aglipay na pagkumpiska sa P22 bilyong halaga ng shabu at ephedrine, gayundin ang pagkakasara ng 15 laboratoryo ng shabu at pitong warehouse ng mga ito. Dahil dito, ginagamit na rin ng sindikato ang iba pang pamumulitika, kabilang na ang panggugulo nito sa isipan ng mamamayan, at pagpapalutang sa dating batas o Republic Act 6975 na nagbabawal sa sinumang opisyal na magreretiro sa serbisyo sa loob ng anim na buwan na maitalaga pa bilang hepe ng pambansang pulisya. Ginagawa ng mga ito ang lahat ng paraan upang mabahiran ng pagdududa ang pinagtibay na batas o RA 8551, kung saan batay sa Section 25, isinasaad nito na maliban sa posisyon bilang hepe ng pulisya, walang sinumang opisyal ang maaaring italaga sa mas mataas na puwesto kung ito ay hindi na tatagal ng isang taon sa serbisyo bago ang pagreretiro sa edad na 56. Si Aglipay ay nagtala ng pinakamataas na bilang ng nasakote laban sa droga na umabot ng 32,762 katao sa paglilinis sa 5,140 barangay sa bansa batay sa ulat ni PNP chief Director Gen. Hermogenes Ebdane.</body>
<link>http://www.philstar.com/Article.aspx?articleId=258589&amp;publicationSubCategoryId=92</link>
</article>
<article>
<title>Balota bilangin uli</title>
<author>Grace Dela Cruz at Lilia Tolentino</author>
<date>
<month>July</month>
<day>24</day>
<year>2004</year>
</date>
<body>Pormal nang nagharap ng protesta sa Supreme Court (SC) ang natalong presidential candidate na si Fernando Poe Jr. at katambal niyang bise presidente na si dating Senator Loren Legarda para hilingin na ulitin ang naging bilangan ng boto sa nagdaang May 10 presidential elections. Nais din ng kampo ni FPJ na ipawalang-saysay ng SC ang naging proklamasyon kay Pangulong Arroyo bilang presidente ng bansa at ideklarang si FPJ ang siyang nanalo sa nagdaang halalan at lehitimong pangulo ng Pilipinas. Sa 30-pahinang petition for election protest na isinumite ng kampo ni FPJ at ng kaalyado nitong si Legarda, hiniling nito sa SC na magkaroon muli ng recomputation, recanvass at retabulation ng mga election returns sa nagdaang election upang makumpara sa resulta ng kabuuang bilang ng iba pang canvass documents na siyang tunay namang resulta ng bilang ng election. Hiniling din ng natalong kampo na itagong mabuti ng mga treasurers at election supervisors ang mga ballot boxes na naglalaman ng mga balota upang mapanatili ang integridad ng mga ito hanggang sa madala ito sa election tribunal. Binigyang-diin pa rin sa petition na ginamit lamang ni GMA ang mga &amp;quot;resources&amp;quot; ng pamahalaan upang bumili ng mga boto para manalo. Binanggit pa rin sa petition na talamak ang pagkakaroon ng dagdag-bawas noong nakaraang election kaya hindi tamang si GMA ang siyang idineklarang lehitimong pangulo ng bansa. Bunga nito, sinabi ni FPJ at Legarda sa naturang petition na utusan ng Kongreso na ingatan ang mga balota at muling bilangin upang mapatunayang sila ang nanalong presidente at bise presidente. Sa panig naman ng Malaca&amp;ntilde;ang, handa si Pangulong Arroyo na idepensa sa korte ang pagwawagi niya sa nakaraang halalan . Sinabi ni Presidential Spokesman Ignacio Bunye na ganap ang tiwala ng Pangulo na mapapatunayan nito sa korte na matibay ang kanyang basehan sa panalo sa halalan. Ikinalugod anya ng Palasyo ang pangyayaring nagharap ng protesta sa korte sina FPJ at Legarda at pinili nila ang legal na pamamaraan para kuwestiyunin ang pagkatalo nila sa eleksiyon at hindi sa ibang pamamaraan. &amp;quot;We are glad that Mr. Poe and Ms. Legarda chose only the legal and proper forum to contest the elections. We welcome their protest in the spirit and in the interest of fair play,&amp;quot; ani Bunye. Sa kabila ng protesta ng oposisyon, ipagpapatuloy pa rin ng Pangulo ang pag-aalok ng reconciliation para sa ikatatamo ng pambansang pagkakaisa.(Ulat nina Grace Dela Cruz at Lilia Tolentino)</body>
<link>http://www.philstar.com/Article.aspx?articleId=258676&amp;publicationSubCategoryId=92</link>
</article>
<article>
<title>GMA at Angelo nagkita na</title>
<author>Ellen Fernando</author>
<date>
<month>July</month>
<day>24</day>
<year>2004</year>
</date>
<body>Nagkadaupang-palad na rin kahapon sina Pangulong Arroyo at Angelo dela Cruz matapos na magkita at sabay magsimba sa milagrosong imahen ng Our Lady of Rosales sa Rosales, Pangasinan para magpasalamat sa maayos na hostage-taking sa Iraq. Kasama ni dela Cruz ang kanyang buong pamilya na dumating sa Rosales sakay ng helicopter, maliban sa anak na si Jerick, 6 anyos, na naiwan sa Clark, Pampanga dahil may sakit. Ilang minuto lamang ay dumating din ang Pangulo at dito naging mainit ang pagkakamay ng dalawa na sinaksihan ng daan-daang residente ng nasabing bayan na nagnanais na makita ang Pangulo at si dela Cruz na mahigit dalawang linggong laman ng mga pahayagan. Mula pagka-senador ay sa naturang grotto na namamanata ang Pangulo at dito rin niya unang ipinagdasal ang isinagawang desisyong i-pull out ang buong tropa ng pamahalaan sa Iraq kapalit ng kalayaan at buhay ni dela Cruz. Nagpasalamat naman si Angelo sa pangalawang buhay na ibinigay sa kanya ng Diyos. (Ulat ni Ellen Fernando)</body>
<link>http://www.philstar.com/Article.aspx?articleId=258684&amp;publicationSubCategoryId=92</link>
</article>
<article>
<title>GMA, di magso-sorry sa America sa pull-out</title>
<author>Lilia Tolentino</author>
<date>
<month>July</month>
<day>24</day>
<year>2004</year>
</date>
<body>Nanindigan si Pangulong Arroyo na hindi siya hihingi ng paumanhin sa Estados Unidos at mga kaalyadong bansa sa ginawa niyang desisyon na pauwiin sa bansa ang 51-miyembro ng RP contingent sa Iraq. Sa kanyang talumpati kahapon sa ika-106 anibersaryo ng DFA, inako ni Pangulong Arroyo ang buong responsibilidad sa naging epekto ng desisyon niyang iligtas sa pugot si Angelo dela Cruz kapalit ng demand ng mga militanteng Iraqi na i-pull out ang tropang Pinoy. Ayon sa Pangulo, ang desisyon niya ay batay sa sinumpaan niyang responsibilidad na pangalagaan ang kapakanan ng mga Pilipinong manggagawa sa ibang bansa na siyang nagpapadala sa bansa ng taunang $8 bilyon. Tiniyak ni Pangulong Arroyo sa sambayanang Pilipino at sa buong mundo na nananatiling buo ang relasyon ng bansa sa Estados Unidos sa kabila ng maagang pagpapabalik sa RP contingent sa Iraq. Ayon sa Pangulo, walang sinumang presidente ang makakasira sa magandang pinagsamahan ng dalawang bansa. Sinabi ng Pangulo na ang Pilipinas ay nananatiling tumatalima sa pangako nitong ipagpapatuloy ang paninindigang labanan ang terorismo. Naghayag ng pag-asa ang Pangulo na mauunawaan din ng US at iba pang kaalyadong bansa ang posisyon ng Pilipinas sa usaping may kinalaman sa pagkakabihag kay dela Cruz. Hindi tulad ng US, Australia, Bulgaria at iba pang bansa, ang Pilipinas ay mayroong 1.5 milyong Pilipino na nagtatrabaho sa Middle East at 4,000 dito ang nasa Iraq. Ang mga manggagawang ito ay kinabibilangan ng truck drivers, nagtatayo ng mga tulay, nanggagamot at iba pang serbisyong medikal sa mga Iraqi. (Ulat ni Lilia Tolentino)</body>
<link>http://www.philstar.com/Article.aspx?articleId=258692&amp;publicationSubCategoryId=92</link>
</article>
<article>
<title>Pagtestigo ni Gracia Burnham magdidiin sa Abu Sayyaf</title>
<author>Joy Cantos</author>
<date>
<month>July</month>
<day>24</day>
<year>2004</year>
</date>
<body>Inaasahang magbibigay diin para maparusahan ng batas ang mga nakakulong na mga lider at miyembro ng kilabot na Abu Sayyaf Group (ASG) ang bibitiwang testimonya ng nakaligtas na American missionary hostage na si Gracia Burnham. Sinabi ni AFP Chief of Staff Gen. Narciso Abaya na ngayon pa lamang ay inaabangan na nila ang bibitiwang testimonya ni Gracia na nakatakdang dumating sa Lunes laban sa mga ASG kidnappers. Naniniwala si Abaya na bilang pangunahing testigo ay malaki ang magagawa ng testimonya ni Gracia upang madiin sa kaso at managot sa bansa ang ASG na sangkot sa serye ng kidnap-for-ransom at pamumugot ng ulo. Si Gracia at ang napatay nitong asawang si Martin ay kabilang sa 20 kataong dinukot ng Basilan-based ASG sa Dos Palmas resort sa Puerto Princesa, Palawan noong Mayo 27, 2001. Magugunita na sa pumalpak na rescue operations ng militar sa Sibuco, Zamboanga del Norte noong Hunyo 7, 2002 ay nasawi si Martin at ang Pinay nurse na si Ediborah Yap habang sugatan si Gracia. Matapos ang rescue operations ay nagdesisyon si Gracia na umuwi na muna sa kanyang naghihintay na mga anak sa Arkansas, USA. Pansamantalang inihinto ni Gracia ang pagmimisyon nito sa Pilipinas habang pilit na kinakalimutan ang sinapit na trahedya nila ng asawa. Sa kasalukuyan ay nakakulong sa Camp Bagong Diwa sa Bicutan sina Sayyaf Kumander Robot na naputulan ng paa at ilang nasakoteng bandido. (Ulat ni Joy Cantos)</body>
<link>http://www.philstar.com/Article.aspx?articleId=258698&amp;publicationSubCategoryId=92</link>
</article>
<article>
<title>P1.6-M magagastos sa SONA</title>
<author>Malou Rongalerios</author>
<date>
<month>July</month>
<day>24</day>
<year>2004</year>
</date>
<body>Aabot sa P1.6 milyon ang magagastos ng Mababang Kapulungan ng Kongreso sa gagawing State of the Nation Address (SONA) ni Pangulong Arroyo sa Lunes. Ito ang sinabi kahapon ni Task Force SONA head Deputy Secretary General for Operations Artemio Dumlao kaugnay sa ginagawang paghahanda ng House of Representatives sa SONA ng Pangulo. Ayon kay Dumlao, bagaman at kapareho rin noong nakaraang taon ang gugugulin sa SONA. maituturing na maliit ito dahil sa tumaas na ang presyo ng mga pangunahing bilihin. Ang SONA ngayong taon ang pinakamatipid dahil gagamitin na lamang ang mga nakatayong pasilidad na ginamit sa national canvassing ng boto sa katatapos na halalan. Marami anyang substantial deductions na ginawa para makatipid ang Kamara kabilang na rito ang ni-recycled na uniforms ng mga usherettes, pagkain at mga security personnel. Pero sinabi nito na hindi sasagutin ng House of Representatives ang pagkain ng nasa 2,000 pulis at militar na ipapakalat sa labas ng Batasan complex. Aambag din anya ang Senado at Office of the President sa magagastos sa SONA. Idinagdag nito na nakipag-ugnayan na rin sila sa Metro Manila Development Authority upang ma-exempt sa Unified Vehicular Volume Reduction Program (UVVRP) ang mga behikulo na may car passes ng SONA sa Lunes. (Ulat ni Malou Rongalerios)</body>
<link>http://www.philstar.com/Article.aspx?articleId=258704&amp;publicationSubCategoryId=92</link>
</article>
<article>
<title>PNP contingent sa Kosovo uuwing milyonaryo</title>
<author>Joy Cantos</author>
<date>
<month>July</month>
<day>24</day>
<year>2004</year>
</date>
<body>Instant millionaire pag-uwi sa bansa ang mga miyembro ng humanitarian mission ng Philippine National Police (PNP) na ipinadala sa Kosovo kung saan tatagal ng anim na buwan ang kanilang isinasagawang peace keeping mission sa nasabing bansa. Sinabi ni PNP spokesman P/Chief Supt. Joel Goltiao na ang bawat araw ng naturang mga pulis ay babayaran ng United Nations Peace Keeping ng $120 maliban pa sa tatanggaping suweldo ng mga pulis. &amp;quot;Let us say, yung Inspector, sumusuweldo dito ng P20,000 per month bukod dito magbabayad sa kanila ang UN ng $120 kada araw, kung iko-convert natin sa P50 per dollar bale P6,000 kada araw ang kanilang suweldo sa isang buwan o P180,000 to six months ay P1,080,000.00, so talagang malaki siya compared dito,&amp;quot; pahayag ni Goltiao. Gayunman, ayon kay Goltiao, itoy kung magtitipid ang nasabing mga pulis dahil halos 30% ng kanilang sahod ay mapupunta sa kanilang daily cost of living. Hinggil naman sa pasuweldo ng PNP, sinabi ni Goltiao na maaari itong kunin ng pamilya ng mga pulis sa Finance office sa Camp Crame. Matatandaan na ang 10 pulis sa pamumuno ni P/Chief Insp. Remigio Gregorio ay lumipad patungong Kosovo nitong Huwebes ng gabi. Ang naturang bilang ng mga pulis ay bahagi ng 80 Filipino policemen na kasalukuyang Civilian Police Personnel sa ilalim ng Multi-National UNMIK (UN Mission in Kosovo) peace keeping force. Idinagdag pa ni Goltiao na kung ikukumpara sa Iraq ay di hamak na mas ligtas ang kalagayan ng mga pulis na nagsasagawa ng peace keeping mission sa Kosovo. (Ulat ni Joy Cantos)</body>
<link>http://www.philstar.com/Article.aspx?articleId=258710&amp;publicationSubCategoryId=92</link>
</article>
<article>
<title>VP Noli umatras na sa DSWD</title>
<author>Lilia Tolentino</author>
<date>
<month>July</month>
<day>25</day>
<year>2004</year>
</date>
<body>Umatras na si Vice President Noli de Castro sa pagtanggap ng puwestong kalihim ng Department of Social Welfare and Development (DSWD) kapalit ni Secretary Dinky Soliman. Sa isang pahayag, sinabi ni VP de Castro na nagpasya siyang tanggihan na ang puwestong inialok sa kanya ng Pangulo matapos makipagkonsultasyon sa huli kaya mananatili sa puwesto si Soliman. &amp;quot;I will continue to assist the President as alternate chairman of the National Anti-Poverty Commission. I believe this will be good for our people,&amp;quot; anang Vice President. Nilinaw ni de Castro na bago pa man nagsimula ang kampanyang pulitikal, tinanong siya ng Pangulo kung anong puwesto ang gusto niyang hawakan sa Gabinete. Binanggit anya niya ang DSWD, ang ahensiyang tumutugon sa pang-madaliang pangangailangan ng mahihirap. &amp;quot;I did not covet the position,&amp;quot; sabi ng Bise Presidente. Ang isyu sa puwestong ito ay muling tinalakay nila ni Pangulong Arroyo bago iprinoklama ang mga nagwagi sa halalan at sinabihan siya ng Presidente na itatalaga siya sa DSWD. Sinabi pa ni de Castro na nais niyang magtagumpay ang administrasyon ni Pangulong Arroyo at kailangang magkaroon ng magandang samahan ang mga namumuno sa pamahalaan lalo na ang mga miyembro ng Gabinete. Nasorpresa naman si Soliman sa naging resulta ng pag-uusap nina Pangulong Arroyo at VP de Castro at ikinatuwa ito ng una. (Ulat ni Lilia Tolentino)</body>
<link>http://www.philstar.com/Article.aspx?articleId=258805&amp;publicationSubCategoryId=92</link>
</article>
<article>
<title>Pension sa SSS itataas</title>
<author>Malou Rongalerios</author>
<date>
<month>July</month>
<day>25</day>
<year>2004</year>
</date>
<body>Isang panukalang batas ang inihain kahapon sa Mababang Kapulungan ng Kongreso na naglalayong itaas ang buwanang pension ng mga SSS pensioners. Sa House Bill 1549 ni Davao del Sur Rep. Douglas Cagas, sinabi nito na hindi pa sapat ang natatanggap na buwanang pensiyon ng mga nagretirong miyembro ng Social Security System. Sa ilalim ng Republic Act 822 o Social Security Act of 1997, ang mga miyembro ng SSS na may 10 credited years ay tumatanggap ng monthly pension na P1,200 samantalang ang may 20 credited years ay tumatanggap ng P2,400 kada buwan. Ayon kay Cagas, kung pagbabasehan ang patuloy na pagtaas ng mga pangunahing bilihin, hindi na sapat ang nasabing halaga para ma-enjoy ng isang retiradong miyembro ng SSS ang kanyang benepisyo. Dahil karamihan aniya ng mga nagretirong miyembro ng SSS ay may mga edad na at sa mga panahong ito nila mas kailangan ang pambili ng gamot kung saan napupunta ang kanilang monthly pension. Kung magiging isang ganap na batas ang panukala ngayong 13th Congress, ang mga SSS pensioners ay tatanggap ng pinakamaliit na pensiyon na P3,000 at tataas ito ng P500 taun-taon hanggang sa umabot sa P5,000 buwanang pensiyon. Sasakupin ng batas ang lahat ng SSS pensioners. (Ulat ni Malou Rongalerios)</body>
<link>http://www.philstar.com/Article.aspx?articleId=258813&amp;publicationSubCategoryId=92</link>
</article>
<article>
<title>Angelo inalok ng trabaho sa Kongreso</title>
<author>Malou Rongalerios</author>
<date>
<month>July</month>
<day>25</day>
<year>2004</year>
</date>
<body>Tulad nang panganay na anak ni Flor Contemplacion na nabigyan ng trabaho sa House of Representatives, isa ring trabaho ang naghihintay kay Angelo dela Cruz sa &amp;quot;nursery&amp;quot; ng Kamara na ginawang taniman ng kalamansi at iba pang halaman ni Compostela Valley Rep. Manuel &amp;quot;Way Kurat&amp;quot; Zamora. Tatanggapin ni dela Cruz ang buwanang sahod na hindi bababa sa P13,000 o kalahati ng suweldo na tinatanggap ng isang mambabatas. Magugunitang inalok ni Zamora si dela Cruz na magtrabaho sa taniman ng kalamansi kung wala na itong balak bumalik sa Iraq. Ang ipapasahod kay dela Cruz ay kukunin sa kalahati nang buwanang sahod ni Zamora. Mismong si Zamora ang nagdala kamakalawa sa bahay ni dela Cruz sa Pampanga ng special power of attorney na nagbibigay ng karapatan sa OFW na kunin ang kalahati ng buwanan niyang sahod kung papayag itong magtrabaho sa taniman ng kalamansi. Sinabi ni Zamora na mas makakatulong sa pamilya dela Cruz ang pagbibigay ng hanapbuhay kay Angelo na maraming anak na sinusuportahan. (Ulat ni Malou Rongalerios)</body>
<link>http://www.philstar.com/Article.aspx?articleId=258822&amp;publicationSubCategoryId=92</link>
</article>
<article>
<title>Populasyon kokontrolin ni Sen. Biazon</title>
<author>Rudy Andal</author>
<date>
<month>July</month>
<day>25</day>
<year>2004</year>
</date>
<body>Tuloy ang kampanya ni Sen. Rodolfo Biazon hinggil sa populasyon na ayon na rin sa kanya ay dapat na pagtuunan ng pansin dahil hindi biro ang paglobo nito sa ating bansa. Inisa-isa ni Sen. Biazon ang malalaking lalawigan sa buong bansa upang isulong niya ang kanyang kampanya na naglalayong kontrolin ang pagdami ng populasyon ng bansa. Nilinaw ng senador na hindi siya pro-abortion dahil sagrado siyang Katoliko pero ang nais niya ay ang pagplano ng pamilya. Mayroong 84 million population ang Pilipinas, isa sa pinakamalaki sa Southeast Asia at tinatayang aabot ito ng 96 million sa loob ng anim na taon. Sinabi pa ng mambabatas na malaki ang magiging bahagi ng mag-asawa upang makontrol ang paglobo ng pamilya, pero hindi rin nito isinusulong ang pagkontrol ng populasyon gamit ang ibang mga paraan. Ani Biazon, mahalaga ang edukasyon para maplano ng mag-asawa ang kanilang pamilya at hindi na kailangan ang paggamit ng ibang paraan. Ang isyu ng populasyon ang muntik ng maging dahilan upang hindi manalo si Biazon dahil na rin sa dami ng bilang ng mga Katoliko na nagkaroon ng maling akala sa kanyang programa. (Ulat ni Rudy Andal)</body>
<link>http://www.philstar.com/Article.aspx?articleId=258830&amp;publicationSubCategoryId=92</link>
</article>
<article>
<title>Isyu kay Angelo sarado na - GMA</title>
<author>Lilia Tolentino</author>
<date>
<month>July</month>
<day>25</day>
<year>2004</year>
</date>
<body>Hiningi ng Malaca&amp;ntilde;ang sa publiko na isarado na ang isyu sa pagkidnap at ligtas na paglaya ni Angelo dela Cruz at pabayaan na lamang itong matamasa ang pribadong pamumuhay kasama ang kanyang pamilya. Ayon kay Presidential Spokesman Ignacio Bunye, naging napakapribado ang pagsisimba ng magkasama nina Pangulong Arroyo at Angelo sa Rosales, Pangasinan para magpasalamat sa ligtas na pagbabalik sa bansa ng truck driver. Gusto ng Pangulo na ang naging karanasan ni Angelo ay hindi na maulit sa iba pang Pilipinong nasa Middle East. Hindi man dadalo si Angelo sa SONA ng Pangulo bukas, magiging bida pa rin siya sa talumpati nito. Ayon kay Bunye, bagaman minabuti ng Pangulo na huwag nang padaluhin sa SONA si Angelo alang-alang sa kahilingan nito, hindi maiiwasang mabanggit ang pangalan niya sa SONA dahil ang magiging tema ng talumpati ay ang pagbibigay ng prayodidad sa kapakanan ng mamamayan. Si Angelo anya ang kumakatawan sa napakaraming mamamayan na naghahanap-buhay para maiangat ang kanilang buhay. Magiging kakaiba ang SONA ng Presidente dahil ang mga programang ilalatag niya sa mamamayan ay sa loob ng anim na taon di tulad ng mga nakaraang SONA na pang-isang taon lang. Magsusumite ang Presidente ng kumprehensibong mga pakete ng reporma na umiikot sa limang pangunahing isyu. Tatagal ang SONA ng 40 minuto. (Ulat ni Lilia Tolentino)</body>
<link>http://www.philstar.com/Article.aspx?articleId=258834&amp;publicationSubCategoryId=92</link>
</article>
<article>
<title>Sariling kaso dinesisyunan,hukom sinibak ng SC</title>
<author>Grace dela Cruz</author>
<date>
<month>July</month>
<day>25</day>
<year>2004</year>
</date>
<body>Sinibak ng Supreme Court (SC) mula sa kanyang tungkulin ang isang hukom, matapos na desisyunan at magpalabas ito ng arrest warrant sa kanyang sariling kaso. Sa 20-pahinang desisyon ng SC, sinabi nito na si Maasin, Southern Leyte Municipal Trial Court Judge Ramon Velasco ay guilty sa mga kasong grave misconduct, abuse of authority, oppression at gross ignorance of the law. Batay sa rekord ng korte, nag-ugat ang kaso sa reklamo ni Peggy Louise DArcy vda. de Paler, isang non-resident American at asawa ni Abraham Paler, residente ng Maasin City. Sa rekord, pinaalis na umano ni DArcy si Velasco sa gusali na pinatayo ni Paler upang gamitin sa tuwing uuwi ito sa Pilipinas, ngunit tumanggi naman si Velasco na umalis bagkus ay humingi muna ito ng extension upang makapanatili pa rin ito. Nadiskubre din ni DArcy na noong April 2000 kinukuha umano ni Velasco ang bayad ng monthly rentals ng mga tenant sa nasabing gusali sa pamamagitan ng pagpapadala sa mga ito ng liham na nagsasabing siya ang katiwala at awtorisadong tumanggap ng bayad ng mga umuupa dito. At noong August 2000, nagpadala si Velasco kay DArcy ng liham na nagsasabing siya na ang mangangasiwa sa nasabing gusaling ipinatayo ni Paler. Bunga nitoy nagsampa ng reklamo sa punong barangay ng Abgao ang kampo ni DArcy, ngunit laking gulat naman nito ng madiskubre na siya pala ang sinampahan ni Velasco ng kasong robbery sa chief of police. Dahil dito, nagsumbong sa SC si DArcy at hiniling dito na disiplinahin si Velasco dahil na rin sa hindi nito pagtanggi na hawakan ang sariling kasong kinasasangkutan at pagpapalabas ng arrest warrant sa una. Kasunod nito, sinibak si Velasco ng SC at hindi pinapayagan na pumasok sa ano mang tanggapan ng gobyerno. (Ulat ni Grace dela Cruz)</body>
<link>http://www.philstar.com/Article.aspx?articleId=258838&amp;publicationSubCategoryId=92</link>
</article>
<article>
<title>P26-M 'Pork' scam, solon sabit</title>
<author>Malou Rongalerios</author>
<date>
<month>July</month>
<day>26</day>
<year>2004</year>
</date>
<body>Masusing sinisiyasat ng Office of the Ombudsman-Visayas si Cebu 4th district Rep. Clavel Martinez dahil sa diumanoy pagbubulsa sa P26 milyong Priority Development Assistance Fund (PDAF). Ayon sa report, isinangkalan ni Martinez ang Girl Scouts of the Philippines (GSP) para maging pipeline upang mapasa-kanya ang multi-milyong pisong pork barrel. Anang report, isinagawa ito ni Martinez sa pamamagitan ng tatlong kuwestiyonableng transaksiyon simula noong Hunyo 2003 hanggang Oktubre 2003. Base sa ulat ng Ad Hoc Fact Finding Committee ng GSP sa Office of the Ombudsman-Visayas sa Cebu, lumalabas na kinakutsaba ni Martinez ang ilang tiwaling opisyales ng GSP kabilang ang kanyang anak, Land Bank of the Philippines (LBP) at isang pribadong bangko upang matagumpay na maisagawa ang anomalya. Naging madali rin ang pagsasagawa ng anomalya dahil si Martinez at anak nitong si Cielo Martinez ay pawang presidente at treasurer ng GSP, anang report. Inireport ng komite na ang unang transaksiyon ay naganap noong Hunyo 14, 2003 nang ilabas ng Municipal Treasurer ng Bogo ang tsekeng nagkakahalaga ng P7.5 milyon na nakapangalan sa Cebu GSP Council. Ang tseke ay idiniposito ng araw ding iyon sa Trust Fund ng GSP sa LBP-Banilad branch ngunit ang halaga ay nai-withdraw din matapos mag-isyu ng pay to cash na nagkakahalaga ng P7.5 milyon ang GSP kay Martinez. Sinundan ito ng pangalawang transaksiyon noong Sept. 18,2003 nang muling tumanggap ang GSP ng tsekeng nagkakahalaga ng panibagong P7.5 milyon. Ang tseke ay idiniposito sa GSP account sa LBP-Banilad branch ngunit muling nag-isyu ang GSP ng tsekeng nagkakahalaga ng P7.5 milyon na nakapangalan sa congresswoman. Ang pangatlong transaksiyon ay nangyari naman noong Sept. 22 nang tumanggap ang GSP ng tsekeng nagkakahalaga ng P11.5 milyon at nakapangalan sa Cebu-GSP/treasurer. Dinampot ni Martinez ang tseke at ibinalik sa LBP-Bogo upang palitan ito ng managers check kung saan ang payee ay naging GSP Cebu Council/Maria Cielo Martinez. Idiniposito ng congresswoman ang managers check sa GSP Trust Fund account sa BPI-Capitol branch noong Oct. 20,2003 ngunit ang halagang P11.5 milyon ay ini-withdraw din noong Oct. 27,2003 at inilipat sa personal account ng matandang Martinez sa BPI Pasay branch sa tulong ng GSP bookkeeper na si Rhodariza Kilatan. Iginiit ng report na ang nabanggit na mga transaksiyon ay naganap sa kabila ng kawalan ng GSP board resolutions. (Ulat ni Malou Rongalerios)</body>
<link>http://www.philstar.com/Article.aspx?articleId=258934&amp;publicationSubCategoryId=92</link>
</article>
<article>
<title>Mag-inang Estrada, 3 pang Senador 'di sisipot sa SONA</title>
<author>Rudy Andal</author>
<date>
<month>July</month>
<day>26</day>
<year>2004</year>
</date>
<body>Nanindigan sina Senators Loi Ejercito-Estrada at anak nitong si Jinggoy na hindi sila dadalo ngayon sa State of the Nation Address (SONA) ni Pangulong Gloria Macapagal-Arroyo sa Mababang Kapulungan ng Kongreso sa Batasan, Quezon City. Bukod sa mag-inang mambabatas, inisnab rin ang SONA ng Pangulo nina Senators Joker Arroyo, Sergio Osme&amp;ntilde;a at Panfilo Lacson. Para kay Lacson, hindi siya dadalo dahil ayaw niyang maging bahagi ng pambobola ng pamahalaang Arroyo. Ayon naman kay Sen. Arroyo, panlilinlang lang ang gagawing State of the Nation Address (SONA) ni Pangulong Arroyo dahil nakatuon ito sa pagpapatupad ng mga bagong buwis sa gobyerno. Sinabi pa ng administration senator, ni minsan ay hindi binanggit ni Pangulong Arroyo noong kampanyahan ang isyu hinggil sa tax collection sa halip ay iniiwasan niya itong pag-usapan. Aniya, nakakagulat ang ginawa ng Pangulo at hindi niya puwedeng sabihin na ang kanyang pagkapanalo ay kaakibat ng pagbabago ng koleksiyon ng buwis dahil ni minsan ay hindi ito binanggit. &amp;quot;She assured us during the campaign that she was doing very well as President then and that she deserved a renewed mandate for another term so she could build on the gains and success of her first term. Now she sing a different tune, time are bad so we have to bite the bullet,&amp;quot; ani Joker. Bagaman tila dismayado ang senador, pinuri pa rin niya ang Pangulo sa naging desisyon nitong pagpullout ng mga tropang Pinoy mula sa Iraq. Aniya, sa kauna-unahang pagkakataon ay sinuway ng Pilipinas ang Amerika at nanindigan na kaya nitong tumayong mag-isa. Samantala, walang humpay ang pagsuporta ng isang Muslim na mambabatas ng Mindanao na si Cong. Abdullah &amp;quot;Bobby&amp;quot; Dimaporo sa 10 programa ng Pangulo para mawaglit ang kahirapan sa bansa. Sinabi na Dimaporo na sinusuportahan niya ang layunin ng Pangulo na pagkakaroon ng anim na milyong trabaho sa bansa sa pamamagitan ng pagbubukas ng negosyo. Hinikayat ng GMA administration ang pangkaraniwan at maliliit na mga negosyante na magsipagtayo sila ng mga negosyo at silay makakatanggap ng tripleng pautang galing sa mga bangko ng gobyerno sa paghahanda at pag-aayos ng dalawang milyong ektaryang lupa para gamitin lamang sa agri-business. (Ulat ni Rudy Andal)</body>
<link>http://www.philstar.com/Article.aspx?articleId=258944&amp;publicationSubCategoryId=92</link>
</article>
<article>
<title>Bagong PNP chief ihahayag ngayon</title>
<author>Joy Cantos</author>
<date>
<month>July</month>
<day>26</day>
<year>2004</year>
</date>
<body>Posibleng ihayag ngayong araw ni Pangulong Arroyo ang magiging kapalit ni Dir. Gen. Hermogenes Ebdane bilang hepe ng Philippine National Police (PNP) sa pagdaraos ng State of the Nation Address (SONA) nito sa Kamara de Representantes. Ito ang inihayag ng isang mataas na opisyal ng PNP na tumangging magpabanggit ng pangalan. Dahil dito, pigil hininga pa rin ang mga matataas na opisyal ng PNP lalo na ang mga sinasabing kandidato bilang PNP chief na papalit sa puwesto ni Ebdane na magreretiro naman sa Disyembre 30, 2004. Sinasabi na dahil sa &amp;quot;revolving door policy&amp;quot; ng gobyerno ay maagang mamamaalam si Ebdane sa kanyang puwesto. Gayunman, sinabi ng source na posibleng gawing isang miyembro ng Gabinete ng Pangulo si Ebdane. Kabilang sa mga &amp;quot;contenders&amp;quot; ay ang 2nd man ng PNP na ngayoy target umano ng black propaganda na si P/Dep. Dir. Gen. Edgar Aglipay, chief ng PNP Administration at hepe ng PNP-Anti-Illegal Drugs-Special Operations Task Force (AID-SOTF); P/Dep. Dir. Reynaldo Velasco, hepe ng PNP-Transnational Crimes at P/Dep. Dir. Virtus Gil, hepe ng PNP Operations. Ang tatlong nabanggit na opisyal ay pawang malapit na ring magretiro at ilang buwan na lamang sa serbisyo kaya marami ang tutol na maluklok sila sa posisyon. (Ulat ni Joy Cantos)</body>
<link>http://www.philstar.com/Article.aspx?articleId=258950&amp;publicationSubCategoryId=92</link>
</article>
<article>
<title>Mayorya ng Pinoy sinuportahan si PGMA</title>
<author>Ellen Fernando</author>
<date>
<month>July</month>
<day>26</day>
<year>2004</year>
</date>
<body>Sinuportahan ng mayorya sa mga residente ng Metro Manila si President Gloria Macapagal-Arroyo sa naging desisyon nito hinggil sa pagbabalik ng humanitarian mission na ipinadala sa Iraq. Ito ay kapalit ng buhay ni Angelo dela Cruz na binihag ng Iraqi Islamic Army-Khalid Bin al-Waleed Corps sa loob ng 17 araw. Sa loob ng tatlong araw na pagpulso sa mga mamamayan ng HB &amp;amp; A Research International, mula Hulyo17-19, inilahad ni Managing Director Tony L. Abaya na kabilang sa tinutukan ay ang pagkuha sa antas ng pagsang-ayon, pagiging tama at pagsuporta ng mamamayan sa ginawang desisyon ng Pangulo. Batay sa survey mula sa tanong na &amp;quot;Sang-ayon ba kayo sa pag-pull out ng tropang Pinoy sa Iraq?, lumalabas na 72% ang sumasang-ayon, 21% ang hindi sumasang-ayon at 7% ang di masabi. Sa tanong na &amp;quot;Tama ba o hindi tama ang desisyon?&amp;quot;, umabot sa 74% ang nagsabi na tama, 19% hindi tama at 7% hindi masabi. Sa tanong na &amp;quot;Susuportahan ba ninyo o hindi susuportahan ang desisyong pag-pullout sa tropang Pinoy sa Iraq?&amp;quot; ay nakapuntos ng malaki ang Pangulo. May 76% ang nagsabi na susuportahan nila ito, 16% hindi susuportahan at 8% hindi masabi. (Ulat ni Ellen Fernando)</body>
<link>http://www.philstar.com/Article.aspx?articleId=258957&amp;publicationSubCategoryId=92</link>
</article>
<article>
<title>30 ahensiya bubuwagin</title>
<author>Lilia Tolentino</author>
<date>
<month>July</month>
<day>27</day>
<year>2004</year>
</date>
<body>Bubuwagin ni Pangulong Arroyo ang 30 tanggapan na nasa ilalim ng Office of the President para maisulong ang nilalayon niyang pagpapahusay ng serbisyo sa mamamayan at pagtitipid sa gastos ng pamahalaan. Bahagi ito ng kanyang pagsusulong na reporma sa gobyerno at pagbabawas sa budget deficit bawat taon. Sa kanyang State of the Nation Address (SONA) sa pagbubukas ng 13th Congress, hiniling ng Pangulo sa mga mambabatas na pagtibayin ang &amp;quot;Government Reingineering Act&amp;quot; para maisakatuparan ang boluntaryong pagreretiro ng mga empleyado ng pamahalaan sa ilalim ng ipapatupad na pagsasaayos ng burukrasya. Sinabi ng Pangulo na kabuuang 80 mga opisina na sa ilalim ng Office of the President ang nabuwag, subalit kakailanganin pa ang pagsasara ng 30 iba pa lalo na yaong mga opisinang mayroong duplikasyon ng gawain. Iniharap din ng Pangulo sa sambayanan ang pagpapatibay ng walong mga bagong panukalang batas na magpapataas sa tax collection: gross income taxation mula sa kasalukuyang net income taxation; pagsususog sa Value Added Tax (VAT); buwis sa windfall telecom income; pagtataas ng buwis sa sigarilyo, alak at produktong petrolyo; pagsasaayos ng fiscal incentives at paglikha ng performance-driven system para sa mga ahensiyang tagalikom ng buwis. Isusulong din ng Pangulo ang bagong patakarang Mamamayan Muna sa susunod na anim na taon para maipabatid sa mundo na ang pamahalaan ay mayroong pagkalinga sa sambayanang Pilipino. Ayon sa Pangulo, ang ligtas na pagbabalik sa bansa ni Angelo dela Cruz at pagpapalaya sa kanya ng mga militanteng Iraqi ay sumisimbolo sa bagong patakarang panlabas ng kanyang administrasyon na nagbibigay proteksiyon sa kapakanan ng mga Pilipino. Tinagubilinan din ng Pangulo ang Kongreso na ilatag na ang panukalang batas para sa pagsususog sa saligang batas o Charter Change sa susunod na taon. Ipinangako rin ng Pangulo sa sambayanang Pilipino ang sapat at murang kuryente sa bansa. Maipapatupad ito sa pamamagitan ng pagsasapribado ng transmission lines at mga planta ng Napocor. Pero iginiit ng Pangulo na hindi makakamit ang mga adhikaing ito kung hindi tutulong ang lahat ng sektor ng lipunan. Nanawagan ang Pangulo na isantabi muna ang hidwaan at tulungang ibangon ang ekonomiya. Tumanggap ang Pangulo ng 36 palakpak sa kanyang 37 minutong talumpati na ginawa sa Batasan Complex.(Ulat ni Lilia Tolentino)</body>
<link>http://www.philstar.com/Article.aspx?articleId=259048&amp;publicationSubCategoryId=92</link>
</article>
<article>
<title>Drilon,JDV pa rin sa Senado at House</title>
<author>Rudy Andal/Malou Rongalerios</author>
<date>
<month>July</month>
<day>27</day>
<year>2004</year>
</date>
<body>Muling nakuha nina Senate President Franklin Drilon at House Speaker Jose de Venecia ang Senate Presidency at Speakership sa pagbubukas ng 13th Congress kahapon ng umaga. Umabot lamang sa 10 ang bumoto kay opposition Sen. Aquilino Pimentel Jr. habang 13 ang sumuporta kay Sen. Drilon, samantala walang kahirap-hirap na nakuha din ni de Venecia ang Speakership ng makapagtala ng 191 boto mula sa 225 mambabatas kung saan nakalaban niya sina Reps. Joseph Francis Escudero (Sorsogon), 13 boto; Jacinto Paras (Negros Oriental), 8 at Ronaldo Zamora (San Juan), 7. Ginulat kahapon ni Sen. Miriam Defensor-Santiago ang kanyang mga kasamahan sa mayorya matapos na suportahan nito ang kandidatura ni Sen. Pimentel Jr. sa halip na ang pambato ng administrasyon na si Sen. Drilon. Sinabi ni Santiago, ibinoto niya si Pimentel sa halip na si Drilon dahil naniniwala siyang mas karapat-dapat itong maging pinuno ng Senado dahil taglay nito ang karanasan, kakayahan at katapatan na maging lider. Muli ring inihalal bilang Senate President Pro-Tempore si Sen. Juan Flavier gayundin si Senate Majority Leader Francis Pangilinan. Nanatili din bilang Senate secretary si Oscar Yabes at Maj. Gen. Jose Balajadia (ret) bilang Senate sergeant-at-arms. Wala namang sama ng loob si Drilon sa hindi pagsuporta sa kanya ni Santiago. Ayon kay Drilon, malaya ang bawat senador na mamili ng kanilang lider, kaya hindi puwede na magtanim siya ng sama ng loob. Ang natalong si Pimentel ang uupong minority leader. Samantala, si Presidential Son at Pampanga Rep. Mikey Arroyo ang nag-nominate kay de Venecia na sinuportahan ng iba pang congressmen mula sa administrasyon kabilang na ang kanyang tiyo na si Negros Occidental Rep. Ignacio Arroyo. Halos lahat ng mga mambabatas mula sa party-list katulad ng Bayan Muna, Gabriela, Buhay at Apec ay bumoto para kay de Venecia. Si Rep. Escudero ang tatayong minority leader. Agad namang pinanumpa sina Drilon at de Venecia sa kanilang tungkulin. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=259061&amp;publicationSubCategoryId=92</link>
</article>
<article>
<title>'Killers' ni Ninoy hiling palayain</title>
<author>Grace dela Cruz</author>
<date>
<month>July</month>
<day>27</day>
<year>2004</year>
</date>
<body>Hiniling sa Korte Suprema ng mga umanoy &amp;quot;killers&amp;quot; ni dating Senador Benigno Aquino Jr., na payagan na silang makalaya dahil napagsilbihan na nila ang maximum sentence na 10 taon. Sa liham na ipinadala ng mga akusado kay SC Chief Justice Hilario Davide Jr., sa pamumuno ng dating sundalo na sina Arnulfo Artates at Romeo Bautista, umapela ang mga ito sa SC na ipawalang-sala na sila sa kasong pagpatay kina Aquino at Rolando Galman noong August 21, 1983 sa tarmac ng Manila International Airport, na ngayon ay Ninoy Aquino International Airport, dahil maging sa Sandiganbayan ay acquitted na sila. Binigyang-diin nila sa Mataas na Hukuman na alinsunod sa Memorandum Order No.19-2004 na ipinalabas ng SC noong April 2, 2004, may posibilidad na mapalaya ang mga bilanggo na nakapagsilbi na ng minimum sentence. Ayon naman kay Bureau of Corrections (Bucor) Director Dionisio Santiago, may 23-taon nang nakakulong ang mga dating sundalo at maituturing na itoy lampas pa sa minimum sentenced na ipinataw sa kanilang parusa. Magugunita na pinatawan ng double life sentence ang mga nabanggit na akusado kung saan ang minimum requirement lamang nito ay 10 taong pagkakakulong. Matatandaan na noong September 12, 1986, inatasan ng SC ang muling pagdinig sa kaso ng Aquino-Galman na binalewala naman ng Sandiganbayan sa desisyon nito na nagpapalaya sa mga akusadong sina Gen. Fabian Ver at Luther Custodio. (Ulat ni Grace dela Cruz)</body>
<link>http://www.philstar.com/Article.aspx?articleId=259065&amp;publicationSubCategoryId=92</link>
</article>
<article>
<title>Loi, Jinggoy susuporta kay GMA</title>
<author>Rudy Andal</author>
<date>
<month>July</month>
<day>27</day>
<year>2004</year>
</date>
<body>Kahit hindi dumalo sa SONA, nagpahayag ng kanilang pagsuporta kay Pangulong Arroyo sina Senators Loi Ejercito at anak nitong si Jinggoy Estrada. Sinabi ng dalawa na nakahanda nilang kalimutan ang nakaraan sa kapakanan ng bansa at handa nilang suportahan ang pamahalaan lalo na kung ang mga batas ay hinggil sa mga mahihirap na kababayan. Tanggap din ng dalawa ang pagbabalik sa kanilang hanay ni Sen. Miriam Santiago sakaling magdesisyon ito na bumalik sa oposisyon. Si Santiago ay kumalas sa K-4 noong nakaraang Linggo at nanatili itong independent pero sinuportahan naman nito si Sen. Aquilino Pimentel sa Senate presidency. Nilinaw ng mag-inang senador na nagpaalam sa kanila si Santiago ng lumipat ito sa K-4 kaya tanggap nila ito sa muling pagbabalik sa hanay ng oposisyon. (Ulat ni Rudy Andal)</body>
<link>http://www.philstar.com/Article.aspx?articleId=259074&amp;publicationSubCategoryId=92</link>
</article>
<article>
<title>Trabaho hiling ng mga taga-Para&amp;ntilde;aque sa itatayong handling services sa NAIA</title>
<author>Ellen Fernando</author>
<date>
<month>July</month>
<day>27</day>
<year>2004</year>
</date>
<body>Dumulog ang may 200 miyembro ng Samahan ng Nais Magkatrabaho sa Para&amp;ntilde;aque (SNMP) sa tanggapan ni Para&amp;ntilde;aque Mayor Florencio Bernabe upang ihayag ang kanilang hinaing na mabigyan ng trabaho sa pagbubukas ng dayuhang kumpanyang Swissport na magtatayo ng handling services sa Ninoy Aquino International Airport (NAIA). Ito ang napag-alaman kay Adolfo Sales, tagapagsalita ng naturang grupo, na siyang nakipagdayalogo kay Bernabe upang ang mga mamamayang taga-Para&amp;ntilde;aque ay mabigyan ng prayoridad sa napipintong pagbubukas o handling services sa NAIA ng Swissport na kaalyado ng Manila International Airport Services Corp. (MIASCOR). Sa pakikipag-usap ni Bernabe sa nasabing grupo, binigyan niya ng pag-asa ang mga miyembro kung saan sinabi niya na makikipag-ugnayan ang kaniyang administrasyon sa Swissport upang mabigyan ng prayoridad na makapagtrabaho ang kanyang mga constituents. Siniguro naman ni Bernabe sa mga miyembro ng SNMP na kung ang naturang kampanya ay mag-aaplay ng building permit, ang pamahalaang lokal ay makikipag-dialogue sa mga opisyales nito upang ang 50% prayoridad na kukunin nilang trabahador ay galing sa Para&amp;ntilde;aque na residente dito. Sinabi ni Bernabe sa grupo ng SNMP na makikipag-ugnayan din siya kay NAIA Gen. Manager Edgardo Manda para hilingin sa dayuhang kumpanya na mabigyan sila ng prayoridad sa trabaho. Ayon pa kay Bernabe isa sa pangunahing prayoridad ng kanyang administrasyon ay bigyan ng trabaho ang walang hanapbuhay na mga residente ng lungsod. Ayon naman kay Sales, &amp;quot;Siguro naman marami sa mga taga-Para&amp;ntilde;aque ang kaya ding magbuhat ng mga bagahe ng pasahero o kaya maglinis ng eroplano. Ang pangakong binitiwan sa amin ni Mayor para kausapin ang pamunuan ng Swissport at iba pang kumpanya sa Para&amp;ntilde;aque na may kailangang empleyado ay malaking kaluwagan para sa amin.&amp;quot; (Ulat ni Ellen Fernando)</body>
<link>http://www.philstar.com/Article.aspx?articleId=259077&amp;publicationSubCategoryId=92</link>
</article>
<article>
<title>Barong ni Sen. Lapid 'nilait', tinawag pang Batman</title>
<author>Rudy Andal</author>
<date>
<month>July</month>
<day>28</day>
<year>2004</year>
</date>
<body>Sablay sa pangalawang araw ng sesyon ang bagitong si Sen. Lito Lapid dahil matapos itong pagtulungang sitahin nina Sen. Joker Arroyo at Sen. Panfilo Lacson dahil sa suot na itim na Barong Tagalog ay binansagan pa itong si &amp;quot;Batman&amp;quot;. Nangatwiran pa si Sen. Lapid na hindi rin naman Barong Tagalog ang suot ni Sen. Pia Cayetano na naka-Chinese terno ng dumalo ito. Pinagpaliwanagan naman ni Sen. Lacson si Lapid na ang mga babaeng senador ay pinapayagan na magsuot ng pormal na damit sa pagdalo sa sesyon pero ang mga lalaki ay dapat nakasuot ng puting Barong o coat and tie (Amerikana). Sa puntong ito, binati din ni Sen. Arroyo si Lapid na katabi sa upuan si Lacson dahil sa suot nitong itim na barong. &amp;quot;Lintek ang suot mong barong (Lapid) para kang si Batman,&amp;quot; wika ni Sen. Arroyo nang batiin ang maling kasuotan ng dating Pampanga governor. Napilitang umalis ng sesyon si Lapid upang pumanik sa kanyang opisina para magpalit ng puting barong. &amp;quot;Nasaan na si Batman,&amp;quot; tanong naman ni Arroyo kay Lacson ng makitang nawala sa upuan si Lapid. Nabatid na hindi pala alam ni Lapid ang dress code ng mga senador sa Senado na kailangang isuot sa pagdalo sa sesyon. Kaugnay nito, sa kabila ng pag-amin niyang wala siyang sapat na kaalaman at edukasyon ay apat na malalaking komite ang nais na pamunuan ni Lapid. Nabatid na nais nitong sungkitin ang pamumuno sa committee on Public Works, Games and Amusement, Public Information and Mass Media at Local Government. Ang pagka-interes ni Lapid sa apat na komite ay taliwas sa unang pahayag nito na ang gusto niya ay ang Public Works at Public Information and Mass Media. Inaasahan na magkakabangga sina Lapid at Sen. Ramon &amp;quot;Bong&amp;quot; Revilla na nagpahayag ng interes na pamunuan ang dating komite ng kanyang ama na Public Works and Highways. Samantala, napunta na kay Senate Pro-Tempore Juan Flavier ang committee on Education na pinag-aagawan ng anim na administration senators, karamihan dito ay mga bagito. Sinabi pa ni Sen. Flavier na buo na ang chairmanship sa mga komite na pamumunuan ng administration bloc at kulang na lang ay ang pormal na pahayag ng Senado. Isa sa mainit na komite ang Public Order and Illegal Drugs na dating pinamumunuan ng natalong si Sen. Robert Barbers. Dalawang miyembro ng oposisyon, sina Sen. Panfilo Lacson at Sen. Alfredo Lim ang nais na mamuno dito. (Ulat ni Rudy Andal)</body>
<link>http://www.philstar.com/Article.aspx?articleId=259179&amp;publicationSubCategoryId=92</link>
</article>
<article>
<title>No. 5 most wanted kidnapper timbog</title>
<author>Lilia Tolentino</author>
<date>
<month>July</month>
<day>28</day>
<year>2004</year>
</date>
<body>Isa pang matagal nang pinaghahanap na lider ng kidnap-for-ransom gang ang bumagsak sa kamay ng National Anti-Kidnapping Task Force (NAKTAF) na pinamumunuan ni DILG Sec. Angelo Reyes. Kinilala ang suspek na si Alexander Aldas alyas Ali, may patong sa ulo na P1milyon at pang-5 sa listahan ng mga pinaghahanap ng batas na lider ng Waray-Waray kidnap-for-ransom gang, ang grupong sangkot sa pagkidnap at pagpatay sa Coca-Cola executive na si Betti Chua Sy noong Nob. 17, 2003. Pinasalamatan naman ni Pangulong Arroyo ang mga mamamayan sa kanilang patuloy na pagsuporta sa kampanya laban sa kidnapping. Sa kaso ni Aldas, ang pagkakaaresto dito ay bunsod ng impormasyong binigay ng isang nagmamalasakit na tao na nakakilala dito. May 118 mga lider na ng kidnap gang ang nadakip at pinuri niya dito ang NAKTAF. Dahil dito, higit pang pinalawak ng Pangulo ang responsibilidad na saklaw ng NAKTAF kung saan hindi lang kasong kidnap-for-ransom ang tututukan nito kundi iba pang krimen. Bunga nito, ang NAKTAF ay tatawagin na ngayong National Anti-Crime Task Force. Ipinangako rin ng Pangulo na hindi lang matatapos sa pag-aresto o pagsuko ng mga kidnaper ang isasagawa ng mga awtoridad sa ilalim ng puspusang kampanya laban sa kidnap-for-ransom gang. Ipupursige anya sa korte ang mga kaso hanggang sa maparusahan ang mga kidnaper at masugpo ang kidnaping. (Ulat ni Lilia Tolentino)</body>
<link>http://www.philstar.com/Article.aspx?articleId=259193&amp;publicationSubCategoryId=92</link>
</article>
<article>
<title>P28-B 'pork' ng congressman ipopondo sa 10pt. agenda ni PGMA</title>
<author>Malou Rongalerios</author>
<date>
<month>July</month>
<day>28</day>
<year>2004</year>
</date>
<body>Pumayag na ang mahigit sa 200 kongresista na gamitin ang kanilang pork barrel sa 10-point agenda ni Pangulong Arroyo. Ito ang ibinalita kahapon ni Speaker Jose de Venecia kaugnay sa kahilingan ni Pangulong Arroyo sa mga mambabatas na tumulong sa pagtupad ng kanyang mga programa. Ayon kay de Venecia, aabot sa P15 hanggang P20 bilyon ang malilikom na pondo mula sa pork barrel ng mga mambabatas. Mangangailangan aniya ang gobyerno ng P200 bilyon para maisakatuparan ang 10-point agenda ng Pangulo na inilatag niya sa kanyang inagurasyon. Kaugnay nito, hinamon ni de Venecia ang 23 senador na ilaan rin ang ilang bahagi ng kanilang pork barrel para sa mga programa ng pamahalaan. Kung papayag anya ang mga senador, hindi bababa sa P4.6 bilyon ang malilikom na pondo. (Ulat ni Malou Rongalerios)</body>
<link>http://www.philstar.com/Article.aspx?articleId=259196&amp;publicationSubCategoryId=92</link>
</article>
<article>
<title>Gracia Burnham balik-Pinas</title>
<author>Danilo Garcia</author>
<date>
<month>July</month>
<day>28</day>
<year>2004</year>
</date>
<body>Nasa bansa na si Gracia Burnham upang magbigay ng kanyang testimonya sa korte laban sa Abu Sayyaf Group (ASG) at sa umano'y pakikipagsabwatan ng grupo sa ilang matataas na opisyal ng militar hinggil sa ransom. Kamakalawa ng gabi dumating si Burnham kasama ang ilang mga tauhan ng Federal Bureau of Investigation (FBI). Ang National Bureau of Investigation ang naatasan ng FBI na siyang mamahala sa seguridad ni Burnham habang itoy nasa bansa. Posible umanong tumagal lamang ng dalawa hanggang tatlong araw ang pananatili ni Burnham sa bansa. Si Burnham ay isa sa mga naging bihag ng ASG sa Dos Palmas sa Palawan noong May 27, 2001. Nailigtas ito ng militar, subalit ang asawa nitong si Martin at Pinay nurse na si Ediborah Yap ay namatay sa nasabing engkuwentro. (Ulat ni Danilo Garcia)</body>
<link>http://www.philstar.com/Article.aspx?articleId=259206&amp;publicationSubCategoryId=92</link>
</article>
<article>
<title>Rep. Escudero ayaw kilalaning minority leader; botohan hirit</title>
<author>Malou Rongalerios</author>
<date>
<month>July</month>
<day>28</day>
<year>2004</year>
</date>
<body>Sa halip na magkaisa, nahati sa tatlong grupo ang oposisyon sa House of Representatives matapos na hindi kilalanin nina Negros Oriental Rep. Jacinto Paras at San Juan Rep. Ronaldo Zamora si Sorsogon Rep. Francis &amp;quot;Chiz&amp;quot; Escudero bilang bagong minority leader. Ang tatlong mambabatas ang nakalaban ni Speaker Jose de Venecia sa Speakership kung saan pumangalawa sa bilangan si Escudero. Nais ng grupo nina Paras at Zamora na muling magkaroon ng botohan para sa minorya upang malaman kung sino ang uupong minority leader. Pero kung susundin ang tradisyon sa botohan ng Speaker, ang kandidato na nakakuha ng pangalawang pinakamaraming boto ang uupong minority leader. Nagpatawag na kahapon ng minority caucus si Escudero pero hindi ito sinipot nina Paras at Zamora. Sa isang panayam, sinabi ni Paras na hindi maituturing na &amp;quot;true blue&amp;quot; opposition si Escudero na kumalas lamang sa administrasyon nitong nakaraang eleksiyon. Ayon sa isang source, posibleng nasaktan ang ego nina Paras at Zamora dahil hindi nila inaasahang masusungkit ni Escudero ang posisyon bilang minority leader. Nabawasan din ang bilang ng minority members matapos bumalik sa mayorya sina Reps. Gerardo Espina (Biliran) at Danilo Lagbas (Misamis Oriental) na kapwa bumoto kay Paras at Janette Garin (Iloilo) na bumoto kay Zamora. Sa tradisyon ng Kongreso, ang mga bumoto sa nanalong Speaker ang nagiging miyembro ng mayorya samantala ang bumoto sa natalong kandidato ang nagiging miyembro ng minorya o oposisyon. (Ulat ni Malou Rongalerios)</body>
<link>http://www.philstar.com/Article.aspx?articleId=259209&amp;publicationSubCategoryId=92</link>
</article>
<article>
<title>New taxes lunukin - GMA</title>
<author>Lilia Tolentino</author>
<date>
<month>July</month>
<day>29</day>
<year>2004</year>
</date>
<body>Nanawagan kahapon si Pangulong Arroyo sa publiko na tanggapin ang bagong tax measures na ipapatupad ng gobyerno. Sinabi ng Pangulo na bagaman magiging mapait para sa mamamayan ang pagpapairal ng bagong alituntunin sa pagpapataw ng buwis ay magiging matagal naman ang pag-angat at kaginhawaan ng bansa. &amp;quot;We must bear a short term pain for a long term gain, brought together in the spirit of sacrifice for the common good and the generations to come,&amp;quot; anang Pangulo. Idinepensa ng Pangulo ang kahalagahan ng kanyang walong mga bagong tax measures na hinihingi niyang pagtibayin ng Kongreso para makalikom ng P80 bilyon sa loob ng isang taon. Iginiit ng Pangulo na kailangan ang dagdag na buwis dahil ang Pilipinas ay isa sa mga bansa sa mundo na may pinakamababang buwis. &amp;quot;We must look at new tax measures as an investment in the future,&amp;quot; dagdag pa ng Pangulo. Sinabi pa ng Punong Ehekutibo na maaaring mag-sakripisyo ang gobyerno sa pamamagitan ng cost cutting, paghuli sa mga tax cheaters at corruption. Ito ay kasunod rin sa pahayag ng Malaca&amp;ntilde;ang na bubuwagin ang mga ahensya ng pamahalaan na hindi na epektibo. Magugunita na nanawagan noong Lunes ang Pangulo sa Kongreso na ipasa ang walong revenue measures upang makuha ang target na P80 billion na makokolekta ng gobyerno sa buwis. Kabilang sa nabanggit na bagong hakbang ay ang pag-shift sa taxation system para sa mga korporasyon at self-employed professionals, ang pagtama ng buwis sa telecommunication companies at pagtaas ng buwis sa tobacco, alcohol at petroleum products, paghati sa fiscal incentives at revamp sa internal revenue bureau. Gayunman, marami sa mga mambabatas ang hindi kumbinsido at tumututol sa nasabing plano at iginiit na mas mainam kung palawakin o i-improve ang pangongolekta ng buwis. Iginiit ng pamahalaan na ang pagpapataw ng bagong pagtataas ng buwis ay upang mapanatili ang budget deficit ngayong taon sa mula sa ceiling na P198 billion o 4.2% ng gross domestic product (GNP). Umaabot ang Pilipinas sa P80.1 bilyon budget deficit sa unang kalahati ng taong ito kung saan lumampas sa target na P79.6 billion. (Ulat ni Lilia Tolentino)</body>
<link>http://www.philstar.com/Article.aspx?articleId=259287&amp;publicationSubCategoryId=92</link>
</article>
<article>
<title>CIA maglulunsad ng destabilization vs GMA</title>
<author>Malou Rongalerios/Rudy Andal/Ellen Fernando</author>
<date>
<month>July</month>
<day>29</day>
<year>2004</year>
</date>
<body>Nagbabala kahapon ang isang mambabatas sa plano umano ng Central Intelligence Agency o CIA na maglunsad ng destabilisasyon laban sa gobyerno upang tuluyang mapatalsik sa puwesto si Pangulong Arroyo bilang ganti sa pagsuway sa Amerika. Ayon kay Ilocos Norte Rep. Imee Marcos, hindi nagustuhan ng Estados Unidos ang bagong foreign policy ng pamahalaan na nagdedeklara ng pakikipagdigma laban sa interes ng US government. Ang ginawa aniyang troop pullout ng Pilipinas sa Iraq at ang binitiwang salita ng Pangulo sa kanyang State of the Nation Address (SONA) partikular na ang foreign policy ng bansa kontra sa interes ng US ay hindi mapapalagpas ng mga namumuno sa Pentagon at White House. &amp;quot;Tiyak na may pressure na gagawin ang US government sa Pilipinas. Tuso ang mga Amerikano at gagantihan nila si GMA,&amp;quot; ani Marcos. Posible rin aniya na bahagi rin ito ng gagawing crackdown ng US government sa mga illegal Filipino workers doon. Malaki rin ang paniniwala ni Sen. Manuel Villar Jr. na ang planong deportasyon ng US sa may 300,000 illegal Filipino workers ay ganti ni Pres. George Bush sa Arroyo government. Sinabi ni Villar, chairman ng senate committee on foreign relations na malamang na nagpaparamdam na ang US dahil sa ginawang pagbibigay sa naging kondisyon ng Iraqi militants na pauwiin ang 51-men RP contingent sa Iraq kapalit ng kalayaan at buhay ng Pinoy truck driver na si Angelo dela Cruz. Kaugnay nito, itinanggi ng Department of Foreign Affairs (DFA) at US Embassy sa Manila ang naturang akusasyon na gumaganti ang US sa pamamagitan ng crackdown at mass deportation sa mga Pinoy na tinawag na TNT (Tago ng Tago). Nilinaw ng DFA na ang isinagawang deportasyon sa may 89 Pinoy noong nakalipas na linggo ay bahagi pa rin sa normal na proseso ng US hinggil sa pinaiiral na alituntunin sa mga illegal alien. Niliwanag ng DFA na ang mga na-deport ay mga nasentensyahan na bunga ng paglabag sa kasong assault, overstaying at iba pang paglabag sa immigration laws at illegal drugs. (Ulat nina Malou Rongalerios/Rudy Andal/Ellen Fernando)</body>
<link>http://www.philstar.com/Article.aspx?articleId=259301&amp;publicationSubCategoryId=92</link>
</article>
<article>
<title>Kulang na seguridad sa 'Pinas pinangangambahan</title>
<author>Lordeth Bonilla</author>
<date>
<month>July</month>
<day>29</day>
<year>2004</year>
</date>
<body>Dahil sa lumalalang terorismo, nangangamba ang ilang mga dayuhan na nagtutungo sa Pilipinas dahil sa umanoy kakulangan nito ng seguridad at hiniling ng isang specialized maritime security services na nakabase sa Estados Unidos na higit na higpitan ang mga port areas upang hindi mapasok ng mga kontaminadong cargo ships at mga masasamang elemento partikular ng mga terorista. Sa isang pulong, sinabi ni Per Christensen, pangulo ng Worlds Maritime Security Service na nakabase sa Philadelphia, USA na nakatakda silang makipag-ugnayan kasama ang Hudson Trident sa mga heneral ng bansa, at sa Department of Transportation and Communication (DOTC), private shipowners at maritime leaders upang talakayin ang compliance ng bansa para sa International Convention for Safety of Life at Sea (SOLAS) kung saan kabilang ang Pilipinas sa lumagda sa kasalukuyang pinatutupad na International Maritime Organization (IMO). Sinabi na dahil sa kawalan ng security plan sa mga daungan, higit na apektado ang mga kalakal, mga sasakyang pandagat at mga pasahero at crew. (Ulat ni Lordeth Bonilla)</body>
<link>http://www.philstar.com/Article.aspx?articleId=259304&amp;publicationSubCategoryId=92</link>
</article>
<article>
<title>Labanan ng minority leader sa Kamara pinasok ni Erap</title>
<author>Malou Rongalerios</author>
<date>
<month>July</month>
<day>29</day>
<year>2004</year>
</date>
<body>Si dating Pangulong Joseph Estrada ang may pakana umano kaya nanalo bilang minority leader ng Kamara si Sorsogon Rep. Francis &amp;quot;Chiz&amp;quot; Escudero kaya mas marami ang botong nakuha nito kaysa sa kina San Juan Rep. Ronaldo Zamora at Negros Oriental Rep. Jacinto Paras. Ito ang sinabi kahapon ng isang source na tumangging magpabanggit ng pangalan kaugnay sa nagaganap na bangayan sa minority sa Mababang Kapulungan ng Kongreso. Nabatid sa source na personal na tinawagan ni Estrada ang limang congressman na sina Teofisto Guingona III (Bukidnon), Vincent Crisologo (Quezon City), Eduardo Firmalo (Romblon), Oscar Malapitan (Caloocan City) at Antonio Serapio (Valenzuela City) upang hilingin sa mga ito na suportahan si Escudero. Magugunitang kumalas sa administrasyon si Escudero na nagsilbing senior deputy majority leader noong 12th Congress bago sumapit ang kampanyahan sa nakaraang presidential elections upang suportahan ang kandidatura ni FPJ. (Ulat ni Malou Rongalerios)</body>
<link>http://www.philstar.com/Article.aspx?articleId=259314&amp;publicationSubCategoryId=92</link>
</article>
<article>
<title>'Hindi ako ignorante' - Lapid</title>
<author>Rudy Andal</author>
<date>
<month>July</month>
<day>29</day>
<year>2004</year>
</date>
<body>Matapos na mailupusta, iginiit kahapon ni neophyte Sen. Lito Lapid na hindi siya ignorante sa pinaiiral na dress code sa Senado subalit nagpasalamat na rin siya kay Sen. Panfilo Lacson sa payo nitong magsuot ng tamang damit sa pagdalo ng sesyon. Sinabi ni Lapid, napagkamalan lamang na barong ang kanyang isinuot dahil maiksi ito at inakalang naka-tuck in pero minabuti na rin nitong magpalit ng kulay puting Barong Tagalog. Ipinaliwanag pa ng bagitong mambabatas, alam niya ang umiiral na dress code dahil siyam na taon na siyang nanungkulan bilang ama ng kanilang lalawigan kung saan ay pinaiiral din niya ang dress code. Idinagdag pa nito na wala siyang sama ng loob bagkus ay nagpapasalamat pa rin siya kay Sen. Lacson dahil sa pagmamalasakit nito sa mga bagitong mambabatas na tulad niya. Magugunita na binati ni Lacson ang suot ni Lapid sa pag-aakalang hindi Barong Tagalog ito kaya pinagpalit niya ito ng damit dahil sa kilalang mahigpit sa dress code si Senate President Franklin Drilon. Samantalang kinutya ni Sen. Joker Arroyo at tinawag na Batman si Lapid dahil rin sa kanyang kasuotang itim. (Ulat ni Rudy Andal)</body>
<link>http://www.philstar.com/Article.aspx?articleId=259317&amp;publicationSubCategoryId=92</link>
</article>
<article>
<title>Pagpaparetoke bubuwisan</title>
<author>Malou Rongalerios</author>
<date>
<month>July</month>
<day>30</day>
<year>2004</year>
</date>
<body>Upang masigurong mayayaman muna ang makakaramdam ng mga bagong tax na nais ipataw ng gobyerno sa mga mamamayan, isinulong kahapon ni Palawan Rep. Abraham Mitra ang pagpapataw ng mas mataas na tax sa mga cosmetic surgeries katulad ng liposuction, breast augmentation at tax sa mga sport utility vehicles (SUVs). Ayon kay Rep. Mitra, ang mga mayayaman lamang ang nakakapagpasipsip ng kanilang mga taba sa katawan sa pamamagitan ng liposuctions kaya siguradong hindi aangal ang mga ito kung magkaroon ng lipo tax. Sobra-sobra aniya ang kinikita ng mga mayayaman kaya sila nakakapag-pa-lipo at hindi magiging kabawasan sa kanilang kayamanan ang tax na ipapataw ng gobyerno. Sinabi ni Mitra na exempted sa tax ang liposuction at breast augmentation dahil sa bagong batas na nag-e-exempt sa mga doktor sa pagbabayad ng value added tax. &amp;quot;Liposuctions and breast augmentation jobs are tax-free because of a new law exempting those who perform these procedures, the doctors, from value added tax,&amp;quot; ani Mitra. Usong-uso aniya ngayon ang liposuction at mga cosmetic surgeries kaya mas dapat unahin ng gobyerno ang pagpapataw ng tax sa mga nabanggit na serbisyo. Idinagdag nito na dapat ding patawan ng mas mataas na tax ang mga SUV na mayayaman din ang karaniwang bumibili. Ayon kay Mitra, sa halip na patawan ng mas mataas na tax ang mga SUV ay nagkakaroon pa ito ng exemption katulad ng isang Porsche model na nalilibre umano sa P1.7 milyon na tax. Hindi aniya dapat unahin ng Kongreso ang pagpasa ng mga batas na magpapataw ng tax sa mga serbisyo at produktong direktang binibili ng mga mahihirap dahil mas marami ang maaapektuhan. &amp;quot;Dapat ipakita muna ng gobyerno na yong mga mayayamang may pera ang patawan ng mas mataas na tax dahil kaya naman nilang magbayad kumpara sa mga mahihirap,&amp;quot; pahayag ni Mitra. (Ulat ni Malou Rongalerios)</body>
<link>http://www.philstar.com/Article.aspx?articleId=259412&amp;publicationSubCategoryId=92</link>
</article>
<article>
<title>6 Abu idiniin ni Gracia</title>
<author>Lordeth Bonilla</author>
<date>
<month>July</month>
<day>30</day>
<year>2004</year>
</date>
<body>Positibong itinuro ni American missionary Gracia Burnham ang anim sa walong miyembro ng bandidong grupong Abu Sayyaf na dumukot sa kanya at sa asawa nitong si Martin noong Mayo 27, 2001 sa Dos Palmas sa Palawan, sa isinagawang pagdinig kahapon sa Camp Bagong Diwa, Bicutan, Taguig. Walang kagatol-gatol na inamin ni Gracia na nagbayad sila ng P15 milyong ransom sa Abu Sayyaf kapalit ng kanilang kalayaan, ngunit itinanggi nito na may sabwatang naganap sa pagitan ng militar at ASG. Ayon kay National Capital Region Police Office (NCRPO) spokesman Chief Insp. Bartolome Bustamante, kalmado lamang si Gracia nang iharap sa kanya ang walong Abu Sayyaf kung saan sa kanyang testimonya, anim dito ang kanyang positibong itinuro na nakilalang sina Abdul Azan Yamla, David Baru, Ike Moktar, Boby Ismael, Alzen Handok at Alamzer Limbong alyas Kosovo. Samantala, sina Maulirin Mabatirin at Mohamedya Hamja ay hindi nito natukoy, at inaalam pa ng mga abugado nito kung ang mga ito ay palalayain ng hukuman o patuloy na ikukulong. Gayunman, napaluha na si Gracia habang isinasalaysay nito ang sakit na kanyang naramdaman sa pagkamatay ng kanyang asawang si Martin. Dahil sa pagpapatupad ng mahigpit na seguridad, idinaos ng Pasig Regional Trial Court sa Camp Bagong Diwa ang pagdinig ng kasong kidnapping laban sa walong miyembro ng Abu Sayyaf kung saan naglagay dito ng isang malaking kuwarto na nagsisilbing special court. Tanging ang salamin lamang ng court room ang humihiwalay kina Burnham at sa mga akusadong Sayyaf. Dumating si Gracia dakong alas-8 ng umaga sa Camp Bagong Diwa sakay ng Chevrolet SUV na escorted ng ilang miyembro ng Federal Bureau of Investigation (FBI) at district attorneys mula sa Estados Unidos. Ngunit bago si Gracia, isa munang decoy nito ang dumating, kung saan ayon sa pulisya, ay standard procedure para sa seguridad nito. Samantala, ang walong Abu ay escorted naman ng mga tauhan ng Bureau of Jail Management and Penology (BJMP). Mahigpit ang seguridad sa bisinidad ng Camp Bagong Diwa kung saan mahigit sa 100 pulis ang dineploy dito at hindi pinayagang makapasok ang grupo ng media sa loob ng special courts. Tanging si Gracia, mga escort nito at district attorneys, walong Abu Sayyaf, mga bantay at mga abugado nito, mga prosecutor ng DOJ at buong staff ng Pasig RTC ang pinayagan lamang sa loob ng court room. (Ulat ni Lordeth Bonilla)</body>
<link>http://www.philstar.com/Article.aspx?articleId=259422&amp;publicationSubCategoryId=92</link>
</article>
<article>
<title>Gov't official's aalisan ng karapatan sa Bank Secrecy Law</title>
<author>Rudy Andal</author>
<date>
<month>July</month>
<day>30</day>
<year>2004</year>
</date>
<body>Nais ni Senator Mar Roxas na bigyan ang Office of the Ombudsman ng kapangyarihan na mabusisi ang bank accounts ng mga opisyal ng gobyerno na sumasailalim sa imbestigasyon dahil sa korapsyon nang hindi na kailangan ang kautusan ng korte. Sinabi ni Sen. Roxas ng maging panauhin ito sa Manila Overseas Press Club, sa ilalim ng kasalukuyang Bank Secrecy Law ay kinakailangang kumuha muna ng court order ang anti-graft body bago nito tuluyang mabusisi ang bank accounts ng iniimbestigahang opisyal ng pamahalaan. Ayon kay Roxas, ang kanyang panukala ay nag-aalis sa karapatan sa mga opisyal ng gobyerno sa ilalim ng nabanggit na batas lalo na kung ito ay iniimbestigahan hinggil sa corruption. (Ulat ni Rudy Andal)</body>
<link>http://www.philstar.com/Article.aspx?articleId=259428&amp;publicationSubCategoryId=92</link>
</article>
<article>
<title>Persona non grata giit vs Australian envoy</title>
<author>Malou Rongalerios</author>
<date>
<month>July</month>
<day>30</day>
<year>2004</year>
</date>
<body>Lalo pang magkakaroon ng lamat ang relasyon ng Pilipinas sa Australia matapos hilingin kahapon ng ilang mambabatas sa Malaca&amp;ntilde;ang na ideklarang persona non grata ang ambassador ng Australia sa Pilipinas. Isang resolusyon ang ihahain ng mga kinatawan ng party-list group na Akbayan sa Kongreso kung saan hihilingin nilang ideklarang persona non grata si Australian Ambassador Ruth Pearce dahil sa hindi nito paghingi ng &amp;quot;sorry&amp;quot; sa Pilipinas. Sinabi ni Akbayan Rep. Loretta Ann Rosales, dapat humingi ng tawad si Pearce sa Pilipinas dahil sa mga ipinalabas na pahayag ng gobyerno ng Australia na tumutuglisa sa naging desisyon ng Malaca&amp;ntilde;ang na pauwiin sa bansa ang tropang Pinoy sa Iraq kapalit ng buhay ng Pinoy truck driver na si Angelo dela Cruz. Hindi nagustuhan ng ilang solon ang pananahimik ni Pearce sa mga ipinapahayag ng mga opisyal ng Australia laban sa gobyerno ng Pilipinas kung saan tinawag ding &amp;quot;marshmallow&amp;quot; ni Australian Foreign Minister Alexander Downer ang bansa dahil sa pagpapauwi ng mga tropang Pinoy. Sinabi ni Rosales na walang karapatan ang Australia na tuligsain ang naging desisyon ng ating gobyerno dahil independent nation naman ang Pilipinas. Nanawagan din ang mga kinatawan ng Akbayan sa mga Filipino na itigil ang pagtangkilik sa mga produktong nanggagaling sa Australia bilang pagpapakita ng protesta sa pagiging arogante ng mga opisyal nito. (Ulat ni Malou Rongalerios)</body>
<link>http://www.philstar.com/Article.aspx?articleId=259434&amp;publicationSubCategoryId=92</link>
</article>
<article>
<title>Pamatong iniwan ng abogado</title>
<author>Gemma Amargo</author>
<date>
<month>July</month>
<day>30</day>
<year>2004</year>
</date>
<body>Mag-isang ipinagtanggol ni Atty. Elly &amp;quot;Spike Boy&amp;quot; Pamatong ang kanyang sarili matapos hindi dumating ang kanyang inaasahang si Atty. Salvador Panelo na nag-boluntaryo sa kanya na maging abugado. Mag-isang dumating sa Manila Prosecutots Office sa Manila City Hall si Pamatong para sa preliminary investigation (PI) ng mga kasong kinakaharap nito. Sa panayam kay Pamatong, sinabi nito na maaari naman niyang ipagtanggol ang kanyang sarili dahil isa pa rin naman siyang lisensiyadong abogado. Base sa 2-pahinang counter affidavit ni Pamatong, nakasaad dito na hindi siya ang responsable sa pagpapakalat ng mga metal spike sa mga pangunahing lansangan sa kamaynilaan noong Hunyo 21, 2004. Idinagdag pa nito na maaari siyang mag-execute ng affidavit buhat sa may 20 ministro ng kanyang grupo na Mankinds, Interfaith International Ministry magpapatunay na nagsagawa siya ng bible study noong hatinggabi ng Hunyo 20 at nanatili lamang siya sa naturang lugar hanggang maghapon ng Hunyo 21. Nilinaw din nito na sinamantala niya ang pagkakataon ng kapanayamin siya ng radyo at telebisyon upang ilabas ang kanyang hinaing sa gobyerno kayat inamin na rin niya na siya ang may kagagawan ng pagpapakalat ng mga metal spikes. Ginawa lamang umano niya ang pag-amin sa naturang insidente upang gisingin ang sambayanang Pilipino sa talamak na korapsiyon sa bansa. Naghain din si Pamatong ng motion to consolidate upang isang fiscal na lamang ang humawak sa kanyang 9 na kasong malicious mischief at iba pang kaugnay na kaso. (Ulat ni Gemma Amargo)</body>
<link>http://www.philstar.com/Article.aspx?articleId=259440&amp;publicationSubCategoryId=92</link>
</article>
<article>
<title>Fresnedi umamin sa plunder</title>
<author>Ellen Fernando</author>
<date>
<month>July</month>
<day>30</day>
<year>2004</year>
</date>
<body>Inamin ni Muntinlupa Mayor Jaime Fresnedi sa Office of the Ombudsman na pumalpak ang kanyang administrasyon na magkaroon ng physical inventory ng mga ari-arian nito. &amp;quot;Physically difficult, if not impossible&amp;quot;, ang sagot ni Fresnedi sa kanyang rejoinder affidavit na kanyang isinumite sa Ombudsman bilang sagot sa walong kaso ng plunder at malversation of public funds na isinampa laban dito. Isa dito ang kawalan ng imbentaryo nang mahigit P2 bilyong ari-arian ng munisipyo kabilang ang mga sasakyan, gamit, appliances at computers. Sa kanyang affidavit ay inamin ni Fresnedi na sa kanyang karanasan ay imposible na umanong makumpleto ng isang munisipyo ang imbentaryo ng mga ari-arian nito na itinatadhana ng batas. Sa kanyang alibi, sinisi pa ni Fresnedi ang dating mayor ng Muntinlupa katulad ni Presidential Spokesman Ignacio Bunye dahil sa hindi pagkakaroon ng imbentaryo noong sila ang nakaupo. Sinabi ni dating Konsehal Rafael Arcia na siyang complainant sa kaso laban kay Fresnedi na ang sagot nito sa kanyang affidavit ay patunay na inaamin ng alkalde ang kasong plunder case. Aniya ito ay patunay na pumalpak si Fresnedi sa pagbibigay proteksyon sa mga ari-arian ng munisipyo na umaabot ng bilyong piso. Bukod sa kawalan ng imbentaryo ni Fresnedi ay humarap sa iba pang kasong plunder at malversation kabilang ang iligal na paggamit ng Special Education Fund, paglustay sa pondo ng Muntinlupa Polytechnic College at hindi pag-remit ng kontribusyon ng mga guro at empleyado sa GSIS, Pag-Ibig Fund, BIR at PhilHealth. (Ulat ni Ellen Fernando)</body>
<link>http://www.philstar.com/Article.aspx?articleId=259446&amp;publicationSubCategoryId=92</link>
</article>
<article>
<title>Rate hike ng Meralco ibinasura ng CA</title>
<author>Grace dela Cruz</author>
<date>
<month>July</month>
<day>31</day>
<year>2004</year>
</date>
<body>Ibinasura ng Court of Appeals (CA) ang desisyon ng Energy Regulatory Board (ERC) na nagbibigay pahintulot sa rate adjustment ng Manila Electric Company (Meralco). Sa 32-pahinang desisyon ng CA 15th Division, ipinawalang-saysay nito ang ipinalabas na desisyon ng ERC noong March 20, 2003 at May 30, 2003. Pinababalik din ng CA ang nasabing kaso sa ERC para sa mas malalim na imbestigasyon at inatasan din nito ang Commission on Audit (COA) na i-audit ang mga libro at records ng mga accounts ng Meralco batay na rin sa Administrative Code of 1987. Base sa desisyon ng CA na isinulat ni Associate Justice Martin Villarama, hindi nila madedesisyunan ang nasabing kaso kung wala ang desisyon ng ERC na nagreresolba sa nasabing kaso. Ipinaliwanag din ng CA na hindi dapat pigilan ang gobyerno sa pagkuwestiyon sa iregularidad ng mga kontrata na pinapasok ng Meralco sa Independent Power Producers (IPPs). Magugunita na nagsumite ng kanilang petition ang Bagong Alyansang Makabayan (BAYAN) sa CA kung saan kinukuwestiyon nito ang kahilingan ng Meralco na magkaroon ng agarang pagtaas ng singil nito na umaabot sa P.030 bawat kilowatt hour. Ayon sa mga petitioners, kinakailangan na protektahan ng pamahalaan ang interest ng publiko laban sa hindi makatarungang pagtaas ng singil sa kuryente at pagsingil sa mga consumers ng Power Purchase Adjustment (PPA) at Currency Exchange Rate Adjustment (CERA). Binigyang-diin ng CA na umabuso sa kapangyarihan ang ERC sa mabilis nitong pagdedesisyon na hindi man lamang binigyan ng pagkakataon ang mga petitioners sa kanilang kahilingan na pag-aralan ang kanilang isinumiteng ebidensiya at atasan ang COA na beripikahin ang kanilang hinaing. Bunga nitoy, hindi pa rin aprubado ang kahilingan ng Meralco na magkaroon ng karagdagang singil sa mga consumers nito. (Ulat ni Grace dela Cruz)</body>
<link>http://www.philstar.com/Article.aspx?articleId=259533&amp;publicationSubCategoryId=92</link>
</article>
<article>
<title>Mga doktor at abogado papatawan ng VAT</title>
<author>Malou Rongalerios</author>
<date>
<month>July</month>
<day>31</day>
<year>2004</year>
</date>
<body>Dahil sa mahigpit na pagsusulong ng gobyerno para sa bagong buwis, nasilip ng ilang solon ang exemption ng mga doktor at abogado mula sa pagbabayad ng Value Added Tax (VAT). Ayon kay Palawan Rep. Abraham Mitra, katulad ng iba pang professionals dapat na ring pagbayarin ng VAT ang mga doktor at abogado dahil hindi naman nila ibinaba ang singil sa kanilang mga pasyente at kliyente. &amp;quot;Kung ang pagbubuwis ay dapat na maging fair and equal bakit kung sino pa ang malalaki ang kita tulad ng mga doktor at abogado ay sila pa ang libre sa VAT,&amp;quot; tanong ni Mitra. Sinabi pa nito na ang lahat ng mga may-ari ng sasakyan na nagpapaayos sa casa ay may VAT, pero kung ilong ang ipapaayos ay wala. &amp;quot;Kung magpaparetoke tayo ng bahay, may VAT sa arkitekto at kontratista, pero kung sa dibdib wala,&amp;quot; ani Mitra. Mayroon din aniyang VAT na sinisingil ang mga landscape contractor pero kung hair transplant ay libre sa VAT ang doktor. Ang VAT aniya ay ipinapataw sa halos lahat ng paninda mula prepaid cards hanggang Chickenjoy at serbisyo na ginagawa ng mga professionals pero libre naman ditro ang mga doktor at abogado. Muling nilinaw ni Mitra na hindi naman niya balak ipataw muli ang VAT sa lahat ng serbisyong ibinibigay ng mga manggagamot kundi yaong mayroon lamang kaugnayan sa pagpapaganda o cosmetic surgery. (Ulat ni Malou Rongalerios)</body>
<link>http://www.philstar.com/Article.aspx?articleId=259540&amp;publicationSubCategoryId=92</link>
</article>
<article>
<title>Payumo gigisahin sa 2nd hand vehicles sa Subic</title>
<author>Rudy Andal</author>
<date>
<month>July</month>
<day>31</day>
<year>2004</year>
</date>
<body>Ipapatawag ng Senado si SBMA Chairman Felicito Payumo dahil sa patuloy na pagpayag nitong makapasok sa bansa ang mga second-hand na sasakyan na nagiging dahilan ng pagbagsak ng local assembly industries sa bansa. Ayon kay Sen. Mar Roxas, chairman ng Senate committee on trade and commerce, maraming local assemblers ang nagrereklamo dahil sa pagbagsak ng kanilang industriya sanhi ng patuloy na pagdagsa ng mga 2nd hand na sasakyan sa Subic. Dahil sa patuloy na pagdagsa ng mga segunda-manong sasakyan na pawang mga 2nd hand-drive sa Subic ay napipilitan ang mga local assemblers sa bansa na magbawas ng kanilang mga empleyado. &amp;quot;Masama ang nagiging epekto sa ating ekonomiya ng patuloy na pagdagsa ng mga second hand na sasakyan sa Subic dahil unti-unting pinapatay na nito ang local assembler industries,&amp;quot; pahayag pa ni Mr. Palengke. Nais ni Roxas na ipatawag si Chairman Payumo sa isasagawang Senate inquiry upang gisahin ito dahil sa patuloy na pagdagsa sa Subic Port ng mga second-hand na sasakyan. Aniya, sisilipin din ng Senado ang reklamo ng mga local assemblers na ang mga pumapasok na 2nd hand na sasakyan ay mga palusot o smuggled na bumabagsak sa Subic Freeport. Kabilang sa mga sasakyang ibinebenta sa mga auction sa Subic ay mga 2nd hand na Mitsubishi Pajero, Delica vans, Toyota cars at ibat ibang luxury vehicles. (Ulat ni Rudy Andal)</body>
<link>http://www.philstar.com/Article.aspx?articleId=259546&amp;publicationSubCategoryId=92</link>
</article>
<article>
<title>Bastos na mga tabloid nagkalat na naman</title>
<author>Malou Rongalerios</author>
<date>
<month>July</month>
<day>31</day>
<year>2004</year>
</date>
<body>Kinalampag kahapon ni Gabriela Rep. Liza Maza ang pamunuan ng Philippine National Police (PNP) at National Bureau of Investigation (NBI) dahil sa patuloy na pagdami ng mga malalaswang tabloid sa lansangan na naglalaman ng mga pornographic na larawan at artikulo. Ayon kay Rep. Maza, dapat na ring pakialaman ng mga local government units ang mga bastos na tabloid na nagkalat sa kanilang nasasakupan at ipasara ang mga nag-iimprenta nito at hulihin at sampolan ng pulisya ang publishers upang matigil na ang ginagawa ng mga ito. Hindi aniya sakop ng press freedom ang pagpapakalat ng pornographic materials sa lansangan na lumalason sa isipan ng mga kabataan, Idinagdag nito na karaniwan sa mga nagtitinda ng diyaryo ay menor-de-edad at nagkakaron ang mga ito ng access sa malalaswang babasahin dahil sa malalaswang tabloids. Kabilang aniya sa mga tabloid na dapat mawala sa lansangan ang Sisid, Boso, Katas, Sagad, Todo at Tigas na gumagamit ng larawan ng mga babae at lalaking nakahubad upang mabenta. May mga larawan din ng mga nagse-sex kung saan ipinapakita ang ibat ibang posisyon. &amp;quot;It is sickening and scandalous. What is even more appalling is that teenagers and children can easliy get hold of these sleazy materials,&amp;quot; ani Maza. Naapektuhan din aniya ng malaswang tabloids ang matitinong tabloids na karaniwang ginagaya ang hitsura upang lituhin ang mga bumibili. Hanggat hindi aniya nawawala sa mga lansangan ang mga malalaswang babasahin ay lumalabas na inutil ang NBI at PNP sa kampanya laban sa mga pornographic materials. (Ulat ni Malou Rongalerios)</body>
<link>http://www.philstar.com/Article.aspx?articleId=259552&amp;publicationSubCategoryId=92</link>
</article>
<article>
<title>Mga umaasinta ng posisyon sa gobyerno pinatatahimik</title>
<author>Lilia Tolentino</author>
<date>
<month>July</month>
<day>31</day>
<year>2004</year>
</date>
<body>Pinayuhan ng Malaca&amp;ntilde;ang ang mga opisyal na may tinatarget na puwesto sa pamahalaan na manahimik muna dahil baka mauwi sa wala ang inaasinta nilang posisyon kung patuloy silang mag-iingay. Ang payo ay ginawa ni Presidential Spokesman Ignacio Bunye kasunod ng impormasyon na maraming aspiranteng miyembro ng Gabinete ang nagpapalutang ng balita na maitatalaga sila sa puwesto. &amp;quot;Mas makabubuting manahimik muna sila hanggang wala pa silang appointment na pirmado ni Pangulong Arroyo,&amp;quot; ani Bunye. Hindi anya makabubuti ang pag-iingay kaagad dahil may peligrong mabansot ang inaambisyon nilang posisyon. Maliban sa DSWD, DILG at DA ay wala pang iniaanunsiyong pagbabago sa liderato ng iba pang departamento ng gobyerno. Sinabi ni Bunye sa mga naunang panayam na hindi muna ihahayag ng Pangulo ang mga bagong itatalagang opisyal ng gobyerno hanggang hindi nabubuo ng Kongreso ang Commission on Appointmetns na kukumpirma sa kanilang paghirang. (Ulat ni Lilia Tolentino)</body>
<link>http://www.philstar.com/Article.aspx?articleId=259557&amp;publicationSubCategoryId=92</link>
</article>
</data>