<?xml version="1.0" encoding="ISO-8859-1" ?>
<data>
<article>
<title>'Walang uwian' itutulak sa Kamara</title>
<author>Malou Rongalerios</author>
<date>
<month>August</month>
<day>01</day>
<year>2004</year>
</date>
<body>Upang makatipid ang gobyerno sa magastos na pamasahe ng mga kongresista na palaging umuuwi sa kanilang distrito pagkatapos ng tatlong araw na sesyon sa Kamara, isusulong ni Surigao del Norte Rep. Robert &amp;quot;Ace&amp;quot; Barbers ang dire-diretsong 100 session days. Umaabot sa 180 session days mayroon ang Kongreso na limitado para sa mga araw ng Lunes, Martes at Miyerkules sa loob ng isang taon. Sinabi ni Barbers na kung magkakaroon ng 100 session days na dire-diretso maliban sa araw ng Sabado at Linggo, ay mas makakatipid ang gobyerno sa pagsagot ng pamasahe ng mga kongresista. Mapipilitan aniya ang mga mambabatas na hindi muna umuwi sa kani-kanilang probinsiya hanggat hindi natatapos ang itatakdang 100 session days. &amp;quot;I was thinking more of a much lesser number of session days, 100 session days pero walang uwian. Tapusin natin ang trabaho o legislative work sa calendar year saka tayo mag-uwian to do political affairs and produce much better output,&amp;quot; pahayag ni Barbers. Idinagdag nito na mas magiging epektibo ang mga kongresista kung uunahin muna ang pagtapos sa mga legislative work bago umuwi sa kani-kanilang distrito. Makakaluwag din aniya ang mga congressman sa kanilang schedule dahil lalabas na mahigit sa three months lamang ang ilalaan nila sa kanilang legislative works. Nilinaw ni Barbers na pag-aaralan pa ring mabuti ang nasabing panukala bago iharap sa mahigit na 200 mambabatas. (Ulat ni Malou Rongalerios)</body>
<link>http://www.philstar.com/Article.aspx?articleId=259651&amp;publicationSubCategoryId=92</link>
</article>
<article>
<title>Pag-upo ni Rep. Durano sa DOT kinontra ni Sen. Gordon</title>
<author>Rudy Andal</author>
<date>
<month>August</month>
<day>01</day>
<year>2004</year>
</date>
<body>Kinontra ni administration Senator Richard Gordon ang napipintong pag-upo ni Cebu Rep. Ace Durano sa Department of Tourism (DOT). Si Rep. Durano ang napipisil ng Malaca&amp;ntilde;ang na siyang papalit kay DOT Sec. Robert Pagdanganan na pumalit naman kay Gordon. Ayon kay Gordon, dapat na pamunuan ng isang kuwalipikadong personalidad o kaya ay galing sa sektor ng turismo ang naturang ahensiya. Sinabi ni Gordon na sakaling matuloy ang pag-upo ni Durano, lalabas na isa itong political accommodation dahil na rin sa tulong ng lalawigang sakop nito noong nakaraang eleksiyon. Isa si Durano sa mga nagbigay ng malaking boto sa partido ni Pangulong Arroyo at mga kaalyado nito noong nakaraang halalan. Nabatid na nagpaalam na ang mambabatas sa kanyang mga kasamahan sa Kongreso ng mabalitang siya ang uupo sa DOT. (Ulat ni Rudy Andal)</body>
<link>http://www.philstar.com/Article.aspx?articleId=259667&amp;publicationSubCategoryId=92</link>
</article>
<article>
<title>300 mangingisda sasagipin sa 'muro ami'</title>
<author>Joy Cantos</author>
<date>
<month>August</month>
<day>01</day>
<year>2004</year>
</date>
<body>Masusing ginagalugad ngayon ng pinagsanib na puwersa ng Philippine Navy at Philippine Marines ang karagatan ng South China Sea kaugnay ng misyong iligtas ang may 300 mangingisda na kinabibilangan ng 13 kabataan, na puwersahang ginagamit sa &amp;quot;muro ami&amp;quot; o ang iligal na deep sea fishing operation. Ayon kay Navy spokesman Capt. Geronimo Malabanan, layunin ng kanilang misyon na masagip ang may 300 mangingisda na puwersahang pinagtatrabaho bilang mga mangingisda na gumagamit ng pamamaraang &amp;quot;muro ami&amp;quot;. Bukod sa peligroso, ang muro ami ay ipinagbabawal rin ng batas dahil sa nakakasira ito ng kalikasan sanhi ng ginagawang pagbayo sa mga coral reefs upang mabulabog at maglabasan ang mga nagtatagong isda. Sinabi ni Malabanan, ang mga pinaghahanap nilang biktima ay lulan ng M/V San Pio na nagsasagawa ng illegal na operasyon sa South China Sea base na rin sa nakalap nilang impormasyon. Nabatid na hiningi ni Rep. Ignacio &amp;quot;Iggy&amp;quot; Arroyo, Jr. ng 5th district ng Negros Occidental ang tulong ng Navy at Marines gayundin ang ayuda ng National Bureau of Investigation (NBI) para hanapin ang mga deep-sea divers. Napag-alaman pa na may walong mangingisda mula sa bayan ng Binalbagan ang nagawang mapalaya matapos na mabayaran ang kanilang cash advances mula sa Prime Em, isang placement agency ng M/V San Pio na pag-aari umano ng pamilya Abines mula sa Cebu City. Nabatid na isang nagngangalang Arlene Mapa na nagmula sa bayan ng Binalbagan ang umanoy nag-recruit sa mga biktima noong nakaraang Mayo. Kasunod nito ay tinawagan sila upang sumakay sa M/V San Pio sa Dumaguete City, Negros Oriental nitong nakalipas na Hunyo 24. Inalok umano ni Mapa ang mga deep-sea divers ng halagang P5,000 suweldo kada buwan para sa kanilang mga pamilya bukod pa sa pansariling parte na halagang P80,000 matapos ang 10-buwang pagtatrabaho. (Ulat ni Joy Cantos)</body>
<link>http://www.philstar.com/Article.aspx?articleId=259668&amp;publicationSubCategoryId=92</link>
</article>
<article>
<title>Planong paglipat ng ARB issuance sa POEA binira</title>
<author>Ellen Fernando</author>
<date>
<month>August</month>
<day>01</day>
<year>2004</year>
</date>
<body>Umapela kahapon ang Confederation of Artists Managers, Developers and Training Centers, Inc. (CAMDA) na binubuo ng limang asosasyon kay Pangulong Arroyo na makialam ito hinggil sa kanilang kahilingang ipanatili na lamang sa Technical Education and Skills Development Authority (TESDA) ang pag-iisyu ng Artists Record Book (ARB) o training system certificates sa mga tinaguriang Overseas Performing Artists (OPAs). Ayon kay Priscilla Caro, pangulo at tagapagsalita ng CAMDA, ang paglilipat ng issuance ng ARB sa Philippine Overseas Employment Administration (POEA) mula sa TESDA ay lalong magiging dahilan ng matinding korapsiyon sa hanay ng mga abusadong opisyal ng pamahalaan kung saan mas pahirap sa mga OPAs. Binatikos din ng grupo ang planong pagbuwag sa mga training centers na anilay hindi naman nakakasagabal sa mga adhikain na mapanatili at mapaganda ang kalidad ng mga Filipino performing artists na ipinapadala sa ibang bansa kung saan magiging dahilan pa umano ito ng pagkawala ng global competitiveness. (Ulat ni Ellen Fernando)</body>
<link>http://www.philstar.com/Article.aspx?articleId=259680&amp;publicationSubCategoryId=92</link>
</article>
<article>
<title>Erap sa Switzerland magpapaopera</title>
<author>Lilia Tolentino</author>
<date>
<month>August</month>
<day>01</day>
<year>2004</year>
</date>
<body>Kung hindi makakakuha si dating Pangulong Joseph Estrada ng visa sa Estados Unidos para makapagpaopera ng kanyang may depektong tuhod, hihingin nito sa Sandiganbayan na maoperahan siya sa Switzerland. Sinabi ni Partido ng Masang Pilipino spokesman Rolly Ramirez na kung sa Switzerland makakakuha ng visa ang dating pangulo, at pagbibigyan ng Sandiganbayan ang kanyang kahilingan, ang oopera kay Estrada ay ang isa pa niyang doktor na si Christopher Jordan. Inihayag ni Ramirez na masyadong mataas ang hinihinging professional fee ng dating doktor na si Dr. Christopher Mow at aabutin ito ng milyun-milyong dolyar. Ayon pa kay Ramirez, masyado nang iniinda ng dating presidente ang kanyang karamdaman sa tuhod at apektado na ang kanyang spinal column. Noon pang nakaraang Marso dapat gawin ang operasyon ni Estrada pero nabalam ito dahil sa kawalan ng dokumento para sa kanyang pagbiyahe. Tinangka sanang dito na sa bansa papuntahin si Dr. Mow pero masyadong malaking halaga ang magagastos sa pagpunta dito ng kanyang doktor at iba pa nitong katulong na manggagamot. Kailangan pa ring ibiyahe papasok sa bansa ang mga kagamitang medical na gagamitin sa operasyon. Inihahanda na ang petisyon ng dating pangulo para hingin na sa Switzerland na lang ito magpaopera sa halip na sa Amerika. (Ulat ni Lilia Tolentino)</body>
<link>http://www.philstar.com/Article.aspx?articleId=259681&amp;publicationSubCategoryId=92</link>
</article>
<article>
<title>3 bus holdaper dedo sa pulis</title>
<author>Edwin Balasa</author>
<date>
<month>August</month>
<day>02</day>
<year>2004</year>
</date>
<body>Tatlong holdaper ang nasawi matapos na sagupain ng nag-iisang pulis na kabilang sa mga pasahero ng hinoldap na aircon bus kamakalawa ng gabi sa Mandaluyong City. Kinilala ni P/Supt. Ericson Velasquez, hepe ng Mandaluyong Police ang isa sa mga suspek base sa nakuhang lisensya sa bulsa nito na si Cesar Andangan,23, residente ng MacArthur Highway, Meycauayan, Bulacan. Samantalang inaalam ang pagkakakilanlan ng dalawa pang kasama nito na pawang namatay sa lugar ng insidente nang makipagpalitan ng putok kay SPO1 Charlito Corpuz, nakatalaga sa Mandaluyong City police station. Sa ulat ng pulisya, naganap ang insidente dakong alas-9:30 ng gabi nang holdapin ng mga suspek na pawang armado ng baril ang JMK JOJO Aircon Bus na may plakang TVN-562 sa kahabaan ng EDSA sa Shaw Boulevard ng nasabing lungsod. Sa isinagawang pagsisiyasat, tinutukan ng kalibre .38 baril ng isa sa mga suspek ang driver ng bus na si Dante Mendoza at inutos na idaan sa ilalim ng Crossing ang minamaneho nitong sasakyan habang nagsisimulang limasin ng dalawa pang suspek ang pera, alahas, cellphone at ibang gamit ng mga pasahero. Dahil dito, hindi naman nasiraan ng loob si SPO1 Corpuz at nang makakuha ng tamang tiyempo ay binunot nito ang nakatagong kalibre .45 baril. Agad nitong pinuntirya at pinaputukan ang holdaper na nakatutok ng baril sa driver. Naging mabilis ang pagkilos ng matapang na pulis at sumunod na binaril nito ang isa pang suspek na nakatayo sa gitnang bahagi ng bus na may hawak na kalibre .45 at bago bumulagta ay nakaganti pa ang huli ng putok kaya tinamaan ang pulis sa kanang kamay. Bagaman may tama, mabilis na dinampot ng kaliwang kamay ni SPO1 Corpuz ang baril nito. Hindi na niya binigyan pa ng pagkakataon ang pangatlong suspek kaya pinuruhan na niya ito. Dahil sa naganap na barilan, isang pasahero ng bus na nakilalang si Rolando Gaddi ang sugatan matapos na tamaan ng ligaw na bala. Pareho ngayong nilalapatan ng lunas sina SPO1 Corpuz at Gaddi sa Polymedic Hospital sa Mandaluyong kung saan sila isinugod. Dahil sa ginawang katapangan ni Corpuz na dapat ring gayahin ng ibang miyembro ng Philippine National Police (PNP) ay inirekomenda ni Velasquez ang kanyang promotion para maging SPO2 permanent status ito. Sasagutin rin ng PNP ang lahat ng gagastusin ng nasabing pulis sa pagpapagamot nito sa ospital. (Ulat ni Edwin Balasa)</body>
<link>http://www.philstar.com/Article.aspx?articleId=259776&amp;publicationSubCategoryId=92</link>
</article>
<article>
<title>'Change of command' sa MIAA ipatutupad ngayon</title>
<author>Butch Quejada</author>
<date>
<month>August</month>
<day>02</day>
<year>2004</year>
</date>
<body>Matapos maantala ng may dalawang linggo, nakatakdang ipatupad ngayong araw ang tinawag na &amp;quot;change of command&amp;quot; sa pamunuan ng Manila International Airport Authority (MIAA). Ang turn-over ceremony ay itinakda dakong alas-10 ng umaga na gaganapin sa board room ng MIAA Administration Building, kung saan ay ililipat na ni outgoing MIAA general manager Edgardo Manda ang baton na pamunuan ang Ninoy Aquino International Airport (NAIA) kay incoming general manager Alfonso Cusi. Batay sa personal background ni Cusi, bago ito hirangin ni Pangulong Gloria Macapagal-Arroyo bilang pinakamataas na opisyal ng MIAA, nagsilbi itong hepe ng mga kumpanyang pag-aari ng pamilya Aboitiz tulad ng shipping, maritime, forwarding at iba pa. Ayon kay Manda, inaasahang di na masyado pang mahihirapan si Cusi sa pag-upo nito dahil sa loob ng mahigit tatlong taong panunungkulan ay naisaayos na umano nito ang structuring/engineering ng runway 06-24 at ang pag-akyat ng kanilang koleksiyon. Kabilang sa mga kakaharaping problema ni Cusi sa kanyang pag-upo ay ang pagbabayad ng P700 milyong amortization ng NAIA Terminal 3 simula ng taong 2003; P1.2 bilyong assessment ng Bureau of Internal Revenue; balanse ng pagbabayad ng utang mula sa P450 milyong kabuuan nito sa Nayong Pilipino; utang sa lease agreement ng halagang P700 milyon sa BCDA at ang nakabinbing kaso ng MIAA laban sa Para&amp;ntilde;aque City government hinggil sa upa ng loteng pag-aari umano nito. (Ulat ni Butch Quejada)</body>
<link>http://www.philstar.com/Article.aspx?articleId=259787&amp;publicationSubCategoryId=92</link>
</article>
<article>
<title>Tax amnesty sa senior citizen isusulong ni Sen. Villar</title>
<author>Rudy Andal</author>
<date>
<month>August</month>
<day>02</day>
<year>2004</year>
</date>
<body>Nais ni Sen. Manuel Villar na bigyan ng tax amnesty ang mga senior citizen sa kanilang interest earnings mula sa kanilang mga deposito sa bangko na hindi aabot sa P600,000. Ayon kay Sen. Villar, ang kanyang Senate Bill 643 ay naglalayong huwag isama ang mga senior citizen na magbayad ng 20 porsiyentong withholding tax sa kanilang bank deposit income. &amp;quot;By exempting them from paying the said tax, we could help our senior citizens a lot since most of them derive a substantial of their income from the interest earnings of their savings and retirement benefits that they have deposit in banks,&amp;quot; ani Villar. Sa kasalukuyan tanging 20% lang na diskuwento ang nakukuha ng mga senior citizen sa mga establisimiyento na kinabibilangan ng transportasyon, hotel, restaurant, recreations at mga gamot. Aniya, sakaling maaprubahan ang nasabing panukalang batas ay makakatipid ng P30,000 bilang annual interest rate ang mga senior citizen na may depositong P600,000. (Ulat ni Rudy Andal)</body>
<link>http://www.philstar.com/Article.aspx?articleId=259793&amp;publicationSubCategoryId=92</link>
</article>
<article>
<title>Giyera vs terorismo tuloy</title>
<author>Lilia Tolentino</author>
<date>
<month>August</month>
<day>03</day>
<year>2004</year>
</date>
<body>Patuloy na isusulong ng administrasyong Arroyo ang kampanya laban sa terorismo sa loob at labas ng bansa sa kabila ng mga ulat na hindi na itinuturing ng Amerika ang Pilipinas na miyembro ng &amp;quot;Coalition of the Willing&amp;quot; bunga ng pagpapabalik ng wala sa panahon ng humanitarian mission ng Pilipinas sa Iraq. Ang pahayag ay ipinalabas ng Malaca&amp;ntilde;ang matapos ihayag ni US Secretary of State Colin Powell na ang pagpapabalik ng mga sundalo ng ilang bansa mula sa Iraq ay nagbigay daan sa pagkakaroon ng mga kumplikasyon sa US para mapanatiling nagkakaisa ang mga miyembro ng &amp;quot;Coalition of the Willing&amp;quot;. Subalit sinabi ni Powell na higit na naging matatag ang determinasyon ng US na ipursige ang paghanap at pag-aresto sa mga terorista para masawata ang kanilang operasyon. Ayon kay Presidential Spokesman Ignacio Bunye, ang pamahalaang Pilipinas ay walang humpay sa pagsusulong ng laban nito sa terorismo. &amp;quot;Ang ating Pangulo ay nagsalita na sa bagay na ito. Sinabi niya na kanyang paninindigan ang kanyang desisyon at hindi niya ito pinagsisihan. Kanyang isinulong ang national interest ng ating bayan at iyon ang pagliligtas ng isang buhay ng ating kababayan,&amp;quot; ani Bunye.(Ulat ni Lilia Tolentino) &amp;nbsp;</body>
<link>http://www.philstar.com/Article.aspx?articleId=259891&amp;publicationSubCategoryId=92</link>
</article>
<article>
<title>Seminars sa Boracay bawal na sa gobyerno</title>
<author>Malou Rongalerios</author>
<date>
<month>August</month>
<day>03</day>
<year>2004</year>
</date>
<body>Dapat magsimula sa mga opisyal at empleyado ng gobyerno ang panawagan ni Pangulong Arroyo na magtipid kaya ipagbabawal na sa mga ito ang pagdaraos ng mga seminar sa Boracay, pagbiyahe sa labas ng bansa, pagbili ng mga mamahaling sasakyan, mahabang paggamit ng cellular phones at maging pagdaraos ng mga badminton tournaments na may subsidy ang pamahalaan at iba pang pa-liga. Ito ang sinabi kahapon ni Camarines Sur Rep. Rolando Andaya, chairman ng House committee on appropriations kaugnay sa austerity measures o pagtitipid na ipatutupad sa mga tanggapan ng pamahalaan. Sinabi ni Rep. Andaya na isusumite na ng Malaca&amp;ntilde;ang sa Kongreso ang panukalang P901 bilyong national budget para sa 2005 kung saan idedetalye rin ang spending ceilings at mga paraang gagawin upang makatipid ang gobyerno. Kabilang na rito ang pagbabawal sa mga foreign travels, moratorium sa pagbili ng mga bagong sasakyan at paglilimita sa mga cultural at sports tournaments. Papayagan lamang ang mga opisyal at empleyado ng gobyerno na dumalo sa mga ministerial meetings, trainings at scholarships sa ibang bansa kung walang gagastusin ang gobyerno. Ngayong taong ito lamang ay inaasahang aabot sa P3.7 bilyon ang gagastusin ng pamahalaan sa foreign travel, P1.6 bilyon para sa communications at P20.2 bilyon para sa supplies at materials. Aabot rin sa P4 bilyon ang magagastos ng pamahalaan para sa kuryente at tubig. Idinagdag ni Andaya na ipagbabawal na rin ang pagbati sa mga newspaper dahil umaabot aniya sa P170,000 ang kalimitang ginagastos para sa birthday greetings ng isang opisyal gayong puwede namang bumili na lamang ng isang Hallmark card. Lilimitahan na rin ang paggamit ng cellular phones lalo na ng mga opisyal ng pamahalaan dahil kalimitan aniya ay ginagamit na rin ito sa mga personal na tawag. Bubuwagin na rin ang mga inter-agency bodies na binuo hindi sa pamamagitan ng batas at ipagbabawal ang paglikha ng mga bagong tanggapan. (Ulat ni Malou Rongalerios)</body>
<link>http://www.philstar.com/Article.aspx?articleId=259905&amp;publicationSubCategoryId=92</link>
</article>
<article>
<title>Utang ng gobyerno sasailalim sa auditing</title>
<author>Malou Rongalerios</author>
<date>
<month>August</month>
<day>03</day>
<year>2004</year>
</date>
<body>Upang matukoy kung alin sa bilyon-bilyong utang gobyero ang lehitimo at alin ang fraudulent loans, isinulong kahapon ni Para&amp;ntilde;aque Rep. Eduardo Zialcita na isailalim sa auditing at imbestigahan ng Kongreso ang mga utang ng pamahalaan. Ayon kay Rep. Zialcita, noong huling bahagi ng 2003, umabot ang utang ng Pilipinas sa P3.35 trillion. Kung kukuwentahin sa per capita basis, ang bawat Filipino, matanda o bata, ay may utang na P40,954. Hindi pa kasama sa nasabing halaga ang utang ng mga government-owned and controlled corporations (GOCCs). Nagbabala si Zialcita na dahil sa napakalaking utang na binabayaran ng bansa, lumiliit ang pondong inilalaan ng pamahalaan para sa mga programa nito. Halos P500 bilyon o kalahati ng inaasahang kikitain ng gobyerno ngayong taon ay mapupunta lamang sa pagbabayad ng utang. Idinagdag nito na may kapangyarihan ang Kongreso na siyasatin ang napakalaking utang ng bansa upang matukoy kung alin sa mga ito ang kuwestiyunable. Dapat anyang malaman ng mga mamamayan kung saan napunta ang trilyon-trilyong utang ng gobyerno sa pamamagitan ng isasagawang congressional audit at imbestigasyon, gayundin ay magkaroon ng mahigpit na regulasyon sa pag-utang ng pamahalaan. (Ulat ni Malou Rongalerios)</body>
<link>http://www.philstar.com/Article.aspx?articleId=259908&amp;publicationSubCategoryId=92</link>
</article>
<article>
<title>PCDO-ACTO magtatayo ng sariling gasolinahan</title>
<author>Edwin Balasa/Angie dela Cruz</author>
<date>
<month>August</month>
<day>03</day>
<year>2004</year>
</date>
<body>Dahil sa hindi mapigil na oil price hike, nakatakdang boykotin ng Philippine Confederation Drivers Operators-Allianced of Concerned Transport Organization (PCDO-ACTO) ang tatlong malalaking kompanya ng langis at magtatayo na lang umano sila ng sariling gasolinahan sa ibat ibang lugar ng kamaynilaan. Ayon kay Efren de Luna, presidente ng PCDO-ACTO, nakatakda silang magtayo ng kanilang sariling gasoline stations sa bawat terminal ng kanilang samahan sa QC, Mandaluyong City, San Juan, Pasig City at Rizal kung saan susuportahan ito ng Philippine Oil at Flying V, mga kilalang gasolinahan sa bansa. Ayon pa kay de Luna, lahat ng miyembro ng PCDO-ACTO ay makakatanggap ng .60 sentimos na diskuwento sa presyo ng krudo at puwede ring makakuha ng Philhealth Insurance card at scholarship plan para sa mga anak nila. Dadag pa ni de Luna, kada litro na naibebenta ng kanilang gasoline station ay mayroon silang 20 sentimos kada litro na komisyon. Sa laki anya ng matitipid at makukuha ng grupo ay wala nang dahilan para maglagay pa sila ng gasoline sa Caltex, Petron at Shell. Matatandaang itinaas kahapon ng Caltex, Shell at Petron at iba pang small players sa bansa ng 50 sentimo kada litro ang halaga ng gasolina at krudo dahil hindi na umano kayang kontrolin ng gobyerno ang problema. Bunsod nito, umaabot na sa P19.85 ang halaga ng krudo bawat litro at P26.65 kada litro ang gasolina. Kaugnay nito, nilinaw ng pamunuan ng Federation of Jeepney Operators Drivers Association of the Philippines (FEJODAP) na hindi sila magboboykot sa kanilang pamamasada. Ayon kay Zeny Maranan, pangulo ng Fejodap, wala silang plano na magsagawa ng tigil-pasada at wala din silang planong humingi ng dagdag pasahe dahil ang maliliit na mamamayan lamang ang maaapektuhan ng naturang hakbang. Gayunman, sinabi ni Maranan na kung sakaling tumaas pa ang halaga ng mga produktong petrolyo sa kalagitnaan ng buwan ng Agosto, malamang dito na sila humirit ng panibagong taas sa pasahe. (Ulat ni Edwin Balasa/Angie dela Cruz)</body>
<link>http://www.philstar.com/Article.aspx?articleId=259918&amp;publicationSubCategoryId=92</link>
</article>
<article>
<title>Multi-milyong libel isinampa ni FG</title>
<author>Gemma Amargo</author>
<date>
<month>August</month>
<day>03</day>
<year>2004</year>
</date>
<body>Dahilan sa pagtawag na weakest link sa bagong termino ni Pangulong Arroyo, naghain ng kasong libelo sa Manila Prosecutors Office si First Gentleman Mike Arroyo laban sa editor-in-chief ng isang broadsheet at kolumnista ng isang website. Sa 11-pahinang complaint affidavit ng Unang Ginoo, malisyoso umano ang naging artikulo nina Amado Macasaet, editor-in-chief at Rosario Galang, business editor ng pahayagang Malaya noong Hulyo 9, 2004 na minamaliit si FG Arroyo sa kanyang charitable activities. Nakasaad pa sa article na hindi sincere ang First Gentleman sa ginagawa nito at hindi totoo ang pagtulong sa mga mahihirap gayundin din ang perang ginagamit nito ay hindi sa kanya. Samantala nag-ugat naman ang kaso ni William Esposo, columnist ng Inq7.net, ang on-line news website ng Inquirer at GMA 7 noong Hulyo 5 matapos ilagay nito sa website na si Atty. Arroyo ang 'weakest link' sa bagong termino ni GMA, &amp;quot;liability&amp;quot; at akusahan din na abusado, mali ang ginagawa, cronyism at corrupt.Hiningian ni Arroyo ng P10 million bilang moral damages at P1 million attorneys fee si Esposo. (Ulat ni Gemma Amargo)</body>
<link>http://www.philstar.com/Article.aspx?articleId=259921&amp;publicationSubCategoryId=92</link>
</article>
<article>
<title>Chairmanships ng 21 komite sa Senado naipamahagi na</title>
<author>Rudy Andal</author>
<date>
<month>August</month>
<day>03</day>
<year>2004</year>
</date>
<body>Balak ni Senate President Franklin Drilon at ng majority bloc na bigyan ng kahit isang committee chairmanship ang oposisyon matapos na 21 komite na ang naipamahagi sa miyembro ng mayorya at 15 na lamang ang wala pang chairmanships. Tinukoy ni Sen. Drilon sa ginanap na pangalawang majority caucus kahapon ang mga bagong pinuno ng komite na sina: Sen. Joker Arroyo, blue ribbon at public services; Sen. Ramon Magsaysay Jr., agriculture and food; Sen. Juan Flavier, education; Sen. Mar Roxas, economic affairs at trade and commerce; Sen. Miriam Santiago, foreign relations; Sen. Pia Cayetano, health and demography at environment and natural resources; Sen. Lito Lapid, games and amusements at local government; Sen. Bong Revilla, public works at labor and employment; Sen. Manuel Villar Jr., finance at public order and illegal drugs; Sen. Richard Gordon, tourism at government corporations and public enterprises; Sen. Ralph Recto, ways and means; Sen. Rodolfo Biazon, national defense and security at housing, at Senate Majority Leader Francis Pangilinan, committee on rules. (Ulat ni Rudy Andal)</body>
<link>http://www.philstar.com/Article.aspx?articleId=259930&amp;publicationSubCategoryId=92</link>
</article>
<article>
<title>2 LRT bombers timbog !</title>
<author>Joy Cantos</author>
<date>
<month>August</month>
<day>04</day>
<year>2004</year>
</date>
<body>Dalawang pinaghihinalaang miyembro ng teroristang Jemaah Islamiyah na sangkot sa Rizal Day bombing noong Disyembre 30, 2000 ang naaresto ng mga operatiba ng militar sa isinagawang operasyon sa Marawi City nitong Lunes. Sa ulat na nakarating kahapon sa tanggapan ni Army Chief Lt. Gen. Efren Abu, kinilala ang mga suspek na sina Mamasao Naga alyas Zainal Paks at Abbdul Pata alyas Mohamad Amir. Nasakote ang dalawa dakong alas-11 ng tanghali sa isinagawang raid ng pinagsanib na elemento ng Army Intelligence at 7th Marine Battalion sa hideout ng mga suspek sa Brgy. Lilod, Marawi City. Sa inisyal na imbestigasyon, napag-alaman na ang mga suspek ay sangkot sa pagpapasabog sa LRT Blumentritt station na ikinasawi ng 22 katao habang marami pa ang nasugatan. Ang mga suspek rin ang pangunahing sangkot sa pagpapasabog sa Edsan bus sa Cubao, Quezon City ng nasabi ring taon. Ang dalawa ay dinakip sa bisa ng warrant of arrest na inisyu ng Manila Regional Trial Court branch 54. Silay pawang mga kasamahan ng napaslang na si Indonesian terrorist Fathur Rohman al-Ghozi at ng nasakoteng si Muklis Yunos na sinampahan ng kasong multiple murder at multiple frustrated murder. Nasamsam mula sa pag-iingat ng mga suspek ang isang Daewoo pistol at mga dokumento hinggil sa ugnayan ng JI terrorist sa mga lokal na terorista sa bansa. Kasalukuyan na ngayong sumasailalim sa masusing tactical interrogation ng militar ang mga nasakoteng JI terrorist. (Ulat ni Joy Cantos)</body>
<link>http://www.philstar.com/Article.aspx?articleId=260014&amp;publicationSubCategoryId=92</link>
</article>
<article>
<title>Shell, Petron at Caltex lulusubin ng militante</title>
<author>Malou Rongalerios</author>
<date>
<month>August</month>
<day>04</day>
<year>2004</year>
</date>
<body>Dahil sa sunud-sunod na pagtaas ng presyo ng mga produktong petrolyo, nagbanta ng sunud-sunod na kilos protesta ang Partido ng Manggagawa (PM) kung saan planong lusubin ay ang mga tanggapan ng Pilipinas Shell, Caltex Philippines at Petron Corp. sa Makati City, gayundin ang opisina ng Department of Trade and Industry (DTI) at Department of Agriculture (DA) sa Quezon City. Kaugnay nito, tiniyak ni PM party list Rep. Renato Magtubo na kanilang isusulong sa Kongreso ang panukalang pagbuwag sa Oil Deregulation Law (RA 8180) dahil sa pagiging inutil ng naturang batas na nagtatakda ng deregulasyon sa industriya ng langis. Sinabi ni Magtubo na bigo ang tunay na layunin ng RA 8180 dahil sa halip na magkarera sa pagpapababa ng presyo ng kanilang mga produkto ang mga kompanya ng langis ay nagsasabwatan pa ang mga ito sa pagtataas ng presyo. Pinuna rin ni Magtubo na karamihan pa sa mga mambabatas na miyembro ngayon ng 13th Congress ay kabilang sa nagpasa ng Oil Deregulation Law noong panahon ng Ramos administration. Dahil nakita na aniya ng mas maraming mambabatas ang kasamaang dulot ng Oil Deregulation Law ay posibleng magbago ang posisyon ng mga ito at suportahan ang pagbuwag sa nasabing batas. Sinuportahan din ni Magtubo ang panukalang muling bawiin ang Petron Corp. na ibinenta noong panahon ni Ramos sa Saudi-Aramco upang mabigyan ng daan ang deregulasyon sa industriya ng langis. Idinagdag ni Magtubo na sagad-buto na ang paghihirap ng mamamayan lalo na ang mga pamilya ng mga manggagawa. (Ulat ni Malou Rongalerios)</body>
<link>http://www.philstar.com/Article.aspx?articleId=260028&amp;publicationSubCategoryId=92</link>
</article>
<article>
<title>Arms shipment ng MILF sisiyasatin</title>
<author>Joy Cantos</author>
<date>
<month>August</month>
<day>04</day>
<year>2004</year>
</date>
<body>Nagsasagawa na ngayon ng masusing imbestigasyon ang operatiba ng Armed Forces of the Philippines (AFP) hinggil sa sinasabing shipment ng bultu-bultong mga armas para sa mga rebeldeng Moro Islamic Liberation Front (MILF) sa rehiyon ng Mindanao. Batay sa ulat, nitong nakalipas na linggo ay tumanggap ng arms shipment ang MILF mula sa kanilang mga supporters sa ibang bansa na ibinagsak sa dalawang baybaying bayan ng Mindanao. Nito umanong Hulyo 24 ay umaabot sa 1,190 automatic rifles at libu-libong mga bala ang dumaong sa Palimbang, Sultan Kudarat at Kapatagan, Lanao del Sur. Ang nasabing mga armas ay sa kabila ng isinusulong na peace talks sa pagitan ng pamahalaan at ng separatistang mga rebelde. Ayon kay AFP Southcom Chief Major Gen. Generoso Senga, simula ng matanggap nila ang report ay agad na silang nagdeploy ng mga tauhan mula sa Phil. Army at Phil. Navy na mahigpit a nagbantay sa mga lugar na posibleng puslitan ng nasabing mga armas at bala. (Ulat ni Joy Cantos)</body>
<link>http://www.philstar.com/Article.aspx?articleId=260031&amp;publicationSubCategoryId=92</link>
</article>
<article>
<title>Mga Pinoy sa Amerika pinag-iingat</title>
<author>Lilia Tolentino</author>
<date>
<month>August</month>
<day>04</day>
<year>2004</year>
</date>
<body>Pinayuhan ng pamahalaan ang lahat na Pilipinong nasa ibayong dagat na maging maingat sa kanilang paglalakad at paglabas ng tahanan kasunod ng panibagong banta ng terorismo sa Washington at New York. Ayon kay Presidential Spokesman Ignacio Bunye, ang mga bantang ito ay hindi isinasaisang-tabi lang ng pamahalaan. Kabilang sa mga lugar na binabantaang atakihin ng mga terorista ay ang New York Stock Exchange and Citigroup Inc., World Bank, International Monetary Fund sa Washington at ang Prudential Financial Inc. sa Newark, New Jersey alinsunod sa impormasyong nakalap ng intelihensiya. Sinasabi sa intelligence report ng US na ang pag-atake ay gagawin ng Al-Qaeda na siyang may malaking interes sa pananalakay sa mga institusyong pinansiyal. Samantala, inihayag ni Bunye na nananatiling matatag ang istratehikong relasyon ng Pilipinas at Estados Unidos. Ayon kay Bunye, nagpapatuloy ang magandang pagkakaibigan ng dalawang bansa bilang isang plataporma ng nagkakaisang paglaban sa terorismo para idepensa ang demokrasya. (Ulat ni Lilia Tolentino)</body>
<link>http://www.philstar.com/Article.aspx?articleId=260042&amp;publicationSubCategoryId=92</link>
</article>
<article>
<title>Contractual gawing regular - Ping</title>
<author>Rudy Andal</author>
<date>
<month>August</month>
<day>04</day>
<year>2004</year>
</date>
<body>Hiniling kahapon ni Sen. Panfilo Lacson na gawing regular na empleyado ang mga contractual employees na nakapagtrabaho na ng isang taon sa isang kumpanya, partikular ang mga department stores. Ayon kay Sen. Lacson, sa ilalim ng kanyang Senate bill 848 ay hindi na magiging biktima ng hire and fire ang mga contractual bagkus ay magkakaroon sila ng security of tenure. &amp;quot;In some big department stores, almost 90 percent of the workforce are employed on a contractual basis for 5-6 months. This practice is being resorted to, to evade the intent and spirit of the provisions of our labor code, thus preventing these employees from acquiring security of tenure and enjoy the benefits appertaining them,&amp;quot; paliwanag ng senador. Idinagdag pa ni Lacson, dapat lamang maproteksiyunan ang mga contractual employees na ito at maging regular na empleyado upang matanggap nila ang nararapat na benepisyo sa ilalim ng ating labor code. Aniya, ang mga employer lamang ang nakakatipid sa contractual scheme na ito habang ang manggagawa naman ay nagiging biktima ng pagsasamantala sa ganitong sistema. Kinampihan ni Lacson ang hinaing ng mga militanteng grupo na bumabatikos sa mga kumpanyang kumukuha lamang ng contractual employees subalit bago maging ganap na regular ay inaalis na nila ang mga ito kaya inihain niya ang nasabing panukala. (Ulat ni Rudy Andal)</body>
<link>http://www.philstar.com/Article.aspx?articleId=260044&amp;publicationSubCategoryId=92</link>
</article>
<article>
<title>Ex-Sen. Arturo Tolentino yumao na</title>
<author>Rudy Andal</author>
<date>
<month>August</month>
<day>04</day>
<year>2004</year>
</date>
<body>Bibigyan ng luksang parangal ng Mataas na Kapulungan ang yumaong si dating Sen. Arturo Tolentino na namayapa kahapon ng madaling araw dahil sa atake sa puso sa edad na 94. Ayon kay Senate President Franklin Drilon, pagkakalooban ng necrological service ng Senado si Tolentino na naglingkod bilang kongresista at Senate president. Dadalhin ang labi ni Tolentino sa session hall ng Senado upang magbigay ng huling sulyap ang mga mambabatas, kaibigan at mga empleyado ng Mataas na Kapulungan. Unang naglingkod si Tolentino bilang kongresista noong 1949-1957 at naging senador mula 1957-1972 kung saan ay naging pangulo ito ng Senado noong 1965-66. Hinirang din si Tolentino bilang kalihim ng Department of Foreign Affairs sa ilalim ng Marcos regime. Muling nahalal na senador si Tolentino noong 1992 hanggang 1995 at naging runningmate siya ni yumaong Pangulong Ferdinand Marcos noong 1986 snap elections. (Ulat ni Rudy Andal)</body>
<link>http://www.philstar.com/Article.aspx?articleId=260054&amp;publicationSubCategoryId=92</link>
</article>
<article>
<title>Hiling na kalayaan ng 'killers' ni Ninoy ibinasura ng SC</title>
<author>Grace Dela Cruz</author>
<date>
<month>August</month>
<day>04</day>
<year>2004</year>
</date>
<body>Tinanggihan ng Supreme Court (SC) ang kahilingan ng mga &amp;quot;killers&amp;quot; ni dating Senator Benigno &amp;quot;Ninoy&amp;quot; Aquino na makalaya na mula sa New Bilibid Prisons (NBP) dahil sa nakapagsilbi na sila ng minimum sentence. Sa resolution na ipinalabas ng SC, ibinasura nito ang letter-petition na isinumite ng mga akusado sa Aquino at Rolando Galman case noong August 21, 1983. Ayon sa SC, wala silang nakitang bagong argumento na makakapaghikayat sa kanila upang pagbigyan ang kahilingan ng mga akusado at sundalong sina Arnulfo Artates at Romeo Bautista. Magugunita na una nang hiniling ng mga nabanggit na akusado sa SC na sila ay palayain na dahil napagsilbihan na nila ang minimum sentence na 10 taon mula sa 23 taong hatol o double life sentence na ipinataw sa kanila. Ikinatuwiran ng mga akusado na sila ay walang kasalanan at inosente sa nasabing kaso dahil inabsuwelto sila ng Sandiganbayan. Matatandaan din na mahigpit na tinututulan ng pamilya Aquino ang pagpapalaya sa mga nasabing akusado matapos itong hingan ng Department of Justice-Board of Pardons and Parole ng komento hinggil sa naturang petition ng mga akusado. (Ulat ni Grace Dela Cruz)</body>
<link>http://www.philstar.com/Article.aspx?articleId=260056&amp;publicationSubCategoryId=92</link>
</article>
<article>
<title>3 pang LRT bombers gumagala</title>
<author>Joy Cantos</author>
<date>
<month>August</month>
<day>05</day>
<year>2004</year>
</date>
<body>Pinag-ibayo ng militar at pulisya ang pagtugis sa tatlo pang bombers ng Jemaah Islamiyah (JI) na kasangkot sa pagpapasabog sa isang tren ng LRT noong Disyembre 2000 sa pangambang sabayan ng mga ito ang terror alert sa Estados Unidos at muling maghasik ng lagim dito sa Pilipinas. Ito ang inihayag kahapon nin AFP Chief of Staff Gen. Narciso Abaya matapos iharap ng mga opisyal ng militar kay Defense Secretary at National Anti-Terrorism Task Force (AATF) Chief Eduardo Ermita ang dalawang nahuling miyembro ng JI. Sinabi ni Abaya na ang suspek na si Mamasao Naga alyas Zainal Paks ay umaming siyang nagtanim ng bomba sa sumabog na tren ng LRT sa Blumentritt station sa Maynila habang si Abdul Pata alyas Mohamad Amir ang siya namang responsable sa itinanim na bomba sa Edsan bus sa Cubao, Quezon City noong Rizal Day, Disyembre 30, 2000. Ang dalawa ay nabitag ng pinagsanib na elemento ng Army Intelligence at 7th Marine Battalion Landing Team sa isinagawang operasyon sa Marawi City noong nakalipas na Lunes. Kabilang sa narekober sa mga suspek ay mga dokumento hinggil sa ugnayan ng JI sa Pilipinas. Nabatid kay Army Chief Lt. Gen. Efren Abu, ang dalawa ay kapwa nagtrabaho sa napaslang na si Indonesian terrorist Fathur Rohman Al-Ghozi, utak sa LRT bombing at sa nasakoteng si Muklis Yunos. Si Al-Ghozi na tumakas noong Hulyo 14, 2003 sa detention cell ng PNP-Intelligence Group sa Camp Crame kasama ang tatlong miyembro ng Abu Sayyaf Group ay napatay sa engkuwentro noong Oktubre 12, 2003 sa Pigcawayan, North Cotabato habang si Yunos ay nadakip naman sa General Santos City noong nakalipas na buwan ng Mayo. Tumanggi naman ang mga opisyal na tukuyin kung dayuhang terorista o lokal na kasapi ng JI ang tatlo pang pinaghahanap na kasapi ng teroristang grupo sa bansa. (Ulat ni Joy Cantos)</body>
<link>http://www.philstar.com/Article.aspx?articleId=260139&amp;publicationSubCategoryId=92</link>
</article>
<article>
<title>Utak sa Aquino-Galman ibubulagr ng 'killers' ni Ninoy</title>
<author>Grace dela Cruz</author>
<date>
<month>August</month>
<day>05</day>
<year>2004</year>
</date>
<body>Handa ang mga killers ni dating Senador Benigno &amp;quot;Ninoy&amp;quot; Aquino na isiwalat ang utak sa Aquino-Galman double murder case matapos ang 21-taon pagkakakulong ng mga ito sa loob ng New Bilibid Prisons (NBP). Sa isang panayam sa akusadong si Pablo Martinez sa loob ng NBP, sinabi nito na handa silang &amp;quot;isiwalat&amp;quot; kung sino ang mastermind sa pagpatay kina dating Senador Aquino at bodyguard nitong si Rolando Galman. Subalit ang pagsisiwalat ay nais nilang gawin sa Kongreso at itinanggi nito na si dating Pangulong Ferdinand Marcos ang siyang nagpapatay kay Ninoy. &amp;quot;Buhay pa ang mastermind at hindi si Marcos, malapit siya kay Cory. Ako ang nagpasok kay Galman sa loob ng airport, utos yan ng higher ups namin,&amp;quot; sabi pa ni Martinez. Ibinunyag ni Martinez na ang &amp;quot;Oplan Balikbayan&amp;quot; ay binuo upang pangalagaan ang seguridad sa pagdating sa bansa ni Aquino noong Agosto 21, 1983 ngunit ang tunay na intensiyon nito ay i-assassinate si Aquino. Inamin pa rin ni Martinez na inosente ang 14 iba pang akusado na nakakulong ngayon sa NBP at tanging siya lamang ang may nalalaman sa nasabing operasyon. Kasabay nito, sinabi pa ng akusadong si Romeo Bautista na karapat-dapat lamang silang mabigyan ng commutation ngunit hindi sila nabibigyan dahil na rin sa political pressure. Sila anya ay biktima ng kawalan ng hustisya sa bansa dahil sila ay una ng inabsuwelto ng Sandiganbayan sa naturang kaso kaya nagkaroon ng double jeopardy sa nasabing kaso. Magugunita na ibinasura ng Supreme Court ang letter-petition ng mga nabanggit na akusado dahil sa umanoy kawalan ng merito ng kanilang kahilingan. Sinabi ng mga ito sa kanilang liham sa SC na dapat lamang silang palayain na dahil nakapagsilbi na sila ng minimum sentenced mula sa double life na ipinataw sa kanila. (Ulat ni Grace dela Cruz)</body>
<link>http://www.philstar.com/Article.aspx?articleId=260149&amp;publicationSubCategoryId=92</link>
</article>
<article>
<title>One-woman policy ihahain: Bawal ang kabit !</title>
<author>Malou Rongalerios</author>
<date>
<month>August</month>
<day>05</day>
<year>2004</year>
</date>
<body>Ito ang isa sa nakitang solusyon ng isang mambabatas sa problema nang lumolobong populasyon ng bansa, ang ipagbawal sa mga lalaki ang pagkakaroon ng anak sa hindi nila tunay na asawa. Sa panukalang batas na ihahain ni Manila Rep. Ernesto Nieva, sinabi nito na iresponsable ang mga lalaking may asawa na nag-aanak pa sa ibang babae kaya dapat lamang silang parusahan. Nais ni Nieva na i-ban sa lahat ng public office ang mga lalaking mapapatunayang may anak sa labas. Aminado ito na maraming opisyal ng gobyerno ang tatamaan ng kanyang panukala lalo na ang mga congressmen at senador na may mga anak sa labas. Hindi rin anya dapat makuha ng &amp;quot;number two&amp;quot; ang mga benepisyong dapat matanggap ng isang opisyal o empleyado ng gobyerno kundi maaari lamang itong ipagkaloob sa original na asawa. Hindi aniya siya pabor sa 2-child policy na isinusulong ng ilang mambabatas dahil kung ang isang lalaki ay mayroong apat na kabit at aanakan niya ito ng tig-2, walong bata agad ang madadagdag sa populasyon ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=260156&amp;publicationSubCategoryId=92</link>
</article>
<article>
<title>Pondo ng SSS paubos na,iimbestigahan ng Kongreso</title>
<author>Malou Rongalerios</author>
<date>
<month>August</month>
<day>05</day>
<year>2004</year>
</date>
<body>Sisiyasatin ng Mababang Kapulungan ng Kongreso ang ulat na paubos na ang pondo ng Social Security System (SSS) dahil mas malaki ang lumalabas na pera sa nasabing ahensiya kaysa pumapasok. Inamin kahapon ni Joel Palacios, information officer ng ahensiya, kung magpapatuloy ang kasalukuyang sistema sa SSS ay posibleng masaid ang pondo nila pagdating ng 2015. Kaugnay nito, sinabi ni Quezon Rep. Proceso Alcala, isa sa tatlong author ng House Resolution No. 23, dapat imbestigahan kaagad ng kinauukulang komite sa Kongreso ang napipintong pagkasaid ng pondo ng SSS bilang proteksiyon sa milyon-milyong miyembro nito, Marami anyang miyembro ng SSS ang umaasa sa matatanggap nilang retirement pay sa hinaharap na posibleng maglaho kapag naubos ang pondo ng ahensiya. Kabilang sa mga pinaniniwalaang dahilan nang pagkawala ng pondo ng SSS ang mga hindi nakokolektang pautang at mahal na operating expenses. Ayon naman kay Palacios, mas malaki ang inilalabas nilang pera dahil sa mga salary loans at pagbabayad ng pensiyon samantalang nababawasan naman ang mga nagre-remit na kompanya. Hindi aniya sapat ang ipinatupad na 1% increase na ipinataw sa mga employer para sa pagbabayad ng kontribusyon ng kanilang mga miyembro kaya posibleng taasan na naman ang monthly contribution. Idinagdag ni Alcala na hindi makatarungan para sa mga private employees na kinakaltasan ng kanilang monthly contributions kung wala silang mapapalang retirement pay kapag bumagsak ang SSS. (Ulat ni Malou Rongalerios)</body>
<link>http://www.philstar.com/Article.aspx?articleId=260162&amp;publicationSubCategoryId=92</link>
</article>
<article>
<title>Dagdag benepisyo sa bgy.captains isinulong ni Lacson</title>
<author>Rudy Andal</author>
<date>
<month>August</month>
<day>05</day>
<year>2004</year>
</date>
<body>Karagdagang benepisyo para sa mga barangay officials ang kahilingan ni Sen. Panfilo Lacson dahil na rin sa hirap ng kanilang trabahong kinakaharap. Sa ilalim ng Senate Bill 835, nais nitong bigyan ng burial, at medical benefits ang mga barangay captains, hiwalay sa matatanggap nito sa Government Service Insurance System (GSIS). &amp;quot;In addition to insurance benefits from the GSIS, they will get death benefits up to P200,000 due to assassination or ambush; burial expenses up to P50,000 and reimbursement of actual medical expenses not to exceed P100,000,&amp;quot; ayon kay Sen. Lacson. Sinabi ni Lacson na nahaharap sa panganib ang mga pinuno ng barangay at nakakakuha rin ito ng maraming kaaway dahil na rin sa kanilang trabaho. Aniya, mahalaga ang papel ng mga barangay chairmen lalo na sa larangan ng paniniktik ng mga kriminal lalo na ang mga drug lords. Nais din ni Lacson na magkaroon ng benepisyo ang mga barangay tanod na mayroon ng mahigit isang taong serbisyo sa gobyerno. Sa ilalim ng panukalang ito, nais bigyan ng Christmas bonus katumbas ng kalahati na natatanggap ng barangay at libreng serbisyo legal mula sa mga abogado ng gobyerno kung nasasangkot ito sa gitna ng kanilang trabaho. Idinagdag ni Lacson na dapat ding magkaroon ng 50% diskwento sa matriculation fees sa mga legal na anak ng mga opisyal sa alin mang pampublikong paaralan. (Ulat ni Rudy Andal)</body>
<link>http://www.philstar.com/Article.aspx?articleId=260173&amp;publicationSubCategoryId=92</link>
</article>
<article>
<title>Bitay sa squatters !</title>
<author>Malou Rongalerios</author>
<date>
<month>August</month>
<day>06</day>
<year>2004</year>
</date>
<body>Tiniyak ni Eastern Samar Rep. Marcelino Libanan na malulutas ang paglaki ng populasyon ng bansa kapag naging isang ganap na batas ang kanyang House Bill No. 1570 na naglalayong isama sa heinous crime at parusahan ng pinakamabigat na parusang bitay ang mga sindikato, professional squatters at large-scale land grabbers. Sinabi ni Rep. Libanan na sa kabila na naipasa na noong panahon ni dating Pangulong Marcos ang Anti-Squatting Law (PD 722) hanggang sa panahon ni dating Pangulong Corazon Aquino ay patuloy pa ring problema ng bansa ang mga squatters na kumakatawan sa malaking populasyon ng bansa. Dahil wala namang mabigat na parusa sa mga professional squatters at sa mga sindikatong nagbebenta ng mga lupa ng gobyerno, patuloy ang pagdami ng mga squatters lalo na sa Metro Manila. Base sa record ng Quezon City Task Force on Resettlement Squatting, 47.51 porsiyento ng total land area sa QC o 7,177.3 sa kabuuang 15,061 ektarya ng lupa ay may overlapping sa titulo at marami ang nag-aagawan. Layunin ng panukala na maparusahan hindi lamang ang mahihirap na naloko sa pagbili ng lupa kundi ang mga manloloko at manggagantso na nagbebenta ng mga pekeng titulo. Tinukoy sa panukala na ang squatting syndicates ay grupo na namemeke at nagbebenta ng titulo samantalang ang mga professional squatters naman ay ang mga taong nabigyan ng gobyerno ng lupa pero ipinagbili o pinaupahan sa iba upang makatira naman sila sa ibang lupa ng gobyerno. Ang large scale land grabbing naman ay tumutukoy sa puwersahang pagkuha ng malalaking lupa o walang titulong mga lupain na pinatitirhan sa mga squatters. Paparusahan din bilang &amp;quot;principal&amp;quot; o pangunahing akusado ang mga opisyal at empleyado ng gobyerno na makikipagsabwatan sa mga nabanggit na illegal na gawain. Sakaling mapawalang-bisa ang parusang bitay, habambuhay na pagkabilanggo ang ipapataw sa nagkasala. (Ulat ni Malou Rongalerios)</body>
<link>http://www.philstar.com/Article.aspx?articleId=260266&amp;publicationSubCategoryId=92</link>
</article>
<article>
<title>Pinoy conjoined twins,hiwalay na !</title>
<author>Ellen Fernando</author>
<date>
<month>August</month>
<day>06</day>
<year>2004</year>
</date>
<body>Matagumpay na napaghiwalay ang kambal na batang lalaking Pinoy na ipinanganak na magkadikit ang ulo matapos ang isinagawang 12-oras na panghuling operasyon ng mga dalubhasa sa New York hospital sa Estados Unidos nitong Miyerkules ng gabi. Hindi napigilang maiyak ni Arlene Aguirre, 32, ina ng kambal na sina Carl at Clarence dahil sa sobrang kaligayahan matapos na maisakatuparan ang pinakadelikado at sensitibong operasyon sa Montefiore Childrens Hospital. Nabatid kay Dr. David Staffenberg, lead pediatric craniofacial (plastic) surgeon, ang maliit na veins na pinagsasaluhan ng mga bata ang naging mahirap para sa 16-kataong surgical team na nagtulung-tulong sa operasyon. Bukod sa utak, pinaghiwalay din ang kanilang anit at skull bone. Ayon kay Staffenberg, bagaman matagumpay na napaghiwalay ang ulo ng kambal ay kailangan pa rin silang isailalim sa micro-surgery dahil sa delikadong sitwasyon gaya ng pamamaga ng utak at impeksiyon. Upang muling mabuo ang skull o ulo ng kambal, isang major procedure ang tuluy-tuloy na isasagawa ng mga doktor kasama na ang iba pang minor reconstructive procedures. Tiwala naman ang mga doktor na positibo ang resulta ng operasyon. Ang kambal ay mag-iisang taon na sa naturang ospital matapos dalhin sa New York noong Setyembre 10, 2003. (Ulat ni Ellen Fernando)</body>
<link>http://www.philstar.com/Article.aspx?articleId=260276&amp;publicationSubCategoryId=92</link>
</article>
<article>
<title>Sen. Roxas at Rep. Aquino ginawang modelo sa pagkontrol ng populasyon</title>
<author>Malou Rongalerios</author>
<date>
<month>August</month>
<day>06</day>
<year>2004</year>
</date>
<body>Dapat gawing modelo ng mga kabataan na maagang nag-aasawa ang mga matatandang binata sa Senado at House of Representatives na kahit malapit nang tumuntong sa 50 ang edad ay hindi pa rin nag-aasawa. Ayon kay Palawan Rep. Abraham Mitra, magandang halimbawa para sa pagkontrol ng populasyon sina Sen. Manuel Roxas at Tarlac Rep. Noynoy Aquino na hindi pa rin nagmamadali sa pag-aasawa kahit lampas 40 na ang kanilang edad. Si Roxas na napapabalitang boyfriend ni Korina Sanchez ngayon ay 47 na ang edad samantalang si Aquino naman ay 44 na. Naging girlfriend din ni Noynoy si Korina. Sinabi ni Mitra na pabata na ng pabata ang mga nag-aasawa sa Pilipinas at ang teenage pregnancy ang isa sa mga pangunahing dahilan sa mabilis na pagtaas ng populasyon. Pero kung marami aniya ang gagaya kina Roxas at Aquino ay tiyak na madi-delay ang mabilis na paglobo ng populasyon ng bansa. Ayon sa isang official data, 20% ng mga Filipino ay nag-aasawa na pagsapit ng edad 19 samantala 70 porsiyento naman ng illegitimate births ay nasa pagitan ng 15-24 age group ang mga magulang. (Ulat ni Malou Rongalerios)</body>
<link>http://www.philstar.com/Article.aspx?articleId=260283&amp;publicationSubCategoryId=92</link>
</article>
<article>
<title>Aquino-Galman case bubuksan</title>
<author>Grace dela Cruz</author>
<date>
<month>August</month>
<day>06</day>
<year>2004</year>
</date>
<body>Malaki ang posibilidad na muling mabuksan ang Aquino-Galman case matapos ibunyag ng isa sa mga akusado dito na hindi si dating Pangulong Ferdinand Marcos ang utak sa nasabing assassination. Ayon kay Department of Justice (DoJ) Chief State Counsel Ricardo Paras, maaaring magsumite ng motion to re-open the case ang mga akusado upang mabigyang linaw ang ibinunyag ng akusadong si Pablo Martinez na siya lamang ang nakakaalam kung sino ang tunay na utak sa pagpatay kay dating Senador Benigno &amp;quot;Ninoy&amp;quot; Aquino. Sinabi pa ni Paras, dapat isumite ang nabanggit na motion sa Supreme Court (SC) upang muling mabuksan ang naturang kaso at hindi sa Kongreso dahil hindi ito ang tamang korte upang dinggin ang kasong double murder na isinampa sa 15-akusado dito. Bunga nitoy malaki ang pag-asa ng mga akusado sa pagpatay kay Aquino at Galman na muling mabuksan ang kanilang kaso kung ito umano ay didinggin sa tamang korte. Magugunita na sinabi ni Martinez na handa siyang ibunyag kung sino talaga ang nagpapatay sa dating senador at sinabing ang 14 akusadong kasama niya ay pawang mga inosente at biktima ng hindi pantay na hustisya kaya dapat lamang na alamin ng pamilya Aquino kung sino ang tunay na utak sa naturang kaso. (Ulat ni Grace dela Cruz)</body>
<link>http://www.philstar.com/Article.aspx?articleId=260290&amp;publicationSubCategoryId=92</link>
</article>
<article>
<title>Mga magsasaka,taas-kamao sa pagkakahirang kay Yap</title>
<author>Angie dela Cruz</author>
<date>
<month>August</month>
<day>06</day>
<year>2004</year>
</date>
<body>Nagkakaisa ang National Peasants Democratic Caucus-Southern Luzon Formation (NPDC-SLF) sa pagkakahirang kay National Food Authority Administrator Arthur Yap bilang bagong kalihim ng Department of Agriculture. Ayon sa grupo, katangi-tangi ang pagkakahirang ni Pangulong Arroyo kay Yap dahil na rin sa karanasan at kabutihang ginawa nito sa hanay ng mga magsasaka at magtitingi ng bigas. Anila, tanging ang Pangulo lamang ang may kapangyarihan na magpasya kung sino ang ilalagay niya sa isang kagawaran na kumakalinga sa pangangailangan ng kanilang sektor. &amp;quot;Nagpapasalamat kami kay Pangulong Arroyo at kinilala niya ang kakayahan ni Administrator Yap bilang aming kabalikat sa bukid at pamilihan,&amp;quot; pahayag pa ng NPDC-SLF sa kanilang nilagdaang resolusyon. Umaasa rin ang mga magsasaka sa tuluy-tuloy na pagpapatupad ng mga maka-masang patakaran at alituntunin sa kagawaran sa pag-upo dito ni Yap. Nanawagan din ang grupo sa mga kritiko ni Yap na bigyan ito ng pagkakataong ipakita ang kanyang kakayahan at karanasan sa pagbibigay ng walang kinikilingang serbisyo sa taumbayan. (Ulat ni Angie dela Cruz)</body>
<link>http://www.philstar.com/Article.aspx?articleId=260300&amp;publicationSubCategoryId=92</link>
</article>
<article>
<title>LTO tinira sa computer fee</title>
<author>Angie dela Cruz</author>
<date>
<month>August</month>
<day>06</day>
<year>2004</year>
</date>
<body>Nagkakaisang kinukuwestiyon kahapon nina PISTON president Mar Gavida at PCDO-ACTO president Efren de Luna kung bakit patuloy sa paniningil ng computer fee ang LTO gayong nagma-manual ito sa kanilang operasyon. Binigyang diin ng mga ito na dapat ay libre na sa computer fee ang mga motorista sa pagkuha ng lisensiya at pagre-rehistro ng kanilang sasakyan kung gamit lamang dito ay typewriter o manual ang operasyon. Napag-alaman na unti-unting nagbabalik manual ang LTO sa kanilang operasyon dahilan sa hindi na 100 porsiyentong serbisyo ng IT company Stradcom, ang computer company na may hawak ng IT ng LTO, dahil sa malaking pagkakautang dito ng LTO. Hindi na umano nakakapag-remit ang LTO sa Stradcom sa kita ng ahensiya sa computer fee na kinokolekta sa mga motorista at drivers na may transaksiyon sa LTO. Hindi naman makunan ng panig si LTO chief Annell Lontoc hinggil sa bagay na ito dahil palagi umano itong nasa out-of-the-country at provincial trips. (Ulat ni Angie dela Cruz)</body>
<link>http://www.philstar.com/Article.aspx?articleId=260302&amp;publicationSubCategoryId=92</link>
</article>
<article>
<title>Sa pagsipa ng US sa RP sa Coalition of the Willing: 'Eh,ano ngayon? - GMA</title>
<author>Lilia Tolentino</author>
<date>
<month>August</month>
<day>07</day>
<year>2004</year>
</date>
<body>&amp;quot;If this is the price to pay for being a Filipino and for leading the Filipino nation, so be it!&amp;quot; Ito ang inihayag kahapon ng Malaca&amp;ntilde;ang sa pahayag ng Amerika na inaalis na nito ang Pilipinas bilang miyembro ng &amp;quot;Coalition of the Willing&amp;quot; o ang pandaigdig na alyansa na nagtataguyod sa demokrasya ng Iraq. Ayon kay Presidential Spokesman Ignacio Bunye, gumawa na si Pangulong Arroyo ng pahayag noon na hindi siya hihingi ng paumanhin sa desisyon niyang pauwiin nang maaga ang mga tropang Pinoy sa Iraq. Kung ito anya ang kapalit ng ginawang pagsuway ng Pilipinas, tinatanggap ito ni Pangulong Arroyo. Tahasang inihayag ni State Department spokesman Richard Boucher na hindi na itinuturing ng Amerika ang RP na miyembro ng pandaigdig na alyansa sa Iraq. &amp;quot;No. Theyre not a member of the coalition at this point,&amp;quot; pahayag ni Boucher sa isang news conference. Tiniyak naman ng Palasyo na tuloy ang laban sa terorismo at mayroon pa namang mga pamamaraan para mapanatili at mapalakas ang istratehikong relasyon ng US at RP. Ayon pa kay Bunye, kahit ano pa man ang sabihin ng ibang bansa ay patuloy na lalaban sa terorismo ang Pilipinas. Mayroon anyang patuloy na operasyon ang pamahalaan laban sa mga hinihinalang operatiba ng Jemaah Islamiya (JI) dito sa Pilipinas at nagiging matagumpay naman ang kampanyang ito. (Ulat ni Lilia Tolentino)</body>
<link>http://www.philstar.com/Article.aspx?articleId=260382&amp;publicationSubCategoryId=92</link>
</article>
<article>
<title>Customs chief nag-resign</title>
<author>Lilia Tolentino/Danilo Garcia</author>
<date>
<month>August</month>
<day>07</day>
<year>2004</year>
</date>
<body>Tuluyan nang nagbitiw sa kanyang puwesto si Customs Commissioner Antonio Bernardo matapos tanggapin ni Pangulong Arroyo ang kanyang boluntaryong pagre-resign. Agad namang itinalaga ng Malaca&amp;ntilde;ang bilang officer-in-charge si Deputy Commissioner George Jereos. Ang resignation ay iniharap ni Bernardo dahil sumama umano ang loob nito nang bumuo ang Malaca&amp;ntilde;ang ng isang espesyal na task force na pinamumunuan ni DILG Sec. Angelo Reyes. Ang isa pang dahilan sa pagbibitiw ni Bernardo ay ang diumanoy pagpapailalim dito sa lifestyle check ng Presidential Anti-Graft Commission o PAGC. Naunang nabalita na si Bernardo ay nagharap ng aplikasyon para magbakasyon sa loob ng dalawang linggo. Nabatid naman na kinokonsidera ng Malaca&amp;ntilde;ang na hirangin bilang Customs Commissioner si Airport Customs collector Celso Templo dahil sa pagiging miyembro nito ng Iglesia ni Cristo (INC) na sumuporta sa Pangulo noong nakaraang eleksiyon. Importante umano na makakuha kaagad ng mamumuno sa Customs dahil sa malaking problema ngayon ng bansa sa malawakang smuggling operation at malinis ang mga opisyales nito sa graft and corruption. Kaugnay nito, kinumpirma ni Finance Secretary Juanita Amatong na mananatili si Guillermo Parayno bilang commissioner ng Bureau of Internal Revenue. (Ulat nina Lilia Tolentino/Danilo Garcia)</body>
<link>http://www.philstar.com/Article.aspx?articleId=260393&amp;publicationSubCategoryId=92</link>
</article>
<article>
<title>US pinayagang maghanap ng langis sa Mindanao</title>
<author>Malou Rongalerios</author>
<date>
<month>August</month>
<day>07</day>
<year>2004</year>
</date>
<body>Sa gitna ng krisis na dinaranas ng mga mamamayan dahil sa sunod-sunod na pagtaas ng presyo ng mga produktong petrolyo, isang US-led consortium ang pinayagan ng Department of Energy (DOE) na maghanap ng langis sa Mindanao partikular sa Sulu. Ito ang ibinunyag kahapon ng mga mambabatas na kasapi ng Gabriela, Anakpawis at Bayan Muna sa kanilang House Resolution No. 2 na naglalayong imbestigahan ang naging desisyon ng DOE na payagang maghanap ng langis sa Mindanao ang isang consortium na pinangungunahan ng Unocal Corporation, isang US energy company. Base sa data ng DOE na nakalap sa inisyal na geological at seismic tests, maaari umanong makahukay ng 260 milyong bariles ng langis at 600 billion cubic feet ng gas sa Sulu. Isa namang pag-aaral na isinagawa ng Norwegian Agency for Development Corp. ang kumumpirma sa data na nagpapakitang ang Sulu Sea ang kaparehong geology sa oil at gas fields sa Malaysia, Indonesia at Brunei. Sinabi ni Anakpawis Rep. Crispin Beltran na dapat tingnan ang magiging implikasyon sa ekonomiya ng Pilipinas nang ginagawang paghahanap ng langis sa Mindanao sa gitna na rin ng sunud-sunod na pagtaas ng presyo ng mga produktong petrolyo at iba pang epekto nito sa Oil Deregulation Law. &amp;quot;There are reports that a US-led consortium has begun drilling for oil in the Philippines as of May 2004,&amp;quot; ani Beltran. Tinatayang nasa $14 milyon ang halaga ng oil at gas exploration projects na isinasagawa sa Sulu Sea. Sa disclosure na isinumite sa Philippine Stock Exchange (PSE) napag-alaman na sinimulan na ang first phase ng proyekto, ang &amp;quot;Zebra well&amp;quot;. Plano ng consortium na humukay ng hanggang 1,850 feet para sa Zebra 1 well at panibagong 935 feet para sa second phase ng proyekto, ang Rhino 1 well. (Ulat ni Malou Rongalerios)</body>
<link>http://www.philstar.com/Article.aspx?articleId=260400&amp;publicationSubCategoryId=92</link>
</article>
<article>
<title>Pagbitay sa 14 death convicts ipinagpaliban ng 30-araw</title>
<author>null</author>
<date>
<month>August</month>
<day>07</day>
<year>2004</year>
</date>
<body>Binigyan kahapon ni Pangulong Arroyo ng 30-araw na reprieve ang 14 death convicts na naka-schedule na bitayin ngayong buwan. Nagpadala kahapon kay Department of Justice (DOJ) Secretary Merceditas Guttierez ng isang memorandum buhat kay Executive Secretary Alberto Romulo na pirmado ng Pangulo para sa naturang pagpapaliban ng pagbitay. Nakasaad sa memorandum na ire-schedule ang pagbitay sa Nobyembre 8 buhat sa dating schedule na Agosto 10 ngayong taon. Nabatid na napatunayang nagkasala sa mga krimeng panggagahasa ang 10 sa mga convict habang ang apat naman ay napatunayang nagkasala sa kasong murder. Hindi naman binigyan ng reprieve ng Malaca&amp;ntilde;ang ang mga convict na nakatakdang bitayin rin ngayong buwan matapos na mapatunayang guilty sa mga kasong kidnapping at illegal drugs. (Ulat ni Danilo Garcia</body>
<link>http://www.philstar.com/Article.aspx?articleId=260406&amp;publicationSubCategoryId=92</link>
</article>
<article>
<title>Pantay na parusa sa babaero at lalakero,giit ng Gabriela</title>
<author>Malou Rongalerios</author>
<date>
<month>August</month>
<day>07</day>
<year>2004</year>
</date>
<body>Nais ni Gabriela Rep. Liza Maza na gawing pantay ang parusang ipapataw sa mga babae at lalaking nangangaliwa sa kanilang mga asawa. Ipinaliwanag ni Rep. Maza na sa kasalukuyang Revised Penal Code, nagkakasala ng adultery ang babaeng nangangaliwa, samantala concubinage naman sa mga lalaki kung saan sa magkaparehong kaso ay ginagawang ground para sa legal separation ang sexual infidelity. Sa kabila anya na dapat pantay ang pagtingin ng batas, ang babaeng may asawa na nangaliwa ay maaari agad maparusahan dahil lamang sa isang &amp;quot;single act&amp;quot; ng pakikipagtalik sa hindi niya asawa, habang ang lalaki ay maaari lamang parusahan kung mapapatunayang may ibinabahay na kabit at nakipagtalik sa hindi niya asawa &amp;quot;under scandalous circumstances.&amp;quot; Mas mabigat din aniya ang parusa sa kasong adultery kaysa sa kasong concubinage. Nais ni Maza na maging malinaw ang batas at sa halip na &amp;quot;adultery&amp;quot; na patungkol lamang sa mga nagkasalang babae ay gawing marital infidelity ang itawag sa kaso na sasakop rin sa mga kalalakihan. (Ulat ni Malou Rongalerios)</body>
<link>http://www.philstar.com/Article.aspx?articleId=260412&amp;publicationSubCategoryId=92</link>
</article>
<article>
<title>Trabaho 4-araw na lang</title>
<author>Malou Rongalerios</author>
<date>
<month>August</month>
<day>08</day>
<year>2004</year>
</date>
<body>Upang malunasan ang malalang trapiko sa Metro Manila at mas magkakaroon ng karagdagang quality time ang mga nagtatrabahong magulang para sa kanilang mga anak, isinulong ni Oriental Mindoro Rep. Alfonso Umali ang pagkakaroon ng apat na araw na trabaho sa pampubliko at pribadong kumpanya. Sa House Bill No. 1507 ni Rep. Umali, sinabi nito na malaki ang maitutulong ng maiksing araw ng trabaho para magkaroon ng mas mahabang oras ang mga magulang sa kanilang mga anak at mabawasan din ang araw kung saan nagkakaroon ng trapik sa Metro Manila. Ipinaliwanag ni Umali na hindi naman mangangahulugan na mababawasan ang oras ng trabaho ng isang empleyado kundi iiksi lamang ang araw ng pagpasok nito sa loob ng isang linggo. Inihalimbawa nito ang ginawa ng House of Representatives noong 12th Congress kung saan ipinatupad ang 4-days work week mula Lunes hanggang Huwebes bilang bahagi ng pagtitipid. Mula sa dating otso oras isang araw ay ginawa itong 12-oras upang mapunan ang nawalang isang araw. Umabot sa P50 milyon ang natipid ng Kamara dahil sa ipinatupad na 4-days work week. Idinagdag ni Umali na maaari rin itong gawin sa pribado at pampublikong sektor at umisip ng iba pang paraan upang mabawasan ang araw pero pareho pa rin ang 40 oras na trabaho sa isang linggo. &amp;quot;Ang pagkakaroon ng 4-araw na trabaho ay hindi lamang makakatulong sa pamilya para sa quality time kundi maging sa trapiko dahil mababawasan ang bilang ng mga bibiyahe para pumasok sa trabaho,&amp;quot; ani Umali. Maaari pa rin aniyang magkaroon ng overtime pay ang mga empleyado bukod sa night-shift differential mula alas-10 ng gabi hanggang alas-6 ng umaga. (Ulat ni Malou Rongalerios)</body>
<link>http://www.philstar.com/Article.aspx?articleId=260501&amp;publicationSubCategoryId=92</link>
</article>
<article>
<title>Dayuhan dagsa pa rin sa Pinas</title>
<author>Danilo Garcia</author>
<date>
<month>August</month>
<day>08</day>
<year>2004</year>
</date>
<body>Sa kabila ng kaliwat kanang travel advisory ng ibat ibang bansa, matagumpay na nakapagtala pa rin ang Department of Tourism (DOT) ng 32.4% pagtaas ng turistang dumagsa sa Pilipinas sa unang kalahati ng taon kumpara nitong nakaraang 2003. Sa ipinalabas na datos ng DOT, lumalabas na umaabot sa 1,140,517 dayuhang turista ang nagtungo sa bansa. Nangangahulugan ito ng mas higit na pagtaas sa tourist arrivals kumpara ng nakaraang taon na may 1,083,361 turista lamang. Nangunguna pa rin ang Estados Unidos sa bilang ng mga dayuhang turista na naaakit sa Pilipinas o tinatayang 252,612 mga Amerikano ang dumagsa sa bansa o 35.5 porsiyentong pagtaas sa kanilang bilang. Kasunod nito ang United Kingdom, Canada, Australia, Taiwan, Japanese at Koreans. Naniniwala si DOT Sec. Roberto Pagdanganan na lalo pang tataas ang bilang ng mga turista sa ikalawang anim na buwan ng taon dahil sa pagkawala na ng travel advisories, pagkakadakip ng mga kilabot na terorista, pagbibigay ng prayoridad ng PNP sa seguridad ng mga turista at pagtatapos ng eleksiyon. (Ulat ni Danilo Garcia)</body>
<link>http://www.philstar.com/Article.aspx?articleId=260512&amp;publicationSubCategoryId=92</link>
</article>
<article>
<title>Emission testing wa epek: Polusyon malala na</title>
<author>Malou Rongalerios</author>
<date>
<month>August</month>
<day>08</day>
<year>2004</year>
</date>
<body>Hiniling kahapon ni Pampanga Rep. Juan Miguel &amp;quot;Mikey&amp;quot; Arroyo sa pamahalaan ang mahigpit na pagpapatupad sa Clean Air Act partikular na ang pagsasagawa ng emission testing sa mga sasakyan sa Metro Manila. Ito ay matapos na lumabas sa ulat ng Environment Management Bureau (EMB) ng Department of Environment and Natural Resources (DENR) na nanganganib ang kalusugan ng mga residente ng Metro Manila dahil sa malalang polusyon. Hiniling din ni Arroyo sa Land Transportation Office (LTO) at sa Metro Manila Development Authority (MMDA) ang pagsasagawa ng mas malawak na pagsusuri sa tambutso ng mga sasakyan at ang paghuli sa mga lumalabag, partikular na ang mga bus at jeepney. Batay sa Article 6 Section 46 ng batas, tuluyang igagarahe na ang mga sasakyang hindi pumasa sa emission test at binibigyan ang may-ari nito na gumawa ng remedyo upang makapasa sa pagsusuri sa usok bago ito payagang maka-biyahe muli. Gayunman, pinuna ni Arroyo na nananatili sa mga kalsada ang mga mauusok na sasakyan tulad ng bus at jeepney na isang lantarang paglabag sa pangangalaga sa kalusugan ng taumbayan. Panahon na anya para sa LTO at MMDA na huwag maging ningas-kugon sa kampanya laban sa mga mauusok na sasakyan dahil nakataya dito ang kalusugan ng mamamayan. Ayon pa kay Arroyo, kailangan ang mahigpit na pagpapatupad sa Clean Air Act o Republic Act 8749 matapos na sabihin ni EMB chief Cesar Siador na ibat ibang sakit ang makukuha ng mga taga-Manila hanggat hindi napupuksa ang malalang polusyon sa lungsod ng Makati at Valenzuela; Congressional Avenue sa Quezon City; ang paligid ng National Printing Office sa EDSA; ang EDSA-East Avenue kung saan naroon ang tanggapan ng LTO; at ang paligid ng MMDA sa Guadalupe, Makati. (Ulat ni Malou Rongalerios)</body>
<link>http://www.philstar.com/Article.aspx?articleId=260518&amp;publicationSubCategoryId=92</link>
</article>
<article>
<title>Taong may kapansanan 'di puwedeng gamitin sa katatawanan</title>
<author>Malou Rongalerios</author>
<date>
<month>August</month>
<day>08</day>
<year>2004</year>
</date>
<body>Muling isinulong ni Las Pi&amp;ntilde;as Rep. Cynthia Villar ang panukalang batas na naglalayong parusahan ang mga taong gumagamit sa mga may kapansanan sa mga katawa-tawang sitwasyon sa pelikula, telebisyon at iba pang uri ng komunikasyon. Sinabi ni Rep. Villar sa kanyang panukalang batas na kadalasang nagiging bahagi ng katatawanan at mga &amp;quot;sick jokes&amp;quot; ang mga taong may kapansanan sa mga pelikula at telebisyon. Hindi aniya dapat pagsamantalahan ang mga bulag, pipi, bingi, pilay, duling at iba pang depekto ng isang tao dahil tulad ng ordinaryong tao, mayroon ding damdamin ang mga ito na nasasaktan. Sa ilalim ng House Bill 1480 ni Villar, sinumang tao na gagawing katawa-tawa o negatibo, ipahiya at insultuhin ang mga may kapansanan sa pelikula, telebisyon o stage plays ay papatawan ng parusang pagkabilanggo ng anim na buwan at pagbabayad ng hindi lalampas sa P5,000. Katungkulan aniya ng gobyerno na mabigyan ng proteksiyon ang mga taong may kapansanan na kadalasang pinagsasamantalahan ng mga taong normal at walang diperensiya sa pangangatawan. (Ulat ni Malou Rongalerios)</body>
<link>http://www.philstar.com/Article.aspx?articleId=260525&amp;publicationSubCategoryId=92</link>
</article>
<article>
<title>Proteksiyon sa mediamen giit ni Villar</title>
<author>Rudy Andal</author>
<date>
<month>August</month>
<day>08</day>
<year>2004</year>
</date>
<body>Isinulong kahapon ni Senador Manuel Villar ang pagbibigay ng karagdagang benepisyo sa mga miyembro ng media matapos ang sunud-sunod na insidente ng pagpatay sa mga mamamahayag. Sa Senate Bill No. 664 na isinampa ni Sen. Villar na may pamagat na &amp;quot;Media Special Protection and Additional Benefits Act&amp;quot;, inaatasan dito ang mga may-ari ng media companies sa bansa na bigyang proteksiyon ang mga mamamahayag ng seguridad sa trabaho at iba pang kaukulang benepisyo bilang pagkilala sa panganib na dulot ng kanilang trabaho. Iginiit ni Villar na ang accident o insurance benefit ng mamamahayag ay maitaas sa P100,000 at karagdagang educational plan sa mga lehitimong anak kung nakapagtrabaho na sila ng tatlong taon sa kumpanya. &amp;quot;Ang taga-media ay bantay ng ating lipunan. Walang takot na nagbubulgar ng mga anomalya at baho ng mga halang ang bituka at mga tiwaling opisyal ng bayan. Kaya marami ang nanggagalaiti na siya ay patahimikin dahil sa nature ng kanilang trabaho,&amp;quot; sabi pa ng senador. (Ulat ni Rudy Andal)</body>
<link>http://www.philstar.com/Article.aspx?articleId=260531&amp;publicationSubCategoryId=92</link>
</article>
<article>
<title>Usec Nestor Ponce Jr. dedo sa car crash</title>
<author>Edwin Balasa</author>
<date>
<month>August</month>
<day>09</day>
<year>2004</year>
</date>
<body>Patay ang isang Undersecretary ng Malaca&amp;ntilde;ang na dating Congressman ng ikalawang distrito ng Maynila samantalang malubhang nasugatan ang asawa nito nang sumampa sa island ang sinasakyan ng anak ng opisyal ng bangko at mabilis na sumalpok sa sasakyan ng mga ito kahapon ng madaling-araw sa Pasig City. Hindi na umabot pang buhay sa Medical City ang biktimang si Nestor Ponce Jr., Usec. ng Technical Assistance for Resettlement sa Malaca&amp;ntilde;ang bunga ng matinding pagkadurog ng kaliwang bahagi ng kanyang katawan habang nilalapatan ng lunas ang asawa nitong si Evangeline, 53, na nagtamo ng bali at pasa sa katawan. Samantala, ginagamot naman sa Asian Hospital sa Alabang sanhi ng pinsala sa katawan ang driver ng nakabanggang sasakyan ng mag-asawang Ponce na nakilalang si Jayson Ivler, 23, estudyante, anak umano ng isang opisyal ng Asian Development Bank (ADB) at nakatira sa 423 Hillside St., Blue Ridge Subdivision, Quezon City. Sa inisyal na imbestigasyon ni SPO4 Alexander Galang ng Pasig City Traffic Division, naganap ang insidente dakong alas-5:30 ng madaling-araw sa kahabaan ng C-5 Ortigas flyover sa Brgy. Ugong ng nasabing lungsod. Sakay ang mga biktima ng kulay itim na Isuzu Trooper na may plakang XLN-714 habang binabagtas ang North bound lane patungong Tagaytay upang magsimba nang bigla umanong mawalan ng giya o kontrol ang papasalubong na isang kulay itim na Toyota Prado Land Cruiser na may diplomatic plate na ADB-23370 na minamaneho ni Ivler. Sa lakas ng takbo ng Land Cruiser ay mabilis na sumampa ito sa center island at bumangga sa kaliwang bahagi ng sasakyan ni Ponce. Nadurog naman ang kaliwang kamay ng nabanggit na Usec. na siyang nagda-drive ng dalang sasakyan dahil sa lakas ng pagkakabangga dito. Agad namang isinugod ang mga biktima sa nabanggit na pagamutan subalit idineklarang dead on arrival (DOA) si Usec. Ponce habang nasa kritikal na kondisyon ang asawa nito. Samantalang isinugod si Ivler sa Quirino Medical Center at pagkalaon ay inilipat sa Asian Hospital ng mga kaanak nito. (Ulat ni Edwin Balasa)</body>
<link>http://www.philstar.com/Article.aspx?articleId=260634&amp;publicationSubCategoryId=92</link>
</article>
<article>
<title>AIDS sa 'Pinas posibleng kumalat</title>
<author>Malou Rongalerios</author>
<date>
<month>August</month>
<day>09</day>
<year>2004</year>
</date>
<body>Pinangangambahan ng isang mambabatas na kumalat ang nakamamatay at wala pang lunas na sakit na Acquired Immune Deficiency Syndrome (AIDS) sa Pilipinas dahil sa tone-toneladang medical wastes na itinatapon sa Metro Manila araw-araw. Sinabi ni Las Pi&amp;ntilde;as City Rep. Cynthia Villar sa kanyang House Bill 1461 na hindi pa rin mare-regulate ang pagtatapon ng medical waste at isinasama lamang ito sa mga ordinaryong basura na kinalakalal ng mga scavengers. Posible aniyang makakuha ng sakit na AIDS at iba pang nakakahawang sakit dulot ng nagkalat na karayom ang mga nangangalakal ng basura. Ipinaliwanag ni Villar na 92% sa 64 lokal na gobyerno at pribadong hospital ang nagtatapon ng kanilang basura sa pamamagitan ng refuse system ng siyudad at munisipalidad. Lumalabas aniya na 9.2 % lamang ng mga ospital na na-survey ang nagsusunog o nagi-incinerate ng kanilang pathological waste habang 7.8% lamang ang nagi-incinerate ng kanilang infectious waste. Kailangan aniya na magpasa ng isang batas ang Kongreso na magpapataw ng mabigat na parusa gaya ng multa na P200,000 hanggang P500,000 o pagkabilanggo ng mula 6-10 taon sa mga ospital na hindi magtatapon ng tama sa kanilang medical waste. Dapat rin umano na magkaroon ng regional waste treatment and disposal facilities na siyang hahawak sa mga basurang itinatapon. (Ulat ni Malou Rongalerios)</body>
<link>http://www.philstar.com/Article.aspx?articleId=260645&amp;publicationSubCategoryId=92</link>
</article>
<article>
<title>Karagdagang benepisyo sa mga mamamahayag isusulong ni Sen. Jinggoy</title>
<author>Rudy Andal</author>
<date>
<month>August</month>
<day>09</day>
<year>2004</year>
</date>
<body>Tututukan ni Sen. Jinggoy Estrada upang maipasa ang panukalang batas na nagbibigay ng karagdagang benepisyo sa mga mamamahayag sa gitna na rin ng sunud-sunod na pamamaslang sa tinawag sa fourth state ng gobyerno. Ayon kay Sen. Estrada, ihahain niya ngayon ang Senate Bill 964 na mag-aamyenda sa Revised Penal Code na gawing kasong murder ang mga kasapi ng broadcast at print media media na pinaslang habang ginagampanan ang kanilang trabaho. Sa ulat ng National Union of Journalists of the Philippines (NUJP), may 54 mediamen na ang napapaslang mula noong 1986 at wala ni isa man dito ang nalutas at nahuli ang salarin. Sa Senate Bill 964, layunin nito na bigyang dadag na benepisyo ang mga mediamen kabilang dito ang pagbibigay tulong sa mga naulila ng biktima, dagdag na 50% sa regular na suweldo sa mga &amp;quot;on call&amp;quot; na journalist. Kasama rin ang dagdag na overtime pay sa mga mamamahayag tuwing rest days o holidays at 10% night differentials mula sa regular na sahod sa mga naka-assign ng panggabi. (Ulat ni Rudy Andal)</body>
<link>http://www.philstar.com/Article.aspx?articleId=260651&amp;publicationSubCategoryId=92</link>
</article>
<article>
<title>Magulang na gumagamit ng anak sa pamamalimos, 6 taong kulong</title>
<author>Malou Rongalerios</author>
<date>
<month>August</month>
<day>09</day>
<year>2004</year>
</date>
<body>Anim na taong pagkabilanggo ang igagawad na parusa sa mga magulang o guardians na pipilit sa kanilang mga anak o inaalagaang bata na magpalimos sa lansangan o pasukin ang prostitusyon. Ito ang nilalaman sa panukalang batas ni Manila Rep. Jaime Lopez na naglalayong parusahan ang mga magulang o guardians na magpupumilit sa kanilang mga anak na pumasok sa masamang gawain. Nakapaloob sa House Bill 1499 ni Lopez na padami na nang padami ang mga batang namamalimos sa lansangan lalo na sa Kalakhang Maynila o kaya naman ay nasasadlak ang mga ito sa prostitusyon dahil na rin sa pagbubugaw ng sariling mga magulang. (Ulat ni Malou Rongalerios)</body>
<link>http://www.philstar.com/Article.aspx?articleId=260657&amp;publicationSubCategoryId=92</link>
</article>
<article>
<title>Pinas,US bati na !</title>
<author>Ellen Fernando at Lilia Tolentino</author>
<date>
<month>August</month>
<day>10</day>
<year>2004</year>
</date>
<body>Matatag pa rin ang relasyon ng Pilipinas at Estados Unidos! Ito ang joint statement kahapon nina Foreign Affairs Secretary Delia Albert at US Ambassador Francis Ricciardone sa kanilang pag-uusap sa DFA bilang sagot sa ipinahayag ng US State Department na tinanggal na ng Amerika ang Pilipinas sa listahan ng mga bansa na kabilang sa Coalition of the Willing sa Iraq. Nilinaw ni Ricciardone na nagkaroon lamang ng &amp;quot;serious disagreement&amp;quot; sa kaso ng humanitarian contingent na pinaatras sa Iraq kapalit ng kaligtasan ng Pinoy truck driver na si Angelo dela Cruz. Sumusuway kasi ito sa kagustuhan ng pamahalaang US dahil kontra raw sa pakikibaka sa international terrorism. Una na ring klinaro ni Ricciardone ang naging pahayag ng Washington DC mula kay US State Department spokesman Richard Boucher na tinanggal na ang Pilipinas sa Coalition of the Willing. Sinabi ni Ricciardone na ang pahayag ni Boucher ay hindi pa opisyal. Gayunman, walang konkretong sagot si Ricciardone sa tanong na kung inalis na nga ba ang RP sa Coalition dahil hindi naman direktang sinagot nito ang katanungan. Niliwanag lamang ng US ambassador na matibay pa rin at patuloy ang RP-US joint military exercise sa susunod na taon at sa susunod na limang taon ay palalakasin pa ang puwersa ng militar mula sa tulong ng Amerika. Kahapon itinakda ang pag-uusap ni Albert at Ricciardone sa DFA upang pag-usapan at ayusin ang nasabing gusot sa pagitan ng Pilipinas at US. Sa kabila nito, umalma naman ang Malaca&amp;ntilde;ang sa patuloy na pagtuturing sa Pilipinas na isa sa tatlong pinamumugaran ng mga terorista sa Southeast Asia na kinabibilangan din ng Indonesia at Thailand. Sa ipinalabas na report ng 9/11 Commission ng Estados Unidos na nagsagawa ng imbestigasyon sa naganap na pag-atake sa World Trade Center sa New York at Pentagon sa Washington noong Sept. 11, 2001, tinukoy na pugad ng mga terorista ang Mindanao. Ayon kay Presidential Spokesman Ignacio Bunye, ang akusasyong ito ay matagal na at hindi na nararapat na manatili ang ganitong bansag sa bansa dahil niyutralisado na ang mga grupong terorista sa Pilipinas. (Ulat nina Ellen Fernando at Lilia Tolentino)</body>
<link>http://www.philstar.com/Article.aspx?articleId=260753&amp;publicationSubCategoryId=92</link>
</article>
<article>
<title>Biazon,Lim nagkapikunan</title>
<author>Rudy Andal</author>
<date>
<month>August</month>
<day>10</day>
<year>2004</year>
</date>
<body>Muntik nang maging boxing arena ang Senado nang mag-away sina Senators Rodolfo Biazon at Alfredo Lim sa sesyon matapos mapikon ang una sa patutsada ng huli na ibigay na lamang ang lahat ng 36 komite sa mayorya para hindi na mag-away ang mga ito. Sinabi ni Sen. Lim sa kanyang interpolation kay Sen. Juan Ponce Enrile na upang hindi na pag-awayan ng mga miyembro ng mayorya ang pamumuno sa komite ay ibigay na rin sa mga ito ang walo pang natitirang komite na balak ipamahagi sa miyembro ng minorya. Ito ay matapos pumalag ang minorya sa naging hatian ng komite at iginiit nito na dapat bigyan din sila ng karapatan na pamunuan ang mga komite upang makapagsilbi sa taumbayan. Wala anyang saysay ang panawagan ni Pangulong Arroyo na tumulong ang oposisyon kung mismong sa Senado ay hindi sila nabigyan ng pagkakataon. Ayon kay Enrile, dapat isipin ng mayorya na bahagi rin sila ng Senado at hindi puwedeng lahat ng pamunuan ng komite ay mapunta sa kanila. Lumalabas na 28 committee chairmanship ang napunta sa mayorya habang walo lang ang naiwan sa minorya at pawang mga maliliit na komite pa. Dahil dito, sinabi ni Lim na mas makabubuti na ibigay na rin sa majority ang pamumuno sa natitirang 8 komite. Tumayo si Sen. Biazon sa naging komento ni Lim at kinomprontra ang pananaw ng dating alkalde ng Maynila kung saan ay nais palitawin na suwapang sa paghawak ng komite ang nasa mayorya. Napilitang suspindihin ni Senate President Franklin Drilon ang sesyon matapos magkainitan sina Lim at Biazon hanggang sa biglang tumayo si Biazon palapit sa rostrum na tila susugurin si Lim. Nang muling magpatuloy ang sesyon ay tumawag si Lim para linawin ang kanyang naging komento. Sinabi nitong wala siyang nais patamaan at hindi niya nais palitawing suwapang ang nasa mayorya kundi naaawa siya sa iba na iisa lamang ang komiteng nakuha kaya mabuting ibigay na rin sa kanila ang 8 komite na inaalok sa minorya. Sinabi pa ni Lim na hindi rin dapat ginawa ni Biazon ang akmang pagsugod sa kanya habang suspindido ang sesyon dahil isang &amp;quot;act of provocation&amp;quot; ito. Napigil lamang ang muntikang pagpapang-abot ng dalawa ng umawat sina Senate Minority Leader Francis Pangilinan at Sen. Bong Revilla. Naulinigan naman si Lim na sinabi sa kanyang mga kasamahan sa mayorya na &amp;quot;pare-pareho lang naman na kanin ang kinakain namin&amp;quot; habang papaupo na ito. Muling tumayo naman si Biazon para hilingin na alisin mula sa record ng Senado ang sinabi ni Lim na &amp;quot;para hindi mag-away ang mga senador sa mayorya&amp;quot; pero tinutulan naman ni Enrile hanggang sa pumayag naman ito matapos makipag-usap dito si Pangilinan. (Ulat ni Rudy Andal)</body>
<link>http://www.philstar.com/Article.aspx?articleId=260762&amp;publicationSubCategoryId=92</link>
</article>
<article>
<title>Oil companies gigisahin sa Kongreso</title>
<author>Malou Rongalerios</author>
<date>
<month>August</month>
<day>10</day>
<year>2004</year>
</date>
<body>Dapat na umanong imbestigahan ng Kongreso ang mga kumpanya ng langis sa bansa kasunod nang sunud-sunod na pagtaas ng presyo ng kanilang mga produktong petrolyo. Nais ni Partido ng Manggagawa party-list Rep. Renato Magtubo na pangunahan ng House committee on energy ang imbestigasyon sa mga oil companies dahil sa napakabilis nilang magdesisyon sa pagtaas ng presyo ng langis. Nais malaman ni Rep. Magtubo kung wasto ang ginagamit na pricing mechanism o formula ng mga kumpanyang ito sa tuwing magtataas sila ng presyo na ibinabase nila sa presyo ng crude oil sa world market at fluctuation sa Peso-Dollar exchange rate. Gayundin ay dapat malaman kung paano naman ang mekanismo sa price rollback ng mga produktong petrolyo. &amp;quot;Kung gaano kabilis magtaas ng presyo ang mga oil companies sa bansa sa tuwing tumataas ang halaga ng krudo sa world market ay siya namang bagal nitong mag-rollback ng presyo kapag bumabagsak ang halaga ng krudo sa pandaigdigang pamilihan,&amp;quot; puna ni Magtubo. Wala aniyang pakinabang sa ekonomiya at sa mamamayang Pilipino ang deregulation ng oil industry dahil sa halip na magkarera sa pagbaba ng presyo ang mga kumpanya ng langis ay nagsasabwatan pa ang mga ito para maitaas ang presyo ng kanilang mga produkto. Simula noong Enero ngayong taon, pitong beses nang tumaas ang presyo ng gas na nagkaroon ng kabuuang increase na P4.70 hanggang P4.81 per liter. Anim na beses namang tumaas ang diesel na may kabuang P3.50 hanggang P3.65 per liter. Samantala ang average increase ng LPG mula Enero hanggang Hulyo ngayong taon ay P2.16 per kilogram. (Ulat ni Malou Rongalerios)</body>
<link>http://www.philstar.com/Article.aspx?articleId=260773&amp;publicationSubCategoryId=92</link>
</article>
<article>
<title>'Wag armasan,security na lang sa mediamen</title>
<author>Joy Cantos</author>
<date>
<month>August</month>
<day>10</day>
<year>2004</year>
</date>
<body>Nakahanda ang Philippine National Police (PNP) na pagkalooban ng seguridad ang mga mediamen kaugnay na rin ng patuloy na pamamaslang laban sa mga ito sa ibat ibang dako ng bansa. Gayunman, nilinaw ni P/Deputy Director General Edgar Aglipay, chief for administration ng PNP, na itoy kung matitindi lamang ang natatanggap na pagbabanta sa kanilang mga buhay ng mga mamamahayag. &amp;quot;Wala silang dapat gawin kundi makipag-coordinate to the police in their areas so the necessary assistance can be given, kung may threat sa buhay nila (mediamen) we will provide security coverage,&amp;quot; ani Aglipay. Sinabi ni Aglipay na partikular na dapat mabigyan ng seguridad ang mga may death threat na mediamen sa mga delikadong lugar at delikadong oras. Ayon pa kay Aglipay, hindi 100% na dapat armasan ang media dahil kailangan pang pag-aralan ang lahat ng anggulo. Bingyang-diin ni Aglipay na hindi maganda na bigyang lahat ng permit to Carry Firearms Outside Residence (PTCFOR) ang mga mamamahayag lalo na kung wala naman silang mga banta sa kanilang buhay. (Ulat ni Joy Cantos)</body>
<link>http://www.philstar.com/Article.aspx?articleId=260779&amp;publicationSubCategoryId=92</link>
</article>
<article>
<title>Paggamit sa Bataan nuke plant tinutulan</title>
<author>Rudy Andal</author>
<date>
<month>August</month>
<day>10</day>
<year>2004</year>
</date>
<body>Tutol si Sen. Serge Osme&amp;ntilde;a na buhayin ang Bataan Nuclear Power Plant (BNPP) bilang tugon sa krisis sa krudo ng bansa. Ayon kay Sen. Osme&amp;ntilde;a, puwede itong gamitin bilang planta ng natural gas, pero kung ang gagawin ay ang paggamit ng nukleyar, hindi ito kailanman puwedeng mangyari. Sinabi ng senador na sakali mang gamitin ito, dapat ang pondong gagamitin ay galing sa private sector at hindi sa gobyerno dahil kapos na kapos na ng pera ang pamahalaan. Aniya, matagal ng nakabinbin ang BNPP at di malayong may sira na ang mga pasilidad nito at kung gagamitin ay malaki ang tsansa na magkaroon ng aksidente. Hiniling din ni Osme&amp;ntilde;a sa Korte Suprema na maglabas na ng desisyon hinggil sa petisyon ng lalawigan ng Bataan kung puwedeng gamitin ang pasilidad ng BNPP dahil matagal na itong nakabitin sa korte. Nabatid na naghain ng petisyon ang pamahalaan ng Bataan na linawin kung sino ang puwedeng gumamit ng pasilidad nito. Sa pananaliksik, aabot sa 1,000 km radius ang maapektuhan sakaling magkaroon ng problema ang planta, na ibig sabihin halos buong isla ng Luzon ang apektado nito. (Ulat ni Rudy Andal)</body>
<link>http://www.philstar.com/Article.aspx?articleId=260785&amp;publicationSubCategoryId=92</link>
</article>
<article>
<title>Palasyo tutol sa 4-day work week</title>
<author>Lilia Tolentino</author>
<date>
<month>August</month>
<day>11</day>
<year>2004</year>
</date>
<body>Hindi sinang-ayunan ng Malaca&amp;ntilde;ang ang panukala ng ilang kongresista na gawing apat na araw na lamang ang pasok sa mga pampubliko at pribadong mga tanggapan para makatipid sa krudo at mapaluwag ang trapiko. Ayon kay Presidential Spokesman Ignacio Bunye, may reserbasyon si Pangulong Arroyo sa panukalang apat na araw na pasok ng mga empleyado dahil makakaapekto ito sa operasyon ng mga opisina at work ethics ng mga empleyado. Gayunman, sinabi ni Bunye na bagaman may reserbasyon ang Palasyo, puwede na ring pag-usapan ito sa Kongreso at desisyunan kung nararapat na ipatupad o hindi. &amp;quot;But we have some reservations dahil tinitingnan naman natin ang epekto sa work ethics ng ating mga government employees,&amp;quot; ani Bunye. Ang panukalang apat na araw na pasok sa mga tanggapan ay tinutulan din ng Trade Union Congress of the Philippines (TUCP) dahil apektado rito ang mga arawang manggagawa. (Ulat ni Lilia Tolentino)</body>
<link>http://www.philstar.com/Article.aspx?articleId=260882&amp;publicationSubCategoryId=92</link>
</article>
<article>
<title>P2.5M pabuya tinanggap ng 3 tipster</title>
<author>Lilia Tolentino</author>
<date>
<month>August</month>
<day>11</day>
<year>2004</year>
</date>
<body>Tatlong sibilyang nagbigay ng impormasyon sa National Anti-Kidnapping Task Force (NAKTF) ang ginawaran kahapon ni Pangulong Arroyo ng reward money na may kabuuang halagang P2.5 milyon. Ang tatlo na hindi ibinunyag ang mga pangalan para na rin sa kanilang seguridad, ang siyang nagbigay ng tip sa mga miyembro ng NAKTF na naging daan sa pagkakaaresto kina Zosimo Lauzon at Alexander Aldas, mga lider ng Waray-Waray gang at Arnel Suellen na isa pang kidnap-for-ransom member. Dalawa sa mga impormante ang tumanggap ng tig-P1milyon at ang pangatlo ay P500,000. Muling hinikayat ng Pangulo na makipagtulungan sa mga alagad ng batas ang mga biktima at mga testigo sa pangingidnap at hiniling niya sa publiko na maging matapang ang loob sa pagbibigay ng tip sa ikadarakip ng mga kriminal. Dapat anyang tularan nila ang biktimang si Jackie Roweno Chiu na naging matiyaga sa pagdalo ng paglilitis sa korte sa kaso ng mga kumidnap sa kanya. Kahit anya tumagal ng tatlong taon ang paglilitis natagalan niya ang mga pandarahas at iba pang problemang kaakibat ng pagsasampa niya ng kaso. (Ulat ni Lilia Tolentino)</body>
<link>http://www.philstar.com/Article.aspx?articleId=260893&amp;publicationSubCategoryId=92</link>
</article>
<article>
<title>Appointment ng bagong kalihim ng DAR kinontra</title>
<author>Ellen Fernando</author>
<date>
<month>August</month>
<day>11</day>
<year>2004</year>
</date>
<body>Nadismaya ang isang peasant group at libu-libong magsasaka sa hindi pagbilang ni Pangulong Arroyo sa kanyang 10-point agenda para sa anim na taong panunungkulan nito ang kawalan ng konkretong pagpapatatag sa agrarian reform sa bansa at ang kahinaan ng bagong kalihim ng Department of Agrarian Reform (DAR) sa katauhan ni Rene Villa. Kinuwestiyon ng grupong Partnership Agrarian Reform and Rural Development Services (PARRDS) ang kakayahan at integridad ni Villa dahil sa kawalan anila nito ng kaalaman hinggil sa agraryo at ang pagiging anti-worker umano nito. Sinabi ni Ricardo Reyes, exec. director ng PARRDS na dahil sa nasabing hakbang ng Pangulo ay walang maibibigay na tulong ang gobyerno upang maiangat ang bansa sa kahirapan dahil ang mga nagmamay-ari lamang ng malalaking plantasyon ang makikinabang. Kilala umano si Villa na malapit sa mga mayayamang pamilya na nagmamay-ari ng plantation sa Negros Occidental at dahil dito ay posibleng isulong pa nito na ma-exempt sa Comprehensive Agrarian Reform Program (CARP) ang mga kapitalista. Nabatid na galit din ang may 500 sugar mill workers sa Negros na kabilang sa mga trabahador sa Clinog Sugar Mills dahil si Villa din umano ang humaharang upang makuha ng mga manggagawa ang P19 milyon na na-grant na ng korte matapos na magsara ang nasabing sugar mills. (Ulat ni Ellen Fernando)</body>
<link>http://www.philstar.com/Article.aspx?articleId=260898&amp;publicationSubCategoryId=92</link>
</article>
<article>
<title>Tax sa text inatras ng Kongreso</title>
<author>Malou Rongalerios</author>
<date>
<month>August</month>
<day>11</day>
<year>2004</year>
</date>
<body>Siniguro kahapon ni Speaker Jose de Venecia na hindi na magpapasa ng anumang batas ang Kongreso na magpapataw ng tax sa mga text messages. Napagkasunduan sa isinagawang Legislative Executive Development Advisory Council (LEDAC) meeting sa Malaca&amp;ntilde;ang na ibasura ang anumang panukalang batas na magpapataw ng tax sa text matapos ikonsidera ng Kongreso at ng Malaca&amp;ntilde;ang ang 28 milyong cellphone subscribers na tiyak na maaapektuhan. Ipinaliwanag pa ni de Venecia na sa kasalukuyan, ang pagti-text ang maituturing na pinakamurang paraan ng komunikasyon ng nasa 84 milyong Pilipino. Ang tanging ikokonsidera na lamang aniya sa ngayon ng Kongreso ay ang pagpasa ng franchise tax na papasanin ng mga telecommunications company. Pero titiyakin aniya ng Kongreso na hindi maipapasa ng mga telecom company ang franchise tax sa mga cellphone subscribers. Gayunman, idinagdag ni de Venecia na itutuloy ng Kongreso ang pagsasabats ng panukalang patawan ng tax ang mga sin products tulad ng alak at sigarilyo. Ilalaan aniya sa mga mahahalagang programa ng gobyerno, tulad ng eduaksyon, ang ilang bahagi ng makukuhang buwis sa sin products. (Ulat ni Malou Rongalerios)</body>
<link>http://www.philstar.com/Article.aspx?articleId=260905&amp;publicationSubCategoryId=92</link>
</article>
<article>
<title>Biazon, Lim bati na</title>
<author>Rudy Andal</author>
<date>
<month>August</month>
<day>11</day>
<year>2004</year>
</date>
<body>Tinapos kaagad ni Sen. Rodolfo Biazon ang hindi nila pagkakaunawaan ni Sen. Alfredo Lim matapos lapitan niya ito kamakalawa ng gabi sa senators lounge para ayusin at kalimutan na ang nangyari na bunga lamang anya ng kanilang hindi pagkakaunawaan. Pumayag si Sen. Lim at kinamayan si Sen. Biazon saka sinabi nitong mali lamang kasi ang interpretasyon ng dating Marine commander sa kanyang binitiwang pangungusap ukol sa hatian ng committee chairmanships. Nag-ugat ang pag-iinit ni Biazon sa sinabi ni Lim na &amp;quot;para hindi na mag-away ang mga miyembro ng mayorya sa komite ay ibigay na lahat sa kanila ang pamumuno dito.&amp;quot; Bukod dito, nagpahiwatig pa si Lim ng magtanong ito kay Sen. Juan Ponce Enrile kung paano ba ang selection ng pamumuno sa komite, &amp;quot;ito ba ay sa patangkaran o papogian?&amp;quot; Biglang tumayo si Biazon dahil hindi nito nagustuhan ang nais ipakahulugan ni Lim at tila pinagbibintangan ang mga miyembro ng mayorya na suwapang sa paghawak ng komite. Dahil dito, napilitan si Senate President Franklin Drilon na suspindihin ang sesyon hanggang akmang susugurin ni Biazon si Lim kaya sinalubong naman ito ni Lim, pero agad naawat nina Sen. Panfilo Lacson, Sen. Francis Pangilinan at Sen. Bong Revilla. Napag-alaman na bukod sa pagiging malapit ni Lim kay dating Sen. Robert Barbers na naging kalaban ni Biazon sa 12th slot sa nakaraang senatorial race ay nagkaroon din ng hindi pagkakaunawaan ang dalawa noong panahon ni dating Pangulong Cory Aquino. Kahit nasa miyembro ng minorya si Lim ay ito ang ineendorso ni Barbers na mamuno at magmana sa kanyang committee on public order and illegal drugs. Muntik na ring sumugod noon si Biazon na pinuno ng Philippine Marines sa National Bureau of Investigation kung saan ang namumuno noon ay si Lim dahil sa pagkakapatay ng mga NBI men sa kanyang classmate na isang colonel na pinalabas na napatay sa isang encounter sa Magallanes. Napigilan lamang si Biazon na sumugod sa NBI. (Ulat ni Rudy Andal)</body>
<link>http://www.philstar.com/Article.aspx?articleId=260910&amp;publicationSubCategoryId=92</link>
</article>
<article>
<title>Mga negosyante nangako ng suporta sa agrikultura</title>
<author>Angie dela Cruz</author>
<date>
<month>August</month>
<day>11</day>
<year>2004</year>
</date>
<body>Nangako kahapon ang mga negosyante na magiging kabalikat ito ng pamahalaan upang mapaunlad ang sektor ng agrikultura sa bansa. Sa kanilang pahayag, sinabi ni Noemi Saludo, presidente ng Philippine Chamber of Commerce and Industry (PCCI) na napapanahon na upang iangat ang antas ng mga magsasaka at mangingisda bilang mga kabahagi ng ekonomiya ng bansa. Pinuri rin ng PCCI ang paghirang ni Pangulong Arroyo kay National Food Authority (NFA) Administrator Arthur Yap bilang kalihim ng Department of Agriculture at hinikayat nito ang Kongreso sa agarang kumpirmasyon. Malaki rin ang tiwala ng pinakamalaking samahan ng mga negosyante sa bansa sa kakayahan ni Yap na pamunuan ang DA upang magsagawa ng kinakailangang reporma. Ayon pa kay Saludo, napili ni Pangulong Arroyo ang pinakamainam na personalidad upang pamunuan ang DA dahil hawak ni Yap ang mga katangian ng isang aktibong lider tulad ng ginawa nitong pagbabago sa NFA. Nangako rin ang PCCI na ipagpapatuloy nito ang pagbibigay ng tulong sa DA sa layuning mapataas ang produksiyon ng mga magsasaka at mangingisda. Matatandaan na sa ilalim ng liderato ni Yap, napanatili ng NFA ang katatagan ng supply ng bigas sa buong bansa, bukod pa sa pananatili ng presyo nito sa halagang P16. (Ulat ni Angie dela Cruz)</body>
<link>http://www.philstar.com/Article.aspx?articleId=260916&amp;publicationSubCategoryId=92</link>
</article>
<article>
<title>Mass layoff sa gov't nakaamba !</title>
<author>Malou Rongalerios</author>
<date>
<month>August</month>
<day>12</day>
<year>2004</year>
</date>
<body>Masamang balita sa mga empleyado ng gobyerno! Isinusulong na ngayon sa Mababang Kapulungan ng Kongreso ang panukalang batas na magbibigay ng kapangyarihan kay Pangulong Gloria Macapagal-Arroyo na magtanggal ng mga empleyado ng gobyerno para lalong makatipid at mapaliit ang government bureaucracy. Unang tatamaan sa bureaucratic re-engineering o streamlining ang buong executive branch ng gobyerno. Sa House Bill No. 1532 ni Antipolo Rep. Victor Sumulong, ipinaliwanag nito na panahon na upang magbawas ng mga empleyado ang pamahalaan dahil napupunta lamang sa sahod ng mga ito ang 60-70 porsiyento ng pondo ng pamahalaan. Isa aniya sa mga dahilan nang napakalaking budget deficit ng bansa ay ang napakalaking bureaucracy kaya ang gobyerno ngayon ang lumalabas na pinakamalaking &amp;quot;employer&amp;quot; sa Pilipinas. &amp;quot;With such a bloated bureaucracy, serious problems such as duplication and overlapping of functions, redundancy and other similar bureaucratic dysfunctions usually occur,&amp;quot; paliwanag ni Sumulong. Umaabot na sa 1.2 milyon ang mga empleyado sa national government. Hindi pa kasama sa nasabing bilang ang libu-libong empleyado sa ibat ibang panig ng bansa. Nito lamang nakalipas na 12th Congress, inaprubahan ng Committees on Government Reorganization, Civil Service at Professional Regulations, at Appropriations ang planong pagpapaliit ng burukrasya. Ang mga maapektuhang empleyado ay makakatanggap ng &amp;quot;gratuity package&amp;quot; kung saan ang mga nakapag-serbisyo ng 10 taon pababa ay pagkakalooban ng 1 1/4 months ng kanilang sahod sa bawat taon na silay nagserbisyo sa gobyerno. Ang mga nagserbisyo ng mula 11-20 taon ay pagkakalooban ng 1 1/2 months ng kanilang basic salary sa bawat taon ng kanilang serbisyo. Pagkakalooban naman ng 1 3/4 months ng kanilang basic salary ang mga empleyado na nagserbisyo ng mula 21-30 taon at katumbas ng 2 months basic salary ang matatanggap ng mga empleyado na nagserbisyo ng mula 31 taon pataas. (Ulat ni Malou Rongalerios)</body>
<link>http://www.philstar.com/Article.aspx?articleId=260999&amp;publicationSubCategoryId=92</link>
</article>
<article>
<title>FVR isinabit ni Mirriam sa anomalya</title>
<author>Rudy Andal</author>
<date>
<month>August</month>
<day>12</day>
<year>2004</year>
</date>
<body>Matapos makipagbati si Sen. Miriam Defensor-Santiago kay dating Pangulong Fidel Ramos noong panahon ng eleksiyon, isinabit na naman niya ito kahapon sa maanomalyang kontrata sa reclamation development ng Manila Bay. Sa isang privilege speech, isinabit din ni Sen. Santiago sa anomalyang ito si Reghis Romero, may-ari ng R2 Holdings at isa sa naging hostage ng Abu Sayyaf Group (ASG) na dinukot mula sa Dos Palmas Resort sa Palawan noong 2001. Ayon kay Santiago, tinatayang P3 bilyon ang ginastos ng pamahalaan para sa reclamation project ng Manila Bay nang matapos ito ay inilipat naman ang 70 hectare ng reclaimed area kay Romero sa pamamagitan ng kanyang Harbor Center Port Terminal. Sa talumpati ng lady senator, sinabi nito na ang nasabing proyekto ay ipinagkaloob ni dating Pangulong Ramos nang walang public bidding sa joint venture ng National Housing Authority (NHA) at R2 Builders ni Romero. Sa naturang joint venture agreement, nangako umano si Romero na gagastusan ang development ng Smokey Mountain at reclamation ng tinatayang 40 ektarya sa Manila Bay area sa tapat ng Radial Road 10. Subalit ang kasunduang ito ay hindi sinunod ni Romero. Imbes na kasuhan umano ni Ramos dahil sa breach of contract, pinapasok pa umano ito sa Asset Pool Agreement kasama ng ilang government financial institution kung saan P3.1 bilyon ang nalikom na pondo at nakipagkasundo pa sa profit-sharing kay Romero. Mula sa Asset Pool, 10 ektarya umano ng reclaimed land na nagkakahalaga ng P1.75 bilyon ang inilipat sa isa pang korporasyon ni Romero na Harbor Center Port Terminal kung saan ang majority ownership ay napunta din kay Romero na para dapat sa gobyerno. Iginiit ni Santiago na dapat umanong imbestigahan si Romero dahil sa pinasok nitong joint venture agreement ay labag sa Konstitusiyon na nagbabawal sa isang private corporation na magmay-ari ng public lands samantalang sa Asset Pool agreement ay naging agrabiyado ang gobyerno. &amp;quot;Ramos and the NHA apparently violated the anti-Graft and Corrupt Practices Act by acting with manifest impartiality, and evident bad faith,&amp;quot; ani Santiago. Binigyan-diin pa nito na dapat ang legal owner ng Harbor Center Port Terminal ay ang government financial institution at hindi si Romero. (Ulat ni Rudy Andal)</body>
<link>http://www.philstar.com/Article.aspx?articleId=261010&amp;publicationSubCategoryId=92</link>
</article>
<article>
<title>VP Noli may bagong puwesto; Villanueva tanggal na sa PhilPost</title>
<author>Lilia Tolentino/Ellen Fernando</author>
<date>
<month>August</month>
<day>12</day>
<year>2004</year>
</date>
<body>Isa pang responsiblidad ang ipinagkaloob ni Pangulong Arroyo kay Vice President Noli de Castro nang italaga niya itong Presidential Adviser on Overseas Filipino Workers (OFWs). Ang paghirang ay inihayag ng Pangulo sa ginanap niyang pulong bayan sa gusali ng Ford Group Philippines sa Sepcial Economic Zone sa Sta. Rosa. Laguna kahapon. Bilang Presidential Adviser on OFWs, si de Castro ang siyang tatayong board chairman ng Philippine Overseas Employment Administration (POEA) na pinamamahalaan ni Labor Sec. Patricia Sto. Tomas at Overseas Workers Welfare Administration (OWWA) na pinamumuan naman ni Administrator Virgilio Angelo. Inaasahan ng Pangulo na makakatulong si de Castro sa pagbibigay pansin sa kapakanan ng walong milyong OFWs sa iba't ibang dako ng mundo na nagpapasok sa bansa ng $8 bilyon kada taon. Una nang ibinigay ng Pangulo kay de Castro ang puwesto bilang co-chairman ng National Anti-Poverty Commission. Samantala, hinirang ng Pangulo bilang bagong Postmaster General ng Philippine Postal Corporation (PhilPost) si Dario Rama, dating chairman ng Presidential Anti-Graft Commission. Itinalaga si Rama sa PhilPost bilang kapalit ni Ret. Army General Diomedio Villanueva kung saan nakapaloob ito sa isang executive order na may petsang Hulyo 30. Posible umanong ang pagkakatanggal kay Villanueva sa puwesto ay may koneksiyon sa sinasabing pagkakalugi ng PhilPost ng P5 bilyon dahil sa kapabayaan at korapsiyon. (Ulat nina Lilia Tolentino/Ellen Fernando)</body>
<link>http://www.philstar.com/Article.aspx?articleId=261016&amp;publicationSubCategoryId=92</link>
</article>
<article>
<title>Harrison Plaza owner inabsuwelto sa kasong frustrated parricide</title>
<author>Grace dela Cruz</author>
<date>
<month>August</month>
<day>12</day>
<year>2004</year>
</date>
<body>Ibinasura ng Department of Justice (DOJ) ang kasong frustrated parricide laban sa negosyanteng nagmamay-ari ng isang department store matapos na barilin umano nito ang kanyang asawang si Melissa Mercado, anak ng aktor na si Luis Gonzales. Sa 9-pahinang resolusyon na pinirmahan ni Sr. State Prosecutor Roberto Lao, ipinawalangsaysay nito ang nasabing kaso na isinampa ni Mercado laban kay Robert Puyat Martel, may-ari ng Harrison Plaza. Batay sa naging imbestigasyon ng prosecution, sinabi nito na walang matibay na basehan upang isulong ang kasong frustrated parricide laban kay Martel. Hindi umano nagtugma ang mga naging pahayag ng complainant hinggil sa pamamaril ni Martel noong Agosto 26, 2003. Wala din aniyang mga iprinisintang testigo upang madiin sa kaso ang negosyante laban sa kanyang asawa. Pinatunayan ni Martel sa korte na wala siya sa bansa noong Setyembre 2-Disyembre 5, 2003 kung saan sinasabi ni Mercado sa isang hiwalay na salaysay nito na tinangka pa siyang saktan at tinatakot habang sila ay magkasama ng asawa. (Ulat ni Grace dela Cruz)</body>
<link>http://www.philstar.com/Article.aspx?articleId=261022&amp;publicationSubCategoryId=92</link>
</article>
<article>
<title>Pamilya, 5 nalibing sa landslide</title>
<author>Joy Cantos</author>
<date>
<month>August</month>
<day>13</day>
<year>2004</year>
</date>
<body>Nalibing ng buhay ang lima katao kabilang ang tatlong bata matapos na matabunan ng tone-toneladang lupa ang kanilang bahay sa naganap na landslide kamakalawa ng madaling-araw sa Lanao del Sur. Nakilala ang mga nasawi na sina Anijah Daud, Rina Daud at tatlong bata na di natukoy ang pagkakakilanlan. Sa ulat ng National Disaster Coordinating Council (NDCC), ang insidente ay naganap dakong ala-1 ng madaling araw sa kahabaan ng Narciso Ramos highway sa Brgy. Linuk, Pualas ng nabanggit na lalawigan. Nabatid na ang mga biktima ay mahimbing na natutulog nang bigla na lamang rumagasa ang tone-toneladang lupa at putik sa nasabing barangay na tumabon sa bahay ng mga biktima. Ayon kay Defense Secretary Eduardo Ermita, chairman ng NDCC, maging ang mga tauhan ng Philippine Institute of Volcanology ang Seismology ay nagsasagawa ngayon nang pag-aaral sa naging sanhi ng biglang pagguho ng lupa sa naturang lugar. Sa ulat naman ng Provincial Disaster Coordinating Council, marami sa residente ng Barangay Luuk ang lumikas sa pangambang matabunan ng lupa ang kanilang mga kabahayan. Bunga nang nagyaring landslide ay pansamantalang isinarado sa lahat ng uri ng sasakyan ang Marawi City patungong Malabang, Lanao del Sur. Kasalukuyan namang inaalam ng mga awtoridad ang halaga ng naging pinsala sa naganap na landslide. (Ulat ni Joy Cantos)</body>
<link>http://www.philstar.com/Article.aspx?articleId=261140&amp;publicationSubCategoryId=92</link>
</article>
<article>
<title>5-year tax moratorium isusulong sa Kongreso</title>
<author>Malou Rongalerios</author>
<date>
<month>August</month>
<day>13</day>
<year>2004</year>
</date>
<body>Sa kabila ng ibat ibang panukalang batas na nagsusulputan sa Kongreso kaugnay sa pagpapataw ng mga bagong buwis, isinulong ni Bulacan Rep. Pedro Pancho ang kanyang House Bill 2286 na nagbabawal sa paniningil ng mga bagong buwis sa loob ng limang taon. Sinabi ni Rep. Pancho na hindi sagot sa lumalaking budget deficit ng bansa ang paniningil ng mga bagong buwis dahil lalo lamang maghihirap ang mga mamamayan. &amp;quot;The scheme maybe effective in raising funds but the burden will be shouldered not by the rich but by the poor families in the cavalry of poverty,&amp;quot; ani Pancho. Ang mga consumer din naman aniya ang unang naaapektuhan at bumibili ng mga highly taxed products kaya patuloy na humihina ang kanilang buying power. Bagaman tataas aniya ang budget ng gobyerno dahil sa mga additional taxes, lalo namang maghihikahos ang mga mahihirap na pamilya dahil tataas halos lahat ng presyo ng mga pangunahing bilihin. Nagbabala pa si Pancho na maraming multinational companies ang lumalayas na sa bansa katulad ng Colgate-Palmolive at Ovaltine dahil sa napakamahal na tax sa Pilipinas. Ang dapat aniyay ipagbawal ang paniningil ng mga bagong buwis sa susunod na limang taon hanggat hindi naaayos ang pangongolekta ng buwis ng Bureau of Internal Revenue. Kung magiging maayos aniya ang koleksiyon sa buwis ay hindi kailangang magpasa ng mga bagong tax na naglalayong magpataw ng mga bagong buwis sa ibat ibang produkto at serbisyo. Sinabi pa ni Pancho na dapat paigtingin ang kampanya laban sa mga tax evaders. Ikinatwiran pa ni Pancho na hindi na kaya ng maraming mahihirap na Filipino ang mga bagong buwis na binabalak singilin ng gobyerno. Magugunitang kabilang sa mga bagong tax na pinag-iisipan ng gobyerno ay ang tax sa text, sin products, oil products at iba pa. (Ulat ni Malou Rongalerios)</body>
<link>http://www.philstar.com/Article.aspx?articleId=261152&amp;publicationSubCategoryId=92</link>
</article>
<article>
<title>GMA pinayuhang magbakasyon naman</title>
<author>Rudy Andal</author>
<date>
<month>August</month>
<day>13</day>
<year>2004</year>
</date>
<body>Pinayuhan ni Sen. Joker Arroyo si Pangulong Arroyo na magbakasyon muna dahil sa mahigit tatlong taon na itong nagtatrabaho ng walang pahinga. &amp;quot;The President should take a good and restful vacation, she sounds tired. That is why she has become onion-skinned,&amp;quot; ayon kay Sen. Arroyo. Pinuna din ng senador ang mga miyembro ng Gabinete na nagsusumiksik sa saya ng Pangulo kung napupuna ang kapalpakan ng mga ito sa kanilang mga trabaho. Aniya, walang puwang sa pamahalaan ang ganitong miyembro ng Gabinete at mas maganda kung magbibitiw na lang sila sa kanilang trabaho. Idinagdag ng senador na ang kapalpakan ng mga Gabinete ay reflection sa anong uri ng pamahalaan mayroon ibibigay si Pangulong Arroyo. Tinukoy nito si dating Finance Secretary Jose Isidro Camacho na nagpayo sa gobyerno na mangutang ng mangutang at nang napag-initan na ay bigla na lang nagbitiw sa tungkulin at sumuporta pa sa kalaban ng Pangulo noong nakaraang halalan. Aniya, sa ilalim ng pamunuan ni Camacho, tinalo pa ng pamahalaang Arroyo ang pinagsamang utang ng gobyerno ni Fidel Ramos at Joseph Estrada sa loob lang ng tatlong taon. Sinabi pa ni Sen. Arroyo na dapat itigil na ng Pangulo ang pag-atas sa Kongreso na magpataw ng dagdag-buwis upang makakuha ng P80 billion sa budget deficit. Wika pa nito, hindi ito ang sagot sa budget deficit, ang kailangan ay ang puspusang koleksiyon ng buwis. (Ulat ni Rudy Andal)</body>
<link>http://www.philstar.com/Article.aspx?articleId=261157&amp;publicationSubCategoryId=92</link>
</article>
<article>
<title>Malls,hotels kinilala sa mahusay na fire brigade</title>
<author>Doris Franche</author>
<date>
<month>August</month>
<day>13</day>
<year>2004</year>
</date>
<body>Kaugnay pa rin kampanya ng pamahalaan ukol sa Fire Prevention sa pamamagitan ng Bureau of Fire Protection, ginawaran ng pagkilala ang mga malls at sinehan sa Glorietta, Greenbelt at Rockwell sa Makati, maging ang mga kilalang hotels, gaya ng Hotel Intercontinental sa Manila, Peninsula Manila, Mandarin Oriental Manila, Makati Shangri-La Hotel at New World Renaissance. Ang mga may-ari ng mga nabanggit ay pinagkalooban ng Building Fire Brigade Awards dahil sa pagiging epektibo ng mga fire brigade ng kanilang mga gusali sa lungsod na ipasuri ang lahat ng kanilang mga fire devices, mga fire prevention system at alarms, upang maseguro ang kaligtasan ng publiko. Kaugnay nito, isang special task force naman ang siyang mangangasiwa sa mga audit sa mga malls, movie houses, school buildings at iba pang establisimiyento kung sinusunod ang naturang kautusan. (Ulat ni Doris Franche)</body>
<link>http://www.philstar.com/Article.aspx?articleId=261165&amp;publicationSubCategoryId=92</link>
</article>
<article>
<title>Plaka ng kotse, P 50,000 isa</title>
<author>Ludy Bermudo</author>
<date>
<month>August</month>
<day>13</day>
<year>2004</year>
</date>
<body>Bilang bahagi ng kampanya ng pamahalaan na makalikom ng karagdagang P3.5 bilyon sa rebenyu ay mag-aalok ito ng &amp;quot;vanity plates&amp;quot; sa lahat ng mga car owners sa halagang P10,000-P50,000 bawat plaka. Ang hakbang ay tugon ng Dept of Transportations and Communications (DOTC) sa kampanya ni Pangulong Arroyo na malutas sa maagang panahon ang lumalaking budget deficit ng bansa na umaabot na ng P80.1 bilyon sa kalahating taon pa lamang. Sinabi ng DOTC na isang magandang pagkukunan ng karagdagang kita sa gobyerno ang &amp;quot;vanity plates&amp;quot; kung saan ay maaari na nilang gawing personalized ang kanilang plaka. Magsisimula na sa susunod na buwan ang registration para sa mga nagnanais na magkaroon ng &amp;quot;vanity plates&amp;quot;. Gayunman hindi binanggit kung magiging matagumpay ang kanilang kampanya at kung ito ay kakagatin ng mga car owners. Ayon sa ilang tagamasid lumilitaw na ang &amp;quot;vanity plates&amp;quot; ang pinakamahal sa lahat ng plaka ng kotse sa buong mundo. Ang normal na presyo ng isang commemorative plates na maaari din namang gawing personalized ay mula P1,500-P3,000 lamang. Pero kung ito ay magiging P10,000-P50,000 ay tiyak na milyunaryo na lamang ang kakagat nito. (Ulat ni Ludy Bermudo)</body>
<link>http://www.philstar.com/Article.aspx?articleId=261170&amp;publicationSubCategoryId=92</link>
</article>
<article>
<title>Separation,retirement pays ililibre sa tax</title>
<author>Malou Rongalerios</author>
<date>
<month>August</month>
<day>14</day>
<year>2004</year>
</date>
<body>Upang hindi na mabawasan ang tatanggaping separation at retirement pay ng mga empleyado, isinulong kahapon ni Zamboanga del Norte Rep. Roseller Barinaga sa kanyang House Bill 1430 na hindi na dapat kaltasan ng tax ang mga empleyadong mawawalan na ng trabaho dahil sa pagkatanggal o pagreretiro. Hindi aniya makatarungan na bawasan pa ng gobyerno ang separation at retirement pay ng lahat ng government o private employees. &amp;quot;This is rather unjust for the employees in view of the fact that such benefits are for the purpose of their substinence during the time they are separated from or out of work,&amp;quot; ani Rep. Barinaga. Isinama rin ni Barinaga sa kanyang panukala ang mga monetary benefits na maaaring matanggap ng isang government o private employees na nagresign sa kanilang trabaho. Sigurado aniya na mas kakailanganin ng isang nawalan ng trabaho ang monetary benefits na kanyang makukuha sa dating pinapasukan kaya hindi na ito dapat kaltasan pa ng internal revenue tax. Sinabi pa ni Barinaga na consistent na kinakaltasan naman ng buwis ang mga empleyado habang sila ay may trabaho kaya dapat na ilibre na sa tax ang kanilang separation at retirement pay. (Ulat ni Malou Rongalerios)</body>
<link>http://www.philstar.com/Article.aspx?articleId=261259&amp;publicationSubCategoryId=92</link>
</article>
<article>
<title>Early retirement ng gov't employees di puwersahan</title>
<author>Lilia Tolentino</author>
<date>
<month>August</month>
<day>14</day>
<year>2004</year>
</date>
<body>Pinawi ng Malaca&amp;ntilde;ang ang agam-agam ng mga empleyado ng pamahalaan na puwersahan silang ireretiro ng maaga sa ilalim ng ipinatutupad na pagbuwag at pagsasanib ng mga ahensiya ng gobyerno na may magkakatulad na serbisyo para makatipid sa gastos ang pamahalaan. Ipinaliwanag ni Presidential Spokesman Ignacio Bunye, walang sinumang empleyado ng gobyerno na apektado ng &amp;quot;reengineering program&amp;quot; ang mawawalan ng trabaho. Tanging mga empleyadong kusang loob na papailalim sa boluntaryong pagreretiro sa serbisyo ang maaalis sa puwesto at sila naman ay babayaran ng kaukulang benepisyo sa panahong inilagi nila sa gobyerno. Ang paglilinaw ay ginawa ni Bunye kasunod ng ulat na sinimulan na ng pamahalaan ang &amp;quot;reengineering program&amp;quot; sa Sugar Regulatory Administration sa ipinalabas na Executive Order 339. Sinabi rin ni Bunye na sakalit mayroong mga kawani na may tinatawag na &amp;quot;redundant positions,&amp;quot; ang mga kawaning ito ay ilalagay sa isang &amp;quot;manpower pool&amp;quot; sa ilalim ng Civil Service Commission. Ang mga nailagay naman sa manpower pool ay bibigyan ng pagkakataong maitalaga sa ibang ahensiya ng gobyerno na kinakailangan ang kanilang serbisyo. &amp;quot;Ang importante, kung saka-sakali, ang sinumang empleyado na mag-a-avail ng separation and retirement benefits, on the last day of their employment ay makukuha na nila ang kanilang mga tseke,&amp;quot; ani Bunye. (Ulat ni Lilia Tolentino)</body>
<link>http://www.philstar.com/Article.aspx?articleId=261266&amp;publicationSubCategoryId=92</link>
</article>
<article>
<title>'Retired general ang ilagay sa LTO'</title>
<author>Angie dela Cruz</author>
<date>
<month>August</month>
<day>14</day>
<year>2004</year>
</date>
<body>Iminungkahi kahapon ng mga empleyado ng Land Transportation Office (LTO) sa Malaca&amp;ntilde;ang na ang italaga sa ahensiya ay isang dating pulis na retiradong Heneral upang higit na magampanan ang tungkulin sa ahensiya. Binigyang diin ng naturang mga empleyado na ayaw magpakilala, mas kumpiyansa sila na higit na malulutas ng isang retired General ang mga problema sa LTO tulad ng paglipana ng mga fixers. &amp;quot;Dapat talaga dito sa LTO, hindi babae kundi isang retired general ang ilagay sa puwesto. Sa aming palagay mas kaya nito ang mga problema sa LTO lalu na ang pagkalat ng mga fixers,&amp;quot; pahayag ng mga ito. Ayon pa sa mga ito, isang frontline service ang LTO kayat hindi dapat ipairal dito ang protocol. Ilang retired generals na anila ang umupo sa LTO at nang mamuno ang mga ito sa ahensiya ay higit pang napa-angat ang revenue ng ahensiya bunsod na rin ng kamay na bakal na ipinatutupad sa mga tanggapan ng LTO nationwide. Mas kampante din umano sila kapag retired General ang amo sa LTO dahil maraming natatakot dito para gumawa ng kalokohan sa ahensiya. (Ulat ni Angie dela Cruz)</body>
<link>http://www.philstar.com/Article.aspx?articleId=261271&amp;publicationSubCategoryId=92</link>
</article>
<article>
<title>Droga sa imported RTWs ipinupuslit mula sa China</title>
<author>Rudy Andal</author>
<date>
<month>August</month>
<day>14</day>
<year>2004</year>
</date>
<body>Bilyong pisong halaga ng bawal na gamot ang naipalulusot sa Pilipinas dahil inihahalo sa mga ready-to-wear (RTW) na kasuotan na mula sa China. Ito umano ang dahilan kung bakit naibebenta sa napakamurang halaga ng mga t-shirt, polo, pantalon, bestida at sapatos mula sa naturang bansa. Dahil dito, pinaiimbestigahan ni Sen. Panfilo Lacson ang naturang report. Nagkaroon ng hinala si Sen. Lacson sa drug shipment na ito matapos malaman na naglalagay ng hanggang P150,000 sa bawat container para mailusot lamang sa Pier ang mga t-shirt at RTW items sa Customs. &amp;quot;My suspicion is that drugs or drug ingredients are being smuggled in through the container vans, with shirt and garments being used as fronts,&amp;quot; wika ni Lacson. Lumitaw sa mga imbestigasyon ng pulisya na posibleng itinatago sa mga merchandise shipment ang mga drogang galing China upang makaiwas sa pagkakumpiska ng mga ito. Aniya, nagiging maluwag ang mga Customs inspectors kapalit ng &amp;quot;padulas&amp;quot; para huwag ng busisiin angmga parating na kargamentong t-shirts o garments na pinalulusot ng mga sindikato. Natuklasan sa isinagawang pag-aaral ng United Nations na ang sobrang kaluwagan sa ating Customs ang pangunahing dahilan kaya nakakalusot ang mga drug shipment sa ating bansa. (Ulat ni Rudy Andal)</body>
<link>http://www.philstar.com/Article.aspx?articleId=261276&amp;publicationSubCategoryId=92</link>
</article>
<article>
<title>Sundalo sama na sa media coverage hahasain pa sa TV reporting</title>
<author>Joy Cantos</author>
<date>
<month>August</month>
<day>14</day>
<year>2004</year>
</date>
<body>Isang malaking insulto umano ang kontrobersyal na panukala ng Armed Forces of the Philipines (AFP) na sumama sa coverage ng mga reporter ang tropa ng mga sundalo upang mapag-ibayo pa ang kampanya laban sa terorismo. Ito ang nagkakaisang pagtutol kahapon ng samahan ng mediamen sa suhestiyon ni Brig. Gen. Victor Corpus, chief ng AFP-Civil Relations Service na isama sa regular na media coverage at hahasain sa TV reporting ang mga sundalo. Sa isang liham na ipinadala kay AFP Chief of Staff Gen. Narciso Abaya ng Kapisanan ng mga Brodkaster ng Pilipinas (KBP) at National Union of Journalists of the Philippines (NUJP), nagbabala ang mga ito na kung itutuloy ang hakbang ay magreresulta lang ito sa paglabag sa karapatan sa pamamahayag at lilitaw na nag-eespiya lamang ang mga sundalo sa media. Bukod dito ay mas matindi ang iiral na news blackout at pagharang sa lehitimong mga mediamen sa mga delikado at sensitibong sitwasyon. Ayon sa NUJP, ang nasabing panukala ng AFP ay lubhang mapanganib at bahagdan para sa pagpapairal ng news blackout na maaaring pairalin ng pamahalaan. Nauunawaan ng NUJP ang paghahangad ng AFP na maiulat ang kanilang sariling bersiyon sa mga kaganapan sa aktibidad ng militar partikular na sa terorismo pero hindi anya akma na pati pamamahayag ay tila ibig na rin nilang makontrol. Tinatayang mahigit 30 sundalo mula sa tatlong service commands ang sasanayin sa actual na media coverage sa loob ng 10 araw na seminar-workshop na mag-uumpisa sa susunod na linggo. (Ulat ni Joy Cantos)</body>
<link>http://www.philstar.com/Article.aspx?articleId=261281&amp;publicationSubCategoryId=92</link>
</article>
<article>
<title>Sayyaf reresbak</title>
<author>Joy Cantos at Roel Pare&amp;ntilde;o</author>
<date>
<month>August</month>
<day>15</day>
<year>2004</year>
</date>
<body>Reresbak umano ang mga bandidong Abu Sayyaf sa pamamagitan ng serye ng paghahasik ng terorismo tulad ng pambobomba at kidnapping bilang ganti matapos na mahatulan ng bitay ng Basilan Municipal Trial Court (RTC) ang 17 nilang kasamahan. Dahil dito, inalerto na ni Defense Secretary at Anti-Terrorism Task Force (ATTF) Chief Eduardo Ermita ang pinagsanib na puwersa ng militar at pulisya sa matinding bantang resbak ng ASG upang masupil ang karahasan. Ayon naman kay AFP- Southcom Chief Major Gen. Generoso Senga, inaasahan na nila ang ganting paghahasik ng karahasan ng grupo ng mga bandido. Labing-tatlo sa 17 Sayyaf na nahatulan ng bitay ni Basilan RTC Branch 2 Judge Danilo Bucoy ay ibiniyahe kamakalawa ng gabi sa Metro Manila at idineretso sa National Bilibid Prisons sa Muntinlupa City. Apat sa mga suspek ay convicted in absentia kabilang si Mubbin Ibba alyas Abu Black na nanguna sa Black Saturday mass jailbreak sa Basilan Provincial Jail noong nakalipas na buwan ng Abril. Nabatid na nakatanggap ng report ang mga awtoridad na nagtatago lamang at maaaring umatake anumang oras sa lungsod ng Zamboanga si Ibba kasama ang isa pang lider ng ASG na si Amilhamja Ajijul alyas Alex Alvarez na nagpaplano na namang mangidnap ng mga mayayamang negosyante sa utos ni Khadaffy Janjalani. Ayon sa militar, si Ajijul ang lider ng Sayyaf na siyang utak sa pambobomba sa Zamboanga City noong Oktubre 2002 na ikinasawi ng 11 katao kabilang ang isang US Special Forces personnel habang 80 pa ang malubhang nasugatan. Sinabi pa ni Ermita na isang malaking tagumpay sa kampanya ng pamahalaan laban sa terorismo ang hatol na bitay laban sa 17 Abu Sayyaf kidnappers at inaasahang susunod na ring mapaparusahan ng batas ang iba pa sa nalalabing miyembro ng mga bandido. &amp;quot;More than this legal victory however, we are happy to note that justice has been served. This proves that terrorists, even with their extremely elusive behavior and their unpredictability, are not beyond the reach of our criminal justice system,&amp;quot; ang sabi pa ng kalihim. (Ulat nina Joy Cantos at Roel Pare&amp;ntilde;o)</body>
<link>http://www.philstar.com/Article.aspx?articleId=261357&amp;publicationSubCategoryId=92</link>
</article>
<article>
<title>Psycho test sa mga pulitiko</title>
<author>Malou Rongalerios</author>
<date>
<month>August</month>
<day>15</day>
<year>2004</year>
</date>
<body>Katulad ng mga pulis, nais ng isang mambabatas na sumailalim na rin sa neuro-psychiatric examination ang mga pulitikong nais magsilbi sa national at local positions upang masigurong matino ang pag-iisip ng mga ito. Sa House bill 2341 ni Muntinlupa Rep. Rozzano Biazon, sinabi nito na mahalagang matukoy kung mentally prepared ang isang pulitiko upang masigurong magagampanan nito ng maayos ang kanyang trabaho. Nais ni Rep. Biazon na sumailalim muna sa neuro-psychiatric exam ang lahat ng mga pulitiko bago sila maghain ng kanilang certificate of candidacy sa Commission on Elections (Comelec). Panahon na anya para malaman ng mga mamamayan ang state of mind ng mga iboboto nilang kandidato sa susunod na halalan. &amp;quot;It is time that we include the state of mind of these people who wish to lead and serve the Filipino people, as a pre-requisite for filing ones certificate of candidacy,&amp;quot; ani Biazon. Ang neuro-psychiatric examination ng mga kandidato ay maaari lamang isagawa ng isang competent medical doctor. Kung mapapatunayang pineke ng isang kandidato ang kanyang neuro-psychiatric exam, madi-disqualify ito sa pagtakbo sa anumang elective public office at maaari ring sampahan ng kasong kriminal. Ang panukala ni Biazon ay tatawaging &amp;quot;Improved Qualifications Act of 2004&amp;quot; sa sandaling maging isang ganap na batas. (Ulat ni Malou Rongalerios)</body>
<link>http://www.philstar.com/Article.aspx?articleId=261373&amp;publicationSubCategoryId=92</link>
</article>
<article>
<title>Bangkay ng Pentagon leader huhukayin</title>
<author>Lilia Tolentino</author>
<date>
<month>August</month>
<day>15</day>
<year>2004</year>
</date>
<body>Hanggat hindi nahuhukay ang bangkay ng kilabot na si Pentagon kidnap-for-ransom leader Tahir Alonto ay hindi nila maaaring ideklarang kasama nga talaga ito sa 17 nasawi sa inilunsad na &amp;quot;air strikes operations&amp;quot; ng tropa ng militar sa pinagkukutaan ng mga kidnaper sa bayan ng Sultan Kudarat Pendatun, Maguindanao kamakalawa. Sa isang phone interview, sinabi ni Armys 604th Brigade Commander Brig. Gen. Agustin Demaala na nakatanggap sila ng intelligence report na agad umanong inilibing ng kanyang kaanak si Alonto matapos itong mapatay. &amp;quot;Although we received information that he (Alonto) was among those killed, we want physical evidence on this case,&amp;quot; ani Demaala. Sinabi ni Demaala base sa kanilang natanggap na impormasyon ay inilibing na ng kanyang pamilya at mga kamag-anak si Alonto sa Sitio Tatag, Langapin, Sultan Kudarat Pendatun ilang oras matapos hulugan ng bomba ang bahay nito sa ginawang pagsalakay sa kuta ng Pentagon. Sa kasalukuyan ay patuloy ang hot pursuit operations laban sa 32 hanggang 50 pang Pentagon kidnappers na kinabibilangan rin ng grupo ni Matangkang Saguile. Nabatid na sina Alonto at Saguile ay magkaalyado sa kidnap-for-ransom at aktibong kumikilos sa bahagi ng Central Mindanao. Kaugnay nito, pinuri naman ni Pangulong Arroyo ang militar sa matagumpay nilang operasyon. Ayon sa Pangulo, ginamit na ng gobyerno ang kamay na bakal laban sa Pentagon KFR para mapalabas ang mga ito sa kanilang pinagkukutaang lugar. Si Alonto ay may patong na P1 milyon para sa ikadarakip nito, patay man o buhay. (Ulat ni Lilia Tolentino)</body>
<link>http://www.philstar.com/Article.aspx?articleId=261374&amp;publicationSubCategoryId=92</link>
</article>
<article>
<title>Fixers sa LTO puntirya ni Berroya</title>
<author>Angie dela Cruz</author>
<date>
<month>August</month>
<day>15</day>
<year>2004</year>
</date>
<body>Uunahin ni Asst. Secretary Reynaldo Berroya ng Department of Transportation and Communications (DOTC) ang pagwawalis sa mga fixer na pangunahing problema ng mga motorista na kumukuha ng lisensiya at nagpaparehistro ng sasakyan sa Land Transportation Office (LTO). Ayon kay Berroya ito ang pangunahing aaksiyunan kapag napunta na sa LTO bilang tugon na rin sa kampanya ni Pangulong Arroyo laban sa mga fixer na ugat ng korapsiyon sa mga tanggapan ng gobyerno. Binigyang diin ni Berroya na sisikapin din niyang mapabuti ng husto ang relasyon sa mga empleyado sa pamamagitan ng pagkakaloob ng incentives sa mga ito upang higit ang mga itong maging productive at maalis ang pakikipagkutsabahan ng ilang tiwaling tauhan sa mga sindikato para magkaroon ng dagdag na kita. Bilang isang frontliner agency ng LTO, palalakasin din ang pagkakaloob ng serbisyo sa maayos at mabilis na paraan upang hindi na maaksaya ang oras sa paghihintay sa pagkuha pa lamang ng lisensiya at rehistro ng mga sasakyan. Sa mabagal umanong transaksiyon sa LTO nag-uugat ang kalimitang korapsiyon sa ahensiya. Gayunman, sinabi ni Berroya na kung saan mang puwesto siya mailagay ni Pangulong Arroyo ay kanyang rerespetuhin. Sinasabing bukod kay Berroya, si LTO-NCR chief ret. Gen. Nestorio Gualberto ang pinagpipilian ng Malaca&amp;ntilde;ang para pumalit sa kasalukuyang LTO chief Anneli Lontoc. (Ulat ni Angie dela Cruz)</body>
<link>http://www.philstar.com/Article.aspx?articleId=261386&amp;publicationSubCategoryId=92</link>
</article>
<article>
<title>P2-M pabuya sa ulo ng killers ng newsmen</title>
<author>Eva Visperas, Ellen Fernando at Joy Cantos</author>
<date>
<month>August</month>
<day>16</day>
<year>2004</year>
</date>
<body>Nag-alok si House Speaker Jose de Venecia ng halagang P2 milyong pabuya sa sinumang makakapagbigay ng impormasyon para sa ikadarakip ng mga taong responsable at nasa likod ng pamamaslang sa mga mamamahayag sa nagdaang dalawang linggo. Sinabi ni de Venecia sa mga local newsmen sa Dagupan City na una na siyang nag-alok ng P1 milyon pabuya, P500,000 dito ay manggagaling sa sariling bulsa nito at ang kalahating milyon ay magmumula sa kanyang pork barrel funds. Gayunman, kahapon ay inihayag ng House Speaker na tataasan niya ito sa P2 milyon kung saan ang karagdagang P1 milyon ay magmumula sa mga kasamahan nitong Kongresista sa Mababang Kapulungan ng Kongreso. &amp;quot;When they kill media representatives, thats a direct assault and threat to press freedom. You know they want to frighten you from exposing corruption and misbehavior in the provinces,&amp;quot; ani de Venecia sa mga newshen. Bagaman nakahanda siyang maglabas ng pabuya, nanawagan si de Venecia sa mga mediamen na maging responsable sa kanilang pagbabalita at pagbatikos. Dapat aniya ay iwasan ding maging abusado ang mga ito. Niliwanag ni de Venecia na ang pagbibigay ng reward systeam ay epektibo. Inihalintulad niya na matagumpay ang paglalaan nito noon ng halagang P300,000 bilang reward money laban sa mga kidnapping syndicates at drug lords na naging daan ng pagkaka-aresto ng mga kidnappers at drug traffickers at ang pagkakabuwag ng mga nabanggit na sindikato. Samantala, susugod ngayong araw sa Camp Crame ang mga miyembro ng National Press Club (NPC), National Union of Journalists of the Philippines (NUJP) at Press Photographers of the Philippines (PPP) upang iprotesta ang sunud-sunod na pagpatay sa mga reporters at broadcasters sa ibat ibang panig ng bansa dahil sa pagiging inutil ng PNP na lutasin ang mga kaso ng pinaslang at hanggang sa ngayon ay wala pang nahuhuling mga salarin. Sinabi ni Caloy Conde, Pangulo ng NUJP-Davao Chapter na tuloy ang assembly ng mga reporters at photographers dakong alas-9 ng umaga sa Soliven Tower malapit sa Santolan MRT Station, harap ng PNP Headquarters. Naitala ng NUJP na may 55 journalists na ang napapaslang simula noong 1996 kabilang dito ang kasong kontrobersyal na pagpatay sa beterano at kilalang kolumnista ng Peoples Tonight na si Danny Hernandez. Habang ngayong taon ay anim ang pinatay, apat dito ay naganap sa loob lamang ng dalawang linggo. &amp;quot;The failure by the authorities to solve the killing over the years is astounding. Not even President Arroyos directive to PNP Chief Hermogenes Ebdane to resolve these murders has produced any positive results. Thus, the climate of impunity against journalists persisted,&amp;quot; anang grupo. (Ulat nina Eva Visperas, Ellen Fernando at Joy Cantos)</body>
<link>http://www.philstar.com/Article.aspx?articleId=261505&amp;publicationSubCategoryId=92</link>
</article>
<article>
<title>Angelo Reyes minaliit ni Senator Lacson</title>
<author>Rudy Andal</author>
<date>
<month>August</month>
<day>16</day>
<year>2004</year>
</date>
<body>Muling tinawaran ni Sen. Panfilo Lacson ang kakayahan ni Interior and Local Govt Sec. Angelo Reyes na maging anti-crime czar dahil sa pagtaas ng bilang ng mga kidnap victims sa bansa. Ayon kay Lacson, nakatanggap siya ng ulat mula sa Fil-Chinese community na muling tumaas ang bilang ng mga insidente ng kidnapping sa bansa. &amp;quot;Marami nang insidenteng di natin nalalaman, nakukuha na lang natin pag may kamag-anak o pamilya ng biktima na nakalaya sa pamamagitan ng pagbayad ng ransom,&amp;quot; pahayag ng Senador. Aniya, mukhang hindi alam ni Reyes ang pangyayari dahil sa madalas niyang sabihin na wala ng insidente ng kidnapping. &amp;quot;Ang nakikita ko okay ang projection nila sa kidnapping pero kausapin mo ang mga Chinese, maraming insidente ang hindi naire-report sa kanila,&amp;quot; dagdag ng dating hepe ng Philippine National Police at Presidential Anti-Organized Crime Task Force (PAOCTF). Muling sinabi ni Lacson na hindi sapat ang naging hakbang ni Reyes noong ito pa ang pinuno ng National Anti-Kidnapping Task Force (NAKTF). Gayunman, inamin ng Senador na may mga na-neutralized naman si Reyes, pero hindi sapat para sabihing tagumpay siya. Si Reyes ay hinirang na anti-crime czar, batay sa kanyang nagawa noong hepe pa ito ng NAKTF. &amp;quot;Merong mga score here and there, pero sa tingin ko, kapos. Di talaga naremedyuhan ang problema,&amp;quot; dagdag ni Lacson. (Ulat ni Rudy Andal)</body>
<link>http://www.philstar.com/Article.aspx?articleId=261521&amp;publicationSubCategoryId=92</link>
</article>
<article>
<title>Benepisyo sa mga OFW patataasan ng DOLE</title>
<author>Danilo Garcia</author>
<date>
<month>August</month>
<day>16</day>
<year>2004</year>
</date>
<body>Inihayag kahapon ng Department of Labor and Employment (DOLE) na inaasahang maitataas na ng pamahalaan ang maibibigay na mga insentibo sa may walong milyong Overseas Filipino Workers (OFWs) na nasa ibat ibang panig ng mundo. Sinabi ni Labor Usec. Susan Ople, sumang-ayon na sa kanilang panukala ang Federated Association of Manpower Exporters (FAME) na siyang pinakamalaking organisasyon na nagpapadala ng mga trabahador sa buong mundo. Nabatid kay Ople na sinabi ni Alfredo Palmiery, pangulo ng FAME na nakatakda nilang pamunuan ang reintegration at revitalization program para sa mga insentibo ng mga balikbayang OFWs. Kasama dito ang pagbibigay ng mga cash bonuses, medical benefits kung magkakasakit habang nasa trabaho sa ibang bansa ang mga OFWs at pagdaragdag ng pension kung maaaksidente ang mga ito para may pagkuhanan ng ikabubuhay kung uuwing baldado sa Pilipinas. Ipinaliwanag nito na marami rin sa mga OFWs ang may ilang taon nang nagtatrabaho sa ibayong-dagat ngunit hindi rin nakakaipon dahil sa pamilyang sinusuportahan at hindi rin nakakakuha ng suporta sa pamahalaan pagdating sa Pilipinas para sa kanilang ikabubuhay dahil sa hindi rin makabalik bilang OFW kapag lagpas na sa age limit. Nakatakda namang magsagawa ng public hearing ang DOLE at FAME para sa iba pang employment agency at mga korporasyon upang magbigay ng kanilang mga suhestiyon sa pagdadagdag ng mga benepisyo ng mga OFWs. (Ulat ni Danilo Garcia)</body>
<link>http://www.philstar.com/Article.aspx?articleId=261522&amp;publicationSubCategoryId=92</link>
</article>
<article>
<title>'Di kami naniniktik sa media' - AFP</title>
<author>Joy Cantos</author>
<date>
<month>August</month>
<day>16</day>
<year>2004</year>
</date>
<body>Nilinaw kahapon ng Armed Forces of the Philippines (AFP) na hindi sila magsisilbing &amp;quot;spy&amp;quot; sa mga delikadong coverage ng mga mediamen. Ito ay may kaugnayan sa pagpiyok o pag-angal ng mga organisasyon ng media sa panukala ng liderato ng militar na sumama ang tropa ng mga sundalo partikular na sa mga delikadong coverage ng mga mediamen. &amp;quot;The AFP assures the public and the media that soldiers who will be trained on public affairs will not be used to spy on the media as what was insinuated in a number of news items,&amp;quot; ani AFP-Piblic Information Office chief Lt. Col. Daniel Lucero. Nauna nang tinutulan ng NUJP ang nasabing panukala ni AFP-Civil Relations chief Brig. Gen. Victor Corpuz. Isa anilang malaking insulto, pang-eespiya at paninikil sa larangan ng malayang pamamahayag kung ipatutupad ang nasabing panukala. (Ulat ni Joy Cantos)</body>
<link>http://www.philstar.com/Article.aspx?articleId=261532&amp;publicationSubCategoryId=92</link>
</article>
<article>
<title>PNP,NBI pinakillos ni GMA vs media killers</title>
<author>Lilia Tolentino</author>
<date>
<month>August</month>
<day>17</day>
<year>2004</year>
</date>
<body>Pinatulong na ni Pangulong Arroyo ang National Bureau of Investigation (NBI) sa Philippine National Police (PNP) at mga kompanya ng media para lutasin ang insidente ng krimen na bumibiktima sa mga mamamahayag. Ang aksiyon ay ginawa ng Pangulo dahil sa seryoso nang insidente ng pamamaslang sa mga miyembro ng media na ang pinakahuling biktima ay si Edward Balida ng RMN-Bukidnon na sa kabutihang palad ay nakaligtas sa balang tumama sa kanyang kamay. Ikinalugod ng Pangulo ang alok ni Speaker Jose de Venecia na itaas sa P2 milyon ang gantimpala para sa mga impormanteng makapagbibigay ng tip sa ikadarakip ng mga may kinalaman sa serye ng pagpatay sa mga journalists. &amp;quot;Nakikisimpatiya ako sa media community sa serye ng walang habas na pamamaslang na ngayon ay sisiyasatin na at bubusisiin nang husto ng mga awtoridad,&amp;quot; anang Pangulo. Sinabi ng Pangulo sa kanyang direktiba sa PNP at NBI na alaming mabuti sa pagsisiyasat kung ano ang ugat ng pamamaslang sa mga mamamahayag at kung paano sila mabibigyan ng proteksiyon. &amp;quot;If there are any threats to press freedom, they must be stopped,&amp;quot; anang Presidente. Kahapon ay sumugod sa Camp Crame ang tinayang 100 mediamen mula sa ibat ibang pahayagan, radyo at telebisyon para iprotesta ang anilay mabagal na paglutas sa sunud-sunod na pagpatay sa mediamen.(Ulat ni Lilia Tolentino)</body>
<link>http://www.philstar.com/Article.aspx?articleId=261631&amp;publicationSubCategoryId=92</link>
</article>
<article>
<title>'Pinas mapanganib daw na lugar sa journalists</title>
<author>Malou Rongalerios</author>
<date>
<month>August</month>
<day>17</day>
<year>2004</year>
</date>
<body>Dahil sa sunud-sunod na pagpatay sa mga journalists sa bansa, itinuturing ngayon ang Pilipinas bilang isa sa mga mapanganib na lugar para sa mga mamamahayag. Ito ang lumabas sa ulat ng New York-based Committee to Protect Journalists kung saan kabilang din sa listahan ang Iraq dahil sa dami ng mga mamamahayag na napatay ngayong taon sanhi ng digmaan. Kaugnay nito, nagkaisa kahapon ang mga mambabatas sa Kamara na pumasok na rin sa imbestigasyon ng sunud-sunod na pagpatay upang makalikha ng batas na magbibigay ng proteksiyon sa mga miyembro ng media. Naalarma rin ang mga mambabatas sa ulat na umabot na sa 55 ang kabuuang bilang ng mga pinatay na journalists simula noong bumagsak ang diktadurya ni dating Pangulong Ferdinand Marcos noong 1986. Iniulat ng National Union of Journalists of the Philippines (NUJP) na wala ni isang suspek na pumatay sa taga-media simula noong 1986 ang nahuhuli o nakukulong. Karamihan sa mga napatay ay itinumba dahil sa ginawang pagbubunyag ng mga ito sa korupsiyon, katulad ni Bernardo Consignado na nagbunyag sa mga anomalya sa mga government projects sa Nagcarlan na ikinagalit umano ng ilang lokal na opisyal doon. Iimbestigahan din ng kinauukulang komite sa Kongreso ang ginagawa ng mga law enforcement kaugnay sa kaso ng mga pinapatay na journalists. (Ulat ni Malou Rongalerios)</body>
<link>http://www.philstar.com/Article.aspx?articleId=261638&amp;publicationSubCategoryId=92</link>
</article>
<article>
<title>2,856 Pinoy nakakulong sa 56 bansa</title>
<author>Malou Rongalerios</author>
<date>
<month>August</month>
<day>17</day>
<year>2004</year>
</date>
<body>Nasa 2,856 Filipino na ang patuloy na naghihirap sa ibat ibang kulungan sa may 56 bansa nitong nakalipas na taon, ayon sa ulat ng Department of Foreign Affairs sa Mababang Kapulungan ng Kongreso. Sa 369-pahinang report, nakasaad na 673 Pinoy na nakakulong sa ibang bansa ay pawang mga kababaihan samantalang 50 menor-de-edad ang nakabilanggo sa Saudi Arabia. Dahil dito, mangangailangan anya ang gobyerno ng 20 Boeing 737 eroplano para maibalik sa Pilipinas ang 2,856 Pinoy. Sinabi ni Bukidnon Rep. Juan Miguel Zubiri na posibleng hindi lamang 2,856 Pinoy ang nakakulong sa ibat ibang panig ng mundo dahil marami sa mga overseas Filipino workers ay mga undocumented. &amp;quot;There are more P-OFWs or Prisoner-overseas Filipino workers than officially listed. Some of our foreign service posts were not able to submit their reports for a variety of reasons,&amp;quot; ani Zubiri. Inihalimbawa nito ang Tokyo na nakapagtala ng 37 Pinoy na nakakulong sa kanilang detention centers na nasa ilalim ng hurisdiksiyon ng konsulado pero hindi isinama sa bilang ang halos 50 Filipino na naaresto buwan-buwan dahil sa immigration offenses. Naniniwala rin si Zubiri na hindi lamang 673 ang mga Pinay na nakakulong sa ibang bansa dahil hindi iniulat ng Indonesia at United Arab Emirates ang gender o kasarian ng mga bilanggo. Nangunguna ang Saudi Arabia sa mga bansang maraming nakakulong na Pinoy na umaabot sa 1,115; pangalawa ang Malaysia, 390; US, 233 at Singapore, 174. Kabilang sa mga kinakaharap na kaso ng mga Pinoy ay rape, robbery, drug use, pandaraya sa credit cards at karamihan ay immigration offenses at work contract violations. (Ulat ni Malou Rongalerios)</body>
<link>http://www.philstar.com/Article.aspx?articleId=261644&amp;publicationSubCategoryId=92</link>
</article>
<article>
<title>Keanna kakasuhan 'pag hindi pinangalanan ang mga solon</title>
<author>Malou Rongalerios</author>
<date>
<month>August</month>
<day>17</day>
<year>2004</year>
</date>
<body>Dahil damay lahat ng congressmen sa ginawang pagbubunyag ni Keanna Reeves kaugnay sa escort service, nagbabala kahapon si Anak Mindanao Rep. Mujiv Hataman na kakasuhan niya ang starlet kapag napatunayang gimik lamang ang kanyang ginawa at hindi nito papangalanan ang sinasabing mga mambabatas na naging kliyente niya. Sinabi ni Rep. Hataman na malaking kasiraan at iskandalo sa buong Kongreso ang ginawang pagbubunyag ni Reeves dahil naging suspek ang lahat ng kongresista sa naturang akusasyon. Ayon pa kay Hataman, dahil sa aminado si Reeves sa kanyang trabaho, puwede itong kasuhan dahil sa paglabag sa Anti-Prostitution Law. Ipinaliwanag ni Hataman na wala silang galit kay Reeves at naiintindihan niya ang kalagayan nito pero dapat niyang tukuyin kung sino ang mga naging kliyente niyang opisyal ng gobyerno upang malinis naman ang imahe ng Kongreso. Sinuportahan din ni Albay Rep. Edcel Lagman si Hataman sa pahayag nitong dapat maging kumpleto ang pagbubunyag ni Reeves upang maisalba naman ang mga inosenteng kongresista. Maaari aniyang pumasok sa Witness Protection Program si Reeves upang mabigyan ng proteksiyon kung natatakot itong ihayag ang pangalan ng kanyang mga naging kliyente. Itutuloy pa rin ng kinauukulang komite sa Kongreso ang ginawang pagbubunyag ni Reeves tungkol sa escort service na ginagamit bilang front ng prostitusyon. (Ulat ni Malou Rongalerios)</body>
<link>http://www.philstar.com/Article.aspx?articleId=261650&amp;publicationSubCategoryId=92</link>
</article>
<article>
<title>State visit sa China ni GMA mag-aangat sa turismo ng RP</title>
<author>Ellen Fernando</author>
<date>
<month>August</month>
<day>17</day>
<year>2004</year>
</date>
<body>Inihayag kahapon ni Philippine Tourism Authority (PTA) chief executive officer at general manager Robert Dean Barbers na ang gagawing pagbisita ni Pangulong Arroyo sa susunod na buwan sa Beijing ay napakahalaga dahil magpapatatag ito sa RP-Sino bilateral ties at magpapaangat sa industriya ng turismo sa bansa. Ayon kay Barbers, ang pormal na imbitasyon ng gobyero ng China kay Pangulong Arroyo na bumisita sa kanilang bansa at magbibigay ng malaking importansiya at oportunidad sa pamahalaan pagdating sa usapin at inisyatibong pang-ekonomiya, agrikultura, kalakal, depensa at turismo. Sinabi ni Barbers, nagsilbing kinatawan ng bansa sa katatapos na Beijing International Tourism Expo 2004 (BITE 2004) sa China, ang state visit ng Pangulo sa China ay isang senyales na mabibigyan ng magandang pagkakataon ang Pilipinas sa pagpupumilit nito sa mga plano at programa na makakuha ng mga Chinese travelers at turistang tutungo sa Pilipinas sa mga darating na limang taon na magpapaangat ng turismo at ekonomiya ng bansa. (Ulat ni Ellen Fernando)</body>
<link>http://www.philstar.com/Article.aspx?articleId=261656&amp;publicationSubCategoryId=92</link>
</article>
<article>
<title>Senador,congressman idinawit din ni Mirriam</title>
<author>Rudy Andal</author>
<date>
<month>August</month>
<day>17</day>
<year>2004</year>
</date>
<body>Isinangkot kahapon ni Sen. Miriam Defensor-Santiago sina Sen. Alfredo Lim at Para&amp;ntilde;aque Rep. Eduardo Zialcita bilang mga &amp;quot;principal suspects&amp;quot; sa P3 bilyong land scam na tinaguriang &amp;quot;Anak ng Amari&amp;quot; sa Smokey Mountain Development and Reclamation Project (SMDRP). Sa press statement na inilabas ni Sen. Santiago, idinawit nito si Lim na noon ay Mayor pa ng Maynila at si Zialcita na noon ay general manager ng Public Estate Authority (PEA) na pawang mga miyembro ng executive committee ng SMDRP na siyang nagpalusot ng naturang proyekto. Unang nakaladkad sa naturang kontrobersiya si Senate President Franklin Drilon dahil sa pagbibigay umano ng legal opinion para maging legal ang naturang proyekto. Nauna nang itinanggi ni Drilon na binasbasan niya ang naturang proyekto noong nanungkulan itong kalihim ng Department of Justice (DOJ) bagamat inamin nito na nagpalabas siya ng dalawang legal opinion nang humingi ng klaripikasyon si Dionisio dela Serna, ang chairman ng executive committee ng SMDRP. (Ulat ni Rudy Andal)</body>
<link>http://www.philstar.com/Article.aspx?articleId=261661&amp;publicationSubCategoryId=92</link>
</article>
<article>
<title>5 katao nilamon ng lupa</title>
<author>Edwin Balasa</author>
<date>
<month>August</month>
<day>18</day>
<year>2004</year>
</date>
<body>SAN MATEO, Rizal - Lima katao ang kumpirmadong namatay kabilang ang 1-taong-gulang na batang lalaki habang himala namang nakaligtas ang dalawa pang bata makaraang matabunan ng gumuhong lupa ang dalawang bahay sa gilid ng rip rap sa Brgy. Silangan ng bayang ito, kahapon ng madaling araw. Kinilala ni Rizal Provincial Director Sr. Supt. Leocadio Santiago Jr., ang mga biktimang sina Mario Aresta, asawa nitong si Dolores; Luzviminda Alde, 29; Middel Llovido, 25 at ang 1-anyos na anak nitong si Mark Victor Llovido. Himala namang nakaligtas ang dalawa pang batang biktima na sina Mariden Llovido, 2 at Mico Aresta, 4, na naagapang nahukay ng mga rumespondeng mga kapitbahay. Naganap ang insidente dakong alas-3 ng madaling araw sa Dayot compound, Sta. Barbara Villas, Boundary Hills Brgy. Silangan. Kasagsagan ng napakalakas na ulan at nasa kasarapan ng tulog ang pamilya ng mga biktima ng biglang bumigay ang sementadong rip rap at kasabay ng pagbuwag nito ay ang pagguho ng lupa na tumabon sa bahay ng mga ito. Subalit dahil sa lakas ng ulan at dilim ng paligid ay nahirapan ang mga sumaklolong kapitbahay na mahukay ang limang biktima. Matapos ang mahigit isang oras ay patay na ng mahukay ang lima. Ayon sa pulisya, gumuho ang rip rap dahil sa biglaang pagdagsa ng tubig galing sa bundok at hindi ito nakayanan. Inaalam pa ng pulisya kung sino ang dapat managot sa insidente. (Ulat ni Edwin Balasa)</body>
<link>http://www.philstar.com/Article.aspx?articleId=261754&amp;publicationSubCategoryId=92</link>
</article>
<article>
<title>Softdrinks,fruit juices bubuwisan na rin</title>
<author>Malou Rongalerios</author>
<date>
<month>August</month>
<day>18</day>
<year>2004</year>
</date>
<body>Bagaman at hindi maituturing na bisyo katulad ng alak at sigarilyo, nais ng isang mambabatas na patawan na rin ng bagong buwis ang mga produktong katulad ng soft drinks at iba pang carbonated beverages at juice drinks na nagdudulot din ng masamang epekto sa katawan. Sinabi ni Samar Rep. Catalino Figueroa sa kanyang House Bill 2267 na ang labis na pag-inom ng soft drinks ang isa sa mga inirerekomenda ng mga nutritionists na alisin ang pag-inom nito sa mga nagda-diet. Isinulong ni Rep. Figueroa ang pagpapataw ng 10 porsiyentong excise tax sa lahat ng carbonated drinks, fruit juice drinks, kasama na ang liquid concentrated at powdered drink. Ikinatuwiran pa nito na walang sustansiyang nakukuha sa mga naturang inumin pero malakas ang bentahan nito sa mga pamilihan. &amp;quot;It has become popular in the market as many people enjoy its tastes, the thirst quenching and stimulating effect of the carbonation,&amp;quot; anang solon na isang CPA. Bagaman at magdudulot aniya ng pagtaas sa presyo ng mga naturang produkto ang pagpapataw ng bagong buwis, ang mga mayayaman at nasa middle class lamang naman ang tatamaan at hindi magiging dahilan para maapektuhan ang inflation rate. Nais ni Figueroa na isama sa mga priority tax measures ng Malaca&amp;ntilde;ang ang kanyang panukala kasama ang itinutulak na bagong buwis sa mga sin products tulad ng alak at sigarilyo. (Ulat ni Malou Rongalerios)</body>
<link>http://www.philstar.com/Article.aspx?articleId=261761&amp;publicationSubCategoryId=92</link>
</article>
<article>
<title>Mga pulitiko,opisyal sa escort service mag-resign na lang</title>
<author>Rudy Andal</author>
<date>
<month>August</month>
<day>18</day>
<year>2004</year>
</date>
<body>Pinagbibitiw ni Sen. Richard Gordon ang sinumang public officials na mapapatunayang kumuha ng &amp;quot;escort service&amp;quot; kaysa patawan ito ng parusang habambuhay na pagkabilanggo. Sinabi ni Sen. Gordon, hindi siya pabor sa panukala sa Kamara na patawan ng parusang habambuhay na pagkakakulong ang sinumang mambabatas o public officials na mapapatunayang kumuha ng escort service. Aniya, ang dapat ikaso lamang sa mga ito ay immorality kasabay ang kahilingang magbitiw ang mga ito sa kanilang puwesto at habambuhay na hindi paghawak ng anumang posisyon sa gobyerno. Wika pa ni Gordon, bilang delicadeza ay dapat lamang magbitiw kaagad ang sinumang mambabatas o opisyal ng pamahalaan na naging imoral dahil sa pagkuha ng escort service. Magugunita na kamakailan ay ibinunyag ng sexy starlet na si Keanna Reeves na naglingkod siya bilang escort service sa ilang pulitiko at govt officials kapalit ng malaking halaga. Tumanggi naman si Keanna na pangalanan ang mga mambabatas hanggang sa pagbantaan siya ng Kongreso na kapag hindi tinukoy ang mga mambabatas na kumuha sa kanyang serbisyo ay kakasuhan siya. (Ulat ni Rudy Andal)</body>
<link>http://www.philstar.com/Article.aspx?articleId=261768&amp;publicationSubCategoryId=92</link>
</article>
<article>
<title>Bagong testigo,ebidensiya sa Nida Blanca murder</title>
<author>Grace dela Cruz</author>
<date>
<month>August</month>
<day>18</day>
<year>2004</year>
</date>
<body>Muling isasampa ng Department of Justice (DOJ) ang extradition request laban kay Rod Strunk, asawa ng pinaslang na aktres na si Nida Blanca, dahil sa mga bagong testigo at ebidensiyang nakalap ng prosekusyon na magtuturo sa una na utak sa pagpatay sa huli. Ayon kay Justice acting Secretary Merceditas Gutierrez, nakapagsagawa na sila ng pagpupulong kasama ang mga tauhan ng PNP-Criminal Investigation and Detection Group (CIDG) para sa preparasyon ng nasabing ebidensiya. Gayunman, hindi naman kinumpirma ni Gutierrez kung mayroong mga personalidad ang kasama sa sinasabing bagong ebidensiya ng prosecution. Una ng ibinasura ni US Sacramento District Judge Gregory Hallows ang extradition request ng DOJ upang mapabalik si Strunk sa bansa dahil mahina ang ebidensiyang iniharap ng prosecution para idiin ito sa kaso. Gayunman, tiniyak naman ni Gutierrez na nasa US pa rin si Strunk at maaaring pabalikin sa bansa anumang oras kapag napatunayang ito ang responsable sa pagpaslang sa beteranang aktres. (Ulat ni Grace dela Cruz)</body>
<link>http://www.philstar.com/Article.aspx?articleId=261774&amp;publicationSubCategoryId=92</link>
</article>
<article>
<title>Mag-asawang attache sa UAE kinasuhan</title>
<author>Doris Franche</author>
<date>
<month>August</month>
<day>18</day>
<year>2004</year>
</date>
<body>Nahaharap sa paglabag sa Anti-Graft and Corrupt Practices Act ang mag-asawang opisyal ng United Arab Emirates (UAE) sa Office of the Ombudsman dahil sa paggamit umano ng mga ito ng pasilidad ng gobyerno sa kanilang negosyo sa halip na paglingkuran ang mga overseas Filipino workers (OFWs). Pormal na nagsampa ng kaso kahapon ang isang nakilalang si Peter dela Cruz sa tanggapan ng Ombudsman laban sa mag-asawang Antonio at Benilda Carillo, na kapwa mga Philippine Embassy attache sa Abu Dhabi sa UAE. Sa reklamo ni dela Cruz, isang OFW, lumalabas na nagtatag ang mag-asawang Carillo ng negosyong Regent Forex Cargo sa UAE at ginagamit ang pasilidad ng gobyerno para sa kanilang business venture at ginawang extension office. Ibinunyag ni dela Cruz na mula umano noong buwan ng Hunyo hanggang sa kasalukuyan ay gumagamit ng mga kagamitan ng gobyerno para sa pagpoproseso ng mga permit at lisensiya ang nasabing negosyo. (Ulat ni Doris Franche)</body>
<link>http://www.philstar.com/Article.aspx?articleId=261780&amp;publicationSubCategoryId=92</link>
</article>
<article>
<title>3 testigo sa 'Ninoy' ilalantad</title>
<author>Grace dela Cruz</author>
<date>
<month>August</month>
<day>19</day>
<year>2004</year>
</date>
<body>Tatlong bagong witness ang hawak ngayon ng Public Attorneys Office (PAO) upang gamitin sa posibleng pagbubukas ng kasong pagpatay kay dating Senador Benigno &amp;quot;Ninoy&amp;quot; Aquino. Ayon kay PAO chief Persida Rueda-Acosta, tatlong testigo ang kanilang nakuha upang kumumpirma sa mga nauna nang inihayag ng akusado na si Pablo Martinez na ang tunay na mastermind sa pagpatay kay Ninoy at kay Rolando Galman ay buhay pa at ito ay malapit sa dating Pangulong Cory Aquino. Gayunman, hindi pinangalanan ni Acosta ang nasabing mga witnesses upang matiyak ang seguridad ng mga ito. Tinitiyak lamang ng PAO na sa lalong madaling panahon ay kukuhanan ng statement ang tatlong nasabing testigo dahil naniniwala ito na may mabigat na merito ang mga bagong statement na kanilang ibibigay. Pansamantala naman na hindi inilalabas ng PAO ang bagong ibinunyag ni Martinez dahil na rin sa pangambang iurong nito ang mga sensitibong impormasyon na ibinigay nito sa PAO. Aniya, ang nasabing statement ay hindi pa nasusumpaan ni Martinez kaya itoy hindi tatayo sa hukuman sa oras na mabuksan muli ang nabanggit na kaso. Sinabi ni Martinez na nagkakaroon na siya ng matinding conviction dahil nadamay ang 14 akusadong pawang inosente sa kaso. Ang nasabing udyok ng konsensiya ay naramdaman umano ni Martinez simula noong siya ay sumapi sa grupo ng mga born-again sa loob ng New Bilibid Prisons (NBP). Aniya, kasama umano sa nagpapatay sa dating senador ay mga nagngangalang Capt. Felipe Balerio, Col. Romeo Ochoco at isang negosyante umano na si Heronimo Gusueco. Ginawa umano ng mga ito ang plano simula Agosto 19-21, 1983 sa 6th floor ng Carlton Hotel sa Baclaran, Para&amp;ntilde;aque. May 21 taon na ang nakalipas ng mabaril at mapatay si Ninoy sa tarmac ng dating Manila International Airport. (Ulat ni Grace dela Cruz)</body>
<link>http://www.philstar.com/Article.aspx?articleId=261859&amp;publicationSubCategoryId=92</link>
</article>
<article>
<title>Bilang national flower: Sampaguita papalitan ng Waling-waling</title>
<author>Malou Rongalerios</author>
<date>
<month>August</month>
<day>19</day>
<year>2004</year>
</date>
<body>Isinulong kahapon ni Davao City Rep. Vincent Garcia na palitan na ang pambansang bulaklak na Sampaguita at gawin itong Waling-waling. Ikinatuwiran ni Rep. Garcia sa kanyang House Bill No. 2326 na hindi orihinal na nagmula sa Pilipinas ang Sampaguita dahil ito ay native ng India at Arabia samantalang ang Waling-waling ay mula mismo sa Pilipinas. Naging national flower ng bansa ang Sampaguita dahil sa Executive Proclamation No. 652 ni Gov. Frank Murphy noong Pebrero 1, 1934. Pero natuklasan ni Dr. Eduardo Quisumbing, National Museum director at Dr. Vicente Saplala, UP professor sa Los Ba&amp;ntilde;os, Laguna na mula sa banyagang bansa ang Sampaguita. Ang Waling-waling ay isang uri ng orchid na may scientific name na Vanda Sanderiana at makikita sa Mount Apo, Davao at Zamboanga del Sur. Kinilala rin aniya sa ibang bansa ang Waling-waling nang dalhin ito ni Frederick Sander noong 1982 sa mga taong mahihilig sa orchid sa London hanggang sa pinadami ito sa Singapore, Thailand, Hongkong at Hawaii. Puwede aniyang makapagpasok sa bansa ng milyon-milyong dolyar ang nasabing bulaklak kapag ito ay ini-export. (Ulat ni Malou Rongalerios)</body>
<link>http://www.philstar.com/Article.aspx?articleId=261875&amp;publicationSubCategoryId=92</link>
</article>
<article>
<title>2 sundalong bihag pinalaya na ng NPA</title>
<author>Joy Cantos/Ed Casulla</author>
<date>
<month>August</month>
<day>19</day>
<year>2004</year>
</date>
<body>Matapos ang mahigit limang buwang pagkakabihag ay pinalaya na kahapon ng mga rebeldeng New Peoples Army (NPA) ang dalawang sundalong Prisoners of War (POWs) sa Camarines Sur. Batay sa paunang ulat, sina Army Lt. Ronaldo Fidelino at Private 1st Class Ronel Nemeno ay itinurn-over ng Romulo Jallores Command, ang grupo ng NPA na bumihag sa mga ito, sa mga kinatawan ng International Committee of the Red Cross (ICRC) pasado alas-5 ng hapon. Mula sa ICRC ay naglakbay pa ang mga ito hanggang sa maibigay naman ng ICRC sa mga naghihintay na kinatawan ng GRP peace panel at kanilang pamilya dakong 5:45 ng hapon. Matapos sumailalim sa medical examination ay dadain rin sa masusing de-briefing ang dalawang sundalo upang makatiyak na hindi ang mga ito nadoktrinahan ng mga rebeldeng komunista. Sinabi naman ni Defense Sec. Eduardo Ermita na malaki ang maitutulong ng pagpapalaya ng mga rebeldeng NPA sa dalawang sundalo sa pag-usad ng peace talks sa pagitan ng pamahalaan at komunistang grupo. Ayon kay Ermita, ang pagpapalaya sa mga bihag ay magsisilbing confidence-building measure sa negosasyong pangkapayaan sa pagitan ng Government of the Republic of the Phils. (GRP) at National Democratic Front (NDF) peace panels. Sina Fidelino at Nemeno, pawang kasapi ng Armys 42nd Infantry Batallion ay dinukot ng mga rebeldeng NPA nitong nakalipas na Marso 1 sa Tinambac, Camarines Sur. Nitong nakalipas na Hulyo 27 ay ipinatupad ng gobyerno ang Suspension of Military and Police Operations (SOMO) upang mabigyang daan ang pagpapalaya sa dalawang bihag na sundalo. (Ulat nina Joy Cantos/Ed Casulla)</body>
<link>http://www.philstar.com/Article.aspx?articleId=261876&amp;publicationSubCategoryId=92</link>
</article>
<article>
<title>Anak ng mga guro ilibre na sa kolehiyo -VIllar</title>
<author>Malou Rongalerios</author>
<date>
<month>August</month>
<day>19</day>
<year>2004</year>
</date>
<body>Isinulong kahapon ni Las Pi&amp;ntilde;as Rep. Cynthia Villar sa Mababang Kapulungan ng Kongreso ang pagbibigay ng libreng matrikula sa anak ng mga guro at empleyado ng mga unibersidad at kolehiyo, maging ito man ay pampubliko o pribado, kapag sa mismong paaralang kanilang pinapasukan ito mag-aaral. Ayon kay Rep. Villar, dapat bigyan ng remedyo ang pagkukulang ng estado at paaralan sa aspeto ng pagbibigay ng mas malaking suweldo, sa pamamagitan ng libreng matrikula sa mga anak ng kanilang guro at empleyado. Sinabi ni Villar na karamihan sa mga anak ng guro o empleyado ng mga unibersidad at kolehiyo, maging ito man ay pampubliko o pribadong paaralan, ay nahihirapang mapagtapos ang sarili nilang mga anak sa pag-aaral dahil na rin sa sobrang kamahalan ng matrikula. Nakasaad sa panukala na ang unang anak na mag-aaral sa mismong paaralang pinagtatrabahuhan ng guro o empleyado ay bibigyan ng 100 porsiyentong exemption, samantalang sa mga susunod na anak naman ay 50 percent exemption na sa lahat ng bayarin. Kailangan din na mayroong 1-taong naninilbihan sa paaralan ang magulang na guro o empleyado bago ito mabigyan ng exemption. (Ulat ni Malou Rongalerios)</body>
<link>http://www.philstar.com/Article.aspx?articleId=261888&amp;publicationSubCategoryId=92</link>
</article>
<article>
<title>Unang Tinagalog na panukala inihain ni Sen. Lapid</title>
<author>Rudy Andal</author>
<date>
<month>August</month>
<day>19</day>
<year>2004</year>
</date>
<body>Naghain ng kanyang kauna-unahang panukalang batas sa ika-13 Kongreso sa Mataas na Kapulungan si Sen. Manuel &amp;quot;Lito&amp;quot; Lapid na naglalayong ideklara ang Agosto bilang buwan ng Wikang Pambansa. Ito ang kauna-unahang panukalang batas na naisumite sa Senado sa Wikang Filipino. Ayon kay Sen. Lapid, dapat ideklara ang Agosto bilang buwan ng Wikang Pambansa bilang pagkilala sa kapanganakan ng ama ng wikang Filipino na si dating Pangulong Manuel Quezon tuwing Agosto 19. Inaatasan din ang lahat ng paaralan at pampublikong tanggapan na gumawa ng mga aktibidades sa buwang ito na lubos na kikilala sa ating wika. Ang Komisyon ng Wikang Filipino ang mangunguna at mangangasiwa sa pagpapatupad ng mga aktibidades tuwing Agosto ng bawat taon. Sinabi ni Lapid na ang ating pambansang wika ay isang matibay na haligi ng salinlahi at mayamang kultura ng Pilipinas at ito ang magpapatibay ng pagkakaisa ng bansa na siyang magiging daan tungo sa kaunlaran. (Ulat ni Rudy Andal)</body>
<link>http://www.philstar.com/Article.aspx?articleId=261889&amp;publicationSubCategoryId=92</link>
</article>
<article>
<title>Tawa ibawal !</title>
<author>Rudy Andal</author>
<date>
<month>August</month>
<day>20</day>
<year>2004</year>
</date>
<body>Hiniling ni Senator Manuel &amp;quot;Lito&amp;quot; Lapid sa Senado na ipagbawal ang pagtawa sa loob ng sesyon dahil nakaka-insulto ito sa mga mambabatas. Ginawa ni Sen. Lapid ang kahilingan matapos mapansin nito na mayroong mga tumatawa sa loob ng session hall lalo na kapag pumapasok na ang mga mambabatas sa sesyon. Pinuna din ni Lapid ang pagkakaroon ng mga debatehan sa sesyon kung saan ay inilarawan nitong walang ipinagkaiba sa pelikula ang mga eksena dito. &amp;quot;Para din tayong nasa pelikula may bida at kontrabida. Saka sana bigyan kami ng kopya ng mga privilege speech para malaman naman namin partikular ng mga bagong senador ang kanilang mga sinasabi,&amp;quot; hinaing pa ng tinaguriang Leon Guerrero sa pelikulang Pilipino. Tumayo si Lapid sa kalagitnaan ng mainitang debate kaugnay sa pagpapalawig ng sesyon ng Senado mula sa 3 araw na trabaho ay gawing 5 araw. Nagpasa rin siya ng kauna-unahang panukalang batas na humihiling na ideklarang buwan ng Wikang Pambansa ang Agosto bilang pagkilala sa ama ng Wikang Pambansa na si dating Pangulong Manuel L. Quezon. Si Lapid ang kauna-unahang nagsampa ng panukala sa wikang Tagalog. Magugunita na naging sentro ng atensiyon si Lapid sa pangalawang araw ng sesyon ng 1st regular session ng Mataas na Kapulungan dahil sa pagsusuot nito ng itim na barong. Pinayuhan ni Sen. Panfilo Lacson ang dating gobernador ng Pampanga na magpalit ng puting Barong Tagalog o Amerikana upang hindi siya mapuna ni Senate President Franklin Drilon na mahigpit sa dress code. Pinansin din ni Sen. Joker Arroyo ang kasuotang itim ni Lapid kung saan ay tinawag siyang &amp;quot;Batman&amp;quot; kaya napilitan itong magpalit ng barong para hindi masita sa sesyon. (Ulat ni Rudy Andal)</body>
<link>http://www.philstar.com/Article.aspx?articleId=261993&amp;publicationSubCategoryId=92</link>
</article>
<article>
<title>DOTC sinampahan sa lifestyle check</title>
<author>Lordeth Bonilla</author>
<date>
<month>August</month>
<day>20</day>
<year>2004</year>
</date>
<body>Sinampolan ni Pangulong Arroyo sa pagbusisi at pagsasailalim sa &amp;quot;lifestyle check&amp;quot; ang Department of Transportation and Communications (DOTC) upang tanggalin ang corruption dito. Inatasan ni Pangulong Arroyo ang Philippine Monitoring Group (PMG), isang bagong tatag na anti-corruption watchdog, na unahin ang DOTC matapos ireklamo ang naturang tanggapan ng isang grupo ng foreign investors kaugnay sa laganap na corruption ng ilang matataas na opisyal dito. Ayon kay Jess Robles, executive director ng PMG, nagbanta ang 20-foreign businessmen na magpull-out ng kanilang investments kapag hindi naresolbahan ang graft at corrupt practices sa DOTC. Nabatid na ang nasabing mga foreign traders ay tumulong sa pamahalaan (foreign assisted projects) para sa konstruksiyon ng mga ports, airports, railways at security. Prayoridad ng Arroyo government ang malalaking infrastructure projects bilang bahagi ng 10-point program ng Pangulo. Karamihan umano sa mga malalaking proyekto ng gobyerno ay foreign assisted. Sinabi umano ng mga foreigners na naamoy nila ang anomalya na niluluto ng pamunuan ng DOTC-Public Bids and Awards Committee (PBAC). Sinisira umano ni Assistant Secretary Roberto Castanares, head ng PBAC, ang pangalan ni DOTC Sec. Leandro Mendoza. Sa imbestigasyon ng PMG, kontrolado ni Castanares ang lahat ng kontrata ng DOTC. Upang mag-push through ang malalaking proyekto na kasama ang mga dayuhan ay obligado ang mga ito na sumuka ng malalaking halaga bilang requirement umano ng gobyerno. Sinampahan na ng kasong graft si Castanares sa Ombudsman. (Ulat ni Lordeth Bonilla)</body>
<link>http://www.philstar.com/Article.aspx?articleId=262005&amp;publicationSubCategoryId=92</link>
</article>
<article>
<title>7 pa sa Gabinete sunod babalasahin</title>
<author>Malou Rongalerios/Lilia Tolentino</author>
<date>
<month>August</month>
<day>20</day>
<year>2004</year>
</date>
<body>Ginawa umanong pambayad-utang ni Pangulong Arroyo sa mga pinagkakautangan niya ng loob ang ibat ibang puwesto sa Gabinete. Ito ang sinabi kahapon ni Agusan del Sur Rep. Rodolfo Plaza kaugnay sa ginawang Cabinet revamp kamakalawa kung saan pinangalanan na ang bagong mga miyembro ng kanyang Gabinete. Ayon kay Plaza, mistula aniyang naisantabi ng Pangulo ang konsiderasyon sa bigat ng kuwalipikasyon ng mga appointees at mas nabigyan ng halaga ang pagbabayad ng utang na loob sa mga kaalyado nito sa pulitika. Lumilitaw na hindi mahalaga kung ano ang magagawa sa bansa kundi kung ano ang nagawa nila sa Pangulo noong kampanya. Sinabi naman ng Palasyo sa mga kritiko na bigyan ng pagkakataon na makapagpakita ng kanilang kakayahan ang mga bagong hirang na mga opisyal sa halip na pintasan kaagad ang mga ito. Sa susunod na linggo ay ihahayag naman kung mananatili sa puwesto o papalitan ang mga kalihim ng Budget and Management, DOLE, Economic Planning, DPWH, DSWD, DOTC at DOH. Kabilang sa mga bagong miyembro ng Gabinete sina Eduardo Ermita, Executive Secretary: DFA, Alberto Romulo; Defense, Avelino Cruz; DepEd, Florencio Abad; DENR, Michael Defensor; Justice, Raul Gonzales; Housing and Urban Development Coordinating Council, Vice Pres. Noli de Castro; National Security Adviser Hermogenes Ebdane Jr.; Tourism, Joseph Ace Durano; Press Secretary, Ignacio Bunye at PNP Chief, Edgardo Aglipay. (Ulat nina Malou Rongalerios/Lilia Tolentino)</body>
<link>http://www.philstar.com/Article.aspx?articleId=262011&amp;publicationSubCategoryId=92</link>
</article>
<article>
<title>'Killer' ni Ninoy nagsimula nang 'kumanta'</title>
<author>Grace dela Cruz</author>
<date>
<month>August</month>
<day>20</day>
<year>2004</year>
</date>
<body>Pormal nang nagbigay ng bagong testimonya ang isa sa mga killers ni dating Senador Benigno &amp;quot;Ninoy&amp;quot; Aquino at ibinunyag ang ilang personalidad na malapit kay dating Pangulong Corazon Aquino na siya umanong may kinalaman sa pagpaslang sa una. Sa apat na pahinang sinumpaang salaysay na isinumite ng akusadong si dating Master Sgt. Pablo Martinez kay Public Attorneys Office chief Persida Rueda-Acosta at kay Bureau of Corrections (Bucor) director Dionisio Santiago, sinabi nito na unti-unting lalantad ang tunay na mastermind sa pagpatay kay Aquino sa lalong madaling panahon subalit ito ay kanyang ibubunyag sa tamang lugar. Tiniyak ni Martinez ang pagkakasangkot ng umanoy negosyanteng si Herminio Gosueco, Gen. Romeo Gatan at Rolando Galman sa ginawang pag-assassin kay Aquino noong Agosto 21, 1983. Ang tatlo ay tauhan aniya ng isang kaanak ni dating Pangulong Aquino na siyang utak sa pagpatay sa asawa nito. Inamin ni Martinez na siya ay kinontak ni Col. Romeo Ochoco, ang deputy commander ng nabuwag na Aviation Security Command (AVSECOM) ng panahong iyon, upang utusan siya na imonitor si Galman habang isinasagawa ang pagbaril kay Aquino. Dahil dito, dinala siya sa Carlston Hotel sa Baclaran, Para&amp;ntilde;aque at dito nadatnan niya sina Gatan, Gosueco, Galman at iba pang di niya kilalang armadong lalaki. Dito rin siya binigyan ng ilang instructions para sa gagawing pagpatay kay Aquino. Samantala, sa panayam naman ng DZBB radio sa negosyanteng si Peping Cojuangco, sinabi nito na imposibleng magawa ng pinsan niyang si Danding Cojuangco ang ipapatay ang dating senador dahil na rin sa mga umuugong na balita na ito ang umanoy tunay na utak sa nabanggit na kaso. (Ulat ni Grace dela Cruz)</body>
<link>http://www.philstar.com/Article.aspx?articleId=262016&amp;publicationSubCategoryId=92</link>
</article>
<article>
<title>DOJ pumorma na sa 'Ninoy'</title>
<author>Grace dela Cruz</author>
<date>
<month>August</month>
<day>21</day>
<year>2004</year>
</date>
<body>Kumilos na ang Department of Justice (DOJ) hinggil sa posibleng pagbubukas ng double murder case ni dating Senador Benigno &amp;quot;Ninoy&amp;quot; Aquino at Rolando Galman kung saan apat na piskal ang agad itinalaga upang siyang magsagawa ng masusing pag-aaral . Sinabi ni Justice acting Secretary Merceditas Gutierrez na gagawin ng prosecution ang lahat ng legal na hakbang upang mabatid kung mayroon pang posibilidad na mabuksan ang nasabing kaso at kung anu-anong mga teknikalidad ang maaaring maharap. Kasabay nito, hiniling ni Public Attorneys Office (PAO) chief, Atty. Persida Acosta na tiyakin ng mga jailguards ng Bureau of Corrections (Bucor) ang seguridad ng akusadong si dating Master Sgt. Pablo Martinez dahil makailang ulit nang tinangka itong patahimikin. Nagsumite na rin ng pahayag ang 14 pang akusado na kumukumpirma sa ibinunyag ni Martinez na silay pawang mga inosente. Sa pormal na testimonya ni Martinez, 67, partikular na inakusahan nitong sangkot sa Aquino-Galman double murder case sina General Romeo Gatan, Herminio Gosueco at Rolando Galman. Tanging si Gosueco na lamang ang nabubuhay sa tatlo. Batay sa affidavit ni Martinez, isang buwan bago bumalik ng bansa si Ninoy, tinawagan siya ng kanyang superior na si dating Aviation Security Command (Avsecom) deputy commander Col. Romeo Ochoco at sinabing darating na si Aquino kaya mamumundok na sila. Tinanong ni Martinez kung bakit sila mamumundok at tinugon umano siya ni Ochoco na nais ni Pangulong Ferdinand Marcos na si Ninoy ang sumunod na maging pangulo ng bansa pero ayaw ng mga nakapaligid sa punong ehekutibo. Gayunman, idinagdag umano ni Ochoco na hindi matutuloy ang kanilang pamumundok sa sandaling mapatahimik si Ninoy. Base pa rin sa affidavit, sinundo si Martinez sa kanyang bahay ng driver ni Ochoco na si Tsgt. Franklin Maniego noong hapon ng Agosto 19, 1983 at dinala siya sa Carlston Hotel kung saan naabutan sina Ochoco, Gen. Gatan, Gosueco at Galman. Sa naturang pulong, sinabi umano ni Ochoco kay Martinez na si Galman ang kanyang makakasama sa oras ng pagdating ni Ninoy. Una nang sinabi ni Martinez na hindi si Marcos ang utak sa pagpatay kundi ilang personalidad na malapit kay dating Pangulong Cory Aquino. Gayunman, tumangging pangalanan nito ang itinuturong utak sa krimen sa pagsasabing isisiwalat lamang niya ito sa pormal na imbestigasyon sa kaso. Nakaladkad din ang pangalan ni dating Ambassador Danding Cojuangco na bahagi sa pagpaplano sa krimen. (Ulat ni Grace dela Cruz)</body>
<link>http://www.philstar.com/Article.aspx?articleId=262118&amp;publicationSubCategoryId=92</link>
</article>
<article>
<title>'Si Miriam ang teacher ko' - Lapid</title>
<author>Rudy Andal</author>
<date>
<month>August</month>
<day>21</day>
<year>2004</year>
</date>
<body>Inamin kahapon ni Sen. Manuel &amp;quot;Lito&amp;quot; Lapid na nagpapaturo siya kay Sen. Miriam Defensor-Santiago upang lubos na matuto ng kanyang magiging trabaho bilang mambabatas. Sinabi ni Sen. Lapid, hindi siya nahihiyang aminin na nagpapaturo siya kay Sen. Santiago upang maging epektibong mambabatas sa Mataas na Kapulungan. Ayon kay Lapid, hiniling din niya sa mga beteranong mambabatas at sa taumbayan na bigyan silang mga baguhang senador ng 100 days upang matutunan ang kanilang bagong trabaho. Inatasan din ng bagitong senador ang kanyang mga legal staff na isalin sa Tagalog ang lahat ng mga panukala ng ibang senador upang lubos niya itong maunawaan. Aminado rin si Lapid na dahil sa kanyang kakulangan sa pag-aaral, kung saan 2nd year high school lamang ang inabot niya, ay gumagamit siya ng translator at sa pamamagitan ng radio communications ay ipinapaliwanag sa kanya ng mga translators ang mga pinag-uusapan ng mga senador sa plenary session lalo na kung Ingles ang mga ito. Kamakailan ay tumayo si Lapid sa gitna ng maiinit na debatehan sa sesyon kung saan ay hiniling niya na ipagbawal ang pagtawa sa loob ng sesyon dahil naiinsulto ang mga mambabatas. Napansin kasi ng dating gobernador ng Pampanga na mayroong ilang tao sa session hall ang nagtatawanan kapag pumapasok ang mga baguhang senador hanggang sa makaupo sila na tila pang-iinsulto sa kanilang pagkatao. (Ulat ni Rudy Andal)</body>
<link>http://www.philstar.com/Article.aspx?articleId=262127&amp;publicationSubCategoryId=92</link>
</article>
<article>
<title>Whistleblower babayaran na</title>
<author>Malou Rongalerios</author>
<date>
<month>August</month>
<day>21</day>
<year>2004</year>
</date>
<body>Malaking pabuya ang maaaring matanggap ng mga whistleblowers na katulad ni Sen. Panfilo Lacson na nagbunyag ng kontrobersiyal na &amp;quot;Jose Pidal&amp;quot; sakaling maging isang ganap na batas ang panukalang inihain ni Pampanga Rep. Juan Miguel &amp;quot;Mikey&amp;quot; Arroyo na naglalayong mabigyan ng pabuya at proteksiyon sa batas ang mga taong nagbubunyag ng katiwalian sa gobyerno. Sa House Bill 2388 na inihain ni Rep. Arroyo, nais nitong bigyan ng reward na mula P10,000 hanggang P10 milyon ang taong tutulong sa pamahalaan sa kampanya nito laban sa katiwalian. Tatawaging Philippine Informants Act of 2004 ang panukala na magbibigay ng sapat na ngipin laban sa graft and corruption. Nararapat lamang aniya na bigyan ng pagpapahalaga ang partisipasyon ng publiko sa paglaban sa katiwalian sa pamahalaan sa pamamagitan ng pagbibigay at pangangalaga sa kanilang kaligtasan. Idinagdag nito na tanging sa Pilipinas lamang walang batas na nagbibigay pagpapahalaga sa mga taong nagtuturo kung sino ang gumagawa ng katiwalian sa ibat ibang sangay ng pamahalaan. Sa kanyang panukala, hindi maaaring balikan o gantihan ng mga tiwaling opisyal ng gobyerno ang mga impormante o whistleblowers na magbubunyag ng mga katiwalian sa gobyerno. Ituturing na public officers and employees ng gobyerno na maaaring masangkot sa mga katiwalian ang mga may permanente o temporary positions, classified or unclassified positions, at mga taong tumanggap ng posisyon kahit wala silang tinatanggap na sahod. (Ulat ni Malou Rongalerios)</body>
<link>http://www.philstar.com/Article.aspx?articleId=262133&amp;publicationSubCategoryId=92</link>
</article>
<article>
<title>Sen. Pimentel kakalas daw sa oposisyon</title>
<author>Rudy Andal</author>
<date>
<month>August</month>
<day>21</day>
<year>2004</year>
</date>
<body>Pipilitin ng oposisyon na huwag magbitiw bilang lider ng oposisyon si Senate Minority Leader Aquilino Pimentel Jr. sa Mataas na Kapulungan ng Kongreso. Ayon kay Sen. Jinggoy Estrada, kukumbinsihin nila si Sen. Pimentel na manatili bilang lider ng minorya matapos ang kaunting hindi pagkakaunawaan noong nakaraang Miyerkules higgil sa pagboto nito ng kontra para huwag baguhin ang legislative calendar na nais naman ni Sen. Juan Ponce Enrile. Wika pa ni Estrada, sisikapin nila na mapigilan ang balak na ito ni Pimentel sa isasagawa nilang caucus sa Lunes na ipinatawag ng kanyang inang si Sen. Loi Estrada. Umugong ang balitang pagbibitiw ni Pimentel bilang lider ng minorya dahil sa mas pabor siyang manatili ang legislative calendar habang gusto naman ng nasa oposisyon na baguhin ito. Bumoto si Pimentel sa mosyon ni Senate Majority Leader Francis Pangilinan na manatili ang kasalukuyang legislative calendar kaysa sa kahilingan ni Sen. Enrile na baguhin ito na sinuportahan naman ng mga miyembro ng oposisyon. Ayon kay Sen. Jinggoy, hindi sila kinonsulta ni Pimentel kaugnay sa pananaw nito sa legislative calendar at maging si Enrile na nagsulong na baguhin ang kalendaryo ng pagtatrabaho ng Senado. Aniya, wala pa namang pormal na pahayag si Pimentel sa pagbibitiw kaya sisikapin niyang kumbinsihin na manatili ito bilang minority leader. (Ulat ni Rudy Andal)</body>
<link>http://www.philstar.com/Article.aspx?articleId=262139&amp;publicationSubCategoryId=92</link>
</article>
<article>
<title>Pres. GMA, pang-9 sa 'Most Powerful Women' sa mundo</title>
<author>Lilia Tolentino</author>
<date>
<month>August</month>
<day>21</day>
<year>2004</year>
</date>
<body>Nakabilang si Pangulong Arroyo sa talaan ng 100 pinakamakapangyarihang babae sa mundo base sa tala ng Forbes, isang business magazine sa Amerika. Nanguna sa listahan si US National Security Adviser Condoleeza Rice, sinundan ni Wu Yi, vice premier ng China; pangatlo si Sonia Gandhi, presidente ng Congress Party ng India; pang-4 si US First Lady Laura Bush at pang-5 si US Senator Hillary Clinton. Ito ay para sa September issue ng Forbes na ilalabas sa Sept. 6, 2004 na nagtatampok sa 10 pangunahing babae sa 100 Most Powerful Women. Ang Pangulo ay pang-4 rin sa makapangyarihang babae sa Asya na pinangunahan naman ni Wu Yi. (Ulat ni Lilia Tolentino)</body>
<link>http://www.philstar.com/Article.aspx?articleId=262145&amp;publicationSubCategoryId=92</link>
</article>
<article>
<title>Martinez sinungaling ! -Tita Cory Marcos ang utak sa 'Ninoy'</title>
<author>Grace dela Cruz</author>
<date>
<month>August</month>
<day>22</day>
<year>2004</year>
</date>
<body>&amp;quot;Malaking kasinungalingan ang ibinunyag ng akusadong si Pablo Martinez!&amp;quot; Ito ang inihayag kahapon ni dating Pangulong Corazon Aquino sa ginanap na misa sa pagkamatay ng asawa nitong si dating Senador Benigno &amp;quot;Ninoy&amp;quot; Aquino. Sa misa na ginanap sa Manila Memorial Center, sinabi ng dating pangulo na pawang hearsay at kasinungalingan ang ibinunyag ni Martinez na ang kanyang pinsan na si ex-Ambassador Danding Cojuangco ang utak sa pagpapa-assassin kay Ninoy at hindi si dating Pangulong Ferdinand Marcos ang nagpapatay sa kanyang asawa. Sinabi ni ex-Pres. Cory na malabo umanong magawa ito ni Danding dahil noong panahon na pinatay ang dating senador ay si Marcos ang pinakamakapangyarihang tao sa Pilipinas kaya maaari umanong nililigaw lamang ni Martinez ang mga mamamayan at ang batas sa pagtuturo kay Danding na siyang utak sa nabanggit na kaso. Inihalimbawa din ng dating Pangulong Aquino ang kaso ni dating US President John F. Kennedy kung saan hanggang sa ngayon ay hindi pa rin nareresolbahan ang kaso nito, kaya hindi rin umano nakapagtataka na ang kaso ni Ninoy ay wala pa rin magandang resulta. Sa kabila ng ipinahayag ng dating pangulo ay malaki naman ang paniniwala ng kapatid ni Ninoy na si Butch Aquino na si Danding ang utak sa pagpatay dito. Pinagbasehan ni Butch ang pagiging malapit ni Danding kay Marcos noong panahong iyon kaya maaaring may katotohanan ang ibinunyag ni Martinez. Aniya, malaki ang takot ng mga tauhan ni Marcos kung si Ninoy ang papalit na pangulo kaya hindi imposible ang mga naging pahayag ni Martinez. Samantala, sinabi naman ng isang mahistrado sa Korte Suprema na di nagpabanggit ng pangalan na malabong mabuksan muli ang nasabing kaso dahil na rin sa pawang hearsay o sabi-sabi na lamang ang mga bagong ebidensiyang hawak ngayon ng Public Attorneys Office (PAO). Sinabi ng nabanggit na source na sa kabila ng pagtuturo ni Martinez na sangkot sa nabanggit na kaso sina Capt. Felipe Valerio, Col. Romeo Ochoco at Herminio Gosueco ay hindi pa rin maisasailalim ang mga ito sa muling paglilitis hindi lamang sa wala ang mga ito sa bansa kundi dahil wala pa naman hurisdiksiyon ang korte sa mga ito. Hindi rin aniya mapipilit na bumalik sa bansa kung sakaling matunton ang kanilang bansang kinaroroonan dahil malalabag ang karapatan ng mga ito sa lugar na naisin nilang panatilihan. Mas malaki ang posibilidad na paso na o lampas na sa takdang panahon o prescriptive period na inilaan ng batas upang masampahan muli ng kaso ang mga ito. Sa ilalim ng Article 90 ng Revised Penal Code, ang mga kasong may katumbas na parusang habambuhay na pagkakabilanggo at bitay ay maaari lamang isampa sa loob ng 20-taon mula ng maganap ang krimen. Sa kasong double murder ng dating senador ay lumampas na ito sa nabanggit na prescriptive period dahil naganap ang pag-assassin noong 1983 o 21-taon na ang nakaraan. (Ulat ni Grace dela Cruz)</body>
<link>http://www.philstar.com/Article.aspx?articleId=262244&amp;publicationSubCategoryId=92</link>
</article>
<article>
<title>Kamara may spokesman na</title>
<author>Malou Rongalerios</author>
<date>
<month>August</month>
<day>22</day>
<year>2004</year>
</date>
<body>Katulad ng German at Singapore parliament at maging ng Estados Unidos, mayroon na rin ngayong opisyal at sariling tagapagsalita ang House of Representatives. Sinabi kahapon ni Surigao del Norte Rep. Robert &amp;quot;Ace&amp;quot; Barbers, chairman ng House committee on accounts na panahon na upang magkaroon ng spokesman ang Kamara katulad ng Malaca&amp;ntilde;ang sa katauhan ni Ignacio Bunye at Atty. Ismael Khan sa Korte Suprema. Si Rep. Barbers ang napiling spokesman ng Kamara para sa kasalukuyang 13th Congress. Importante aniya na malaman ng publiko ang trabaho at nangyayari sa loob ng Kongreso lalo na ang mga importanteng panukalang batas na tinatalakay dito. Pero nilinaw nito na ang bagong trabaho ay hindi nangangahulugan ng dagdag na suweldo o extra budget kundi dagdag na trabaho para sa kanya. Ang mga staff na ilalagay sa spokesman department ay manggagaling sa kasalukuyang public affairs office na nasa ilalim ng Office of the Speaker. Kabilang sa mga magiging trabaho nito ay ang mga announcements, reactions o pahayag kaugnay sa isyu na may kinalaman kay Speaker Jose de Venecia Jr., at iba pang personalidad sa Kamara. Idinagdag ni Barbers na siya ang magiging tagapagsalita ng may 236 kongresista maging ng minority group. (Ulat ni Malou Rongalerios)</body>
<link>http://www.philstar.com/Article.aspx?articleId=262252&amp;publicationSubCategoryId=92</link>
</article>
<article>
<title>Reyes,Cruz dadaan sa butas ng karayom</title>
<author>Rudy Andal</author>
<date>
<month>August</month>
<day>22</day>
<year>2004</year>
</date>
<body>Dadaan sa butas ng karayom ang mga bagong itinalagang Gabinete sa Arroyo administration partikular sina DILG Sec. Angelo Reyes at Defese Sec. Avelino Cruz sa sandaling sumalang para sa kanilang kumpirmasyon sa makapangyarihang Commission on Appointments (CA). Ayon kay Sen. Jinggoy Estrada, mas maraming mas kuwalipikadong maging miyembro ng Gabinete kaysa kina Reyes at Cruz na halatang pambayad utang lamang ng Pangulo sa naging partisipasyon ng mga ito sa nakaraang presidential elections. Sinabi rin ni Estrada, pati ang pagtatalaga kay dating Iloilo Rep. Raul Gonzales bilang kalihim ng Department of Justice ay halatang pagtanaw ng utang na loob ni Mrs. Arroyo dahil sa malaking ginampanang papel sa national canvassing board bilang co-chairman. Aniya, hindi naman lahat ng itinalaga ni Pangulong Arroyo sa Gabinete ay walang mga karapatan maliban lamang kina Reyes at Cruz. Wika pa ni Jinggoy, wala siyang balak maghiganti kay Reyes dahil sa ginawa nitong pagbaligtad sa kanyang amang si dating Pangulong Joseph Estrada ng pumutok ang EDSA 2 bagkus ay nakikita lamang niyang hindi ito kuwalipikado para maging kalihim ng DILG. Umaasa naman si Jinggoy na mapapabilang siya bilang miyembro ng opposition panel sa CA para masala niya ng husto ang mga bagong Gabinete. Limang upuan sa CA ang susunggaban ng oposisyon bilang preparasyon sa pagsala sa mga appointees ni Pangulong Arroyo. Ayon kay Senate Minority Leader Aquilino Pimentel Jr. nakatakdang magpulong ang siyam na miyembro ng oposisyon ngayong Lunes upang desisyunan kung sino sa kanila ang ookupa sa limang upuan. Sa ilalim ng CA rules, isang upuan ang ibinibigay sa bawat dalawang miyembro ng political party kaya limang upuan ang mapupunta sa oposisyon at pito naman sa mayorya. (Ulat ni Rudy Andal)</body>
<link>http://www.philstar.com/Article.aspx?articleId=262260&amp;publicationSubCategoryId=92</link>
</article>
<article>
<title>Mendoza suportado ng Petcoa sa pananatili sa DOTC</title>
<author>Angie dela Cruz</author>
<date>
<month>August</month>
<day>22</day>
<year>2004</year>
</date>
<body>Nakakuha ng kakampi si Dept of Transportation and Communications Secretary Leandro Mendoza mula sa pamunuan ng Private Emission Testing Center Operators Association (Petcoa) para manatili ito sa tungkulin. Sinabi ni Petcoa president Antonio Halili, nararapat lamang na manatili sa kanyang posisyon si Mendoza sa DOTC dahil sa pag-prayoridad sa kapakanan ng publiko sa pamamagitan ng paglilinis ng hangin mula sa usok ng mga sasakyan alinsunod sa implementasyon ng Clean Air Act ng pamahalaan. Mabilisan din umanong nareresolba ni Mendoza ang problema ng transport sector at ng kanilang hanay sa pamamagitan ng paghahanap ng mga solusyon sa usapin sa pagtaas ng halaga ng gasoline at pagwawalis sa mga tiwaling emission testing operators nationwide. Isang tulad ni Mendoza ang dapat manatili sa puwesto dahil ito ay may puso para sa kapakanan ng taongbayan. Sa hanay ng mga Gabinete ni Pangulong Arroyo, si Mendoza ay isa sa mga hindi tinamaan ng rigodon dahil kumpiyansa naman ang huli sa performance ng naturang kalihim. (Ulat ni Angie dela Cruz)</body>
<link>http://www.philstar.com/Article.aspx?articleId=262264&amp;publicationSubCategoryId=92</link>
</article>
<article>
<title>Insurance,retirement benefits sa bgy. captains,mga tanod</title>
<author>Malou Rongalerios</author>
<date>
<month>August</month>
<day>22</day>
<year>2004</year>
</date>
<body>Nais ng isang mambabatas na magkaroon ng insurance at retirement benefits ang mga tanod at kapitan ng barangay sa bansa. Sinabi ni Laguna Rep. Justin Marc Chipeco, awtor ng House Bill Nos. 2275 at 2274 na malaki ang ginagampanang tungkulin ng mga opisyal ng barangay sa pagpapanatili ng katahimikan sa mga nasasakupan nilang lugar. Maaari aniyang maihalintulad ang mga ito sa mga pulis na nasa peligro ang buhay tuwing magro-ronda pero wala namang nakukuhang benepisyo na katulad ng ibinibigay ng gobyerno sa PNP. Malaking bagay aniya kung mapagkakalooban ng insurance at retirement benefits ang mga tanod at kapitan ng barangay. Sa ilalim ng HB 2275, ang bawat punong barangay hanggang sa mga tanod na hindi tumatanggap ng sahod o fixed salaries habang naninilbihan sa pamahalaan ay awtomatikong sakop ng insurance benefits sa sandaling maging isang ganap na batas ang panukala. Sa ilalim naman ng HB 2274, bibigyan din ng retirement benefits ang mga ito sa panahon ng kanilang pagre-retiro o paninilbihan ng siyam na taon pataas. Maaaring makuha ang lump sum na P5,000 para sa punong barangay, P4,000 sa sangguniang barangay at P2,000 para sa barangay treasurer at secretary. (Ulat ni Malou Rongalerios)</body>
<link>http://www.philstar.com/Article.aspx?articleId=262270&amp;publicationSubCategoryId=92</link>
</article>
<article>
<title>Estudyante patay sa hazing</title>
<author>Ed Casulla</author>
<date>
<month>August</month>
<day>23</day>
<year>2004</year>
</date>
<body>Isang estudyante ang nasawi kahapon ng umaga matapos na maratay ng halos walong araw sa kanilang tahanan makaraang sumailalim ito sa hazing ng fraternity ng kanyang pinapasukang pamantasan sa Goa, Camarines Sur. Hindi na umabot pang buhay nang isugod dakong alas-11 ng umaga sa St. John Hospital ang biktima na si Jonathan Bombase, 21, binata, first year college ng Partido College at residente ng Brgy. Salugon, San Jose, nasabing lalawigan. Batay sa isinagawang imbestigasyon ng pulisya, isinagawa ang initiation rites ng mga miyembro ng Eta Eta Chapter ng Alpha Phi Omega Fraternity, nasabing paaralan sa biktima noong Agosto 10 sa Brgy. Sta. Maria, Lagunoy, habang ang final rites ay isinunod nitong Agosto 14 sa isang hindi mabatid na lugar. Nabatid na halos hindi na makagulapay ang biktima bunga ng matinding pasa na tinamo sa ibat ibang parte ng kanyang katawan mula sa mga hampas at palo ng nasabing fraternity. Matapos ito, hindi na rin nagawa pang lumabas ng bahay at makapasok sa klase ang biktima sanhi ng kanyang pagkakaratay ng mahigit isang linggo. Nakita ng kasambahay ng biktima na nahihirapan na itong huminga kaya napilitan itong isugod sa pagamutan subalit idineklara ng mga manggagamot na dead-on-arrival (DOA). Nakuha naman ng mga awtoridad ang isang booklet na naglalaman ng mga batas ng Apo Fraternity at nakasaad doon ang pangalan ng isang Christopher de Leon (kapangalan ng sikat na aktor) bilang grand chancellor at isa pang Micheal Zulueta bilang master initiator na hinihinalang mga responsable sa initiation sa biktima. Sa ipinalabas na autopsy report, lumalabas na matinding mga pasa at palo sa katawan dulot ng isang matigas na bagay ang ikinasawi ng biktima. (Ulat ni Ed Casulla)</body>
<link>http://www.philstar.com/Article.aspx?articleId=262366&amp;publicationSubCategoryId=92</link>
</article>
<article>
<title>Mga pasong numero 8 plaka ng sasakyan pinakukumpiska</title>
<author>Malou Rongalerios</author>
<date>
<month>August</month>
<day>23</day>
<year>2004</year>
</date>
<body>Hinamon kahapon ni Partido ng Manggagawa (PM) party-list Rep. Renato Magtubo ang Land Transportation Office (LTO) at Metro Manila Development Authority (MMDA) na kumpiskahin ang mga expired na plakang No. 8 na nagkalat sa lansangan at karaniwang hindi mga Kongresista ang gumagamit. Ang nasabing hamon ay bunga ng reaksyon ni Magtubo sa isiniwalat ng programang &amp;quot;Imbestigador&amp;quot; ng GMA-7 ukol sa illegal na pagawaan ng number 8 plate sa may Banaue, Quezon City. Ayon kay Magtubo, sa halagang P1,000 hanggang P1,500 ay maaari nang makapagpagawa ang sinuman ng protocol plate na katulad ng ginagamit na No. 8 plate ng mga Congressmen. Kapuna-puna rin aniya na maraming plakang number 8 sa House of Representatives ang nakakabit sa mga sasakyan ng mga staff ng mga Kongresista na hindi binibigyan ng LTO ng awtorisasyong gamitin ito at karamihan sa mga ito ay expired na. Sinabi ni Magtubo na kalimitan ay binibigyan ang isang Kongresista ng dalawang plaka na may numero 8 at naiipon ito depende sa haba ng kanilang panunungkulan. (Ulat ni Malou Rongalerios)</body>
<link>http://www.philstar.com/Article.aspx?articleId=262375&amp;publicationSubCategoryId=92</link>
</article>
<article>
<title>Diskriminasyon sa mga bading, tomboy , huwag ipatupad - DOJ</title>
<author>Ludy Bermudo</author>
<date>
<month>August</month>
<day>23</day>
<year>2004</year>
</date>
<body>Nagbabala sa Philippine National Police (PNP) at Bureau of Fire Protection (BFP) si acting Justice Sec. Merceditas Gutierrez na hindi marapat ipatupad ang diskriminasyon sa mga bading at tomboy sa kanilang pamunuan dahil lalabagin ng mga ito ang umiiral na batas. Ayon kay Gutierrez, alinsunod sa equal protection clause, may patas na karapatan ang babae at lalaki o tomboy man at bakla, gayundin ang labor code na nagbibigay proteksyon para sa lahat. Batay sa Article 2, Sec. 14, &amp;quot;equality before the law, if the discrimination is patent like promotion or job opportunities, the agency, whether public or private, can be held liable&amp;quot;. Sa Article 13, Section 3 naman, isinasaad dito na ang isang estado ay may obligasyon na protektahan ang lahat ng uri ng manggagawa at magkaloob ng mga job opportunities gayundin ang labor code. Subalit napakaliit lamang aniya ang naitakdang parusa ng batas dahil kasong unjust vexation lamang ang maaaring isampa laban sa mga mapapatunayang nagkasala. Ang unjust vexation o Article 287 ng Revised Penal Code ay may katapat na parusang arresto menor o 1-30 araw na pagkabilanggo at multang P5-P200. (Ulat ni Ludy Bermudo)</body>
<link>http://www.philstar.com/Article.aspx?articleId=262383&amp;publicationSubCategoryId=92</link>
</article>
<article>
<title>Moratorium sa bagong PETCs ipatutupad</title>
<author>Angie dela Cruz</author>
<date>
<month>August</month>
<day>23</day>
<year>2004</year>
</date>
<body>Pinakilos kahapon ni Transportation and Communication Secretary Leandro Mendoza si Undersecretary Arturo Valdez at LTO chief Anneli Lontoc kaugnay ng pagpapatupad ng moratorium hinggil sa pagkakaloob ng awtorisasyon para makapag-operate ang mga bagong Private Emission Testing Centers (PETCs) nationwide. Nais malaman ni Mendoza sa lalong madaling panahon mula kina Valdez at Lontoc kung bakit kinakailangang bawiin ang isang memorandum order na nagpapahintulot sa mga bagong PETCs na makapag-operate. Ang hakbang ni Mendoza ay bilang tugon sa panawagan ng Private Emission Testing Center Operators Association (PETCOA) na magpatupad muna ng moratorium sa naturang kautusan dahil sa tindi ng kompetisyon sa hanay ng lumobong bilang ng mga PETCs nationwide, kita lamang at hindi ang hangarin ng Clean Air Act ang isinasaalang-alang ng ibang operators nito. Bunsod umano ng pagdami ng bilang ng mga PETCs, naglipana na rin ang mga pekeng emission compliance certificate. Ito umano ang isang dahilan ng pagkalat pa ng mauusok na sasakyan sa mga lansangan. Ang naturang sertipikasyon ay isang rekisitos sa pagrerehistro ng sasakyan. Dito nakasaad kung mausok o hindi ang isang sasakyan na irerehistro sa Land Transportation Office (LTO). (Ulat ni Angie dela Cruz)</body>
<link>http://www.philstar.com/Article.aspx?articleId=262389&amp;publicationSubCategoryId=92</link>
</article>
<article>
<title>Mga kompanyang kontrolado ng pamahalaan pinabubusisi ni Sen Lacson</title>
<author>Rudy Andal</author>
<date>
<month>August</month>
<day>23</day>
<year>2004</year>
</date>
<body>Pinapatutukan ni Senator Panfilo Lacson ang mga kumpanya na pag-aari o nasa ilalim ng kontrol ng gobyerno na nalulugi dahil ito aniya ang nagpapalaki ng utang ng bansa. Ayon kay Lacson, aabot na sa P7.1 trillion ang utang ng Pilipinas sa 2010 kayat mahalaga ang pag-audit dahil makikita kung ano ang magiging solusyon sa problema at masisilip din kung saan napunta ang pera ng bayan. Sinabi nito na ito ay tugon rin ng bansa sa United Nations Development Program Millennium Development Goals na naglalayong matulungan ang mga bansang mahihirap sa pamamagitan ng pagtukoy sa kanilang mga utang. Sa ulat ng Department of Finance, P5.391 trilyon ang utang ng bansa noong Setyembre 2003 o 182% pagtaas sa loob ng 10 taon nang magtala naman ito ng P1.931 trillion noong 1993 kabilang ang domestic debt na P2.719 trillion at P2.671 trillion. Kabilang sa mga Government Owned and Controlled Corporations (GOCCs) na pinapabusisi ng senador ay ang Napocor, LRTA, NFA, PNOC, NIA, LWUA, NHA, NEA, PNR, PEZA, HGC, NDC, MWSS at PPA. Hindi pa aniya kabilang dito ang ilang GOCCs na umaabot halos sa 200. Dahil dito, ang bawat Pilipino ay may utang ng P63,000 at ito ay tiyak na madadagdagan dahil sa pagpapataw ng karagdagang porsiyento sa kabuuan ng ating utang. (Ulat ni Rudy Andal)</body>
<link>http://www.philstar.com/Article.aspx?articleId=262393&amp;publicationSubCategoryId=92</link>
</article>
<article>
<title>General Aglipay, pupuwesto ngayon bilang PNP Chief</title>
<author>Joy Cantos</author>
<date>
<month>August</month>
<day>23</day>
<year>2004</year>
</date>
<body>Pormal nang manunungkulan ngayon si incoming Philippine National Police (PNP) chief Deputy Dir. Gen. Edgar Aglipay bilang ika-14 opisyal na mamumuno ng may 114,000 pulis sa buong bansa. Ayon kay PNP spokesman Chief Supt. Joel Goltiao, ngayong araw isasalin ni outgoing PNP chief Dir. Gen. Hermogenes Ebdane na nahirang naman bilang bagong National Security Adviser, ang kapangyarihan kay Aglipay na pamunuan ang liderato ng PNP sa gaganaping turn-over ceremony sa Camp Crame. Sa gitna na rin ng mainit na pagkuwestiyon sa pagkakatalaga kay Aglipay bilang bagong PNP chief dahil sa takdang pagreretiro nito sa darating na buwan, tahasang inihayag nito na wala siyang balak pang palawigin ang kanyang termino. Ang pagpapalawig sa termino ni Aglipay mula apat hanggang anim na buwan o higit pa ay prerogative na umano ni Pangulong Gloria Macapagal-Arroyo. Tiyak naman na unang ikakasa ni Aglipay ang regodon sa hanay ng PNP sa kanyang pag-upo kung saan unang matatamaan sa pagbalasa ang mga regional at district directors. (Ulat ni Joy Cantos)</body>
<link>http://www.philstar.com/Article.aspx?articleId=262398&amp;publicationSubCategoryId=92</link>
</article>
<article>
<title>5 sindikato kada buwan</title>
<author>Joy Cantos</author>
<date>
<month>August</month>
<day>24</day>
<year>2004</year>
</date>
<body>Tiniyak kahapon ng bagong upong hepe ng Philippine National Police (PNP) na si Deputy Director General Edgardo Aglipay na limang sindikatong kriminal kada buwan ang lalansagin ng kanyang panunungkulan. Sa kanyang talumpati sa Camp Crame sa ginanap na turn-over ceremony, sinabi ni Aglipay na parte ito ng kanyang priority programs na kanyang tinaguriang C.A.R.E (Courtesy, Action, Results and Example) upang mabalik ang pagtitiwala ng mamamayan sa ahensiya ng pulisya. Hinamon ni Aglipay ang mga hepe ng pulisya na magpakita ng resulta kada buwan sa kanilang kampanya laban sa mga malalaking sindikato at kriminalidad kabilang ang paglutas sa mga tinaguriang &amp;quot;unsolved cases&amp;quot; at pagtugis sa mga nasa listahan ng wanted persons. Binigyan ni Aglipay ng pitong araw ang bawat presinto upang maglabas ng listahan ng mga sindikato, ng mga wanted persons at unsolved cases sa lugar na kanilang nasasakupan. Sinabi pa ni Aglipay na oobligahin niya ang mga opisyal ng pulisya na makahuli ng limang kriminal mula sa 100 wanted sa kanilang talaan kada buwan at makaresolba ng 5 kaso mula sa 100 unsolved cases per month. Iginiit ni Aglipay, nakasalalay ang ikatatagal sa puwesto ng bawat hepe ng pulisya, provincial director at regional directors sa kanilang pagsunod sa naturang performance goal. &amp;quot;Sisikapin ko na mas maraming kaso ang malulutas sa lalong madaling panahon, na wala nang mga wanted criminals na di kayang abutin ng kamay ng batas, at wala ng sindikato na maghari-harian, dahil ito ang gagawin kong batayan kung ang isang chief of police, provincial director at regional director ay tatagal sa kanyang puwesto,&amp;quot; sabi pa ni Aglipay. Kasama rin sa C.A.R.E program ni Aglipay ay ang pag-aral sa mga benepisyong ipinagkaloob sa mga pulis at sa pamilya nito. Pinasalamatan ni Aglipay si Pangulong Arroyo sa pagpapalawig ng kanyang termino ng anim na buwan o hanggang sa Marso ng susunod na taon.(Ulat ni Joy Cantos)</body>
<link>http://www.philstar.com/Article.aspx?articleId=262490&amp;publicationSubCategoryId=92</link>
</article>
<article>
<title>979 Pinay,smugglers ng droga sa abroad</title>
<author>Malou Rongalerios</author>
<date>
<month>August</month>
<day>24</day>
<year>2004</year>
</date>
<body>Umaabot na sa 979 Pinay ang naaresto at nakakulong sa ibat ibang kulungan sa labas ng bansa dahil sa drug smuggling. Sa nakarating na ulat kay Bukidnon Rep. Juan Miguel Zubiri, ang nasabing bilang ay kumakatawan sa mga nahuling Pinay noong nakaraang taon na nahikayat sa nasabing trabaho dahil sa laki ng kita na umaabot sa $25,000. Kung kukuwentahin ito sa Philippine peso, aabot sa P1.4 milyon ang kita ng isang Pinay na sumasabit sa drug cartel bilang delivery girl. Sinabi rin ni Zubiri na depende sa kilo at uri ng ilegal na droga ang ibinabayad sa couriers. Kabilang sa 979 Pinay ang 32-anyos na nahulihan ng 2.5 kilo ng cocaine noong Marso 2, 2001 at isang 47-anyos na nasentensiyahan sa Quito, Ecuador dahil sa pagdadala ng 2 kilo ng cocaine. Tatlo sa 121 Filipino na nakakulong sa Hong Kong ay may kasong drug trafficking, samantala dalawang Pinay ang nasentensiyahan din dahil sa drug smuggling sa Pakistan. Kabilang pa sa mga bansang may nakakulong na Pinay dahil sa droga ay ang Argentina, Denmark, Saudi Arabia, Japan, Milan at Palau. (Ulat ni Malou Rongalerios)</body>
<link>http://www.philstar.com/Article.aspx?articleId=262494&amp;publicationSubCategoryId=92</link>
</article>
<article>
<title>'Perez inutil na kalihim!' -Drilon</title>
<author>Rudy Andal</author>
<date>
<month>August</month>
<day>24</day>
<year>2004</year>
</date>
<body>Inakusahan kahapon ni Senate President Franklin Drilon si Energy Sec. Vince Perez na isang inutil at walang silbing miyembro ng Gabinete dahil sa pagiging tameme nito sa sunud-sunod na oil price hike. Sinabi ni Sen. Drilon, mas naging mapagbantay pa si businessman Jose Concepcion kaysa kay Perez sa gitna ng walang habas na pagtaas ng presyo ng mga produktong petrolyo na dapat ay naging trabaho ng energy secretary Ayon kay Drilon, naging tahimik lamang si Perez at parang takot na takot sa sunud-sunod na oil price hike ng big 3 oil firms. Sinabi pa ni Drilon, nasa kamay ni Pangulong Arroyo kung dapat niyang muling italaga bilang kalihim ng Department of Energy si Perez na isang walang silbi at inutil na kalihim. Aniya, hindi lamang simpleng monitoring ang dapat gawin ng DOE kundi dapat tingnan nila kung mayroong nilalabag ang 3 dambuhalang kumpanya ng langis dahil sa pagsasabwatan para itaas ang presyo ng kanilang produkto. (Ulat ni Rudy Andal)</body>
<link>http://www.philstar.com/Article.aspx?articleId=262495&amp;publicationSubCategoryId=92</link>
</article>
<article>
<title>NBI pasok sa citizenship ni Rep. Cua</title>
<author>Mer Layson</author>
<date>
<month>August</month>
<day>24</day>
<year>2004</year>
</date>
<body>Makaraang balewalain ng Comelec ang reklamo kay Quirino Province Rep. Junie Evangelista Cua na inakusahang hindi natural-born Pinoy ay tulong naman ng Natl Bureau of Investigation (NBI) ang hihilingin ng isang abogado. Ayon kay Atty. Rexie Efren Bugaring, aapela siya sa NBI para imbestigahan kung peke ang mga dokumentong isinumite ni Rep. Cua nang kumuha ito ng Filipino citizenship noong 1967 na ginamit nito sa nakalipas na halalan. Si Bugaring ay abogado ni dating Diffun, Quirino Vice Mayor at Engr. Dante Valencia na nakalaban ni Cua noong May 10 election. Nabatid na si Valencia ay naghain ng disqualification protest sa Comelec laban kay Cua matapos umano itong makakuha ng mga dokumento sa Bureau of Immigration (BI) na hindi natural-born Filipino ang mambabatas na siyang pangunahing requirements sa natl position tulad ng pagiging kongresista. Sinabi ni Atty. Bugaring, batay sa section 6, article 6 ng Saligang Batas, hindi maaaring maging miyembro ng Kongreso ang isang naturalized citizen. Sa kabila nito ay tumakbo pa rin si Cua at pinalad na manalo. Anang abogado, mahigit 3 buwan na simula ng isampa sa Comelec ang kanilang reklamo ay wala pa ring aksyon ang poll body kaya hihilingin nila ang tulong ng NBI para mapabilis ang imbestigasyon. (Ulat ni Mer Layson)</body>
<link>http://www.philstar.com/Article.aspx?articleId=262497&amp;publicationSubCategoryId=92</link>
</article>
<article>
<title>Lapid,binira ni Enrile sa 'bawal tumawa'</title>
<author>Rudy Andal</author>
<date>
<month>August</month>
<day>24</day>
<year>2004</year>
</date>
<body>Iginiit kahapon ni Sen. Juan Ponce Enrile na walang batas sa Senado na nagbabawal sa sinuman na tumawa sa loob ng session hall. Ito ang naging punto ng privilege speech ni Sen. Enrile sa pahayag ni neophyte Sen. Lito Lapid na dapat ipagbawal ang ngumiti o tumawa sa Senado maliban na lamang kung sila ay humahalakhak at nakakagambala sa deliberasyon. Sa kahilingan naman ni Sen. Lapid sa mga beterano na alalayan o turuan silang mga baguhan para maging epektibo sa kanilang trabaho bilang mambabatas, sinabi ni Enrile na hindi eskuwelahan ang Senado upang maging silid-aralan para sa mga baguhan bagkus ay dapat naging handa sila sa pinasok nilang trabaho. Binanatan din ni Enrile ang pahayag ni Lapid na ang Senado ay parang pelikula na mayroong bida at kontrabida dahil sa ginagawang debatehan nito sa ibat ibang isyu. Nilinaw ni Enrile na ang pagdedebate ng mga senador ay pagpapahayag lamang ng kani-kanilang punto sa isyu at hindi nangangahulugan na nag-aaway sila dito gaya ng nais palitawin ni Lapid. (Ulat ni Rudy Andal)</body>
<link>http://www.philstar.com/Article.aspx?articleId=262498&amp;publicationSubCategoryId=92</link>
</article>
<article>
<title>Footbridge sa EDSA/Mu&amp;ntilde;oz delikado ?</title>
<author>Lordeth Bonilla</author>
<date>
<month>August</month>
<day>24</day>
<year>2004</year>
</date>
<body>Depektibo umano at aalog-alog ang P35.94 milyong ginawang footbridge sa EDSA/Mu&amp;ntilde;oz ng Metro Manila Development Authority (MMDA). Ayon sa engineers ng Department of Public Works and Highways (DPWH), maaaring mag-collapsed ang nasabing pedestrian overpass kung hindi ito ginawan ng paraan na lagyan ng braces. Napag-alaman na sinadya umanong pinturahan ng pink ang bahagi ng depekto upang hindi mahalata. Ayon naman sa mga pedestrian, ang nasabing footbridge ay maalog at hindi pantay-pantay habang ang ilan naman ay manipis. Upang maiwasan ang posibleng disgrasya ay hiniling ng mga cause-oriented groups na siyasatin ng Senado at Kamara ang nasabing overpass na tila hindi umano sinunod ang original na plano nito. (Ulat ni Lordeth Bonilla)</body>
<link>http://www.philstar.com/Article.aspx?articleId=262499&amp;publicationSubCategoryId=92</link>
</article>
<article>
<title>Gloria nananakot - Solons</title>
<author>Rudy Andal</author>
<date>
<month>August</month>
<day>25</day>
<year>2004</year>
</date>
<body>Pinaratangan kahapon ng ilang mambabatas si Pangulong Arroyo na ginagawang panakot ang fiscal crisis upang mapilitang lunukin ang mga panukalang bagong buwis ng administrasyon. Naniniwala si Anak Pawis party-list Rep. Crispin Beltran na mayroong hidden agenda ang Malaca&amp;ntilde;ang sa pag-amin na dumaranas ang bansa ng financial crisis sa kasalukuyan. Tiyak aniya na ikinokondisyon lamang ng Palasyo ang isip ng mga mamamayan upang mapilitang pasanin ang mga bagong ipapataw na buwis ng gobyerno. Halos isang buwan pa lamang aniya ang nakalilipas nang ipagmalaki ng Pangulo sa kanyang State of the Nation Address (SONA) ang mga nagawa ng kanyang administrasyon kaya kaduda-duda ang bigla nitong pagsasabi na dumaranas ng financial crisis ang bansa. Sinabi naman ni Partido ng Manggagawa party-list Rep. Renato Magtubo na posible rin aniya na naubos ang pera ng gobyerno nitong nakaraang eleksiyon kaya lalong lumaki ang budget deficit ng bansa. Isa anyang malaking kabalbalan ang pagkabangkarote ng kaban ng bayan ng gobyerno sa ilalim ng panunungkulan ng isang ekonomistang pangulo. Sinabi ni Magtubo na hindi lamang ang fiscal crisis o pagkabangkarote ng kabang-bayan ang dapat aminin ni Arroyo kundi pati ang pagiging mastermind niya sa walang habas na paglustay ng pondo ng gobyerno. Nararapat din aniyang akuin ng Pangulo ang kapalpakan ng kanyang mga economic managers na nabigong ibangon ang ekonomiya ng bansa dahil sa talamak na graft and corruption, mababang koleksiyon ng buwis at pagkakabaon sa santambak na utang. Nais lamang umanong bigyan ng katuwiran ng gobyerno ang gagawing pangungutang ng malaki sa ibang bansa kaya sinasabing nasa krisis ang bansa. Nakatakdang busisiin bukas ng Senado ang kasalukuyang fiscal crisis at inaasahang gigisahin ang mga economic managers ng bansa. Ayon kay Sen. Ralph Recto, chairman ng committee on ways and means, ipatatawag sa isasagawang pagdinig ng kanyang komite bukas ng umaga ang mga opisyal ng Department of Finance, Budget and Management, BIR, Customs at Bureau of Treasury. Iimbitahan din ni Sen. Recto ang 11 ekonomistang nag-akda ng pag-aaral at nagdedetalye sa kalagayan ng krisis sa pananalapi ng bansa. Layunin ng resolution no. 32 ni Recto na eksaminin ang fiscal plan na ihaharap ng DOF at DBM kaugnay sa medium-term development plan. (Ulat ni Rudy Andal)</body>
<link>http://www.philstar.com/Article.aspx?articleId=262584&amp;publicationSubCategoryId=92</link>
</article>
<article>
<title>Gas irarasyon</title>
<author>Rudy Andal/Malou Rongalerios</author>
<date>
<month>August</month>
<day>25</day>
<year>2004</year>
</date>
<body>Hindi pabor ang ilang mambabatas sa panukala ni Energy Secretary Vince Perez na pagrarasyon ng mga produktong petrolyo bilang bahagi ng pagtitipid sa enerhiya ng gobyerno. Ayon kay Sen. Ralph Recto, hindi dapat nagpapadalos-dalos si Perez sa kanyang plano bagkus ay dapat sumailalim ito sa masusing pag-aaral upang maiwasan ang kapalpakan kung maisasakatuparan man. Ganito rin ang pananaw ni House Majority Leader Prospero Nograles na dapat isantabi muna ang nasabing plano at gawin na lamang itong pinakahuling solusyon kung hindi na talaga mapipigilan ang sunud-sunod na pagtaas ng presyo ng mga produktong petrolyo. &amp;quot;That will cause panic, that should be the last resort,&amp;quot; ani Nograles. Habang may iba pa aniyang alternatibong solusyon ang gobyerno para matugunan ang krisis pang-enerhiya ay hindi dapat ipatupad ang pagrarasyon ng gasolina. Sinabi naman ni Anak Pawis Rep. Crispin Beltran na ang panukala ay nararapat lamang sa isang bansang wala ng pag-asang makabangon. Ang sambayanang Pilipino rin aniya ang tatamaan sa planong gas rationing at dapat pag-isipang mabuti ang naturang hakbang kung ipapatupad. Naniniwala si Beltran na magiging walang silbi rin ang panukalang gas rationing kung hindi naman mapapababa ang presyo ng mga produktong petrolyo at hindi ito magiging accessible para sa mga mahihirap. (Ulat nina Rudy Andal/Malou Rongalerios)</body>
<link>http://www.philstar.com/Article.aspx?articleId=262593&amp;publicationSubCategoryId=92</link>
</article>
<article>
<title>Tigil-pasada nakaamba</title>
<author>Angie dela Cruz</author>
<date>
<month>August</month>
<day>25</day>
<year>2004</year>
</date>
<body>Sasalubungin ng tigil-pasada ng transport groups sa pangunguna ng Pinagkaisang Samahan ng mga Tsuper at Operators Nationwide (PISTON) ang Setyembre dahil sa sunud-sunod na pagtaas ng presyo ng gasolina at krudo nitong mga nakaraang araw. Ayon kay Mar Garvida, pangulo ng PISTON, tuloy na sa susunod na buwan ang kanilang pagkilos dahil sa kawalang-aksiyon ng pamahalaan sa patuloy na oil price hike. Sinabi ni Garvida na sa pagtatapos ng buwang ito, serye naman ng pag-iingay at protesta ang gagawin sa harapan ng mga gusali ng mga kumpanya ng langis bilang pagkondena sa serye ng oil price increase. Binigyang-diin nito na wala sana silang hakbang na gagawin para kontrahin ang serye ng oil price hike dahil ang maliliit na mamamayan lamang ang maaapektuhan, subalit hindi naman nabubulabog ang Malaca&amp;ntilde;ang sa kanilang hinaing, kaya dapat lamang malawakan ang gawing pagkilos. Una rito, nagpahayag na rin ng bantang paralisasyon sa operasyon ng mga kasapi ng PCDO-ACTO ni Efren de Luna at FEJODAP ni Zeny Maranan kung magpapatuloy ang pag-isnab ng pamahalaan na mapahinto ang pagtaas ng presyo ng gasolina sa bansa. (Ulat ni Angie dela Cruz)</body>
<link>http://www.philstar.com/Article.aspx?articleId=262600&amp;publicationSubCategoryId=92</link>
</article>
<article>
<title>Paggamit ng kotse limitahan</title>
<author>Lilia Tolentino</author>
<date>
<month>August</month>
<day>25</day>
<year>2004</year>
</date>
<body>Nanawagan kahapon si Pangulong Arroyo sa mga may-ari ng sasakyan na huwag gumamit ng kotse minsan sa isang linggo bilang bahagi ng ipinatutupad ng pamahalaan na pagtitipid sa enerhiya. Ito anya ay bukod pa sa ipinatutupad na color-coding ng MMDA. Para makatipid sa paggamit ng krudo, hiningi rin ng Pangulo sa bawat pamilya na magpatupad ng car pool o pagpapaangkas ng mga kamag-anak, kaibigan at ka-opisina para makatipid sa cash o di kayay mag-commute na lang. Sinabi ng Pangulo na ang pambansang pagtitipid sa enerhiya ay kinakailangang magsimula sa pamahalaan at hinihingi rin niya ang pakikipagtulungan dito ng publiko. Unang target ng energy conservation ang mga tanggapan ng gobyerno at iniutos na ihinto ang pagbili ng mga bagong sasakyan sa gobyerno at pagpapatupad mandatoryong 10 porsiyentong pagbabawas sa konsumo ng koryente sa mga tanggapan. Plano ring iklian ang oras sa mga mall para makatipid sa kuryente. (Ulat ni Lilia Tolentino)</body>
<link>http://www.philstar.com/Article.aspx?articleId=262607&amp;publicationSubCategoryId=92</link>
</article>
<article>
<title>50 % tapyas sa 'pork' inaprub sa Senado</title>
<author>Rudy Andal</author>
<date>
<month>August</month>
<day>26</day>
<year>2004</year>
</date>
<body>Siyam na administration senators ang nagkaisang pumayag sa resolusyon na inihain ni Senate Majority Leader Francis Pangilinan na bawasan ng 50% ang kanilang Priority Development Assistance Fund (PDAF) o lalong kilala sa tawag na pork barrel. Pumirma sina Senate President Franklin Drilon, Senate Pro-tempore Juan Flavier, Sens. Ramon Magsaysay, Jr., Pia Cayetano, Rodolfo Biazon, Lito Lapid at Richard Gordon. Sa ilalim ng Senate Resolution 57, sinabi nito na pumayag ang siyam na mapunta ang kalahati ng kanilang pondo sa 10-point agenda ni Pangulong Arroyo. Ang paghati sa PDAF ay kanilang tulong sa gobyerno upang makalikom ng pondo. Ipinagtanggol din ni Sen. Pangilinan ang ilang senador na hindi lumagda sa kanyang resolusyon sa pagsasabing baka naka-commit na ang kanilang pork barrel. Nauna nang hinamon ni opposition Sen. Panfilo Lacson ang lahat ng senador na huwag tanggapin ang pork barrel bilang bahagi ng kanilang suporta sa gobyerno. &amp;quot;I urged all 23 of us to forego our pork barrel at least for Calendar Year 2005 if we really want to help. Fifty percent is tantamount to a half-hearted gesture to help the government and our countrymen during this difficult time in our nations history,&amp;quot; ayon kay Sen. Lacson. Si Lacson ang bukod tanging senador na hindi tumatanggap ng pork barrel mula ng maluklok ito sa Senado. Tinatayang aabot ng P200M PDAF ang natatanggap ng mga senador kada taon. (Ulat ni Rudy Andal)</body>
<link>http://www.philstar.com/Article.aspx?articleId=262701&amp;publicationSubCategoryId=92</link>
</article>
<article>
<title>Nationwide blackout, noise barrage sagot sa power rate hike</title>
<author>Malou Rongalerios</author>
<date>
<month>August</month>
<day>26</day>
<year>2004</year>
</date>
<body>Sabay-sabay na pagpatay ng ilaw at pag-iingay ang panawagan ng Partido ng Manggagawa (PM) sa lahat ng mga manggagawa at konsyumer ng kuryente sa buong bansa ngayong gabi (August 26) upang iprotesta ang panibagong pagtataas sa singil sa kuryente ng Meralco. Hinimok ni PM Rep. Renato Magtubo ang mga mamamayan na makiisa sa noise barrage at blackout protest na ilulunsad ng Freedom from Debt Coalition simula mamayang alas-7:30 hanggang alas-8 ng gabi. Dapat aniyang makiisa ang lahat ng konsyumer na patayin ang switch ng kanilang ilaw sa loob ng 30 minuto kasabay ang pag-iingay bilang protesta sa power rate hike. Sinabi ni Magtubo na hindi dapat ituloy ang muling pagtataas ng 17.37 sentimo kada kilowatt hour o P35 hanggang P87 kada buwan sa bawat consumer simula sa susunod na buwan. Hindi aniya makatuwiran ang hirit na dagdag-singil ng Napocor dahil wala itong kinalaman sa pagpapabuti ng serbisyo nito. &amp;quot;Nais lamang ng gobyerno na apurahin na ang naantalang programa nito sa pagsasapribado ng Napocor. Mas nakakasiguro kasi ang mga private investors (na papasok sa Napocor) na kikita sila kung mauuna nang itaas ang singil sa kuryente,&amp;quot; ani Magtubo. Nakatakda namang ipatawag ng Senado ang Meralco sa susunod na linggo upang hingan ng paliwanag sa panukala nitong magtaas ng singil. (Ulat ni Malou Rongalerios)</body>
<link>http://www.philstar.com/Article.aspx?articleId=262708&amp;publicationSubCategoryId=92</link>
</article>
<article>
<title>Cong. Jaworski binanatan ng 26 schools principals sa Pasig</title>
<author>Malou Rongalerios</author>
<date>
<month>August</month>
<day>26</day>
<year>2004</year>
</date>
<body>Binanatan ng 26 public school principals si Pasig Congressman Robert &amp;quot;Dodot&amp;quot; Jaworski Jr., dahil sa umanoy paggamit sa sektor ng edukasyon sa maruming pamumulitika upang pasikatin ang sarili. Sa kanilang sama-samang pahayag, idiniin ng mga opisyal na ang pagpapatakbo ng mga paaralang pampubliko ay pangunahing pananagutan ng kagawaran ng Edukasyon at maging ang paglilipat ng isang school superintendent ay batay sa mga tuntunin ng nasabing kagawaran. Hinamon ng mga principal si Jaworski na bisitahin ang lahat ng paaralan sa Pasig para makita ang tunay na kalagayan ng mga ito sa halip na magbintang nang walang katibayan. Ayon sa mga principal, ginamit ng pamahalaang lungsod ang sariling pondo upang suportahan ang edukasyon. Patunay dito ang maraming gusaling apat o limang palapag sa mga paaralan, mga kagamitan at materyales, mga computer allowances ng mga guro at paghirang ng mga contractual teachers para matugunan ang pangangailangan ng mga estudyante. Pinabulaanan rin ng mga principal ang paratang na tinanggal ni Eusebio sa trabaho ang 496 contractual teachers. Ayon sa kanila, ang mga teachers na ito ay ni-recall ng school division superintendent dahil wala silang papeles na sila ay may karapatang magturo. Ngunit gumawa ng paraan ang pamahalaang lungsod upang mapabalik ang mga contractual teachers kaya nagtatrabaho na sila na may sapat na dokumento. (Ulat ni Malou Rongalerios)</body>
<link>http://www.philstar.com/Article.aspx?articleId=262714&amp;publicationSubCategoryId=92</link>
</article>
<article>
<title>Jueteng sa Bataan target ng DILG</title>
<author>Doris Franche</author>
<date>
<month>August</month>
<day>26</day>
<year>2004</year>
</date>
<body>Nagpalabas ng direktiba si DILG Sec. Angelo Reyes sa bagong liderato ng PNP na imbestigahan ang patuloy na pamamayagpag ng jueteng sa lalawigan ng Bataan at hulihin ang itinuturong mga jueteng lord. Base sa kautusan ni Reyes kay bagong PNP chief Edgardo Aglipay, partikular na isasailalim sa imbestigasyon si Provincial Director P/Supt. Elmer Macapagal dahil sa kawalan umano nito ng kakayahan na ipatigil ang naturang sugal sa kanyang nasasakupan. Ang direktiba ay bunsod ng natanggap na ulat ng kalihim na ang datiy nag-iisang jueteng operator na kilala sa pangalang Elan Nagano ay nadagdagan pa ng dalawa.Maging si Bataan Gov. Enrique Garcia ay muling pinasaringan ng kalihim na askyunan ang usaping ito upang mabura ang espekulasyon na mayroong basbas ito sa paglipana ng illegal na sugal. Sa nakalap na impormasyon, nagsasagawa ng operasyon ng jueteng sa mga bayan ng Morong, Samal, Orion, Hermosa, Dinalupihan, Balanga, Orani at Pilar. (Ulat ni Doris Franche)</body>
<link>http://www.philstar.com/Article.aspx?articleId=262720&amp;publicationSubCategoryId=92</link>
</article>
<article>
<title>DOTC umaksyon vs extort racket</title>
<author>Edwin Balasa</author>
<date>
<month>August</month>
<day>26</day>
<year>2004</year>
</date>
<body>Ipinag-utos ni DOTC Secretary Leandro Mendoza ang pagsasampa ng kasong pangongotong sa isang undersecretary ng Malaca&amp;ntilde;ang Media Affairs, ilang public relations practitioners at tiwaling miyembro ng media. Ang pagsasampa ng kaso ay inirekomenda ni Mendoza sa NBI at sa Department of Justice (DOJ) bunsod ng pagkakahuli kay Usec. Nolan Sison sa pamamagitan ng DOTC surveillance system, habang umanoy nangongotong ng P1milyon sa ilang opisyal ng DOTC. Agad namang sinibak ni Pangulong Arroyo si Sison, na nagpakilala umano na miyembro ng anti-corruption group na Philippine Monitoring Group o PMG. Isinabit rin ni Sison ang isang Richard Rivera, dating newscaster ng Channel 9 sa extortion attempt. Si Rivera ang sinasabing leader ng PMG na direktahang humingi ng 1 milyon mula sa DOTC kapalit ng di nito paglulunsad ng isang smear campaign laban kay Mendoza habang nirerebisa ng Commission on Appointments ang kanyang appointment. Ang PMG ang sinasabing spin-off ng media group ng KNP na na-disband nang matalo si Fernando Poe, Jr. sa May elections. Napag-alaman na noong Hunyo pa sinimulan umano ni Sison at PMG ang tangkang pangongotong sa DOTC. (Ulat ni Edwin Balasa)</body>
<link>http://www.philstar.com/Article.aspx?articleId=262726&amp;publicationSubCategoryId=92</link>
</article>
<article>
<title>COPPA,iwas sexual abuse</title>
<author>Mer Layson</author>
<date>
<month>August</month>
<day>26</day>
<year>2004</year>
</date>
<body>Upang higit na maproteksyunan ang ating mga kababayan na nabibilang sa libo-libong tinatawag na overseas performing artists (OPA) kontra anumang uri ng pang-aabusong sexual ay inilunsad kahapon ng Dept of Labor and Employment (DOLE), Overseas Workers Welfare Administration (OWWA) at ng limang malalaking recruiting agency sa bansa ang Comprehensive Orientation Program for Overseas Performing Artists (COPPA). Layunin ng COPPA na tugunan ang pangangailangang kaalaman ng mga OFW sa larangan ng performing arts upang makaiwas sila sa anumang uri ng sexual abuse, homesickness at iba pang suliranin na kanilang posibleng makaharap paglipad nila patungo sa kanilang destinasyon. Sa ginanap na launching program kahapon sa Heritage Hotel na dinaluhan ni DOLE Usec. Danilo Cruz, nagkaisa ang limang malalaking recruiting agency sa bansa na kinabibilangan ng CALEA, OPA, PASEI, PARADA, FAME at Kaibigan OCWs na ibigay ang kanilang suporta at kooperasyon sa bagong programa ng DOLE at OWWA. Ang COPPA ay tatampukan ng dalawang araw na Pre-Departure Orientation Seminar (PDOS) para sa mga OPAs na nagnanais magtrabaho sa ibang bansa tulad ng Japan, Korea, United Kingdom at iba pang bahagi ng Asya. (Ulat ni Mer Layson)</body>
<link>http://www.philstar.com/Article.aspx?articleId=262729&amp;publicationSubCategoryId=92</link>
</article>
<article>
<title>P907-B budget sa 2005 inilatag</title>
<author>Malou Rongalerios</author>
<date>
<month>August</month>
<day>27</day>
<year>2004</year>
</date>
<body>Hawak na ng Mababang Kapulungan ng Kongreso ang panukalang 2005 budget na may kabuuang P907.6 bilyon, mas mataas ng 5.3 porsiyento o P46 bilyon sa 2004 budget na P861.6 bilyon. Kabilang sa 12 departamento ng gobyerno na pagkakalooban ng pinakamalaking alokasyon ang DepEd, P112 bilyon; DPWH, P49.5 bilyon; Defense, P46.2B; DILG, P43.9B; Agrarian Reform, P14.7B; Agriculture, P14.5B; Health, P10.3B; DOTC, P8B; Judiciary, P8B; Finance, P6.8B; DENR, P5.9B at DFA, P5B. Sinabi ni Camarines Sur Rep. Rolando Andaya, Jr., chairman ng House committee on appropriations na kukuhanin ang 2005 budget sa kabuuang buwis na P758.5 bilyon kung saan ang P677.7 bilyon ay manggagaling sa tax revenues samantalang ang P80.8 bilyon ay magmumula sa non-tax revenues katulad ng mga fees at charges. Dahil hindi kayang suportahan ng makokolektang buwis ang national budget, ang deficit na P184.5 bilyon ay manggagaling sa utang ng pamahalaan. Popondohan din sa 2005 ang pagkuha ng karagdagang mga guro, pagbabayad ng suweldo ng mahigit 1 milyong empleyado ng gobyerno, karagdagang budget para sa textbooks, desks at armchairs. (Ulat ni Malou Rongalerios)</body>
<link>http://www.philstar.com/Article.aspx?articleId=262812&amp;publicationSubCategoryId=92</link>
</article>
<article>
<title>Malaca&amp;ntilde;ang umatras na sa terminong fiscal crisis</title>
<author>Lilia Tolentino</author>
<date>
<month>August</month>
<day>27</day>
<year>2004</year>
</date>
<body>Umatras na ang Malaca&amp;ntilde;ang sa terminong fiscal crisis na ginamit ni Pangulong Arroyo para bigyang-diin ang dinaranas ngayong kagipitang pinansiyal sa bansa. Ayon kay Press Secretary at Presidential Spokesman Ignacio Bunye, ang terminong fiscal crisis na ginamit ng Presidente ay isang &amp;quot;technical term&amp;quot; para ihayag sa publiko ang mabigat na sitwasyong dinaranas na handa namang lutasin ng pamahalaan. Ang pagkakabanggit ng Pangulo na mayroong fiscal crisis sa bansa ang nagbunsod sa pagbagsak ng stock market at pagbaba ng halaga ng piso sa palitan laban sa dolyar. Sinabi ni Bunye na walang katotohanan na ang terminong fiscal crisis na ginamit ng Presidente ay para pilitin ang Kongreso na ipasa ang walong bagong buwis na isinusulong ng Palasyo para makalikom ng dagdag na P10 bilyong pondo bawat taon. Sinabi ni Bunye na nauunawaan naman ng international financial creditors ang sitwasyon sa bansa at positibo naman ang kanilang reaksiyon. Nagmamasid anya ang mga ito sa sitwasyong pangkabuhayan ng bansa. Ayon kay Bunye, walang dapat ikaalarma ang publiko sa terminong financial crisis na ang ibig sabihin lamang ay &amp;quot;tough situation&amp;quot; na nangangailangan ng pagsasakripisyo ng lahat. (Ulat ni Lilia Tolentino)</body>
<link>http://www.philstar.com/Article.aspx?articleId=262826&amp;publicationSubCategoryId=92</link>
</article>
<article>
<title>Pangungutang ng Pinas pakikialaman ng Kongreso</title>
<author>Malou Rongalerios</author>
<date>
<month>August</month>
<day>27</day>
<year>2004</year>
</date>
<body>Upang hindi lalong mabaon sa utang ang Pilipinas, isinulong kahapon ni Alliance Volunteer Educators (AVE) party-list Rep. Amang Magsaysay ang panukalang batas na magbibigay ng karapatan sa Kongreso na makontrol ang pangungutang ng gobyerno. Nais ni Rep. Magsaysay na pakialaman ng Kongreso ang pagtatakda ng public debt ceiling upang masagip ang bansa sa krisis pananalapi. Dapat aniya na ipako na lamang sa $1.2 trilyon ang kabuuang utang ng bansa at siguraduhing hindi ito lalampas sa nasabing halaga. Sa kasalukuyan umaabot na sa $96.8 bilyon ang kabuuang utang ng bansa habang nasa $3.6 bilyon naman ang budget deficit. Nakasaad sa panukala ni Magsaysay na kung sosobra sa itatakdang public debt ceiling at hindi maiiwasan ang panibagong pagkakautang ay kailangang idaan muna ito sa pag-apruba ng &amp;quot;two-third ng lahat ng miyembro ng dalawang kapulungan ng Kongreso sa hiwalay na botohan. Ang anumang pagbabago sa kategorya ng mga utang ay kailangang pagtibayin din ng dalawang kapulungan ng Kongreso. Ikinatuwiran ni Magsaysay na mahalagang manghimasok na ang Kongreso sa usapin ng mga utang panloob at panlabas upang malimitahan o mawala na ang pagiging pala-asa sa pangungutang ng gobyerno. Sa halip anya na umisip ng paraan ang gobyerno, tuwing kakapusin sa pondo at lolobo ang budget deficit ay pangungutang kaagad ang naiisip na solusyon. (Ulat ni Malou Rongalerios)</body>
<link>http://www.philstar.com/Article.aspx?articleId=262827&amp;publicationSubCategoryId=92</link>
</article>
<article>
<title>Empleyada bawal mag-charge ng cellphone sa opisina</title>
<author>Malou Rongalerios</author>
<date>
<month>August</month>
<day>27</day>
<year>2004</year>
</date>
<body>Bilang bahagi ng energy conservation na isinusulong ng gobyerno, ipinanukala kahapon ni Tarlac Rep. Jesli Lapus na ipagbawal ang pagtsa-charge ng mga cellular phones at paglalaro ng computer games sa mga tanggapan ng pamahalaan. Sinabi ni Rep. Lapus na siguradong halos lahat ng nasa 1.4 milyong empleyado ng gobyerno ay may cellular phones at ang iba sa kanila ay sa mga opisina nagtsa-charge upang makatipid sa kuryente sa kanilang tahanan. Mismong si Pangulong Arroyo aniya ang nag-utos ng mandatory 10 percent reduction sa fuel at electric consumption. Ayon kay Lapus, kapuna-puna na maraming mga empleyado ang nagtsa-charge ng cellphones sa mga opisina na kung kukuwentahin ay tiyak na kumokonsumo rin ng malaking kuryente. Sinabi ni Lapus na dapat na ring ipagbawal ang paglalaro ng computer games sa mga tanggapan ng pamahalaan dahil malaking kuryente rin ang nauubos dito. Sa halip anya na maging produktibo ang mga govt employees ay nababawasan ang oras nang ipinagta-trabaho nila dahil sa paglalaro sa computer. Magugunitang ipinag-utos na rin ng Malaca&amp;ntilde;ang ang pagpapatay ng mga aircondition units pagsapit ng alas-4 ng hapon bilang bahagi ng energy conservation. (Ulat ni Malou Rongalerios)</body>
<link>http://www.philstar.com/Article.aspx?articleId=262838&amp;publicationSubCategoryId=92</link>
</article>
<article>
<title>PNP full alert: Mga embahada terror target</title>
<author>Joy Cantos</author>
<date>
<month>August</month>
<day>27</day>
<year>2004</year>
</date>
<body>Isinailalim kahapon sa full alert ng bagong talagang si Philippine National Police (PNP) chief P/Director General Edgar Aglipay ang mga tauhan ng pulisya sa lahat ng mga dayuhang embahada sa bansa na posibleng maging target ng terrorist attack. Ang hakbang ay kasunod ng dalawang magkakasunod na pagsabog ng dalawang eroplano sa bansang Russia na hinihinalang kagagawan ng mga terorista na kumitil ng buhay ng mahigit 90 katao kamakailan. Una rito, inalerto ng Department of Foreign Affairs (DFA) ang lahat ng embahada ng Pilipinas sa ibayong dagat bunga na rin ng nakakaalarmang terror attack upang makaiwas sa posibleng panganib. Binigyang-diin ni Aglipay na handa nilang bigyang proteksiyon ang mga embahada ng ibat ibang bansa sa Pilipinas na nakakatanggap ng mga pagbabanta mula sa mga teroristang grupo. Gayunman, wala pa naman sa mga nasabing dayuhang embahada na nasa Pilipinas ang humingi na ng tulong sa PNP para mabigyan sila ng proteksiyon. Ipinag-utos na ni Aglipay sa kanyang mga tauhan ang pagpapalawak ng police visibility sa mga bisinidad ng mga dayuhang embahada upang mahadlangan ang posibleng pag-atake ng mga terorista. Patuloy naman ang pangangalap ng impormasyon ng mga intelligence operatives ng pulisya sa mga lugar na posibleng maging target ng mga teroristang grupo. (Ulat ni Joy Cantos)</body>
<link>http://www.philstar.com/Article.aspx?articleId=262839&amp;publicationSubCategoryId=92</link>
</article>
<article>
<title>Panukalang iklian ng oras ng mga mall binira ni Recto</title>
<author>Rudy Andal</author>
<date>
<month>August</month>
<day>27</day>
<year>2004</year>
</date>
<body>Tutol si Sen. Ralph Recto sa panukalang iklian ang oras ng pagbubukas ng mga shopping malls bilang isang paraan ng paghihigpit ng sinturon sa gitna ng fiscal crisis na kinakaharap ng bansa. Ayon sa senador, hindi apektado rito ang mga mahihilig magtungo sa mga mall kundi mga negosyante at mga maliliit na trabahador na karamihan ay nakabatay sa oras ng kanilang pasok ang kanilang sinasahod. &amp;quot;If you have to shorten operating hours of these stores, you dont have to punish the mallrats. You punish the stores, their workers and the long supply of chain for the products sold here,&amp;quot; paliwanag ni Recto. Aniya, taliwas ito sa layunin ng gobyerno na magkaroon ng mga negosyo, kaya kung lilimitahan ang oras para na rin sinabing itigil na ang pagnenegosyo. Sinabi pa ng senador na sa halip limitahan, dapat na dagdagan pa ng mahabang oras ng kalakal dahil ibig sabihin nito mas maraming perang papasok sa pamahalaan. Tahasan ding sinabi ni Recto na hindi dapat pakialaman ng mga taong ni hindi nakapagpatakbo ng sari-sari stores ang operasyon ng malls. Aniya, dapat na pabayaan na lang ito sa sektor ng kalakal kung ano ang nararapat at kung ano ang magiging kontribusyon nila sa krisis na kinakaharap ng bansa. (Ulat ni Rudy Andal)</body>
<link>http://www.philstar.com/Article.aspx?articleId=262846&amp;publicationSubCategoryId=92</link>
</article>
<article>
<title>PGMA bibisita sa Iran</title>
<author>Lilia Tolentino</author>
<date>
<month>August</month>
<day>27</day>
<year>2004</year>
</date>
<body>Inimbitahan ng pamahalaang Iran si Pangulong Arroyo para bumisita sa naturang bansa. Ang imbitasyon ay ipinaabot sa Pangulo ni Dr. Kamal Kharrazi, Foreign Minister ng Iran nang magbigay-galang siya kahapon sa Pangulo sa Malaca&amp;ntilde;ang kasama si Foreign Secretary Alberto Romulo. Wala pang inihayag ang Palasyo kung kailan isasagawa ang pagbisita ng Presidente sa Tehran. Una rito ay nagpulong sina Dr. Kharrazi at Romulo at nagkasundo na pabilisin ang implementasyon ng mga kasunduan ng Pilipinas at Iran sa pagtutulungan ng Iran Petrochemical Commercial Company at Philippine National Oil, pagtutulungan sa larangan ng langis at iba pang produktong petrolyo, pagtatatag ng joint business council sa pagitan ng dalawang bansa at pagtutulungan sa larangan ng siyensiya at agrikultura. (Ulat ni Lilia Tolentino)</body>
<link>http://www.philstar.com/Article.aspx?articleId=262847&amp;publicationSubCategoryId=92</link>
</article>
<article>
<title>Pinay inalipin sa US, binayaran ng P31-M</title>
<author>Ellen Fernando</author>
<date>
<month>August</month>
<day>28</day>
<year>2004</year>
</date>
<body>Isang Filipina immigrant sa Estados Unidos na inalipin at ginawang domestic slave sa loob ng isang taon ang nanalo sa kaso at ginawaran ng kabuuang danyos na P31 milyon o US$551,000. Base sa naging desisyon ng Los Angeles Superior Court Jury, pinaboran lahat ang mga inihaing reklamo ng Pinay na si Nena Ruiz, 61, dating guro, gaya ng &amp;quot;involuntary servitude, false imprisonment, invasion of privacy, negligence at wage violations&amp;quot; laban sa kanyang among si James Jackson, vice president for legal affairs ng kilalang Sony Pictures Entertainment sa Hollywood at sa asawa nitong si Elizabeth. Mula sa nasabing halaga, US$275,000 dito ay kabayaran sa mga hindi natanggap na suweldo ni Ruiz mula sa mag-asawa. Sa sinumpaang testimonya ni Ruiz, sinabi nito na mula noong Pebrero 2001 ay hindi na siya pinayagang makalabas pa sa tirahan ng mga Jackson matapos na itago ang kanyang pasaporte at ibang travel documents. Bukod dito, umabot lamang sa $300 ang nakukuha nitong sahod sa pagseserbisyo sa loob ng isang taon, pero ang pinakamasaklap ay pinatutulog pa ito sa kama ng mga aso. Sinabi ni Ruiz sa korte na nagtungo siya sa Amerika upang alagaan ang kanyang mother-in-law na nakaratay dahil sa sakit na lymphoma subalit kinuha umano siya ng mag-asawang Jackson matapos na hindi matuloy ang kanyang orihinal na papasukang trabaho doon. Aniya, sinubukan niyang magpaalam sa kanyang mga amo subalit pinilit siyang manatili at tinakot na isusuplong sa mga awtoridad kapag tumakas. Matapos ang ginawang imbestigasyon ng US Federal Prosecutors sa pagpapatuloy ng kaso ni Ruiz ay napatunayang nagsasabi ito ng katotohanan. Pinabulaanan naman ni Jackson ang mga alegasyon ng naturang Pinay at iginiit nito na maraming beses na niyang pinauuwi si Ruiz sa Pilipinas subalit tumatanggi umano ito at sinabing nais pa niyang manatili doon. (Ulat ni Ellen Fernando)</body>
<link>http://www.philstar.com/Article.aspx?articleId=262939&amp;publicationSubCategoryId=92</link>
</article>
<article>
<title>Mga senador payag na sa 50% tapyas sa pork</title>
<author>Rudy Andal</author>
<date>
<month>August</month>
<day>28</day>
<year>2004</year>
</date>
<body>Pumayag na si Senate President Franklin Drilon na tuluyang alisin na ang pork barrel ng mga senador sa susunod na taon upang makatulong sa Arroyo government sa kinakaharap nitong krisis sa pananalapi. Ayon kay Sen. Drilon, nakapagdesisyon na siyang pumabor sa panawagang tuluyang alisin ang P200 milyong Priority Development Assistance Fund (PDAF) ng mga senador para makabawas sa kinakaharap na problema sa pananalapi ng bansa. Kasabay nito, hinamon naman ni Sen. Joker Arroyo si Pangulong Arroyo na bawasan din ang kanyang pondo at gayahin ang gagawin ng mga senador at kongresista. Ipinaliwanag ni Sen. Arroyo na nangyari na ito sa panahon ni dating Pangulong Cory Aquino kung saan nakamana ito ng dambuhalang utang mula sa rehimen ni Ferdinand Marcos. Aniya, ang ginawa ni Aquino ay inatasan ang lahat ng ahensiya ng gobyerno na bawasan ng 80% ang kanilang gastos, habang ang sarili niyang opisina naman ay nagtalaga lang ng 60% gastos. &amp;quot;Hindi naman puwede na ang mga senador at kongresista ay magpapagupit ng buhok o magpapabawas ng buhok pero ang Pangulo ay long hair, unfair naman yun,&amp;quot; wika ni Arroyo. Sinabi pa ng senador na matagumpay na naitago ng mga opisyal ni Pangulong Arroyo sa loob ng tatlong taon ang mga utang nito na higit na malaki sa pinaghalong utang nina Fidel Ramos at Joseph Estrada. Idinagdag pa ni Sen. Arroyo na bilyon-bilyon din ang pork barrel ng Pangulo kaya kung babawasan din niya ito ng 50 percent ay malaking tipid sa panig ng gobyerno. Pinupuntirya naman ni Sen. Panfilo Lacson ang intelligence funds ng ilang ahensiya ng gobyerno. Ayon kay Sen. Lacson, nakakahilo ang pondo ng paniniktik sa bansa na saklaw ang halos 14 sangay ng pamahalaan dahil bukod sa napakalaki nito ay hindi rin ito saklaw ng Commission on Audit (COA). Aniya, ito ay nagiging palabigasan ng ilang pulitiko at opisyal ng gobyerno dahil kapag ibinigay ang pondo sila lang ang tanging nakakaalam dahil hindi nga ito saklaw ng COA. Dahil dito, nanawagan ang mga kongresista na idaan na sa paghimay at pagsusuri ng COA ang kinapupuntahan ng intelligence funds ng gobyerno. Sinabi ni AVE party-list Rep. Eulogio Magsaysay na sa gitna nang kakapusan ng pondo ng pamahalaan, marapat na mailantad sa publiko kung nauuwi sa tamang kapakinabangan ng taumbayan ang naturang pondo. (Ulat ni Rudy Andal)</body>
<link>http://www.philstar.com/Article.aspx?articleId=262953&amp;publicationSubCategoryId=92</link>
</article>
<article>
<title>Tree park sa bawat subdivision mungkahi</title>
<author>Rudy Andal</author>
<date>
<month>August</month>
<day>28</day>
<year>2004</year>
</date>
<body>Upang makatulong sa kalikasan para malutas ang walang-tigil na pagbaha tuwing tag-ulan, naghain ng panukala si Sen. Aquilino Pimentel Jr., na magkaroon ng &amp;quot;tree park&amp;quot; sa bawat subdivision ng bansa. Sa Senate bill 1133 ni Sen. Pimentel, magbibigay ng libreng pananim ang gobyerno sa pamamagitan ng Bureau of Plant Industry (BPI) para itanim sa loob ng mga subdivision kasama na rin ang paglaan ng insentibo sa mga homeowners association na mayroong forested areas sa kanilang lugar. Samantala ang local government units naman ay siyang tutulong sa pamamagitan ng pagbibigay ng mga gamit pananim sa homeowners. Magbibigay naman ang homeowners ng subdivision plan, uri ng punong itatanim at plano ng pagmantina sa loob ng isang taon. Matapos na isumite ang mga kailangan, dapat mag-isyu ng sertipikasyon ang BPI at ito rin ang magbibigay linaw upang matiyak na sumusunod ang mga homeowners sa napagkasunduan. (Ulat ni Rudy Andal)</body>
<link>http://www.philstar.com/Article.aspx?articleId=262956&amp;publicationSubCategoryId=92</link>
</article>
<article>
<title>Sahod ng clerk of court at CA justice pantay na</title>
<author>Grace dela Cruz</author>
<date>
<month>August</month>
<day>28</day>
<year>2004</year>
</date>
<body>Demoralisado ngayon ang mga mahistrado ng Court of Appeals (CA) matapos na magpalabas ang Supreme Court (SC) ng resolution na nagbibigay ng pantay na prebilehiyo at suweldo sa mga clerks of court at hepe ng mga tanggapan nito. Sa 2-pahinang resolution ng SC en banc, inamyendahan nito ang naunang resolution na may petsang June 20, 1995 na pumapayag na magkaroon ng pantay na suweldo at equal treatment ang mga clerk of court ng CA at mga mahistrado nito. &amp;quot;We felt degraded and demoralized. Kami na nga ang tambakan ng kaso ng Supreme Court tapos sa salary and rank ipapantay kami sa clerks of court,&amp;quot; pahayag ng ilang CA justices. Nakatakdang magsumite ang ilang CA justices ng kanilang petition sa SC upang kuwestiyunin ang nasabing resolution. (Ulat ni Grace dela Cruz)</body>
<link>http://www.philstar.com/Article.aspx?articleId=262965&amp;publicationSubCategoryId=92</link>
</article>
<article>
<title>2 notice bago putol kuryente</title>
<author>Lilia Tolentino</author>
<date>
<month>August</month>
<day>29</day>
<year>2004</year>
</date>
<body>Kung datiy isang notice lang ay putol na kaagad ang kasunod, ngayon ay hindi na puwedeng basta-basta makapagpuputol ng kuryente ang Meralco hanggang hindi nakapagpapadala ng dalawang notice of disconnection sa mga consumer nito. Ito ang nakasaad sa ipinatutupad na Magna Carta para sa proteksyon ng mga kumukonsumo ng kuryente ng Energy Regulatory Commission (ERC). Ayon kay Energy Secretary Vince Perez, kailangang dalawang notice ang ipadala bago mag-disconnect dahil baka ang unang notice ay nawala o nalagay sa isang lugar na hindi napapansin ng may-ari ng bahay kaya hindi nakabayad ng electric bill. Sinabi rin ni Perez na hindi puwedeng makapagsagawa ng disconnection ng kuryente sa araw ng Biyernes ng hapon dahil masyado namang kawawa kung mawawalan ng dalawang araw na kuryente ang may-ari ng bahay dahil ang Sabado at Linggo ay walang pasok. Pinagbabawalan din anya ang disconnection kung may patay na pinaglalamayan ang bahay na hindi nakapagbayad agad ng electric bill bilang konsiderasyon. Sinabi ni Perez na ang lahat ng may reklamo sa illegal na pagputol sa serbisyo ng kuryente ay puwedeng lumapit sa Consumer Welfare Protection Office ng ERC at pati na rin sa Department of Enegry. (Ulat ni Lilia Tolentino)</body>
<link>http://www.philstar.com/Article.aspx?articleId=263062&amp;publicationSubCategoryId=92</link>
</article>
<article>
<title>10 lilikhaing trabaho balewala dahil sa laki ng populasyon</title>
<author>Malou Rongalerios</author>
<date>
<month>August</month>
<day>29</day>
<year>2004</year>
</date>
<body>Kahit matupad pa ni Pangulong Arroyo ang paglikha ng 10 milyon trabaho sa loob ng susunod na anim na taon niyang panunungkulan, hindi pa rin mababawasan ang unemployment rate dahil sa patuloy na paglobo ng populasyon. Ayon kay Albay Rep. Edcel Lagman, hindi mararamdaman ng mga mamamayan ang epekto ng karagdagang 10 milyong trabaho sa loob ng 6 na taon dahil sa nasabing panahon ay lolobo naman ng 12.6 milyon ang kasalukuyang 84.2 milyong populasyon ng bansa. Mas malaki pa aniya ang madadagdag sa populasyon kaysa sa malilikhang trabaho. Ayon kay Lagman, dapat unahin ng gobyerno ang kampanya laban sa patuloy na paglobo ng populasyon dahil parami ng parami ang mga Pinoy na isinisilang taun-taon. Tinatayang umaabot sa 2.1 milyon ang nadadagdag sa populasyon ng bansa taun-taon habang ang bilang ng trabaho ay lumalaki lamang ng 1.6 milyon. Muling iginiit ni Lagman ang panukalang pagkakaroon ng maliit na pamilya. Sa patuloy na paglobo ng populasyon aniya nag-uugat ang napakaraming problema ng pamahalaan katulad ng unemployment, squatters at kakulangan sa mga silid-aralan. (Ulat ni Malou Rongalerios)</body>
<link>http://www.philstar.com/Article.aspx?articleId=263076&amp;publicationSubCategoryId=92</link>
</article>
<article>
<title>Pres. GMA nagbawas ng convoy</title>
<author>Lilia Tolentino</author>
<date>
<month>August</month>
<day>29</day>
<year>2004</year>
</date>
<body>Binalaan ni Pangulong Arroyo ang mga kriminal na huwag magtangkang samantalahin ang pagbabawas niya ng security convoy dahil mabibigo lamang sila. Ang babala ay ginawa ng Pangulo kasunod ng pangamba ng publiko na baka malagay sa panganib ang kanyang seguridad dahil sa nagbawas siya ng security convoy para makatipid sa enerhiya. Ayon kay PSG chief Col. Delfin Bangit, limang sasakyan na kasama sa security convoy ang binawas sa utos na rin ng Pangulo. Ang security convoy ng Presidente ay binubuo ng 4 police motorcycles, 4 Safari patrol, 4 police patrol cars at isang ambulansiya. Ang sinasakyan ng Pangulo na presidential limousine ay hindi tinatablan ng bala. &amp;quot;Binawasan ko ang convoy ko pero sabi naman ng Presidential Security Group bagaman binawasan ang kotse, pero itinaas naman ang firepower. So, would-be assassins, beware anyway,&amp;quot; anang Pangulo. Ang pagbabawas ng Pangulo sa mga sasakyang kasama sa kanyang security convoy kung lumabas siya ng Malaca&amp;ntilde;ang ay bahagi ng pagbibigay ehemplo niya sa iba pang upisina ng pamahalaan sa mandatoryong 10 porsiyentong pagbabawas sa konsumo ng gamit na kuryente at gasolina. Sinabi ni Bangit na ang dami ng bilang ng sasakyang bumubuntot sa Presidente kapag lumalabas ito ng Palasyo ay depende rin sa umiiral na sitwasyon. (Ulat ni Lilia Tolentino)</body>
<link>http://www.philstar.com/Article.aspx?articleId=263079&amp;publicationSubCategoryId=92</link>
</article>
<article>
<title>Patrol cars'wag gawing tambayan</title>
<author>Angie dela Cruz</author>
<date>
<month>August</month>
<day>29</day>
<year>2004</year>
</date>
<body>Binalaan kahapon ni PNP Chief Director General Edgar Aglipay ang lahat ng kawani ng pambansang pulisya na lumabas sa kani-kanilang patrol cars kung ang mga ito ay nagsasagawa ng beat patrol. Sa ginanap na press conference kahapon, sinabi ni Aglipay na nadismaya siya nang magsagawa ng inspeksiyon sa ibat ibang police district at makitang nasa loob lamang ng sasakyan ang mga pulis na nagsasagawa ng beat patrols. Sinabi pa ng opisyal na bagamat maganda na nakikita ang mobile patrols sa mga lansangan, mas maganda umano kung bababa ang mga pulis na sakay nito at tingnan kung ano ang nagyayari sa kanilang areas of concern. &amp;quot;Kung mananatili sila sa loob ng sasakyan nila ay ibig sabihin hindi nila kaya ang utos ko kaya puwede silang maipadala sa Corregidor para mag-undergo ng retraining,&amp;quot; pahayag ni Aglipay. Wala umanong saysay ang police visibility kung hindi naman approachable ang mga pulis at laging nasa loob ng kanilang mga sasakyan. Iginiit pa nito, mas madali umanong makaramdam ng pagkaantok ang mga pulis kung nasa loob lamang sila ng sasakyan. (Ulat ni Angie dela Cruz)</body>
<link>http://www.philstar.com/Article.aspx?articleId=263089&amp;publicationSubCategoryId=92</link>
</article>
<article>
<title>'Ghost employees' ang unahing sibakin</title>
<author>Malou Rongalerios</author>
<date>
<month>August</month>
<day>29</day>
<year>2004</year>
</date>
<body>Dapat unahin sa napipintong tanggalan ng mga empleyado sa gobyerno ang mga ghost employees na hindi naman pumapasok pero patuloy na tumatanggap ng kanilang suweldo. Ayon kay Tarlac Rep. Jesli Lapus bagaman at hindi dapat maging prayoridad ng pamahalaan ang pagbabawas ng mga empleyado sa pamahalaan upang mapaliit ang burukrasya, ay dapat namang unahin ang pag-aalis ng mga tinatawag na ghost employees. Tiyak aniya na marami pa ring mga empleyado ang pumapasok lamang tuwing akinse at katapusan ng buwan upang kumuha ng kanilang suweldo. Dapat na rin aniyang tigilan ng ibat ibang ahensiya ng gobyerno ang pagkuha ng maraming consultants na sobrang taas ng sahod. Magugunitang mismong si Pangulong Arroyo ang nagsabi sa kanyang SONA nitong nakaraang Hulyo na isusulong ng Malaca&amp;ntilde;ang ang government reengineering upang mapaliit ang burukrasya. Ang pagbabawas ng mga empleyado ay isa sa mga solusyong nakita upang makatipid ang pamahalaan. Samantala, muling ipatutupad sa Mababang Kapulungan ng Kongreso ang pagpasok ng mga empleyado sa loob lamang ng apat o 4-day week na sistema. Layunin ng nasabing hakbang ang makatipid ang Kongreso kung saan hindi na pinapapasok ang mga empleyado sa araw ng Biyernes pero dinadagdagan ang oras ng trabaho sa unang apat na araw. Umabot sa P50 milyon ang natipid ng Kongreso nitong nakaraang taon dahil sa nasabing sistema. (Ulat ni Malou Rongalerios)</body>
<link>http://www.philstar.com/Article.aspx?articleId=263094&amp;publicationSubCategoryId=92</link>
</article>
<article>
<title>German trader inambus, patay</title>
<author>Joy Cantos</author>
<date>
<month>August</month>
<day>30</day>
<year>2004</year>
</date>
<body>Isang negosyanteng German national ang pinagbabaril hanggang sa mapatay ng di-kilalang salarin sa tapat ng isang videoke bar sa Digos City, Davao del Sur kamakalawa ng gabi. Dead-on-arrival sa Davao del Sur Hospital ang biktima na kinilalang si Reiner Frankie, 48, may-asawa, may-ari ng Jenn Robb Beach sa Purok 7, Bonilao, Balutakay, Hagonoy ng nasabing lalawigan at tubong #22419 Hamburgee, Germany. Batay sa ulat ng pulisya, naganap ang insidente dakong alas-8:25 ng gabi sa harapan ng Mim videoke bar na matatagpuan sa Rizal Avenue, Digos City. Nabatid na habang nagpa-park ng kanyang sasakyan si Frankie ay bigla na lamang sumulpot ang isang di-kilalang gunman. Armado umano ng kalibre. 45 pistol ang suspek at walang sabi-sabing pinagbabaril ang biktima. Matapos na maisakatuparan ang krimen ay mabilis na tumakas ang suspek patungo sa hindi mabatid na direksyon. Narekober ng mga awtoridad sa pinangyarihan ng insidente ang mga basyo ng bala na ginamit sa pamamaslang sa nasabing mayamang dayuhan. Kasalukuyang iniimbestigahan ng pulisya ang motibo sa krimen at sa posibilidad na may kinalaman ito sa negosyo. (Ulat ni Joy Cantos)</body>
<link>http://www.philstar.com/Article.aspx?articleId=263201&amp;publicationSubCategoryId=92</link>
</article>
<article>
<title>MMDA, Napolcom todo tipid</title>
<author>Lordeth Bonilla</author>
<date>
<month>August</month>
<day>30</day>
<year>2004</year>
</date>
<body>Todong paghihigpit ng sinturon ang ipatutupad ngayon ng Metro Manila Development Authority (MMDA) at National Police Commission (Napolcom) upang makatipid sa pamamagitan ng hindi paggamit ng elevator at pagpatay ng aircon at ilaw sa oras ng break. Iniutos ni MMDA chairman Bayani Fernando na magpatay ng ilaw tuwing alas-12 ng tanghali at dakong alas-4 ng hapon ay i-off na rin ang mga aircon upang makatipid sa paggamit ng kuryente. Nagbaba rin ng direktiba si Napolcom chairman at Interior Sec. Angelo Reyes na patayin ang elevator at magtiyaga na lamang na gumamit ng hagdanan ang mga empleyado sa Napolcom na kabilang sa mga nag-o-overtime sa nasabing ahensiya. Aniya, mainam na ehersisyo sa katawan ang pag-akyat-panaog sa hagdanan sa halip na gumamit ng elevator. Dismayado man sa direktiba ang ilang empleyado na apektado ay walang dahilan upang hindi ipatupad ng mga nasabing ahensya ang cost-cutting measures bilang pagtalima na rin sa ipinatutupad ng Arroyo government dahil sa matinding krisis na nararanasan ng bansa. Nabatid na maging sa paggamit ng office supplies ay binubusisi at upang lalong makatipid ay ipinagagamit na scratch paper ang mga likuran ng bond paper na maaari pang gamitin ng mga kawani. Inalis na rin sa Napolcom ang pagbibigay ng cash awards sa mga empleyado na nagpapakita ng kahusayan sa kanilang trabaho, gayunman, pinag-aaralan ng MMDA ang dating nakagawian na pagbibigay ng malaking komisyon sa mga traffic enforcers na masisipag. (Ulat ni Lordeth Bonilla)</body>
<link>http://www.philstar.com/Article.aspx?articleId=263207&amp;publicationSubCategoryId=92</link>
</article>
<article>
<title>Meralco, Napocor, ERB gigisahin sa Senado</title>
<author>Rudy Andal</author>
<date>
<month>August</month>
<day>30</day>
<year>2004</year>
</date>
<body>Didinggin ngayon ang panukalang dagdag na 17.37 sentimong singil sa kuryente ng Manila Electric Company (Meralco) sa pag-uumpisa ng pagdinig ng Senate committee on energy. Ayon kay Sen. Miriam Defensor-Santiago, pagpapaliwanagin ang Meralco, National Power Corporation (Napocor) at Energy Regulatory Board (ERB) hinggil sa plano nilang dagdag-singil na 17.37 kilowatt-hour na ipapataw ngayong buwan. Sinabi ni Santiago, dapat malaman ng Senado kung saan mapupunta ang naturang karagdagang singil dahil ito ang nakatakda sa batas. Aniya, nahihirapan na ang taumbayan sa pagtaas ng presyo ng langis at bilihin kayat dapat na malaman kung makatarungan nga ang pagtataas ng singil ng kuryente at kung dumaan ito sa legal na proseso. Samantala, problemang pinansiyal ng bansa naman ang hihimayin sa gagawing pagdinig ng Senate committee on ways and means. Ayon kay committee chairman Sen. Ralph Recto, magbibigay linaw sa kasalukuyang kalagayan ng bansa hinggil sa krisis-ekonomiya ang Department of Budget and Management na pangungunahan ni Sec. Emilia Boncodin. (Ulat ni Rudy Andal)</body>
<link>http://www.philstar.com/Article.aspx?articleId=263214&amp;publicationSubCategoryId=92</link>
</article>
<article>
<title>Shariah Court sa Metro Manila isusulong</title>
<author>Rudy Andal</author>
<date>
<month>August</month>
<day>30</day>
<year>2004</year>
</date>
<body>Isusulong ni Vice Pres. Noli de Castro ang pagtatayo ng Shariah Court District sa Metro Manila upang tugunan ang mga pangangailan ng mga Muslim community na nakatira sa Kalakhang Maynila. Sa pagdalo ng Bise Presidente sa 30th National Quran Reading Competition na ginanap sa Davao Convention Center, inihayag nito na magtutulungan ang kanyang tanggapan at Office of Muslim Affairs (OMA) upang magkaroon ng mas madaling access ang mga Muslim na nakatira sa Metro Manila sa judicial services ng Shariah Courts. Ayon kay de Castro, napakahalaga ng OMA para matugunan ang mga socio-cultural at economic welfare ng mga Muslim kaya nais niyang mabigyan ng malaking suporta ito ng pamahalaang Arroyo. &amp;quot;I recognize OMAs role in establishing a lasting peace, order and stability through its rehabilitation program for the rebel returnees. This is an essential response to our governments sincere effort to resolve peace and security by healing the prevailing conflict in Mindanao,&amp;quot; ani Vice Pres. de Castro. Naniniwala din ang Bise Presidente na ang pagpapatatag sa democratic process ang magiging mainam na paraan upang malutas ang rebelyon at hindi pagkakaunawaan sa Mindanao. (Ulat ni Rudy Andal)</body>
<link>http://www.philstar.com/Article.aspx?articleId=263219&amp;publicationSubCategoryId=92</link>
</article>
<article>
<title>4.5-M senior citizens, 'di nakakakuha ng 20% discount</title>
<author>Ellen Fernando</author>
<date>
<month>August</month>
<day>30</day>
<year>2004</year>
</date>
<body>Lumalabas na palpak ang Expanded Senior Citizens Act na ipinasa kamakailan lamang dahil tinatayang 4.5 milyong senior citizens ang hindi makakuha ng 20% diskuwento lalo na sa mga gamot dahil tumatanggi ang mga drugstore na magbigay ng buong discount. Ayon sa Drugstore Association of the Philippines (DSAP) na nakikipaglaban upang amyendahan ang batas para maging mas makatotohanan ito at madaling ipatupad, ang mga senior citizens ang nagdurusa sa mga depekto ng Republic Act 9253. Ayon naman sa DOH, may 5-milyong Pilipino na nagkaka-edad ng 60 o higit pa ang naitala noong 2002, kung saan 500,000 lamang sa mga ito na nasa Metro Manila ang nakakakuha ng 20% discount mula sa malalaking drugstores. Pero sa mga probinsiya, tinatayang mahigit sa apat na milyong senior citizens ang hindi makakuha ng discount dahil walang malalaking drugstores doon na kayang magbigay ng ganoong diskuwento. Sinabi ni DSAP president Celia Carlos, di kayang bumili ng maramihang gamot ang mga maliliit na drugstores kaya hindi sila makakuha ng diskuwento mula sa mga supplier. Dahil dito, mas mahal aniya ang kanilang tinda lalo na ang mga branded na gamot at hindi kayang magpatong ng malaking tubo dahil hindi na makakaya pa ng mga mamimili. &amp;quot;Ang patong ng mga drugstore sa mga branded na gamot ay mula 5%-10% lamang,&amp;quot; ani Carlos. (Ulat ni Ellen Fernando)</body>
<link>http://www.philstar.com/Article.aspx?articleId=263224&amp;publicationSubCategoryId=92</link>
</article>
</data>