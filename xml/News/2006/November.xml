<?xml version="1.0" encoding="ISO-8859-1" ?>
<data>
<article>
<title>MJ pumalag kay Raul G.</title>
<author></author>
<date>
<month>November</month>
<day>01</day>
<year>2006</year>
</date>
<body>Sumiklab kahapon ang &amp;quot;word war&amp;quot; nina dating Manila Rep. Mark &amp;quot;MJ&amp;quot; Jimenez at Justice Secretary Raul Gonzalez matapos hamunin ng dating kongresista ang huli na makipagtuos sa kanya pero hindi sa pamamagitan ng media. Magugunita na kinuwestiyon ni Gonzalez ang pinagmumulan ng perang ipinamumudmod ni Jimenez sa mga mahihirap na ayon na rin sa dating solon ay bunga ng kanyang tagumpay bilang negosyante. &amp;quot;Enough is enough Mr. Gonzalez,&amp;quot; ang tahasang sinabi kahapon ni MJ laban sa DOJ chief patungkol sa umanoy hindi magandang komento na binibitawan nito sa media sa mga kumakalaban sa gobyerno, partikular ang ginagawa nitong pagpatol sa mga kababaihan na hindi umano gawain ng isang tunay na lalaki. Pinuna ni Jimenez ang mga pang-aaway na ginawa ni Gonzalez kina dating Pangulong Cory Aquino, anak nitong si Kris, kay Susan Roces at Gabriela party-list Rep. Liza Maza. Una umanong kinalaban ni Gonzalez ang mag-inang Cory at Kris kung saan sinabihan nito ang dating pangulo na patinuin muna nito ang anak bago pakialaman ang pagpapatakbo ng bansa. Ginawa ni Gonzalez ang pahayag matapos sabihan ni Mrs. Aquino si Pangulong Arroyo na ayusin ang pagpapatakbo ng gobyerno. Sa kaso naman ni Ms. Roces, sinabi umano ni Gonzalez na nagmamaktol lamang ang biyuda ni Fernando Poe Jr. dahil hindi nito matanggap ang pagkamatay at pagkatalo ng asawa. Itoy matapos banatan ni Roces si Pangulong Arroyo kasunod ng &amp;quot;Im Sorry&amp;quot; ni GMA kaugnay ng kontrobersiyal na &amp;quot;Hello Garci&amp;quot; tape. Samantala si Maza naman ay nagmistula umanong &amp;quot;punching bag&amp;quot; dahil madalas nitong tarayan ang naturang mambabatas dahil sa ginagawa nitong pagbatikos sa gobyernong Arroyo. &amp;quot;Malapit nang matapos ang kanyang pagtataray dahil sa laban naming ito ay titiyakin kong mayroon siyang kalalagyan dahil hindi ko siya uurungan,&amp;quot; paghahamon pa ni MJ. (Malou Escudero)</body>
<link>http://www.philstar.com/Article.aspx?articleId=366475&amp;publicationSubCategoryId=92</link>
</article>
<article>
<title>Tunay na kahulugan ng Undas limot na raw</title>
<author></author>
<date>
<month>November</month>
<day>01</day>
<year>2006</year>
</date>
<body>Nagpahayag kahapon ng kalungkutan ang simbahang Katoliko dahil sa pagiging &amp;quot;commercialized&amp;quot; sa paggunita ng Araw ng mga Patay. Ayon kay Monsignor Pedro Quitorio, tagapagsalita ng Catholic Bishops Conference of the Philippines (CBCP), ang pagiging popular sa mga Pinoy ng Halloween kaya nawawala ang tradisyunal na paraan sa paggunita ng Undas. Masyado rin umanong nasasamantala ng mga negosyante ang Araw ng mga Patay dahil sa pagpo-promote ng mga Halloween parties, mga ipinalalabas na horror films at pagpaparada sa mga kalsada ng naka-costume na white lady, kalansay, bampira, Dracula at iba pa. Nilinaw naman ni Quitorio na kahit kailan ay hindi maituturing na church practice ang Halloween dahil mistula nitong pinagdiriwang ang kasamaan imbes na pag-alala sa namayapang mahal sa buhay. Nabatid na noong unang panahon, maituturing na ang Araw ng mga Patay o Halloween ay isang paganong pagsamba o &amp;quot;Pagan worship&amp;quot; kayat hindi ito maituturing na church practice. Idinagdag pa ni Quitorio na nagsisilbing hamon sa Simbahang Katoliko kung saan dapat makahanap ng alternatibong paraan ang mga pari upang maipaliwanag sa mga tao ang tunay na kahulugan ng All Souls Day at All Saints Day. (Gemma Garcia)</body>
<link>http://www.philstar.com/Article.aspx?articleId=366490&amp;publicationSubCategoryId=92</link>
</article>
<article>
<title>Lumalapastangan sa mga patay ikulong  Villar</title>
<author></author>
<date>
<month>November</month>
<day>01</day>
<year>2006</year>
</date>
<body>Puspusang isinusulong ngayon ni Senate President Manny Villar ang pagpapatibay sa kanyang tatlong panukalang batas laban sa paglapastangan sa mga patay. Sa kanyang Senate Bill 2267 o &amp;quot;Criminalizing Necrophilia and Carnal Knowledge with the Dead&amp;quot;; SB 697 o &amp;quot;Desecration of the Dead Act&amp;quot;; at SB 2298 o &amp;quot;An Act Establishing National Cemeteries,&amp;quot;, nais ni Sen. Villar na higit sa ano pa man dapat matigil ang mga napapaulat na pambababoy sa mga bangkay at may mga pagkakataong hinahalay pa ang mga bangkay na babae. &amp;quot;Taun-taon, inaalala natin ang ating mga mahal sa buhay na namayapa na bilang patunay ng ating pagmamahal at pagrespeto sa kanilang mga alaala. Nakalulungkot dahil wala tayong sapat na batas na magpaparusa sa mga lumalapastangan sa mga namayapa,&amp;quot; pahayag ni Villar. Nais ni Villar na gawing krimen na may parusang prison mayor ang pagtatapon sa mga bangkay o fetus at pagwasak sa mga libingan o puntod, habambuhay na pagkabilanggo at multang hindi bababa sa P500,000 ang sinumang mapapatunayang nakipagtalik sa babaeng bangkay at pagkakaroon ng pambansang libingan sa bawat rehiyon sa bansa na magsisilbing hantungan ng mga beterano, pulis, militar at sibilyan na naglingkod katangi-tangi para sa bayan. (Rudy Andal)</body>
<link>http://www.philstar.com/Article.aspx?articleId=366493&amp;publicationSubCategoryId=92</link>
</article>
<article>
<title>Pagsibak kay JDV niluluto na raw</title>
<author></author>
<date>
<month>November</month>
<day>01</day>
<year>2006</year>
</date>
<body>Nagbabala kahapon si Manila Rep. Bienvenido Abante na lalo lamang &amp;quot;malilibing&amp;quot; ang isinusulong na Charter change ng gobyerno sa pamamagitan ng Constituent Assembly (Con Ass) kung magkakaroon ng pagbabago sa liderato ng Mababang Kapulungan ng Kongreso sa pamamagitan ng pagsipa sa puwesto kay House Speaker Jose de Venecia Jr. Ginawa ni Abante ang reaksiyon kaugnay sa espekulasyon na nagbabalak umano ang kampo ni First Gentleman Mike Arroyo na patalsikin si de Venecia sa posisyon dahil sa &amp;quot;power play&amp;quot; sa Chacha. Si Surigao del Sur Rep. Prospero Pichay umano ang gustong ipalit kay JDV. &amp;quot;I dont think that by removing JDV, the problem will be solved. In fact the problem may be compounded. Those loyal to JDV will not allow that,&amp;quot; pahayag ni Abante. Ayon sa isang source, may kinalaman sa posibleng pag-upo ni de Venecia bilang Prime Minister ng bansa sakaling magtagumpay ang Chacha, kaya nais itong palitan ng kampo ng Unang Ginoo. Naghihinala din umano ang kampo ni FG na papabor kay de Venecia ang Peoples Initiative kung nagtagumpay ito dahil sa isang probisyon na maaaring ma-impeach ang Punong Ehekutibo kung makakalusot ito. Pero sinabi ni Abante na huling baraha na ngayon ng pamahalaan ang Con-Ass para maamyendahan ang Konstitusyon kaya hindi na ito dapat magkaroon ng aberya kung papatalsikin sa puwesto si de Venecia. Naniniwala si Abante na lalong titindi ang problemang pampulitikal ng administrasyon kapag kinalaban nito si de Venecia. Pinabulaanan naman ni Executive Secretary Eduardo Ermita ang balita na plano ng Malaca&amp;ntilde;ang na ibagsak si JDV. Isa lamang anya itong pakulo at intriga para paguluhin ang sitwasyon. (Malou Escudero/Lilia Tolentino)</body>
<link>http://www.philstar.com/Article.aspx?articleId=366501&amp;publicationSubCategoryId=92</link>
</article>
<article>
<title>Payo kay Sec. Cruz: Gabinete ni Gloria, iwan mo na  Nene</title>
<author></author>
<date>
<month>November</month>
<day>01</day>
<year>2006</year>
</date>
<body>Pinayuhan ni Senate Minority Leader Aquilino Pimentel Jr. si Defense Secretary Avelino Cruz na magbitiw na lang sa puwesto at iwan na ang Gabinete ni Pangulong Arroyo dahil sa lantaran nitong pagkontra sa isinusulong na Charter change ni Pangulong Arroyo. &amp;quot;The position of Secretary Cruz, contradicts the stand of his superior, the President. Although a bit late, it is still admirable. It also means that all is not well in the GMA administration. Cruz move may be to resign from DND. His continued stay as chief of the DND is no longer tenable under the circumstances,&amp;quot; pahayag ni Pimentel. Ayon kay Sen. Pimentel, ang sigalot sa pagitan ni Cruz at ng tatlong Cabinet secretaries ay mahirap ng ayusin, dahil sa ngayon pa lang batay na rin sa pag-amin ni Cruz, ay pinagbibitiw na siya ng tatlo niyang kasamahan. Bukod dito, pinapasibak na rin si Cruz ng mga gobernador at alkalde na kaalyado ng Malaca&amp;ntilde;ang at inakusahan pa ito na nanabotahe sa Palasyo. Una nang sinabi ni Cruz na may tatlong miyembro ng gabinete ang kumikilos para alisin siya sa DND dahi sa anti-Chacha position nito. Inamin kasi ni Cruz na kontra siya sa Peoples Initiative (PI) dahil hindi ito ang tamang paraan sa pagbabago ng saligang-batas. Pinanindigan naman ng Palasyo na walang hidwaan sa Gabinete kahit iba-iba ang pananaw sa mga isyu. Si Cruz ay co-founder ng Carpio, Villaraza law firm kung saan ilang kasapi nito ay mga mahistrado ng SC na bumoto laban sa PI gaya ni Associate Justice Antonio Carpio. (Rudy Andal/Lilia Tolentino)</body>
<link>http://www.philstar.com/Article.aspx?articleId=366504&amp;publicationSubCategoryId=92</link>
</article>
<article>
<title>Pinay sa Brunei lusot sa kulong dahil sa agimat</title>
<author></author>
<date>
<month>November</month>
<day>01</day>
<year>2006</year>
</date>
<body>Nakaligtas sa tiyak na pagkakulong ng mula lima hanggang 15 taon ang isang Pinay domestic helper sa Dubai makaraang iurong kahapon ng isang public prosecutor doon ang kaso nito sa korte nang gawing rason ng una na isang &amp;quot;agimat&amp;quot; o &amp;quot;lucky charm&amp;quot; sa pagbubuntis ang bala na nakuha mula sa kanya noong October 4, 2006 sa Dubai, UAE International Airport. Batay sa ulat ni Philippine Ambassador to Brunei Darussalam Virginia H. Benavidez sa Department of Foreign Affairs (DFA), ang nasabing Pinay na hindi pinapabanggit ang pangalan ay nasa pangangalaga ngayon ng Filipino Workers Center doon at hinihintay na lamang ang police clearance nito upang maipapagpatuloy niya ang kanyang pagtatrabaho roon. Ayon sa ulat, nakuha ng nasabing Pinay ang simpatiya ng public prosecutor nang sabihin nito na isang &amp;quot;agimat&amp;quot; ang nasabing bala na umanoy ibinigay sa kanya ng isang faith healer noong 2002 sa Pilipinas upang siya ay mabuntis. Nahirapan kasi umano noon na magkaroon ng anak ang nasabing OFW at makaraan ang dalawang buwan mula nang maipagkaloob sa kanya ng faith healer ang nasabing bala ay nabuntis siya. &amp;quot;A faith healer had given her the bullet as a lucky charm in 2002 when she was then having difficulties getting pregnant. According to her, she got pregnant a couple of months later. Since then, she had kept the amulet wrapped in a piece of her childs clothing. Early this year, when the piece of white cloth wrapped around the bullet became very dirty, she decided to remove the cloth and put the bullet in her wallet instead. She had forgotten about it until her arrest at the Brunei International Airport,&amp;quot; pahayag ni Benavidez sa ulat nito. (Rose Tamayo-Tesoro)</body>
<link>http://www.philstar.com/Article.aspx?articleId=366509&amp;publicationSubCategoryId=92</link>
</article>
<article>
<title>Presidential Daughter Luli sinigawan sa NAIA</title>
<author></author>
<date>
<month>November</month>
<day>02</day>
<year>2006</year>
</date>
<body>Isang Immigration officer na nakatalaga sa Ninoy Aquino International Airport (NAIA) Terminal 1 ang sinibak matapos makabangga ang anak ni Pangulong Arroyo na si Presidential Daughter Luli Arroyo. Ayon sa TV Patrol World report, sinita umano ni Luli si Edgardo Padlan, ang officer-of-the-day nung araw na yun, matapos nitong pasingitin sa pila ang isang foreigner. Subalit si Luli pa umano ang sinigawan at pinagalitan ni Padlan. Hindi naman pinalampas ni Immigration Commissioner Alipio Fernandez ang insidente at matapos magsagawa ng pag-iimbestiga ay inalis sa puwesto si Padlan. Ayon kay Fernandez hindi nila ginawa ito dahil Presidential Daughter ang involve. Agad namang humingi ng tawad si Padlan at pamilya nito sa Pangulo at kay Luli. Ayon sa misis ni Padlan, maaaring nabigla lamang umano ang kanyang asawa dahil wala itong nakabangga sa mahigit 30 taon niyang pagseserbisyo sa NAIA. Iginiit naman ng Palasyo na wala silang kinalaman sa pagkakasibak ni Padlan at &amp;quot;internal&amp;quot; anya ang desisyong ito at hindi puwedeng magdikta kung anong parusa ang dapat igawad sa naturang opisyal. Nabatid na ilang Immigraiton officers ang inirereklamo na masusungit at arogante kung makitungo sa mga pasahero. (Rowena Del Prado)</body>
<link>http://www.philstar.com/Article.aspx?articleId=366644&amp;publicationSubCategoryId=92</link>
</article>
<article>
<title>Ping, Loi wala sa Senatorial line-up</title>
<author></author>
<date>
<month>November</month>
<day>02</day>
<year>2006</year>
</date>
<body>Hindi kasama sa senatorial line-up ng United Opposition sina Sens. Panfilo Lacson at Loi Ejercito. Sa ipinalabas na kumpletong listahan ng oposisyon kamakalawa, inihayag ni Atty. Rufus Rodriguez, tagapagsalita ni dating Pangulong Joseph Estrada, ang mga pangalan nina dating Sen. Loren Legarda, Gregorio &amp;quot;Gringo&amp;quot; Honasan, Tessie Aquino-Oreta, John Osme&amp;ntilde;a, Taguig-Pateros Rep. Alan Peter Cayetano, Sorsogon Rep. Chiz Escudero, Atty. Aquilino &amp;quot;Koko&amp;quot; Pimentel, San Juan Mayor JV Ejercito, dating Sen. Tito Sotto at ang mga dating tumakbo sa ilalim ng administrasyon na sina Senate President Manuel Villar, Senate Majority Leader Francis Pangilinan at Sen. Ralph Recto. Wala sa listahan si Lacson dahil tatakbo umano ito sa pagka-mayor ng Maynila kaya ipinalit sa kanya si Pangilinan, habang pinag-isipan umanong mabuti ni Estrada kung sino kina Loi at JV Ejercito ang patatakbuhin sa 2007 senatorial elections. Una nang sinabi ni Sen. Loi na kahit na nagdesisyon na siyang tumakbo mula sa darating na halalan ay ang kanyang asawa pa rin ang magbibigay ng pinal na desisyon kung patatakbuhin ito o hindi. Ang dating Pangulo anya ang siyang pumipili kung sino sa mga kandidato ng oposisyon ang isasama sa senatorial line-up. Nauna rito ay inihayag na ni JV Ejercito ang kanyang kahandaan na umatras sa senatorial elections upang bigyang-daan ang kandidatura ni Sen. Loi. Sa survey ng Pulse Asia noong Hulyo, si JV ay pumasok sa top 12 nang makakuha ng 23.8 percent samantalang si Sen. Estrada ay nakakuha lamang ng 21.7%. Kung magsasawalang-kibo naman si Erap at parehong tumakbo ang dalawa, agrabyado umano dito si JV dahil ang botong makukuha nito na isusulat lamang sa apelyidong Ejercito ay maaaring mapunta o maibilang kay Dra. Loi Estrada, alinsunod sa prinsipyong &amp;quot;equity of the incumbent.&amp;quot; (Rudy Andal)</body>
<link>http://www.philstar.com/Article.aspx?articleId=366658&amp;publicationSubCategoryId=92</link>
</article>
<article>
<title>Menor-de-edad hiling ibawal sa internet cafes</title>
<author></author>
<date>
<month>November</month>
<day>02</day>
<year>2006</year>
</date>
<body>Pinaba-ban ni Manila Rep. Bienvenido Abante ang mga menor-de-edad na pumasok sa mga internet cafes na kalimitan ay ginagamit lamang ng mga bata sa paglalaro. Ayon kay Rep. Abante, panahon na upang magpasa ng panukala na magbabawal sa mga minors na pumasok sa mga internet cafes dahil napakaraming web sites ang naglalaman ng pornograpiya at madaling ma-access ng mga kabataan. Sinuportahan din ito ni CIBAC party-list Rep. Joel Villanueva sa paniwalang maraming sugal ang puwedeng matutunan ng mga kabataan sa loob ng mga internet cafes. Hindi aniya kontrolado ng gobyerno ang mga sugal sa internet at labag ito sa charter ng Philippine Charity Sweepstakes Office (PCSO) at PAGCOR. Napaulat na maging sa ilang maunlad na bansa katulad ng China ay pinag-aaralan na rin ng mga mambabatas doon na ipagbawal sa mga wala pang 18-anyos ang pagpasok sa mga internet cafes dahil nagiging lugar umano ito sa mga online gaming at krimen. Marami na umanong mga kabataan sa China ang nagiging adik sa online gaming at posible anyang dito sa Pilipinas ay maging problema rin ito kung hindi aaksiyon ang gobyerno. (Malou Escudero)</body>
<link>http://www.philstar.com/Article.aspx?articleId=366659&amp;publicationSubCategoryId=92</link>
</article>
<article>
<title>Undas generally peaceful  PNP</title>
<author></author>
<date>
<month>November</month>
<day>02</day>
<year>2006</year>
</date>
<body>Naging mapayapa sa pangkahalatan ang paggunita sa All Saints Day kahapon matapos na dumagsa ang milyun-milyong katao sa mga sementeryo sa ibat ibang panig ng bansa. &amp;quot;Except for some isolated cases of minor offenses, violation of local ordinances and some medical emergencies, the celebration of All Saints Day has been generally peaceful throughout the country,&amp;quot; pahayag ni Philippine National Police (PNP) Chief Director General Oscar Calderon bunga na rin anya ng mahigpit na seguridad na ipinatupad ng pulisya sa lahat ng mga sementeryo sa buong bansa partikular sa 63 sementeryo sa Metro Manila na isa sa mga sentro ng paggunita sa Undas. Ayon kay Calderon, tanging minor incidents ang naitala ng pulisya kabilang na ang pagkawala ng mga bata, nahulog na mga bata sa nitso, inatake ng sakit, nagliyab na kotse dahil sa init, nakawan na nagsamantala sa siksikan ng mga tao, kawalan ng parking space, illegal vendors at iba pa. Si Calderon kasama si NCRPO Chief Director Reynaldo Varilla ay nagsagawa ng aerial inspection para tayain ang seguridad sa Manila North Cemetry at Manila South Cemetery, Loyola Memorial Park sa Marikina, Manila Memorial Park sa Para&amp;ntilde;aque at iba pang mga pampublikong sementeryo sa Metro Manila. Bagaman naging mapayapa ang Undas, sinabi ni Calderon na marami pa ring mga ipinagbabawal na dalhin sa sementeryo ang nakumpiska tulad ng mga alak, baraha, patalim, pintura, radyo atbp. (Joy Cantos)</body>
<link>http://www.philstar.com/Article.aspx?articleId=366670&amp;publicationSubCategoryId=92</link>
</article>
<article>
<title>2.9-M Pinoy nagugutom</title>
<author></author>
<date>
<month>November</month>
<day>02</day>
<year>2006</year>
</date>
<body>Naitala sa 2.9 milyon ang pamilyang dumanas ng gutom sa bansa, base sa pinakahuling survey ng Social Weather Station (SWS) para sa buwan ng Setyembre. Sa survey ng SWS na ginawa mula Setyembre 24-Oktubre 2, 51% ng mga Pinoy ang nagsabing nabibilang sila sa mahihirap, mas mababa sa 59% na nairecord sa second quarter ng 2006. Lumabas sa SWS survey na bumaba ang bilang ng mga nagugutom sa Metro Manila mula 15% noong Hunyo na naging 12.8% nitong Setyembre. Tumaas naman ang nagugutom sa Mindanao, mula 17.3% nitong Hunyo 2006 ay naitala sa 21.3%; sa Luzon mula 10% naging 14.7% at sa Bisaya, mula 17.5% tumaas sa 19.7%. (Lilia Tolentino)</body>
<link>http://www.philstar.com/Article.aspx?articleId=366672&amp;publicationSubCategoryId=92</link>
</article>
<article>
<title>Berroya, acting LTO chief</title>
<author></author>
<date>
<month>November</month>
<day>02</day>
<year>2006</year>
</date>
<body>Hinirang ni Pangulong Arroyo bilang acting Land Transportation Office (LTO) chief si Reynaldo Berroya. Si Berroya, dating PNP director, ang pansamantalang hahalili sa puwestong iniwan ni dating LTO chief Anneli Lontoc na kamakailan ay natalaga naman bilang DOTC undersecretary. Bago ang kanyang appointment sa LTO, nagsilbi si Berroya bilang PNP intelligence chief at head ng PNP Regional Office Region 4. Maliban kay Berroya, kabilang sa matutunog na maaaring ilagay sa LTO sina ret. Gen. Danilo Mangila, dating TMG chief at LTO-NCR Director ret. Benjamin Calima na dating LTO chief noong panahon ni dating Pangulong Ramos. (Lilia Tolentino)</body>
<link>http://www.philstar.com/Article.aspx?articleId=366677&amp;publicationSubCategoryId=92</link>
</article>
<article>
<title>Mga doktor sa barrio kinilala</title>
<author></author>
<date>
<month>November</month>
<day>02</day>
<year>2006</year>
</date>
<body>Pinagkalooban ni First Gentleman Mike Arroyo ng insentibo ang mga volunteer ng Doctors to the Barrios (DTTB) ng Departmet of Health (DOH) bilang pagkilala sa kanilang ginagawang pagbibigay ng serbisyong medikal sa mga lugar na walang doktor. Sa pamamagitan ng FG Foundation, nagkaloob si First Gentleman ng isang roundtrip ticket for two sa alinmang bansa sa Asya, isang personal digital assistance (PDA), cash incentives, medical bags at equipment at isang set ng mga libro ni Sen. Juan Flavier. Aypn kay Dr. Kenneth Ronquillo, ang program manager ng DTTB, ang roundtrip ticket sa Hongkong ay pinagkaloob kay Dr. Angeline Bogalin-Vaquilar na siyang ginawaran ng grand distinction award sa Batch 17 ng DTTB. Ang Batch 17 at nakatapos ng dalawang taong service sa mga baryo. Si Vaquilar ay na-assign sa Nagtipunan, Quezon. Bukod sa tiket, binigyan din ni FG si Vaquilar ng travel allowance. Binigyan naman ng incentive at PDA si Dr. Joselito Cablao, naka-assign sa Concepcion, Misamis Occidental at cash incentives kina Drs. Adelaida Gaytos-Rosaldo, Anne Marie Morales at Catherine Alibudbud-Haymes. (Lilia Tolentino)</body>
<link>http://www.philstar.com/Article.aspx?articleId=366678&amp;publicationSubCategoryId=92</link>
</article>
<article>
<title>Payo ni Jinggoy sa senatorial plan ni JV: Pahinog ka muna!</title>
<author>Ni Rudy Andal</author>
<date>
<month>November</month>
<day>03</day>
<year>2006</year>
</date>
<body>&amp;quot;Magpahinog ka muna!&amp;quot; Ito ang payo ni Sen. Jinggoy Estrada sa kanyang half-brother na si San Juan Mayor JV Ejercito sa plano ng huli na tumakbo sa darating na May 2007 senatorial race. Naniniwala si Sen. Estrada na hindi mananalo si Mayor JV dahil hindi pa ito &amp;quot;hinog&amp;quot;para sumabak sa darating na senatorial race kaya dapat munang &amp;quot;magpahinog&amp;quot; ito sa pulitika. Sinabi rin ni Jinggoy na hindi sapat na batayan ang pagiging consistent sa senatorial survey upang isama sa senatorial slate ng oposisyon si JV. &amp;quot;Nagbabago ang resulta ng survey kaya hindi ito puwedeng batayan upang piliin si JV kaysa sa aking ina upang mapasama sa senatorial ticket ng oposisyon,&amp;quot; dagdag nito, Aniya, dapat ay hayaan muna ni JV ang kanyang inang si Sen. Loi Estrada na muling kumandidato upang maipagpatuloy nito ang kanyang mga health agenda. Handa umano si Dra. Loi upang muling tumakbo sa pagka-senador. Siniguro naman ni Mayor JV na nakahanda na siyang sumabak sa Senado at hinog na hinog na siya sa pulitika. Magugunita na wala sa listahan ng mga senatoriables ng oposisyon sina Sen. Loi, Tarlac Rep. Benigno &amp;quot;Noynoy&amp;quot; Aquino III at Sen. Panfilo Lacson habang magiging pambato ng oposisyon ang mga dating senador na sina Loren Legarda, Gringo Honasan, Tito Sotto, Tessie Aquino-Oreta, John Osme&amp;ntilde;a, House Minority Leader Francis Escudero, Rep. Allan Peter Cayetano, Atty. Aquilino &amp;quot;Koko&amp;quot; Pimentel III, Senate President Manuel Villar Jr., Sen. Francis Pangilinan at Sen. Ralph Recto.</body>
<link>http://www.philstar.com/Article.aspx?articleId=366826&amp;publicationSubCategoryId=92</link>
</article>
<article>
<title>Nanigaw kay Luli binigyan ng 72-oras para magpaliwanag</title>
<author></author>
<date>
<month>November</month>
<day>03</day>
<year>2006</year>
</date>
<body>Matapos sibakin, binigyan naman ng 72-oras ng Bureau of Immigration (BI) ang Immigration officer sa Ninoy Aquino International Airport (NAIA) upang magpaliwanag kung bakit hindi ito dapat na maharap sa kasong administratibo. Ayon kay BI Commissioner Alipio Fernandez Jr., inatasan na nito si Edgardo Padlan na magpaliwanag kung bakit hindi ito dapat na maparusahan sa ginawang pambabastos kay Presidential daughter Evangeline Lourdes &amp;quot;Luli&amp;quot; Arroyo sa departure area ng NAIA nitong Martes at hindi pagiging magalang sa mga pasahero. Binigyang-diin ni Fernandez na dapat umanong maging magalang ang sinumang kawani at opisyal ng NAIA hindi lamang sa mga itinuturing na VIPs kundi sa lahat ng pasaherong umaalis at bumabalik ng bansa. Pinaalalahanan din ni Fernandez ang ipinalabas nitong memo na tanging ang mga miyembro ng Senado, Congressmen, diplomatic corps, Cabinet members, members of judiciary ang dapat bigyan ng VIP processing of passengers. Sa ulat, si Luli, kasama ang hipag nitong si Kakai Manotok-Arroyo at pamangkin ay patungong Hong Kong nitong nakaraang Martes ng hapon para sumunod sa mga magulang na sina Presidente Arroyo at First Gentleman Mike Arroyo. Matiyagang nakapila si Luli at mga kaanak sa BI special lane for diplomats/VIPs nang makita nito na sumingit sa pila ang isang nagmamadaling dayuhan na inasikaso naman ni Padlan. Nang sitahin ni Luli si Padlan, sa halip na magpakita ng &amp;quot;Service with A Smile&amp;quot;, pagalit pa umanong tumugon ang huli ng &amp;quot;Hindi ka ba marunong maghintay?&amp;quot; &amp;quot;My gosh! Ako pa ang pinagalitan. Bakit ganun? Kami pang mga Pilipino ang pinapagalitan at di yung foreigner,&amp;quot; ang nasambit umano ni Luli. Hindi umano nakilala ni Padlan si Luli dahil hindi ito mahilig sa bodyguard at hindi nagpapakilalang anak ng Presidente. Nakagawian na ng bunsong anak ng Presidente na pumila kahit sa pagtungo nito sa Mababang Kapulungan ng Kongreso. (Butch Quejada/Grace dela Cruz/Malou Escudero/Lilia Tolentino)</body>
<link>http://www.philstar.com/Article.aspx?articleId=366838&amp;publicationSubCategoryId=92</link>
</article>
<article>
<title>Atong Ang susunduin na sa US</title>
<author></author>
<date>
<month>November</month>
<day>03</day>
<year>2006</year>
</date>
<body>Tumulak na kahapon ang mga opisyales at ahente ng National Bureau of Immigration (NBI) sa Estados Unidos upang sunduin ang kontrobersiyal na si Charlie &amp;quot;Atong&amp;quot; Ang. Nabatid na lumipad na kamakalawa ng gabi sina Deputy Director Reynaldo Esmeralda, Interpol chief Atty. Claro de Castro, Jr. patungong Las Vegas, Nevada upang sunduin si Ang matapos na ipag-utos ng US court ang extradition nito pabalik ng Pilipinas. Agad na ididiretso si Ang sa NBI upang isailalim sa imbestigasyon. Pero kung si Justice Sec. Raul Gonzalez ang masusunod ay mas marapat makulong si Ang sa New Bilibid Prisons dahil ito raw ang maituturing na pinakaligtas na bilangguan. Subalit ipinaliwanag ng kalihim na ang Sandiganbayan pa rin ang magdedesisyon kung saan dadalhin si Ang sa sandaling makauwi ng bansa. Si Ang ay kapwa akusado ni dating Pangulong Estrada sa kasong plunder. May ulat na magiging &amp;quot;state witness&amp;quot; ng pamahalaan si Ang upang tuluyang madiin sa kaso si Erap. Hindi pa tiyak kung anong petsa ang eksaktong balik ni Ang sa bansa dahil naantala muli sa ikaapat na pagkakataon ang pagdinig para sa petsa ng extradition nito. (Danilo Garcia/Grace dela Cruz)</body>
<link>http://www.philstar.com/Article.aspx?articleId=366840&amp;publicationSubCategoryId=92</link>
</article>
<article>
<title>Miriam sunod na Chief Justice?</title>
<author></author>
<date>
<month>November</month>
<day>03</day>
<year>2006</year>
</date>
<body>Nominado si Sen. Miriam Defensor-Santiago bilang susunod na Chief Justice ng Supreme Court kapalit ng magreretirong si Chief Justice Artemio Panganiban. Kinumpirma ng Judicial and Bar Council (JBC) na naisumite ng Young Lawyers Association of the Philippines (YLAP) ang nominasyon ni Santiago noong Okt. 27, tatlong araw bago ang deadline. Kaugnay nito sinabi ni Justice Secretary Raul Gonzalez, isa sa 8-member ng JBC na posibleng hindi masunod ang kinagisnang tradisyon sa sangay ng hudikatura kung si Santiago ang mapipiling punong mahistrado. Sa kasaysayan ng hudikatura, ang pinaka-senior na justice ang iniluluklok nilang kapalit ng magreretirong chief justice. Naniniwala ang kalihim na si Santiago ay pasado sa mga rekisito na itinatakda ng batas at maging ng mga qualifications ng JBC. Iniisa-isa pa ng kalihim ang mga katangiang taglay ng senadora tulad ng pagiging magaling na lawyer nito bukod pa sa mga hinawakang position sa nakalipas na 15 taon ng pagsisilbi sa gobyerno. Maliban kay Santiago, kabilang sa mga nag-aagawan sa puwestong iiwanan ni Panganiban sa Dis. 7, 2006 sina Senior Associate Justice Reynato Puno, Associate Justices Leonardo Quisumbing, Consuelo Ynares-Santiago, Angelina Sandoval-Gutierrez at Antonio Carpio. (Grace dela Cruz)</body>
<link>http://www.philstar.com/Article.aspx?articleId=366851&amp;publicationSubCategoryId=92</link>
</article>
<article>
<title>137 Pinoy inaresto, dineport ng Malaysia</title>
<author></author>
<date>
<month>November</month>
<day>03</day>
<year>2006</year>
</date>
<body>May 137 Pinoy na inaresto at ikinulong sa Malaysia ang inaasahang darating ngayon sa bansa. Siniguro naman ng Department of Foreign Affairs (DFA) na naging maayos ang pagpapauwi sa mga Pinoy, itoy kasunod ng pagkamatay ng dalawang batang Pinoy na ipina-deport sa bansa mula Sabah noong Sept. 29, 2006. Si Esther Bangcawayan Basir, 13, ay nasawi habang naglalayag ang barkong sinasakyan ng mga deportees dahil sa severe malnutrition at hypoglycemia, habang si Nurhani Nurmi, 3-anyos ay namatay kinabukasan sanhi ng chronic gastroentiris, severe malnutrition at severe pneumonia. Sinisi ng ilang international NGOs at human rights sector ang kapabayaan umano ng pamahalaan ng Pilipinas at Malaysia sa pagkamatay ng dalawang bata. Hindi umano makatarungan ang pagdetine at &amp;quot;sala-ulang&amp;quot; pag-deport sa mga illegal aliens kaya may namamatay o nagagahasang deportees. (Rose Tesoro)</body>
<link>http://www.philstar.com/Article.aspx?articleId=366853&amp;publicationSubCategoryId=92</link>
</article>
<article>
<title>P.5M multa sa di magbibigay ng discount sa mga estudyante</title>
<author></author>
<date>
<month>November</month>
<day>03</day>
<year>2006</year>
</date>
<body>Aabot sa P500,000 ang pinakamataas na multa at kulong na hindi lalampas ng dalawang taon ang parusang kakaharapin ng mga negosyante, drivers ng mga pampublikong sasakyan at mga may-ari ng ibat ibang establishments na hindi magbibigay ng discounts sa mga estudyante sa sandaling maging isang ganap na batas ang House Bill 5431 o &amp;quot;Student Entitlements Act of 2006&amp;quot;. Ang nasabing panukala ay isinusulong ng mga kinatawan ng Bayan Muna, Anakpawis at Gabriela sa Mababang Kapulungan ng Kongreso. Ikinatuwiran ni Bayan Muna Rep. Joel Virador na bagaman at polisiya ng gobyerno na isulong ang kapakanan ng mga estudyante, hindi naman sapat ang tulong na natatanggap nila mula sa pamahalaan. Dapat aniyay magkaroon ng batas na sisiguradong matatanggap ng mga estudyante ang discounts na dapat ibigay sa kanila. Ang discounts ay ibibigay sa mga mag-aaral sa elementarya, sekondarya, kolehiyo at mga technical at vocational courses na kinikilala ng Commission on Higher Education, Department of Education at Technical Education and Skills Development Authority (TESDA). Target ng panukala na mabigyan ng 20% discount ang mga estudyante sa pasahe kahit na holidays, Sabado at Linggo, semestral at Christmas break; 10% sa pagbili ng gamot, dental services at diagnostic at laboratory fees, kabilang ang professional fees ng mga doktor, 50% discounts sa cultural centers, 10% sa pagbili ng basic school supplies at 10 % sa pagkain sa mga restaurants. Bibigyan naman ng diskuwento sa pagbabayad ng buwis ang mga establisimiyento na magbibigay ng discount sa mga mag-aaral. Kailangang ipakita ng mga estudyante ang kanilang mga identification cards sa tuwing hihingi ng discounts. (Malou Escudero)</body>
<link>http://www.philstar.com/Article.aspx?articleId=366858&amp;publicationSubCategoryId=92</link>
</article>
<article>
<title>Refund ng Meralco simula na sa Enero 2007</title>
<author></author>
<date>
<month>November</month>
<day>03</day>
<year>2006</year>
</date>
<body>Simula sa Enero 2007 ay makakatanggap na ng refund ang mga consumer ng Manila Electric Company (Meralco) bilang pagsunod sa utos ng Supreme Court (SC) na ibalik ang inaprubahang dagdag singil ng Energy Regulatory Commission (ERC) mula Hunyo-Agosto, 2004. &amp;quot;Meralcos refund will be reflected in the bill of the customers starting January 2007. The refund will be spread over three (3) months considering that the refundable GRAM amount was likewise incurred for three (3) months,&amp;quot; pahayag ni ERC Chairman at CEO Rodolfo B. Albano, Jr. Idineklarang iligal ng SC ang ipinatupad na singil ng ERC na halagang PhP 0.1327/kwh adjustment sa Generation Rate dahil hindi anya ito dumaan sa public bidding. Ang mga Meralco consumer ay makakakuha ng refund base sa actual na kWh na siyang ginamit nito sa nabanggit na period sa pamamagitan ng pagbawas nito sa mga gagamitin pa lamang nilang power supply. Samantalang ang mga &amp;quot;Terminated customers&amp;quot; naman ay maaring makuha ang kanilang refund sa pamamagitan ng pagtungo sa counter ng Meralco at pagkuha ng kanilang tseke o kaya ay cash. Ang mga residente na kumunsumo ng 401 kWh at pataas ay makakakuha ng maximum average refundable na nagkakahalaga ng PhP 110.00 kada buwan. Habang ang mga lifeline consumers naman o ang mga customer na kumukunsumo ng 400 kWh ay makakakuha ng average refundable amount na nagkakahalaga lamang ng PhP 3.00 hanggang PhP 50.00 kada buwan. Ang nabanggit na mga refund ay VAT exempted at makikita sa mga additional item ng customers electric bill. (Edwin Balasa)</body>
<link>http://www.philstar.com/Article.aspx?articleId=366859&amp;publicationSubCategoryId=92</link>
</article>
<article>
<title>Reward vs fake money syndicates alok ng BSP</title>
<author></author>
<date>
<month>November</month>
<day>03</day>
<year>2006</year>
</date>
<body>Nag-alok kahapon ng pabuya ang Bangko Sentral ng Pilipinas (BSP) para sa sinumang makapagtuturo o makapagbibigay ng impormasyon sa ikadarakip ng mga sindikatong nasa likod ng pagpapakalat ng mga pekeng pera sa bansa. Itoy sa ilalim ng programang  Bayani ka na, Nagkapera ka pa &amp;quot; na ipatutupad ng BSP matapos maalarma sa patuloy na pagkalat ng mga pekeng pera kung saan ultimong mga barya ay pinepeke na. Sa press conference sa Camp Crame, inamin ni BSP Director Fe de la Cruz na nasa alarming level na ang pagkalat ng mga pekeng pera partikular ang mga baryang 5 at 10 piso at 25 sentimo. Ayon naman kay Grace Malic, manager ng Cash Department ng BSP, sa kanilang impormasyon sa Metro Manila pa lamang ay talamak na ang mga pekeng barya habang ang narekober nila sa lalawigan ng Iloilo ay 1,000 piraso ng pekeng 10 sentimo. Nilinaw naman ng BSP na ang halaga ng reward na kanilang ipagkakaloob ay depende sa bigat ng detalye na maibibigay ng sinumang tipster. Sa kasalukuyan, pinakamataas na naibigay na pabuya ng BSP ay P325,000. Sa rekord ng BSP, tatlo katao na ang nasakote kabilang ang isang Fil-Chinese at mag-amang Taiwanese sa kanilang kampanya laban sa mga pekeng barya. Naniniwala ang mga opisyal na sa pamamagitan ng pakikipagtulungan ng taumbayan, pulisya at iba pang mga law enforcement agencies ay maaagapan ang pagkalat ng mga pekeng pera. (Joy Cantos)</body>
<link>http://www.philstar.com/Article.aspx?articleId=366861&amp;publicationSubCategoryId=92</link>
</article>
<article>
<title>Sa pag-abswelto kay Binay: 4 justices kakasuhan</title>
<author>Ni Lordeth Bonilla</author>
<date>
<month>November</month>
<day>04</day>
<year>2006</year>
</date>
<body>Nakatakdang sampahan ng kasong kriminal, administratibo at disbarment ng isang anti-graft and corruption group ang apat na justices ng Sandiganbayan matapos nilang iabsuwelto sa kasong katiwalian si Makati City Mayor Jejomar Binay at mga kasama nito kaugnay sa overpricing sa pagbili ng mga office furniture na nagkakahalaga ng P232 milyon. Mariing kinondena ng grupong Campaign for Public Accountability (CPA) sa pangunguna ng mortal na kalaban sa pulitika ni Binay na si dating Makati City Vice Mayor Roberto &amp;quot;Bobby&amp;quot; Brillante sina Justices Godofredo Legaspi, Efren dela Cruz, Norberto Gerladez at Diosdado Peralta. Sina Legaspi, dela Cruz at Geraldez ang lumagda sa limang pahinang resolution para idismis ang kasong katiwalian ni Binay at mga kasama nito, habang si Peralta naman umano ang pumapadrino kay Binay, ayon kay Brillante. Matatandaan na isinampa ang kasong plunder laban kina Binay sa Office of the Ombudsman noong Okt. 23, 2003. Makalipas ang tatlong taon, isinampa naman ng Ombudsman ang naturang kaso sa Sandiganbayan noong Okt. 3, 2006 kung saan nai-raffle ito sa 3rd Division ng Sandiganbayan noong Okt. 27. Ngunit ayon kay Brillante, hindi man lamang umano nagkaroon ng paglilitis sa kaso dahil noong nakaraang Lunes, Oktubre 30 ay lumabas ang desisyon ng Sandiganbayan na ibinabasura ang kasong katiwalian nina Binay. Nagkaroon umano ng grave ignorance of the law ang nabanggit na mga justices kaya sa susunod na linggo ay magsasampa ang CPA ng kasong kriminal at administratibo sa Supreme Court at disbarment naman sa Integrated Bar of the Philippines (IBP) laban sa apat na mahistrado.</body>
<link>http://www.philstar.com/Article.aspx?articleId=367000&amp;publicationSubCategoryId=92</link>
</article>
<article>
<title>Sumpa ng mga duwende: SC justices mamalasin, mamamatay</title>
<author>Ni Grace Dela Cruz</author>
<date>
<month>November</month>
<day>04</day>
<year>2006</year>
</date>
<body>Makakaranas ng sunud-sunod na kamalasan at posible umanong mamatay isa-isa ang mga mahistrado ng Korte Suprema simula sa Linggo ng hatinggabi. Ito ang nilalaman ng pangatlong &amp;quot;motion for reconsideration&amp;quot; ni dating Malabon Regional Trial Court branch 73 Judge Florentino Floro Jr. na inihain nito na naglalayong makabalik siya sa nasabing posisyon. Sa nabanggit na mosyon ni Floro, magdaranas ng sumpa ang mga mahistrado ng Korte Suprema gayundin ang kanilang mga kamag-anak hanggang sa ika-apat na saling lahi. Ito anya ang napagkasunduan ng tatlong duwende na sina Armand, Luis at Angel na nagpakita sa kanya noong nakaraang linggo matapos na tila mag-&amp;quot;en banc session&amp;quot; ang mga ito. Inilakip ni Floro sa kanyang mosyon ang mga larawan ng tatlong duwende na tila kamukha ng komedyanteng &amp;quot;three stooges.&amp;quot; Nagalit umano ang mga nasabing duwende sa hudikatura dahil sa pagtatakip ng mga ito sa katotohanan partikular na sa kanyang kaso. Magsisimula umanong matupad ang sumpa sa hatinggabi ng Nobyembre 5 kasabay ng ika-53 kaarawan ni Floro. Isa lamang umano sa mga mahistrado ang makakaligtas sa nabanggit na sumpa matapos na pakiusapan ni Floro ang tatlong duwende na huwag itong idamay. Hindi naman tinukoy ni Floro kung sino sa 15 mahistrado ang hiniling niyang huwag mapasama sa sumpa ng kanyang mga kaibigang duwende. Magugunita na sinibak ng SC si Floro dahil sa umanoy weird na pagsasagawa nito ng hearing sa kanyang sala at pagkonsulta sa mga nasabing duwende sa pagpapalabas ng desisyon.</body>
<link>http://www.philstar.com/Article.aspx?articleId=367008&amp;publicationSubCategoryId=92</link>
</article>
<article>
<title>Kiko haharangin ni Imee sa line-up ng oposisyon</title>
<author></author>
<date>
<month>November</month>
<day>04</day>
<year>2006</year>
</date>
<body>Haharangin ni Ilocos Norte Rep. Imee Marcos sa line-up ng oposisyon si Sen. Kiko Pangilinan dahil ito umano ang dahilan kung bakit natalo ang namayapang actor na si Fernando Poe Jr., sa presidential canvassing sa Kongreso. Ayon kay Marcos, hindi dapat na maisama sa ticket ng United Opposition si Pangilinan dahil ito ang humarang sa protesta ng oposisyon noong kainitan ng bilangan ng boto. Ayon kay Marcos, makikipag-usap siya kay dating Pangulong Estrada at mga kasamahan niya sa oposisyon upang kumbinsihin na tanggalin si Pangilinan sa line-up. &amp;quot;Pakapalan na ba ng mukha ito? Walang ginawa si Kiko noon kundi ihataw ang gavel at sumigaw ng &amp;quot;noted&amp;quot; tapos tatakbo siya sa tiket ng oposisyon? Hindi ito makakalimutan ng bayan, lalu na kami sa hanay ng oposisyon!&amp;quot; galit na pahayag ni Marcos. Hinikayat din ni Marcos si Pangilinan na mas makabubuti at nararapat na tumakbo na lang ito sa ilalim ng partido ni Pangulong Arroyo at pagbutihan ang kampanya para manalo siya sa darating na eleksiyon. &amp;quot;Sa tingin ko huhusgahan ng kasaysayan si Kiko sa May 2007 elections. Hindi nakakalimutan ng taumbayan ang ginawa niyang &amp;quot;noted&amp;quot; kay FPJ!&amp;quot; dagdag pa ni Marcos. (Malou Escudero)</body>
<link>http://www.philstar.com/Article.aspx?articleId=367017&amp;publicationSubCategoryId=92</link>
</article>
<article>
<title>Mca&amp;ntilde;ang, Kongreso, Hudikatura planong ilipat sa isang lugar</title>
<author></author>
<date>
<month>November</month>
<day>04</day>
<year>2006</year>
</date>
<body>Hindi pabor ang ilang kongresista sa panukala ni Senator Ralph Recto na ilipat sa iisang lugar ang Malaca&amp;ntilde;ang, Kongreso at Hudikatura bilang solusyon sa bangayan sa Charter change. Ayon kay CIBAC party-list Rep. Joel Villanueva, mas dapat unahin ang pagbabalik ng tiwala at magandang samahan sa tatlong sangay ng gobyerno bago isipin ang paglilipat ng mga ito sa iisang lugar. &amp;quot;Mababa na ang ibinagsak ng respeto sa isat isa ng bawat sangay ng gobyerno, ang muling iangat ito ang una munang dapat gawin,&amp;quot; ani Villanueva. Napaulat na isa umano sa naiisip na paraan ni Recto upang wakasan ang &amp;quot;gridlock&amp;quot; sa tatlong sangay ng pamahalaan ay ang pagsasantabi sa Cha-cha at unahin ang paglilipat ng mga ito sa isang &amp;quot;convenient complex&amp;quot; malapit sa Mall of Asia. Problema umano sa ngayon ang magkakalayong distansiya ng Malaca&amp;ntilde;ang, Kongreso at hudikatura kaya nagkakaroon din ng gusot sa &amp;quot;interpersonal relationships&amp;quot; at &amp;quot;camaraderie&amp;quot; lalo na ng mga senador at kongresista. Ayon pa kay Recto, maraming senador ang hindi kilala ang lahat ng kongresista dahil na rin sa layo na lugar ng Senado na nasa Pasay City habang nasa Batasan Complex naman sa Quezon City ang House of Representatives. Sinusuportahan naman ni House Majority Leader Prospero Nograles ang panukala ni Recto dahil maganda umanong ideya ang paglilipat sa iisang lugar ng tatlong sangay ng gobyerno, pero naniniwala rin ito na hindi dapat isantabi ang pag-amiyenda sa Konstitusyon. (Malou Escudero)</body>
<link>http://www.philstar.com/Article.aspx?articleId=367018&amp;publicationSubCategoryId=92</link>
</article>
<article>
<title>Pinoy patay sa lumubog na barko</title>
<author></author>
<date>
<month>November</month>
<day>04</day>
<year>2006</year>
</date>
<body>Patay ang isang tripulanteng Pinoy habang siyam pang kapwa Pinoy ang nailigtas makaraang lumubog ang sinasakyang barko sa laot ng Baltic Sea. Sa ulat na ipinarating kahapon ni RP Ambassador to Sweden Victoria Bataclan sa Department of Foreign Affairs (DFA), nasawi si Danilo Paras, 52, dahil sa hypothermia habang ginagamot naman ang survivors na sina Gilbert Salido; Benedicto Agngarayngay; Manuel Barcelona; Gerry Dupo; Rolando Esguerra; Leo Jose Talipe; Wilfredo Ramos; Jose Noel Saquilayan; at Ephraim Torre. Galing ng Finland ang M/V Finnbirch patungong Denmark at sakay nito ang 10 Pinoy at 4 pang Swedish crew. Hindi umano nakaya ng barko ang masungit na panahon dahilan para lumubog ito. Nagtalunan naman sa naglalakihang alon at nagyeyelong tubig ang mga tripulante. (Rose Tamayo-Tesoro)</body>
<link>http://www.philstar.com/Article.aspx?articleId=367027&amp;publicationSubCategoryId=92</link>
</article>
<article>
<title>Erap pinayagang bumisita sa ina</title>
<author></author>
<date>
<month>November</month>
<day>04</day>
<year>2006</year>
</date>
<body>Pinayagan ng Sandiganbayan na makalabas sa Lunes sa kanyang rest house sa Tanay, Rizal si dating Pangulong Estrada para mabisita ang inang si Do&amp;ntilde;a Mary Ejercito sa tahanan nito sa Greenhills, San Juan. Walong oras ang ibinigay na &amp;quot;pass&amp;quot; ng korte kay Erap o mula 8am-5pm, pero pinagbawalan ito na magpa-interview sa media at pumunta sa ibang lugar maliban sa bahay ng kanyang ina. Ang PNP at Sandiganbayan Sheriffs Office ang inatasan na magbigay ng seguridad sa dating pangulo. Hindi nakabisita sa kanyang ina noong nakalipas na Undas si Estrada dahil naka-red alert ang PNP. Nauna rito, hiniling ni Estrada sa Sandiganbayan na mabisita ang 102-anyos na ina tuwing weekend dahil lumulubha na ang karamdaman nitong abdominal Aortic Aneurysm at madalas na ring magkaroon ng urinary tract infection (UTI). (Malou Escudero)</body>
<link>http://www.philstar.com/Article.aspx?articleId=367028&amp;publicationSubCategoryId=92</link>
</article>
<article>
<title>Teachers wag nang pagbantayin sa eleksiyon  Nene</title>
<author></author>
<date>
<month>November</month>
<day>04</day>
<year>2006</year>
</date>
<body>Muling iginiit kahapon ni Senate Minority Leader Aquilino Pimentel Jr. na ikunsidera ang kanyang panukala na palitan na ang mga guro sa pagbabantay sa eleksyon. Sinabi ni Sen. Pimentel, bugbog na sa trabaho ang mga public school teachers dahil sa kanilang responsibilidad sa paaralan kaya mas makakabuting palitan na lamang sila ng mga military reservists sa kanilang poll duties. &amp;quot;Considering that public school teachers are already overburdened with school duties, they should be spared of additional responsibilities, especially those that will cause them a lot of anxiety and tension,&amp;quot; dagdag ng mambabatas. Aniya, nagpahayag naman ng kahandaan ang mga military reservists na maglingkod bilang poll clerks sa darating na May 2007 elections. Ginawa ni Pimentel ang apela dahil na rin sa pahayag ng Alliance of Concerned Teachers (ACT) na hindi sila maglilingkod sa darating na halalan kung ipagpipilitan pa rin ang pagsusulong ng pagbabago sa Konstitusyon. Wika pa ng senador, dapat ay hindi na maging compulsory para sa mga guro ang pagiging election officers kundi boluntaryo na lamang. Idinagdag ni Pimentel na marami sa mga gurong ito ang natatakot nang magsilbi bilang poll officials dahil na rin sa pressure at banta sa kanilang buhay kapag hindi sila pumayag na magpagamit sa mga tiwaling pulitiko na nais mandaya. (Rudy Andal)</body>
<link>http://www.philstar.com/Article.aspx?articleId=367030&amp;publicationSubCategoryId=92</link>
</article>
<article>
<title>Calixto idiniin pa sa kaso</title>
<author></author>
<date>
<month>November</month>
<day>04</day>
<year>2006</year>
</date>
<body>Lalong lumabo na makabalik pa sa puwesto si suspended Pasay City Vice Mayor Antonino G. Calixto dahil bukod sa kasong graft sa Pasay garbage na unang ikinasuspinde nito at kasong abuse of authority na muling ikinasuspinde nito kamakailan ay may nakasampa pang panibagong kaso sa Office of the President (OP) laban sa nasabing opisyal hinggil sa ilegal na paglulustay ng salapi ng lungsod. Sa kanyang reklamong Gross Negligence, Dereliction of Duty, Dishonesty and Abuse of Authority with prayer for preventive suspension laban kay Calixto, isinangkot din ni Pasay City Brgy. Chairman Garry Ortega si Councilor Richard Advincula. Sa complaint-affidavit na isinampa sa OP, ibinunyag ni Ortega na inaprubahan umano ni Calixto ang pagpapalabas ng pondong P100,000 para sa pagbiyahe ni Advincula sa Singapore at pagdalo sa ASEAN Valuers Association Conference kahit walang opisyal na imbitasyon mula sa official organizer nito at kahit wala itong travel authority mula sa DILG. &amp;quot;Respondent Advincula requested, granted and received a cash advance in the amount of P100,000. Respondent Vice Mayor Calixto approved the said request of cash advance utilizing funds appropriated for the Office of the Vice Mayor,&amp;quot; ayon sa complaint-affidavit ni Ortega at giniit na walang kinalaman ang naturang komperensiya sa tungkulin nito noon bilang chairman ng laws and justice committee ng Sangguniang Panglungsod.</body>
<link>http://www.philstar.com/Article.aspx?articleId=367031&amp;publicationSubCategoryId=92</link>
</article>
<article>
<title>GMA may 90 days para pumili ng Chief Justice</title>
<author>Ni Grace Dela Cruz</author>
<date>
<month>November</month>
<day>05</day>
<year>2006</year>
</date>
<body>May 90 araw pa si Pangulong Arroyo para sa pagpili ng ipapalit na Supreme Court (SC) chief justice at hindi pa rin naipapadala sa Malaca&amp;ntilde;ang ang nominasyon sa 6 na kandidato. Ito ang tiniyak kahapon ni Justice Secretary Raul Gonzalez sa kanyang programang &amp;quot;Hustisya Para sa Lahat&amp;quot; kaugnay sa isyung mailuklok ang &amp;quot;outsider&amp;quot; na si Sen. Miriam Defensor-Santiago kapalit ni SC Chief Justice Artemio Panganiban. Nilinaw ni Gonzalez na pinag-aaralan pa ng Judicial and Bar Council (JBC) ang inihaing rekomendasyon ng Young Lawyers Association of the Philippines (YLAP) na nagrekomenda kay Santiago. Ani pa ng kalihim, ang limang senior associate justices lamang ang awtomatikong maisasama sa endorsement letter kay Pangulong Arroyo habang ang senadora ay kakailanganin pang sumailalim sa panel inte4view. Sakaling matapos na ang interview, idadaan pa sa deliberasyon ng eight-man panel ng JBC at pagbobotohan kung sinu-sino ang ino-nominate kay PGMA. Matatandaang napaulat na pumasok pa sa pang-anim na kandidato para sa pagiging Punong Mahistrado si Santiago matapos makahabol sa itinakdang Nov. 30 deadline ng JBC ang aplikasyon at rekomendasyon.</body>
<link>http://www.philstar.com/Article.aspx?articleId=367161&amp;publicationSubCategoryId=92</link>
</article>
<article>
<title>Wanted persons kumonti</title>
<author></author>
<date>
<month>November</month>
<day>05</day>
<year>2006</year>
</date>
<body>Bumaba ang bilang ng mga wanted persons ngayong taon kumpara sa bilang nitong nakalipas na 2005. Ito ang ipinagmalaki kahapon ng pamunuan ng Philippine National Police (PNP) kung saan sinabi ni PNP spokesman Sr. Supt. Samuel Pagdilao Jr. na ito ay batay na rin sa pagsusumikap ng kanilang hanay na masugpo ang krimen sa bansa. Lumalabas aniya sa datos ng PNP na simula Enero hanggang sa kasalukuyan ay umaabot lamang sa 3,892 ang mga wanted persons na naaresto habang 6,478 naman ang naiulat noong 2004. Maging ang mga inihahaing warrant of arrest ng pulisya ay bumaba din sa 3 212 kumpara sa dating 5,346. Kaugnay nito, ipinagmalaki din ng PNP na tumaas naman ang nalansag na Syndicated crime group ngayong taon na umaabot sa 8 habang noong nakaraang taon ay umaabot lamang sa 7 grupo ang na-neutralisa. &amp;quot;Well hindi naman pwedeng maghuli ng manghuli ang ating mga pulis kung walang hawak na mga dokumento kaya ang datos na ito ay base sa mga official warrant of arrest na ipinatupad ng PNP,&amp;quot; pahayag ng opisyal. Ang mga ulat aniya na ito ay patunay lamang ng hindi nagpapabaya ang PNP at ginagawa nila ang lahat upang malipol ang mga kriminal sa bansa kasama na rito ang kidnap-for-ransom gang. Iginiit pa ng opisyal na walang sinasanto ang kanilang hanay sa pag-aresto at maging mga opisyal nila na sangkot sa krimen ay inaaresto na rin ng mga ito. (Angie dela Cruz)</body>
<link>http://www.philstar.com/Article.aspx?articleId=367173&amp;publicationSubCategoryId=92</link>
</article>
<article>
<title>Grade 6 nabagsakan ng puno, principal pinagbabayad ng SC</title>
<author></author>
<date>
<month>November</month>
<day>05</day>
<year>2006</year>
</date>
<body>Ibinasura ng Supreme Court (SC) ang inihaing petisyon ng isang school principal na mapawalang-sala siya sa pagkamatay ng isang 12-anyos na estudyante bunga ng pagkadagan ng isang puno sa Palo, Leyte. Batay sa 10-pahinang desisyon ng SC Third Division sa panulat ni Associate Justice Leonardo Quisumbing, pinagtibay nito ang naging hatol ng Court of Appeals (CA) na dapat pagbayarin si Joaquinita P. Capili, principal ng San Roque Elementary School, sa pagkamatay ng grade 6 student na si Jasmin Cardana. Ayon sa rekord ng korte, noong Pebrero 1, 1993 nabagsakan ang biktima ng malaking sanga ng punong kaimito na ikinasawi nito. Kinasuhan naman ng mga magulang ng biktima na sina Dominador at Rosita Cardana sa Regional Trial Court ng Palo, Leyte si Capili dahil sa kabiguang umaksiyon upang hindi makadisgrasya ang punong nabubulok na. Nabatid din sa rekord na tumestigo ang isang Eufronio Lerios na Disyembre 15, 1992 pa lamang ay inireport na ang nabubulok na puno na posibleng bumagsak. Hindi binigyan timbang ng SC ang pagkatig ng mababang korte kay Capili na wala itong kasalanan dahil may inatasan na siyang mag-alis ng puno ng kaimito. Anang Mataas na Hukuman, marapat na managot si Capili dahil sa kapabayaan nitong alamin kung sumunod sa utos niya ang isang titser na alisin ang puno. Responsibilidad na ng punong-guro ang seguridad ng mga mag-aaral at hindi ito dapat umasa kaninuman. Inatasan ng SC si Capili na magbayad ng P50,000 para sa buhay ni Jasmin, P15,000 sa burial expenses at P10,000 sa attorneys fees at litigation expenses. Gayunman, hindi na pinayagan ng SC na bayaran pa ang hinihinging moral damages na P50,000 ng pamilya Cardana dahil hindi naman ginusto ni Capili ang pangyayari. (Grace Amargo-dela Cruz)</body>
<link>http://www.philstar.com/Article.aspx?articleId=367175&amp;publicationSubCategoryId=92</link>
</article>
<article>
<title>Bonus ng govt employees sa Nob. 15 na</title>
<author></author>
<date>
<month>November</month>
<day>05</day>
<year>2006</year>
</date>
<body>Matatanggap na ng mga empleyado ng gobyerno sa Nob. 15, 2006 ang kanilang 13th month pay para sa taong ito. Ayon kay Budget Sec. Rolando Andaya, ang bonus ay kalahati ng kanilang buwanang sahod dahil natanggap na nila ang kalahati nito noong Mayo. Inihayag din ni Andaya na may matatanggap na kahiwalay na Christmas bonus ang mga kawani, pero ito ay sa Disyembre pa ibibigay. Hindi naman masabi ni Andaya kung P5,000 pa rin ang cash gift o kung tataasan ito dahil may pondo naman anya ang pamahalaan. (Lilia Tolentino)</body>
<link>http://www.philstar.com/Article.aspx?articleId=367186&amp;publicationSubCategoryId=92</link>
</article>
<article>
<title>Ping sa Nob. 15 magdedesisyon</title>
<author>Ni Rudy Andal</author>
<date>
<month>November</month>
<day>05</day>
<year>2006</year>
</date>
<body>Ihahayag na ni Sen. Panfilo Lacson ngayong Nobyembre 15 kung tatakbo sa pagka-alkalde ng Maynila o hihirit ng reeleksyon sa Senado. Pero ngayon pa lamang, nagiging matimbang sa kanya ang pagtakbo sa Maynila dahil sa hindi na umano siya masaya sa kanyang trabaho sa Senado. Sa panayam sa kanya ng himpilang DWIZ, sinabi ni Lacson na nami-miss na niya ang magtrabaho sa Executive Branch dahil ito ang kanyang pinagmulan noong naninilbihan pa sa Philippine National Police (PNP). &amp;quot;Miss ko na ang trabaho sa executive branch,&amp;quot; wika ni Lacson. Inamin pa nito na hindi na siya masaya sa kanyang trabaho sa Senado dahil karamihan sa kanyang mga adhikain ay hindi niya maitulak dahil sa pagkontra ng ilang mambabatas. &amp;quot;Malakas ang advocacy mo pero hindi mo matupad because you have to deal with tyranny of numbers,&amp;quot; paliwanag pa nito. Sa kabila ng mga indikasyong ito, sinabi ni Lacson na ngayong Nobyembre 15 lamang siya magdedesisyon kung tatakbo sa pagka-alkalde ng Maynila o tatakbo ng reeleksyon sa Senado. Aniya, nagpa-survey na siya sa Maynila upang malaman ang pulso ng mga botante kung saan positibo naman ang naging resulta nito. Sa naturang survey, si Sen. Alfredo Lim din ang lumabas na magiging malakas niyang kalaban. Hindi rin nagpakita ng sama ng loob si Lacson kay dating Pangulong Joseph Estrada nang tanggalin ito sa listahan ng senatorial candidate ng united opposition dahil sa planong pagtakbo nito.</body>
<link>http://www.philstar.com/Article.aspx?articleId=367187&amp;publicationSubCategoryId=92</link>
</article>
<article>
<title>Pangakong computers ni Mr. Secretary napako na</title>
<author>Ni Edwin Balasa</author>
<date>
<month>November</month>
<day>05</day>
<year>2006</year>
</date>
<body>Imbyerna ngayon ang ilang taga-media na pinangakuan ng computers ng isang magiting na secretary dahil tatlong buwan na ito sa puwesto ay wala pa ring dumarating na computers. Nangako kasi itong si Mr. Secretary sa mga reporter na magbibigay siya ng mga &amp;quot;brand new computers&amp;quot; sa press office ilang araw bago siya i-appoint ni Pangulong Arroyo sa puwesto. Nakita niya marahil na nagtitiyaga lang sa dalawang computers na pawang dispalinghado ang mga reporter kaya nai-promise niya sa mga ito na magdo-donate siya. Ang problema nga, napako na ang pangako at hanggang press release na lang ata ito. Ayon pa sa mga reporter, mabibilang lang sa daliri kung magpa-presscon si Mr. Secretary gayong ang hinahawakan niyang puwesto ay kinabukasan ng mga kabataan ang nakasalalay. Ayaw raw kasing matatanong si Mr. Secretary ng mga isyu at mga maseselang usapin hinggil sa kanyang kagawaran kaya madalas na ang kanyang mga tauhan na lang ang nagbibigay ng mga walang kuwentang press release sa media na nagko-cover sa beat. May pagkakataon din umano na name-mersonal si Mr. Secretary sa mga bumabanat sa kanya, na ayon sa ilang reporter ay hindi magandang ugali para sa isang nasa serbisyo publiko.</body>
<link>http://www.philstar.com/Article.aspx?articleId=367194&amp;publicationSubCategoryId=92</link>
</article>
<article>
<title>Rest room sa highways giit itayo</title>
<author></author>
<date>
<month>November</month>
<day>05</day>
<year>2006</year>
</date>
<body>Iginiit ni Southern Leyte Rep. Roger Mercado sa Department of Public Works and Highways (DPWH) ang pagtatayo ng rest areas sa lahat ng mga highways sa bansa dahil ang kawalan ng rest rooms ang isa sa dahilan ng mga aksidente sa maraming highways sa bansa. Sa kanyang House Bill 5804, ipinaliwanag ni Mercado na libu-libong kilometro ang mga highways sa bansa na kalimitan ay makikipot naman kaya walang lugar para sa mga motorista na makapag-park para sa emergency. Napipilitan aniya ang mga motorista na tumigil na lang kahit saang lugar sa highways tuwing iihi. &amp;quot;Because of the limited width of the highway, the parked vehicles cause only obstruction on the roadway but accidents as well,&amp;quot; paliwanag ni Mercado. Hindi rin aniya magandang tingnan at &amp;quot;unsanitary&amp;quot; ang ginagawang pag-ihi ng mga drivers sa lansangan na posible pang maholdap sa mga highways sa tuwing sila ay humihinto. Kung ganap na magiging batas, ang pondo para pagpapatupad ng panukala ay idadagdag sa general appropriations ng DPWH. (Malou Escudero)</body>
<link>http://www.philstar.com/Article.aspx?articleId=367195&amp;publicationSubCategoryId=92</link>
</article>
<article>
<title>Raid sa kumbento binira ng CBCP</title>
<author></author>
<date>
<month>November</month>
<day>05</day>
<year>2006</year>
</date>
<body>Kinondena ng Catholic Bishops Conference of the Philippines (CBCP) ang umanoy illegal na raid ng mga pulis sa kumbento ng mga madre na pag-aari ng Contemplatives of the Good Shepherd (CGS) sa Ampayon, Butuan City noong gabi ng All Saints Day. Ayon kay Butuan Bishop Juan de Dios Pueblos, inamin na umano ng mga pulis ang kanilang nagawang kasalanan kaya kailangan namang pagbayaran nila ito. Si Pueblos ay isa sa mga miyembro ng Melo Commission na nag-iimbestiga sa political killings at iba pang human rights violation sa bansa at sinabing ang nasabing kaso ay isang mis-information lamang. Hihilingin din umano ni Pueblos sa Melo Commission na makialam ito at magsagawa na rin ng imbestigasyon tungkol sa insidente. Matatandaan na noong gabi ng Miyerkules ay sinalakay ang CGS convent sa pangunguna ni Col. Wilfredo Reyes upang arestuhin ang isang Jorge Madlos na umanoy nagtatago sa loob ng kumbento, Sa salaysay ni Sr. Geraldine Ortuoste, acting coordinator ng kumbento, winasak umano ng grupo ni Reyes ang kanilang gate at sapilitang pumasok, subalit nadiskubre na mali ang lugar dahil ang dapat nilang pasukin ay ang kumbento ng Missionary Sisters of Mary (MSM) kung saan nagtatago umano si Madlos. Sa kabila ng pag-amin ng grupo ni Reyes na nagkamali sila, hindi rin umano nagpakita ang mga ito ng search warrants at sapilitan pa ring pinasok ang kumbento. Ang ginawi umano ng grupo ni Reyes at nagpapakita lamang na ang mga law enforcers mismo ang siyang lumalabag sa batas. (Gemma Amargo-Garcia)</body>
<link>http://www.philstar.com/Article.aspx?articleId=367196&amp;publicationSubCategoryId=92</link>
</article>
<article>
<title>Mayor, sabit sa pagpatay sa 5 sibilyan</title>
<author></author>
<date>
<month>November</month>
<day>05</day>
<year>2006</year>
</date>
<body>CAMP CRAME  Nahaharap ngayon sa kasong pagpatay ang isang alkalde ng bayan ng Banisilan, Cotabato makaraang isangkot sa pagpatay sa limang sibilyan noong Huwebes sa Barangay Poblacion sa bayang nabanggit. Sa ulat na nakarating sa Camp Crame, isinuko ni North Cotabato Governor Emmanuel Pi&amp;ntilde;ol ang suspek na si Banisilan Mayor Floro Allado kay P/Supt. Marcelo Pintac, hepe ng Criminal Investigation and Detection Group (CIDG) sa North Cotabato. Pormal namang sinampahan ng kasong multiple murder, multiple frustrated murder at multiple attempted murder ang nasabing alkalde kaugnay sa pamamaslang sa limang sibilyang lulan ng trak patungong bayan ng Banisilan para maghatid ng bigas. Bukod kay Mayor Allado, sinibak din ang buong hanay ng kapulisan kabilang na si PO2 Dindo Seralde sa bayang nabanggit at isinailalim sa kustodiya ng Kidapawan City police station. Base naunang ulat ni Police Insp. Abraham Dandan, hepe ng pulisya sa bayan ng Banisilan, pinagbabaril ng grupo ni Mayor Allado ang hauler truck ng mga biktima at si Arneli Apas lamang ang nakaligtas. (Angie dela Cruz)</body>
<link>http://www.philstar.com/Article.aspx?articleId=367197&amp;publicationSubCategoryId=92</link>
</article>
<article>
<title>BOMB handbooks sa mga bgy. captain</title>
<author></author>
<date>
<month>November</month>
<day>05</day>
<year>2006</year>
</date>
<body>Mamamahagi ang Department of Budget ng BOMB handbooks (Budget Operations Manual for Barangays) para matuto ang mga barangay chairman ng mahusay na pagpaplano at &amp;quot;budget accounting&amp;quot; ng kanilang pondo. Ayon kay Budget Secretary Rolando Andaya, nagpalimbag ang DBM ng mga handbook para sa 41,972 barangay na naglalaman ng 150 pahina tungkol sa mga hakbang sa maayos na proseso ng budget sa mga barangay. Nakapaloob din sa handbook ang pagtukoy sa pagkukunan ng pondo sa kanilang proyekto at responsableng pananagutan sa maayos na paggastos ng pondo. (Lilia Tolentino)</body>
<link>http://www.philstar.com/Article.aspx?articleId=367198&amp;publicationSubCategoryId=92</link>
</article>
<article>
<title>Recom tutulong sa pagkolekta ng buwis</title>
<author></author>
<date>
<month>November</month>
<day>05</day>
<year>2006</year>
</date>
<body>Nangako si Caloocan City Mayor Enrico &amp;quot;Recom&amp;quot; Echiverri na tutulungan ang pamahalaan sa pagkolekta ng buwis kasabay ng pag-aatas na tanging ang mga suppliers at contractors na regular na nagbabayad ng buwis ang babayaran ng lungsod.&amp;nbsp;&amp;nbsp; Naniniwala si Echiverri na sa pamamagitan nito ay makatutulong ang lungsod sa pagkolekta ng buwis mula sa mga negosyante. Inatasan ng alkalde ang City Treasurers Office na alamin sa BIR o hingan ang mga suppliers at contractors ng patunay na nagbayad sila ng kanilang buwis bago ipalabas ang bayad ng lungsod sa mga ito. &amp;quot;Para masiguro rin natin na ang mga suppliers at contractors ay legal ang operasyon at tama ang ibinabayad sa gobyerno,&amp;quot; pahayag nito. Idinagdag din ni Echiverri na hindi iisyuhan ng tax declaration certificate ang mga may-ari ng lote hanggang hindi sila nagbabayad ng kanilang capital gains tax sa BIR. Sinabi nito na kinakailangang tulungan ng mga lokal na pamahalaan, sa anumang paraan, si Pangulong Arroyo na resolbahin ang kinakaharap na kakulangan sa badyet ng bansa.</body>
<link>http://www.philstar.com/Article.aspx?articleId=367199&amp;publicationSubCategoryId=92</link>
</article>
<article>
<title>Defense Sec. Cruz nagbitiw!</title>
<author></author>
<date>
<month>November</month>
<day>06</day>
<year>2006</year>
</date>
<body>Matapos ang dalawang taong paninilbihan, nagbitiw na sa puwesto si Defense Secretary Avelino Cruz kung saan inihayag kahapon ng Malaca&amp;ntilde;ang na nagsumite na ito ng kanyang irrevocable resignation kay Pangulong Arroyo. Walang nakalagay na dahilan sa pagbibitiw si Cruz. Matatandaang naging kontrobersiyal si Cruz dahil sa lantaran nitong pagkontra sa isinusulong na Charter change ng Pangulo. Dahil dito kaya pinagbibitiw siya ng tatlong kasamahan sa Gabinete. Inihayag ni Cruz ang kanyang posisyon matapos ibasura ng Korte Suprema ang petisyon ng Sigaw ng Bayan at ng Union of Local Authorities of the Philippines (ULAP) sa Peoples Initiative (PI). Anya, hindi ito ang tamang paraan sa pagbabago ng saligang-batas. Si Cruz ay co-founder ng Carpio, Villaraza law firm kung saan ilang kasapi nito ay mga mahistrado ng SC na bumoto laban sa PI gaya ni Associate Justice Antonio Carpio. (Lilia Tolentino)</body>
<link>http://www.philstar.com/Article.aspx?articleId=367345&amp;publicationSubCategoryId=92</link>
</article>
<article>
<title>Ipaubaya ang Senado kay Noynoy</title>
<author></author>
<date>
<month>November</month>
<day>06</day>
<year>2006</year>
</date>
<body>Iminungkahi kahapon ni Bukidnon Rep. Nereus Acosta, secretary general ng Liberal Party (LP) kay dating Sen. Tessie Aquino-Oreta na tularan si Sen. Luisa &amp;quot;Loi&amp;quot; Ejercito na handang magbigay sa pagtakbo sa Senado sa kanyang stepson na si San Juan Mayor Joseph Victor &amp;quot;JV&amp;quot; Ejercito. Ayon kay Acosta, mas makabubuting magbigay daan din si Oreta sa pamangking si Tarlac Rep. Benigno &amp;quot;Noynoy&amp;quot; Aquino III, bilang kandidato ng pamilya Aquino sa Senado. &amp;quot;I heard that Noynoy has already talked to his aunt about his plan. (And) I think the older candidates should give way to fresh ideas and faces,&amp;quot; pahayag ni Acosta. Samantala, ikinokonsidera ng oposisyon na isama sa ticket sa Senado si Navy Lt. Senior Grade Antonio Trillianes IV, kabilang sa Oakwood mutineers. Pinag-iisipan din umano ng administrasyon na isama sa kanilang hanay si Trillianes bilang bahagi ng kanilang &amp;quot;national unity&amp;quot; program. &amp;quot;Kinausap namin si Trillanes, sana sumama siya sa amin dahil kailangan ng bayan ang katulad niyang bata na may paninindigan at malasakit sa bansa. Ang alam namin ayaw niya sa administrasyon,&amp;quot; anang source. Kinumpirma na ni Trillanes ang posibilidad na kumandidato siyang senador upang makapagsulong ng mga panukalang batas na magiging daan sa totoong reporma sa military. (Malou Escudero)</body>
<link>http://www.philstar.com/Article.aspx?articleId=367358&amp;publicationSubCategoryId=92</link>
</article>
<article>
<title>Requirements sa pagkuha ng NBI clearance dinagdagan</title>
<author></author>
<date>
<month>November</month>
<day>06</day>
<year>2006</year>
</date>
<body>Dinagdagan na ng National Bureau of Investigation (NBI) ang requirements para makakuha ang publiko ng clearance matapos na makatanggap ng ulat na nagagawang makalusot ng ilang mga kaduda-dudang tao gamit ang mga imbentong personalidad. Ipinag-utos ni NBI Director Nestor Mantaring sa mga regional directors at officer-in-charge ng mga sattelite offices na manghingi ng dagdag na dalawang identification cards o dokumento na may pirma at litrato ng aplikante para sa beripikasyon ng pagkatao nito. Kasama sa mga IDs na puwedeng iprisinta ang company, school, passport, voters, Postal, drivers license at PRC license. Dalawa sa mga nabanggit ang kailangang ipakita ng aplikante upang mabigyan ng NBI clearance. Hindi na rin tatanggapin ang &amp;quot;photocopy&amp;quot; ng lumang clearance ng aplikante para sa renewal at kailangan pa ring pumirma ng application form. (Danilo Garcia)</body>
<link>http://www.philstar.com/Article.aspx?articleId=367359&amp;publicationSubCategoryId=92</link>
</article>
<article>
<title>JI reresbak!</title>
<author></author>
<date>
<month>November</month>
<day>07</day>
<year>2006</year>
</date>
<body>Nangangamba ang Malaca&amp;ntilde;ang sa posibleng pagganti ng mga loyal supporters ni dating Iraqi President Saddam Hussein tulad ng Jemaah Islamiyah (JI) dahil sa ginawang hatol na bitay sa pamamagitan ng bigti sa nasabing lider. Ayon kay Press Secretary at Presidential Spokesman Ignacio Bunye, posibleng gumawa ng hakbang ang mga JI bilang simpatya sa sinapit na sentensiya ni Saddam mula sa Iraqi High Tribunal. Dahil dito, hiniling ni Presidential Chief of Staff Mike Defensor sa mga awtoridad na maging alerto sa magiging reaksyon ng mga teroristang JI na umanoy nasa Mindanao. &amp;quot;They may cause problem, they may cause situation for us, but of course our security officers are aware of this at bantay-sarado sila sa mga pangyayaring ito,&amp;quot; wika pa ni Sec. Defensor. Ipinaliwanag pa ni Defensor, wala siyang nakikitang magiging problema sa mga Filipino Muslim pero ang dapat aniyang tutukan ng mga awtoridad ay ang mga teroristang JI na maaaring makisimpatiya sa naging desisyon ng korte kay Saddam. Bukod kay Saddam, hinatulan din ng kamatayan sa pamamagitan ng bigti ang kanyang half-brother at dating intelligence chief na si Barzan Ibrahim at si Awad Hamed al-Bandar na dating pinuno ng Revolutionary Court. Ibinaba kamakalawa ni Chief Judge Raouf Abdul-Rahman ang hatol kay Saddam dahil sa kaso nitong crimes against humanity. Binigyan ng korte ng 10 araw ang kampo ni Saddam para umapela habang ipapatupad ang hatol na bitay 30 araw pagkatapos pag-aralan ang isasampang petisyon. (Lilia Tolentino)</body>
<link>http://www.philstar.com/Article.aspx?articleId=367492&amp;publicationSubCategoryId=92</link>
</article>
<article>
<title>OFW tsinap-chop sa Israel</title>
<author></author>
<date>
<month>November</month>
<day>07</day>
<year>2006</year>
</date>
<body>ROSARIO, Batangas  Naglaho ang magandang pangarap sa buhay ng isang Filipina caregiver nang matagpuang patay at putol-putol ang katawan nito sa loob ng isang basurahan malapit sa kanyang dormitoryo sa bayan ng Haifa, Israel noong Sabado ng umaga. Kinilala ni OWWA deputy administrator Angelo Jimenez, ang biktima na si Michelle Alunsagay Jamias, 30, at residente ng Barangay Pinagsibaan sa bayang ito. Ayon sa report ng OWWA, natagpuan ang putol-putol na katawan ni Jamias ng isang kapitbahay na Israeli habang nakasilid sa isang plastic bag at nakalagak sa isang basurahan malapit sa dormitory nito sa Ibn Sina St. Hifa, Israel bandang ala-1:30 ng umaga. &amp;quot;Maaring pinatay siya ng mas maaga pa bago natagpuan ang kanyang katawan ng kanyang kapitbahay&amp;quot;, sabi ni &amp;nbsp;Jimenez sa PSN. Ani Jimenez wala pa umano silang natatanggap na impormasyon kung sino ang nasa likod ng karumal-dumal na pagpatay sa biktima at ang motibo ng mga ito. Ayon naman kay Feliza Alunsagay, nanay ni Michelle, nasabihan umano sila ng mga opisyal ng OWWA na isa umanong &amp;quot;Lim&amp;quot; at dalawa pang lalaking may lahing Intsik ang posible umanong nasa likod ng pagpatay. Kasalukuyan na ring pinaghahanap ang tatlong suspek na mabilis na tumakas matapos ang insidente, ayon na rin sa Israeli police. Sumasailalim na sa kasalukuyan ang katawan ni Michelle sa isang awtopsiya sa National Forensic Medicine Institute sa Tel Aviv, Israel bago maibalik dito sa bansa. Nagtungo si Michelle sa Israel noong May 2005 upang mag-alaga ng isang matandang babae bago ito napaslang. (Arnel Ozaeta)</body>
<link>http://www.philstar.com/Article.aspx?articleId=367498&amp;publicationSubCategoryId=92</link>
</article>
<article>
<title>Oposisyon pabor sa referendum para sa Cha-cha</title>
<author></author>
<date>
<month>November</month>
<day>07</day>
<year>2006</year>
</date>
<body>Pabor si House Minority Leader Francis Escudero na magdaos ng referendum kasabay ng 2007 elections upang malaman ang pulso ng taumbayan ukol sa pag-amyenda sa Konstitusyon. Ayon kay Rep. Escudero, kung papayag ang mayorya ng mamamayan sa Charter Change ay maaari na itong gawin pagkatapos ng 2007 elections. Naghain naman ng resolusyon si Iloilo Rep. Rolex Suplico sa Kamara upang isulong ang Constitutional Convention (Con-Con) para amyendahan ang 1987 Constitution. Aniya, ang Con-Con ang nakikitang pinaka-mabuting paraan kung nais talagang amyendahan ang Saligang Batas. Nanawagan naman si Gabriela Rep. Liza Masa na kalimutan na ng liderato ng Kamara ang pagsusulong ng Constituent Assembly (Con-Ass) matapos ibasura ng Korte Suprema ang petisyon ng ULAP at Sigaw ng Bayan na Peoples Initiative na pamamaraan para amyendahan ang Saligang Batas. (Malou Escudero)</body>
<link>http://www.philstar.com/Article.aspx?articleId=367502&amp;publicationSubCategoryId=92</link>
</article>
<article>
<title>Erap binisita ang inang maysakit</title>
<author></author>
<date>
<month>November</month>
<day>07</day>
<year>2006</year>
</date>
<body>Binisita kahapon ni dating Pangulong Erap Estrada ang kanyang 102-taong gulang na inang maysakit na si Donya Mary sa North Greenhills, San Juan. Dakong alas-9:15 ng umaga kahapon ng dumating si Erap kasama ang kanyang maybahay na si Sen. Loi Ejercito lulan ng isang helicopter mula sa Tanay, Rizal sa kanilang ancestral house sa Kennedy St., North Greenhills. Nagdala ng tanim na gulay si Erap para sa kanyang ina bukod sa pasalubong nitong lechon na paboritong kainin ng ina. Hindi naman nagpaunlak ng interview si Erap gaya ng naging bilin dito habang naroroon din sa kanilang bahay ang dating miyembro ng Gabinete ni Erap kabilang si Sen. Mar Roxas. Magugunita na pinayagan ng Sandiganbayan si Erap na madalaw ang kanyang inang maysakit. Huling nadalaw ni Erap ang ina noong magdiwang ito ng 102 kaarawan noong Mayo. (Edwin Balasa)</body>
<link>http://www.philstar.com/Article.aspx?articleId=367507&amp;publicationSubCategoryId=92</link>
</article>
<article>
<title>Comelec umapela sa Liberal Party</title>
<author></author>
<date>
<month>November</month>
<day>07</day>
<year>2006</year>
</date>
<body>Nanawagan kahapon si Commission on Elections (Comelec) chairman Benjamin Abalos sa dalawang paksyon ng Liberal Party (LP) na igalang at sumunod ang mga ito sa naging direktiba ng Comelec kaugnay sa eleksyon ng kanilang partido sa November 13. Ayon kay chairman Abalos, hindi na dapat pinahahaba ang usapin lalo pat ang buong partido na rin ang magiging kawawa sa pagsapit ng 2007 elections. Sinabi ni Abalos, maaaring walang kilalaning signatory ang Comelec sa darating na Enero sa paghahain ng certificate of candidacy dahil sa kawalan ng eleksyon sa LP. Nagtataka naman ang Comelec chairman sa ginawang hakbang ng kampo ni Sen. Franklin Drilon na paghahain ng petisyon sa Korte Suprema upang pigilin ang November 13 election of officers ng LP na itinakda ng Comelec. Napag-alaman na ang kampo ni Sen. Drilon ang unang dumulog sa Comelec upang hilinging ipawalang-bisa ang ginawang eleksyon ng kampo ni Manila Mayor Lito Atienza sa Manila hotel. (Gemma Garcia)</body>
<link>http://www.philstar.com/Article.aspx?articleId=367513&amp;publicationSubCategoryId=92</link>
</article>
<article>
<title>Con-Ass inihain sa Senado ni Enrile</title>
<author></author>
<date>
<month>November</month>
<day>07</day>
<year>2006</year>
</date>
<body>Inihain kahapon ni Sen. Juan Ponce Enrile ang isang resolusyon sa Senado para hilinging mag-convene ang Kongreso bilang Constituent Assembly (Con-Ass) upang amyendahan ang 1987 Constitution. Sa senate resolution no. 580, hiniling ni Sen. Enrile sa Senado na panahon na upang amyendahan ang mahigit 20 taong Konstitusyon upang lalong mapatatag ang demokrasya at ekonomiya ng bansa. Sinabi ni Sen. Enrile, sa nakaraang 20 taon ay dumanas ng matitinding pagsubok ang bansa kung saan pati ang pundasyon ng ating political system ay nalagay sa alanganin kaya dapat ay maamyendahan na natin ang ating Saligang Batas. Naniniwala din si Enrile na dapat lamang bumoto ang Senado at Kamara ng hiwalay sa pag-amyenda sa Konstitusyon dahil na rin sa kasalukuyang umiiral na bicameral system ng Kongreso. Hiniling din ng mambabatas sa mga kakandidato sa nalalapit na 2007 elections na isama sa kanilang pangangampanya ang tungkol sa Charter Change (Cha-cha) upang malaman din ng pangkaraniwang mamamayan ang tungkol sa isinusulong na pag-amyenda sa Konstitusyon. (Rudy Andal)</body>
<link>http://www.philstar.com/Article.aspx?articleId=367518&amp;publicationSubCategoryId=92</link>
</article>
<article>
<title>PGMA nalungkot sa pagbibitiw ni Cruz</title>
<author></author>
<date>
<month>November</month>
<day>07</day>
<year>2006</year>
</date>
<body>Ikinalungkot ni Pangulong Arroyo ang ginawang pagbibitiw ni Defense Secretary Avelino &amp;quot;Nonong&amp;quot; Cruz. Ayon kay Presidential Chief of Staff Mike Defensor, malaking kawalan sa Gabinete at Arroyo government ang katulad ni Sec. Cruz. &amp;quot;Definitely he will be a loss to the Cabinet and to the Arroyo administration. But we also have to understand the personal disposition of Sec. Cruz and hopefully the defense program will be a continuing advocacy within the defense department,&amp;quot; wika pa ni Sec. Defensor. Kinumpirma naman ni Justice Secretary Raul Gonzales na nagkaroon sila ng hidwaan ni Cruz dahil sa usapin ng pagsusulong ng Peoples Initiative. Itinanggi naman ni Sec. Gonzales na isa siya sa nais magpatalsik kay Cruz sa Gabinete. (Lilia Tolentino/Grace dela Cruz)</body>
<link>http://www.philstar.com/Article.aspx?articleId=367521&amp;publicationSubCategoryId=92</link>
</article>
<article>
<title>Miriam-PGMA may one-on-one ngayon</title>
<author></author>
<date>
<month>November</month>
<day>07</day>
<year>2006</year>
</date>
<body>Tiniyak ni Sen. Miriam Defensor-Santiago na mag-uusap sila ngayon ni Pangulong Arroyo bago magsimula ang Legislative-Executive Development Advisory Council (LEDAC). Ayon kay Sen. Santiago, siguradong pag-uusapan nila ni PGMA ang kanyang nominasyon sa pagiging punong mahistrado ng Korte Suprema bilang kapalit ni Chief Justice Artemio Panganiban. Sinabi ni Santiago, hindi man siya ang mapili ng Pangulo na maging susunod na chief justice ay mananatili pa rin siyang loyal na supporter ni PGMA. Ayon pa dito, wala namang nagbabawal na outsider ang susunod na pinuno ng High Tribunal basta isang abugado na sinang-ayunan naman ni Sen. Juan Ponce-Enrile. (Rudy Andal)</body>
<link>http://www.philstar.com/Article.aspx?articleId=367523&amp;publicationSubCategoryId=92</link>
</article>
<article>
<title>Anti-subversion law, tinutulan</title>
<author></author>
<date>
<month>November</month>
<day>07</day>
<year>2006</year>
</date>
<body>Mariing tinutulan kahapon ni Anakpawis Rep. Crispin Beltran ang panukalang pagbuhay sa Anti-Subversion Law na pinalutang ni National Security Adviser Norberto Gonzales, dahil lalo lamang aniyang lalakas ang political repression sa bansa. Tutol si Beltran sa ginawang panawagan ni National Security Adviser Norberto Gonzales na buhayin ang Anti-Subversion Law at pagpasa sa anti-terrorism bill. Ayon kay Beltran, sa kabila nang pagkaka-repeal ng anti-subversion law, marami namang batas at decrees ang ipinasa ng Malaca&amp;ntilde;ang para ma-criminalized ang oposisyon at anti-government forces. Sinabi ng mambabatas na hindi na kailangan pang buhayin ang anti-subversion law dahil na rin sa extermination campaign ng gobyerno laban sa mga sibilyan na nagpoprotesta at nagpapahayag ng kanilang reklamo laban sa pamahalaan. Iginiit nito na mahigit sa 800 political activists at human rights advocates ang pinatay simula nang manungkulan si Pangulong Arroyo. Inihayag nito na maging siya ay patuloy pa ring biktima ng kampanya ng gobyerno. May walong buwan na ang nakalilipas nang maaresto ang mambabatas dahil sa gawa-gawa umanong akusasyon. Sinabi pa ni Beltran na walang karapatan ang administrasyon na ihayag nitong may demokrasya sa bansa dahil sa mga panggigipit umano nito sa mga kalaban sa pulitika. (Malou Escudero)</body>
<link>http://www.philstar.com/Article.aspx?articleId=367524&amp;publicationSubCategoryId=92</link>
</article>
<article>
<title>Plantsahin sa Dis. 23 - GMA: Con-Ass madaliin!</title>
<author>Nina Lilia Tolentino At Malou Escudero</author>
<date>
<month>November</month>
<day>08</day>
<year>2006</year>
</date>
<body>Binigyan ng Malaca&amp;ntilde;ang nang hanggang Disyembre 23 ang House of Representatives para magpasa ng resolusyon na bubuo ng Constituent Assembly (Con-Ass) bilang nalalabing paraan para maisulong ang Charter change. Sa ginanap na Legislative Executive Development Advisory Council (LEDAC), sinabi ni Presidential Adviser on Political Affairs Secretary Gabriel Claudio na dapat nang kumilos ang Kamara matapos mabigo ang Pangulo na makuha ang suporta ng Senado sa itinutulak na ConAss. Ani Claudio, bagaman naghain si Sen. Juan Ponce Enrile ng sarili nitong ConAss resolution, iba ito sa ConAss ng House. Sinabi ni Claudio na kung hindi ito maisasakatuparan ng Kamara magsisimula na ang namumunong partido na pumili ng mga kandidato nito para sa May 2007 elections. Ayon naman kay Anakpawis Rep. Crispin Beltran, lalo lamang inilalayo ng Kongreso ang sarili mula sa mamamayan sa patuloy na pagsusulong nito ng Charter change. Sinabi ni Beltran na kahit anong gawin at gaano man kalaki ang determinasyon ng mayorya sa pagsusulong ng Chacha sa pamamagitan ng Constituent Assembly, mabibigo lamang ito. Hindi aniya solusyon sa mga problema at krisis sa bansa ang Charter change kundi lalo pa nitong palalalain ang sitwasyon. Tinanong pa nito kung masisiguro ng Chacha ang pagkakaroon ng trabaho sa maraming Pilipino, mataas na sahod at lupang sakahan para sa mga magsasaka. Maliwanag aniya na nais lamang ng mga nakaupo sa Malaca&amp;ntilde;ang na manatili sa puwesto kaya nais amiyendahan ang Konstitusyon.</body>
<link>http://www.philstar.com/Article.aspx?articleId=367666&amp;publicationSubCategoryId=92</link>
</article>
<article>
<title>Anti-Billboard Act pasado na</title>
<author></author>
<date>
<month>November</month>
<day>08</day>
<year>2006</year>
</date>
<body>Inaprubahan kagabi ng Senado ang Anti-Billboard Blight Act ni Sen. Miriam Defensor-Santiago para sa pagbabawal na magtayo ng mga billboards sa mga lansangan na magiging banta sa buhay ng mga motorista at mamamayan. Sa botong 13-0, ipinasa sa ikalawa at pangatlo pagbasa ang Committee Report No. 110 matapos sertipikahan ni Pangulong Arroyo na urgent ang kanyang panukala. Si Santiago ang chairman ng public works committee-subcommittee on billboard. Mahigpit na ipinagbabawal na ngayon ang paglalagay ng billboard sa mga highway kung saan ay makakasira o mahaharangan ang view o pedestrian traffic, paglalagay ng billboard sa mga residential areas, pagtatayo ng billboard sa mga lupang pag-aari ng gobyerno sa mga highways at kalye, pagkakabit ng billboard sa mga poste at sa ibabaw ng mga gusali. Bukod sa multa, makukulong ang mga may-ari ng billboards pati mga opisyal ng lokal na pamahalaan na pumayag na magtayo ng billboards. (Rudy Andal)</body>
<link>http://www.philstar.com/Article.aspx?articleId=367671&amp;publicationSubCategoryId=92</link>
</article>
<article>
<title>Lomibao itinutulak sa DND: Pagbibitiw ni Cruz tinanggap na ni GMA</title>
<author></author>
<date>
<month>November</month>
<day>08</day>
<year>2006</year>
</date>
<body>Tinanggap na ni Pangulong Arroyo ang irrevocable resignation ni Defense Secretary Avelino Cruz na epektibo sa Nobyembre 30. Wala pang kapalit si Cruz sa puwesto pero ang Pangulo muna ang acting secretary na ginawa rin niya noong magbitiw sa puwesto si dating Defense chief Angelo Reyes noong 2002. Samantala, pinabulaanan naman ni Defense Undersec. Rodel Cruz ang napaulat na may plano si Cruz na pumasok sa senatorial line-up ng kampo ni dating Pangulong Estrada. Ayon kay Undersecretary Cruz, maaari umanong may mga nang-iintriga lamang sa kalihim upang palitawin na may panloob na hidwaang nagaganap sa hanay ng Gabinete. Mananatili anyang isang &amp;quot;trusted ally&amp;quot; at adviser ng Pangulo si Cruz at walang bahid ng hinanakit laban sa pamahalaang Arroyo ang pagbibitiw nito sa puwesto. Kaugnay nito, itinutulak naman ng ilang military at police officials si dating Philippine National Police (PNP) chief at kasalukuyang National Irrigation Administration (NIA) Secretary Arturo Lomibao bilang kapalit ng nagbitiw na si Cruz. Ayon sa source, kuwalipikado si Lomibao sa puwesto dahil sa magandang track record nito at mahusay na pamumuno sa panahon ng kanyang termino sa PNP. (Lilia Tolentino/Joy Cantos)</body>
<link>http://www.philstar.com/Article.aspx?articleId=367681&amp;publicationSubCategoryId=92</link>
</article>
<article>
<title>Rolbak sa krudo, LPG</title>
<author></author>
<date>
<month>November</month>
<day>08</day>
<year>2006</year>
</date>
<body>Dahil sa patuloy na pagbaba ng presyo sa pandaigdigang pamilihan ay muling nagpatupad ang mga oil company at liquified petroleum dealers ng panibagong pagbaba ng presyo ng kanilang produktong petrolyo at LPG. Piso kada litro sa gasoline at kerosene ang ibinawas ng major at small oil players habang 50 sentimos naman sa kanilang diesel. Nagtapyas din ng 50 sentimos kada kilo o P5.50 kada 11 kg na tangke ng LPG. Ayon sa mga kompanya ng langis, kung patuloy pa ang ganitong trend sa susunod na linggo ay posibleng isa pang rollback ang kanilang ipatupad upang huwag ng dumagdag pa sa mga gastusin sa nalalapit na kapaskuhan. (Edwin Balasa)</body>
<link>http://www.philstar.com/Article.aspx?articleId=367685&amp;publicationSubCategoryId=92</link>
</article>
<article>
<title>Cayetano tinuluyan ng Ethics</title>
<author></author>
<date>
<month>November</month>
<day>08</day>
<year>2006</year>
</date>
<body>Tinuluyan kahapon ng House Ethics committee si Taguig-Pateros Rep. Alan Peter Cayetano matapos tanggapin ang reklamong inihain ni First Gentleman Mike Arroyo, anak nitong si Pampanga Rep. Mikey Arroyo, at Datu Arroyo, at kapatid na si Negros Oriental Rep. Ignacio Arroyo. Ayon sa komite na pinamumunuan ni Bohol Rep. Roberto Cajes, &amp;quot;sufficient in form and substance&amp;quot; ang reklamong inihain laban kay Cayetano na nag-ugat sa ginawa nitong pagbubunyag na may multi-million dollar account ang pamilya Arroyo sa Munich, Germany. Si Cayetano ay inirereklamo ng improper conduct, disorderly behavior at unparliamentary conduct ng mga Arroyo. Nanaig ang &amp;quot;yes vote&amp;quot; na nakakuha ng botong 33 kontra 10 na nagsasabing may porma ang nabanggit na reklamo. May limang araw ang komite para ipaabot kay Cayetano ang ginawang pagtanggap sa reklamo at kailangan niya itong sagutin sa loob ng 10 araw. Handa naman si Cayetano na sagutin ang reklamo at harapin ang mag-aamang Arroyo. (Malou Escudero)</body>
<link>http://www.philstar.com/Article.aspx?articleId=367691&amp;publicationSubCategoryId=92</link>
</article>
<article>
<title>Kabataang unemployed tumataas</title>
<author></author>
<date>
<month>November</month>
<day>08</day>
<year>2006</year>
</date>
<body>Naalarma ang isang grupo sa tumataas pang bilang ng mga&amp;nbsp; kabataang walang mapasukang trabaho sa bansa. Ayon kay Michael Eric Castillo, pinuno ng Education and&amp;nbsp; Program Committee ng Demokratiko Sosyalistang Kabataan ng Pilipinas (DSKP), nitong nakalipas na Hulyo, kalahati ng 2.91 milyong Pilipinong walang hanapbuhay ay pawang mga nasa edad 15-24. Lumilitaw na ang pinakamalaking bilang dito ay mga taga-Metro Manila at Southern Tagalog. Sinabi pa ni Castillo, posible umanong maituro ang problema sa mataas na labor supply ngunit mababa naman ang bilang ng mapagkakakitaan, at sa mababang kalidad ng edukasyon na hindi tutugma sa iniaalok na uri ng trabaho ng maraming kumpanya sa bansa. Giit pa ng youth lider na pagpapakita rin umano ito na depektibo ang investment policies ng bansa at walang malinaw na direksyon ang pamahalaan para sa mga manggagawang Pilipino. (Edwin Balasa)</body>
<link>http://www.philstar.com/Article.aspx?articleId=367693&amp;publicationSubCategoryId=92</link>
</article>
<article>
<title>Career Caravan aarangkada</title>
<author></author>
<date>
<month>November</month>
<day>08</day>
<year>2006</year>
</date>
<body>Ipinahayag kahapon ni Technical Education and Skills Development Authority (TESDA) director general Augusto Boboy Syjuco na tutungo ngayong araw ang &amp;quot;Career Caravan&amp;quot; sa lungsod ng Caloocan at gaganapin ito sa loob ng Manila Central University. Ayon kay Syjuco, ang &amp;quot;Career Caravan&amp;quot; ay magbibigay ng panibagong oportunidad sa mga kabataang nag-aaral at gustong makapag-aral sa Caloocan at mga karatig na lugar. Ipapaliwanag din ng Tesda ang tungkol sa &amp;quot;Ladderized Education Program&amp;quot; na isinusulong ng administrasyong Arroyo na inaasahang magiging tulay patungo sa mas magandang sistema na edukasyon at ekonomiya ng bansa. Isa pang biyaya ng nabanggit na caravan ay ang pagsasagawa ng ibat-ibang aktibidad na maghahanda sa mga mamamayan na humanap ng angkop na trabaho para sa kanila.</body>
<link>http://www.philstar.com/Article.aspx?articleId=367694&amp;publicationSubCategoryId=92</link>
</article>
<article>
<title>Kabanalan isasabog ni MJ</title>
<author></author>
<date>
<month>November</month>
<day>08</day>
<year>2006</year>
</date>
<body>Mamamahagi ng Holy Water, imahe ng Divine Mercy at rosaryo si dating Cong. Mark Jimenez sa Palawan, Cebu at Davao ngayong linggong ito. Ayon kay Jimenez, gusto niyang mamulat at magbalik-loob muli ang tao sa Diyos dahil marami na ang naliligaw ng landas. &amp;quot;Panahon na para tayoy magbalik loob sa Panginoon dahil ito na ang tamang panahon upang tayoy magtika at magsisisi sa ating mga kasalanan,&amp;quot; ani MJ. Ang dating kinatawan ng Maynila ay darating ngayon sa Palawan habang sa Cebu naman ay sa Huwebes at sa Davao naman ay sa darating na Biyernes. Haharapin ng dating mambabatas ang mga aplikante sa kanyang scholarship para maging pari sa ibat-ibang seminaryo sa nasabing lalawigan at pupulungin ang mga punong barangay upang alamin ang mga pangangailangan nito at upang itoy matulungan sa pagpapaunlad ng barangay sa nasabing lugar. (Malou Escudero)</body>
<link>http://www.philstar.com/Article.aspx?articleId=367695&amp;publicationSubCategoryId=92</link>
</article>
<article>
<title>No to ConAss!  Villar</title>
<author>Ni Rudy Andal</author>
<date>
<month>November</month>
<day>09</day>
<year>2006</year>
</date>
<body>Dapat na umanong isantabi ng administrasyon ang pagsusulong ng Charter change sa pamamagitan ng Constituent Assembly o Con-Ass at unahin muna ang pagdaraos ng eleksiyon. Ayon kay Senate President Manuel Villar Jr., pangulo ng Nacionalista Party (NP), imposibleng magkaroon ng kaganapan ang isinusulong na Chacha dahil abala na ngayon ang mga pulitiko dahil tiyak nang tuloy ang eleksiyon sa Mayo 2007. Aniya, mas makakabuting pag-usapan ang Cha-cha pagkatapos ng halalan kaya huwag na dapat umasa ang administrasyon upang hindi sila mahuli sa pagpili ng kanyang magiging kandidato. Inamin din ni Villar na nakikipag-usap siya sa ibat ibang partido sa oposisyon tulad ng Partido ng Masang Pilipino (PMP) ni dating Pangulong Estrada, Liberal Party ni Sen. Franklin Drilon at Aksyon Demokratiko kaugnay sa posibleng alyansa sa nalalapit na eleksyon. Wika pa ng mambabatas, hindi pa sila nakikipag-usap sa administrasyon dahil hanggang ngayon ang mga political leaders nito ay abala pa rin sa pagsusulong ng Chacha. Binigyang-diin ni Villar na hindi nagbabago ang posisyon ng Senado na dapat ay hiwalay na boboto ang Senado at Kamara pero ayaw naman ito ng mga kongresista kundi ang nais ay voting as one ang lahat ng miyembro ng Kongreso. Matatandaang binigyan ni Pangulong Arroyo ng hanggang Disyembre 23 ang Kamara para isulong ang Chacha sa pamamagitan ng ConAss. Kung walang pag-usad sa Chacha, nakahanda na ang administrasyon na pumili ng mga kandidato nito. (May ulat ni Lilia Tolentino)</body>
<link>http://www.philstar.com/Article.aspx?articleId=367840&amp;publicationSubCategoryId=92</link>
</article>
<article>
<title>Air Force nalalagasan na ng mga piloto</title>
<author></author>
<date>
<month>November</month>
<day>09</day>
<year>2006</year>
</date>
<body>Nababahala ang Philippine Air Force (PAF) dahil sa unti-unting pagkalagas ng mga de-kalibre nilang piloto matapos umabot na sa 5% ang nasulot ng mga commercial airlines mula Enero hanggang buwang kasalukuyan. Ito ang inamin kahapon ni Col. Lauro dela Cruz, Assistant Chief of Air Staff for Operation ng PAF kasabay ng pagbubulgar na may ilan pang piloto kabilang ang dalawang Air Force Captain ang nahaharap sa imbestigasyon at isasalang sa Provost Marshal Investigation dahilan sa moonlighting o pagsa-sideline sa mga eroplanong pang-komersiyal. Sinabi ni dela Cruz, ang dalawang pilotong iimbestigahan ay lumipat na sa Philippine Airlines kahit hindi pa nagre-resign sa serbisyo. Aminado naman ang pamunuan ng PAF na maraming piloto ang naaakit na mag-moonlight at tuluyang lumipat sa commercial companies dahil sa malaking suweldo. Nabatid na sa taong ito o mula Enero ay 5% na mula sa 1,085 ang umaalis sa serbisyo dahil 30,000 lamang ang buwanang sahod ng mga piloto ng PAF habang $2,000 ang sahod sa labas. Sinabi ng opisyal na hindi nila pinipigilan ang paglisan ng kanilang mga piloto bastat kailangan lamang ang mga itong dumaan sa masusing proseso matapos gugulan ng pamahalaan ng P2.3M ang kanilang mga pagsasanay bilang mahusay na piloto. Sa katunayan, ayon pa rito ay 12 pang opisyal ng PAF ang pinakahuling nagsipagbitiw para lamang lumipat ng trabaho sa commercial airlines. Nabatid na kailangan muna ng mga sinanay na piloto na magserbisyo sa PAF ng walong taon bago ang mga ito pahintulutang lumisan sa serbisyo para mabawi naman ang malaking halaga ng ginugol ng gobyerno sa kanilang pagsasanay. Inirekomenda na ni Col. Andres Largo, pinuno ng PAF General Court Martial (GCM) na idismis sa serbisyo at i-court martial sina Capt. Robert Solis at Capt. Hilario Pine ng 205th Helicopter Wing dahil sa moonlighting. (Joy Cantos)</body>
<link>http://www.philstar.com/Article.aspx?articleId=367853&amp;publicationSubCategoryId=92</link>
</article>
<article>
<title>Seguridad sa pagdating ni Atong Ang larga na</title>
<author></author>
<date>
<month>November</month>
<day>09</day>
<year>2006</year>
</date>
<body>Plantsado na ang seguridad na ipatutupad ng National Bureau of Investigation (NBI) para maproteksiyunan si Charlie &amp;quot;Atong&amp;quot; Ang sa anumang uri ng asasinasyon sa pagbabalik nito sa Pilipinas bukas ng umaga mula sa Estados Unidos. Kinumpirma ni Atty. Arnel Dalumpines, officer-in-charge ng NBI Special Task Force, ang ulat na may planong likidahin si Ang sa pagtuntong nito sa bansa. Isang alyas &amp;quot;Zubia&amp;quot; umano ang naatasang pumatay kay Ang. Inaalam na ng NBI ang pagkakakilanlan ng &amp;quot;hitman.&amp;quot; Mula NAIA ay idederetso si Ang sa NBI detention cell bago dalhin sa Sandiganbayan sa Quezon City. Si Ang ay akusado sa pagbulsa umano ng P130 milyong tobacco excise tax at sangkot rin sa juetenggate scandal kasama si dating Pangulong Estrada. May mga ulat naman na pumayag na umano si Ang na maging &amp;quot;state witness&amp;quot; ng pamahalaang Arroyo laban kay Erap. (Danilo Garcia)</body>
<link>http://www.philstar.com/Article.aspx?articleId=367857&amp;publicationSubCategoryId=92</link>
</article>
<article>
<title>ConAss tuloy  Kamara</title>
<author></author>
<date>
<month>November</month>
<day>09</day>
<year>2006</year>
</date>
<body>Kahit kapos na sa oras, desido pa rin ang liderato ng Mababang Kapulungan ng Kongreso na ituloy ang pagsusulong ng Constituent Assembly kung saan isang bagong resolusyon ang ihahain ng kampo ni House Speaker Jose de Venecia. Ayon kay House Majority Leader Prospero Nograles, sa bagong resolusyon, tinanggal ang mga nakapaloob na &amp;quot;specific provisions&amp;quot; na nais palitan sa 1987 Constitution upang maiwasan muna ang debatihan. Sinabi pa ni Nograles na walang mangyayaring &amp;quot;conflict&amp;quot; sa ihahaing bagong resolusyon at ito ay napagkasunduan umano sa isinagawang caucus ng Lakas congressmen. Niliwanag ng mambabatas na kapag nakakuha ng 2/3 votes ang resolusyon ay ico-convene muna ang Kongreso saka pa lamang magsasagawa ng panukalang amendments. Inamin nito na kailangang matapos ang pagtalakay sa ConAss at iba pang resolusyon ukol sa Charter change bago matapos ang taon dahil tiyak na hindi na ito makaka-abanse pagdating ng Enero. (Malou Escudero)</body>
<link>http://www.philstar.com/Article.aspx?articleId=367865&amp;publicationSubCategoryId=92</link>
</article>
<article>
<title>Psychiatric test kay Miriam</title>
<author></author>
<date>
<month>November</month>
<day>09</day>
<year>2006</year>
</date>
<body>Pag-aaralan sa susunod na linggo ng Judicial and Bar Council (JBC) ang posibleng pagsasailalim sa psychological at psychiatric tests kay Sen. Miriam Defensor-Santiago. Ayon kay Justice Sec. Raul Gonzalez, obligado ang senador na sumailalim sa naturang pagsusuri dahil requirement ito sa lahat ng aspirante sa pagka-Chief Justice upang matiyak na nasa tamang pag-iisip ang mga papasok na judge, associate judges at chief justice. Nilinaw ni Gonzalez na salig sa rule 6 section 2 ng JBC rules, &amp;quot;the applicants shall submit to psychological and psychiatric tests to be conducted by the Supreme Court medical clinic or by a psychologist and/or psychiatrist duly accredited by the council.&amp;quot; Tutukuyin din ng JBC kung posibleng mabigyan na lamang na waiver o ma-exempt sa nabanggit na pagsusuri si Santiago dahil sa mga posisyon na hinahawakan nito bilang senador ng bansa. Gayunman, naniniwala si Gonzalez na dapat sundin ang nasabing probisyon. Handa naman si Santiago na magpasuri. Bukod sa senador, kabilang sa mga kandidato sa babakantehing puwesto ni Artemio Panganiban sina Senior Associate Justice Reynato Puno at Associate Justices Leonaro Quisumbing, Angelina Sandoval Gutierrez, Alicia Austria Martinez at Antonio Carpio. (Grace dela Cruz)</body>
<link>http://www.philstar.com/Article.aspx?articleId=367867&amp;publicationSubCategoryId=92</link>
</article>
<article>
<title>Iringan nina Ping at Erap malalim</title>
<author></author>
<date>
<month>November</month>
<day>09</day>
<year>2006</year>
</date>
<body>Ibinunyag kahapon ni dating Immigration Commissioner Rufus Rodriguez, isa sa mga abogado ni dating Pangulong Joseph Estrada na wala sa listahan ng &amp;quot;senatoriables&amp;quot; ng dating lider ang pangalan ni Sen. Panfilo Lacson na lalong nagpalakas sa hinala na malalim ang iringang namamagitan sa dalawa. Ayon kay Rodriguez, ang tanging kasama lamang sa sinasabing &amp;quot;long list&amp;quot; ay sina Ilocos Norte Rep. Imee Marcos, Tarlac Rep. Benigno &amp;quot;Noynoy&amp;quot; Aquino III at Lt. Senior Grade Antonio Trillanes. &amp;quot;After all, he (Lacson) has said that he doesnt need the blessings of the (former) President,&amp;quot; ani Rodriguez. Nagbuo na rin aniya ng sariling partido si Lacson na Unlad Pilipino at napabalitang balak nitong kumandidato bilang alkalde ng Maynila. Matatandaan na nahati ang boto para sa oposisyon noong nakaraang 2004 presidential elections dahil hindi nagbigayan sina Lacson at namayapang actor na si Fernando Poe Jr. na inindorso ni Estrada. &amp;quot;For the meantime, those included in the long list are Noynoy, Imee and Trillanes,&amp;quot;sabi ni Rodriguez. Ayon pa kay Rodriguez, dapat gumawa ng paraan si Trillanes upang makapag-rehistro para sa pagtakbo nito sa Senado dahil kasalukuyang itong nakulong sa kampo ng militar. &amp;quot;I just wish that he would be able to register,&amp;quot; ani Rodriguez kay Trillanes na nagtapos sa Philippine Military Academy (PMA). Gumawa rin ito ng thesis tungkol sa korupsiyon sa Philippine Navy.&amp;nbsp;&amp;nbsp; Naniniwala din umano si Estrada sa paninindigan at prinsipyo ni Trillanes laban sa katiwalian. (Malou Escudero)</body>
<link>http://www.philstar.com/Article.aspx?articleId=367875&amp;publicationSubCategoryId=92</link>
</article>
<article>
<title>Campaign fund palit Con-Ass: Solons susuhulan  Imee</title>
<author>Ni Malou Escudero</author>
<date>
<month>November</month>
<day>10</day>
<year>2006</year>
</date>
<body>Naniniwala si Ilocos Norte Rep. Imee Marcos na campaign fund ang ibibigay na pabuya ng Malaca&amp;ntilde;ang sa mga kongresistang susuporta at magsusulong sa Constituent Assembly. Ayon kay Marcos, imposibleng walang kapalit ang gagawing pagsuporta ng mga congressmen sa balak ng Palasyo na ituloy ang Charter change sa pamamagitan ng Con-Ass kahit kapos na sa oras at ibinasura ng Korte Suprema ang Peoples Initiative. Tiyak aniya na malaking halaga ng salapi ang ipagkakaloob ng Palasyo bilang gantimpala sa mga susuporta sa Con-Ass sa mga mambabatas na tatakbo sa darating na 2007 elections. Idinagdag ni Marcos na hostage ng Malaca&amp;ntilde;ang ang mga kongresista dahil walang campaign fund na makukuha ang mga ito sa sandaling hindi nila suportahan ang Con-Ass. Sinabi pa nito na maraming pro-administration solon ang ayaw lumutang sa isyu ng Con-Ass dahil sa pagiging unpopular nito sa taumbayan pero wala silang magawa dahil malamang na hindi sila suportahan ng Malaca&amp;ntilde;ang sa eleksyon. &amp;quot;Kailangan ipakita nilang pro-administration sila kahit sa panahon ng eleksyon. Kung hindi wala silang pondong matatanggap para sa kanilang kampanya. Ang masakit pa nito, baka magpatakbo pa ng kandidato para sila kalabanin sa kanilang distrito,&amp;quot; pahayag ng mambabatas.</body>
<link>http://www.philstar.com/Article.aspx?articleId=368040&amp;publicationSubCategoryId=92</link>
</article>
<article>
<title>Eleksiyon ng LP sa Lunes hinarang ng SC</title>
<author></author>
<date>
<month>November</month>
<day>10</day>
<year>2006</year>
</date>
<body>Pinigilan ng Korte Suprema sa pamamagitan ng pagpapalabas ng temporary restraining order (TRO) ang isasagawang election ng Liberal Party (LP) sa darating na Lunes, Nobyembre 13. Sa resolution ng SC, inatasan nito ang mga opisyal ng Comelec na huwag magdaos ng halalan at pinaghahain ng komento sa loob ng 10 araw ang mga respondents na kinabibilangan ng Comelec, Manila Mayor Lito Atienza, Presidential Chief of Staff Mike Defensor at iba pa. Una nang naghain ng petition ang grupo ni Sen. Franklin Drilon na magpalabas ng TRO ang SC matapos na ipahayag ng Comelec na nagtapos na ang termino ni Drilon bilang pangulo ng LP. Iginiit ni Drilon na walang karapatan ang Comelec na manghimasok sa internal problem ng nasabing partido. (Grace dela Cruz)</body>
<link>http://www.philstar.com/Article.aspx?articleId=368054&amp;publicationSubCategoryId=92</link>
</article>
<article>
<title>RP-US relations di apektado ng resulta ng US elections</title>
<author></author>
<date>
<month>November</month>
<day>10</day>
<year>2006</year>
</date>
<body>Tiniyak ng pamahalaang Amerika na hindi maaapektuhan ng naging resulta ng eleksiyon sa US ang umiiral na magandang relasyon ng Pilipinas at Estados Unidos. Ang pahayag ay ginawa ni US Ambassador to the Philippines Kristie Kenny nang bumisita siya kahapon sa Malaca&amp;ntilde;ang kaugnay ng pagwawagi ng mga Democrats sa US House of Representatives kontra sa Republicans ni US Pres. George W. Bush. Ang Democrats din ang nakakuha ng apat na bagong puwesto sa Senado at sinasabing baka makontrol din nila ang US Senate. Sinabi ni Kenny na napatunayan na sa kasaysayan ng Amerika kung paano magtrabaho ang mga Democrats at Republicans sa Kongreso at kung anumang ang resulta ng halalan ay bahagi lang ng proseso ng demokrasya. Snabi pa ni Kenny na kapag tapos na ang halalan sa US, tapos na rin ang pamumulitika at ang inaatupag na nila ay pagtatrabaho para sa pambansang pagkakaisa. &amp;quot;I can assure you thats going to continue. Our relationships is so strong that whether members of Congress change or not, theyre all gonna be fans of US-RP friendship,&amp;quot; ani Kenny. (Lilia Tolentino)</body>
<link>http://www.philstar.com/Article.aspx?articleId=368059&amp;publicationSubCategoryId=92</link>
</article>
<article>
<title>Sa panggigipit ng mga Arroyo: Tsansa ni Cayetano sa Senado, siniguro</title>
<author></author>
<date>
<month>November</month>
<day>10</day>
<year>2006</year>
</date>
<body>Mas lumalaki umano ang tsansa ni Taguig-Pateros Rep. Alan Peter Cayetano na manalo sa Senado sa susunod na taon dahil na rin sa nararanasang panggigipit ng pamilya Arroyo sa pangunguna ni First Gentleman Mike Arroyo.Ayon kay Anakpawis Rep. Crispin Beltran, ginagawa lamang ni Cayetano ang kanyang trabaho bilang mambabatas sa pamamagitan nang pagsisiwalat sa publiko ng mga nalalaman niyang katiwaliang ginagawa ng mga naka-upo sa gobyerno. Mas pinapasikat pa umano ngayon ng mga Arroyo si Cayetano kaya masasabing libre na ang nakukuha nitong publisidad sa media. Sigurado rin aniyang maraming kabataan ang boboto kay Cayetano dahil sa ipinapakita nitong prinsipyo. Tinanggap ng House ethics ang reklamong inihain ng pamilya Arroyo laban kay Cayetano na nag-ugat sa umanoy multi-million dollar account ng mga Arroyo sa Germany. (Malou Escudero)</body>
<link>http://www.philstar.com/Article.aspx?articleId=368062&amp;publicationSubCategoryId=92</link>
</article>
<article>
<title>Tumakas, nahulog pa sa gusali: Pinay na-gang rape sa Kuwait</title>
<author></author>
<date>
<month>November</month>
<day>10</day>
<year>2006</year>
</date>
<body>Isang Pinay ang nasa kritikal na kondisyon sa isang pagamutan sa bansang Kuwait makaraang mahulog sa gusali para takasan ang grupo ng mga kalalakihang Bangladeshi na sinasabing halinhinang humalay sa kanya. Sa ulat na nakarating kahapon sa tanggapan ni Department of Foreign Affairs (DFA) Secretary Alberto Romulo, ang biktima ay 17-anyos at hindi muna pinangalanan. Ayon sa report, nakaratay ngayon sa Al-Rashi Hospital sa Kuwait ang biktima at binigyan ng 50-50 tiyansang mabuhay ng mga doktor dahil sa pagkakalasog ng kanyang katawan at ulo makaraang mahulog sa gusali. Sinasabing ang Pinay ay unang tumakas sa kanyang umanoy malupit na employer noong Oktubre 30 ngunit minalas, dahil ang nasakyang taxi driver ay isang manyakis na Bangladeshi. Dinala ng taxi driver ang biktima sa isang apartment kung saan siya ginahasa at pagkatapos pagsawaan ay dinala naman sa isang grupo ng mga kalalakihan na nasa isang gusali na pawang mga Bangladeshi rin at doon ay halinhinan siyang ginahasa at ikinulong. Nakasilip naman ng pagkakataon ang Pinay na tumakas nitong Nobyembre 4 sa pamamagitan ng pagdaan sa bintana ng gusali ngunit muling minalas na mahulog kaya nagkabali-bali ang katawan. Ayon naman kay DFA spokesman Atty. Eduardo Malaya, binibigyan na ng full medical attention&amp;quot; ng pamahalaan ang biktima para sa tuluyang paggaling nito. (Mer Layson)</body>
<link>http://www.philstar.com/Article.aspx?articleId=368070&amp;publicationSubCategoryId=92</link>
</article>
<article>
<title>Trillanes ipapalit kay Gringo</title>
<author></author>
<date>
<month>November</month>
<day>10</day>
<year>2006</year>
</date>
<body>Pinaboran ni Sen. Alfredo Lim ang pagpasok ni Magdalo leader Lt. Senior Grade Antonio Trillanes III bilang kapalit ng nagtatagong si dating Sen. Gringo Honasan sa line-up ng oposisyon sa darating na senatorial race. Ayon kay Sen. Lim, siguradong tatanggapin ng kanyang mga kasamahan sa oposisyon si Trillanes dahil na rin sa ipinakita nitong paglaban sa katiwalian ng gobyerno. Maging ang kampo ni dating Pangulong Erap Estrada ay handang kunin si Trillanes sa extended line-up ng oposisyon kapalit ni Honasan na nagtatago hanggang ngayon. Magugunita na inalis sa senatorial line-up ng kampo ni Erap si Sen. Panfilo Lacson dahil mas interesado raw itong tumakbo bilang alkalde ng Maynila. (Rudy Andal)</body>
<link>http://www.philstar.com/Article.aspx?articleId=368071&amp;publicationSubCategoryId=92</link>
</article>
<article>
<title>Coast Guard chief sinibak</title>
<author></author>
<date>
<month>November</month>
<day>10</day>
<year>2006</year>
</date>
<body>Isang buwan bago nakarating sa kanyang &amp;quot;retiring age&amp;quot;, tinanggal sa puwesto bilang commandant ng Philippine Coast Guard (PCG) si Vice-Admiral Arthur Gosinga sa utos umano ni Transportation Secretary Leandro Mendoza. Ikinatwiran ni Mendoza na nakamit na ni Gosingan ang kinakailangang haba ng serbisyo sa posisyon. Nakatakdang magretiro si Gosingan sa Disyembre 9, kung saan aakyat ito sa edad na 56 na siyang &amp;quot;mandatory retiring age&amp;quot;.Humalili kay Gosingan si Rear Admiral Damian Carlos. (Danilo Garcia)</body>
<link>http://www.philstar.com/Article.aspx?articleId=368076&amp;publicationSubCategoryId=92</link>
</article>
<article>
<title>Atong Ang kumanta na!</title>
<author>Ni Grace Dela Cruz</author>
<date>
<month>November</month>
<day>11</day>
<year>2006</year>
</date>
<body>Isinabit ng kontrobersiyal na si Charlie &amp;quot;Atong&amp;quot; Ang ang mga matataas na opisyal ng pamahalaan na sinasabing sangkot sa pagkawala ni Edgar Bentain, ang operator ng security camera sa Casino Filipino na nagpalabas ng video footage ng talamak na pagsusugal ni dating Pangulong Estrada noong 1999 at ang Kuratong baleleng rubout case. Kinumpirma ni Department of Justice (DoJ) Secretary Raul Gonzalez na kinanta na ni Ang ang mga pangalan ng mga pulitikong dapat managot sa pagkawala ni Bentain matapos ang mahigit isang oras na closed door na pakikipag-usap dito. Gayunman, tumanggi muna ang kalihim na banggitin ang mga pangalan ng mga pulitiko at kailangan pang magsagawa ng imbestigasyon upang makumpirma ang mga sinasabi ni Ang. Aniya, handa rin si Ang na magsumite ng affidavit hinggil sa involvement ng mga pulitikong kanyang binabanggit. Si Bentain, 25, anak ng isang chief of police ng UP Diliman, Quezon City, ang pinaghihinalaang nagpuslit sa kampo ni Manoling Morato ng September 15, 1996 video footage ni Estrada habang naglalaro ng baccarat kasama si Ang at iba pang kaibigan sa Silahis Hotel, Roxas Blvd., Maynila. Ayon sa testigong si Ador Mawanay, si Bentain ay dinukot ng mga tauhan ng dating Presidential Anti-Organized Crime Task Force o PAOCTF na dating pinamumunuan ni Sen. Panfilo Lacson. Dinala aniya sa Pampanga si Bentain, pinatay, inilagay sa drum at saka sinemento ang nabanggit na drum. Ilang pulis naman ang sangkot sa umanoy pagpatay sa robbery-murder suspects noong 1995 na pawang miyembro ng Kuratong Baleleng.</body>
<link>http://www.philstar.com/Article.aspx?articleId=368207&amp;publicationSubCategoryId=92</link>
</article>
<article>
<title>Hilot bagong paraan ng paggagamot  DOH</title>
<author></author>
<date>
<month>November</month>
<day>11</day>
<year>2006</year>
</date>
<body>Pormal na inilunsad kahapon ng Department of Health (DOH) ang &amp;quot;Hilot&amp;quot; bilang pantapat ng Pilipinas sa Thai at Swedish massage bilang alternatibong pamamaraan ng paggagamot. Ayon kay Health Secretary Francisco Duque III, ang Filipino massage o hilot ay isang traditional medicine sa ilalim ng kategorya ng Manipulative and Body Based Practices na klasipikado ng United States National Institutes of Complementary and Alternative Medicine. &amp;quot;Massage has been practiced as a healing therapy in every culture. This tradition dates as far back as 400 years ago in ancient China,&amp;quot; ayon pa kay Duque. Inilunsad umano ang hilot ng DOH matapos ang masusing pag-aaral noong Marso hanggang Hunyo 2006 ng Philippine Institute of Traditional and Alternative Health Care (PITAHC) at pinagsama-sama ang mga uri ng masahe mula sa ibat ibang ethics group sa bansa. Kabilang sa dokumentaryong uri ng paghihilot ang kinuha mula sa Mountain Province, Camarines Sur, Aklan, Iloilo, Misamis Oriental, Bukidnon at Cotabato. Base sa pag-aaral, mayroong pitong uri ng pamamaraan ng paghilot base sa sinaunang paniniwala upang dumaloy ang enerhiya sa katawan. Ito ay ang Padampi, Pahaplos, Papisil, Patulak, Papiga, Paikot at Payugyog. Ang mga nasabing uri ng paghilot ay tradisyunal na ginagawa ng mga sinaunang Pilipinong manggagawa at mga magsasaka upang mawala ang sakit ng kanilang mga katawan dahil sa maghapon nilang mabigat na trabaho. Lumalabas naman sa pag-aaral na ang pagmamasahe ay nakawawala ng matinding pananakit ng likod at mas epektibo kaysa sa acupuncture at mas mura pa ang halaga nito. Bukod sa nakakaginhawa ito ng muscle, nababawasan din nito ang stress at nakakapagpakalma ng katawan. (Gemma Garcia)</body>
<link>http://www.philstar.com/Article.aspx?articleId=368218&amp;publicationSubCategoryId=92</link>
</article>
<article>
<title>Walang lay-off, hiring lang  Mca&amp;ntilde;ang</title>
<author></author>
<date>
<month>November</month>
<day>11</day>
<year>2006</year>
</date>
<body>Itinanggi ng Palasyo na magkakaroon ng malawakang lay-off sa darating na Enero kaugnay ng ipatutupad na &amp;quot;retrenchment program&amp;quot; para mabawasan ang sobrang &amp;quot;taba&amp;quot; ng gobyerno. Ayon kay Budget Secretary Rolando Andaya, walang dapat na ipangamba ang mga kawani ng pamahalaan sa sinasabing lay-off dahil katunayan, balak ng gobyerno na kumuha ng 10,000 guro at 888 principal sa taong 2007 para mapunan ang kabuuang pangangailangan sa guro na 515,150. Balak din ng gobyerno na kumalap ng 3,000 pulis at 20% dito ay kababaihan, gayundin kukuha ang Ombudsman ng dagdag na tauhan para mapalakas pa ang kampanya laban sa katiwalian. Gayunman, ang mga empleyadong boluntaryong magbibitiw matapos makapaglingkod na sa loob ng 20 taon ay makakakuha ng kalahating buwan ng sahod sa bawat taong ipinaglingkod nito sa serbisyo. Ang mga 21-30 years naman ay katumbas ng 3/4 ng sahod ang makukuha for every year of service at sa 31 taon pataas ay isang buwang suweldo sa bawat taong ipinaglingkod. (Lilia Tolentino)</body>
<link>http://www.philstar.com/Article.aspx?articleId=368222&amp;publicationSubCategoryId=92</link>
</article>
<article>
<title>Atong Ang sa NBI muna</title>
<author></author>
<date>
<month>November</month>
<day>11</day>
<year>2006</year>
</date>
<body>Kahapon ay natuloy na rin ang pagbabalik sa bansa ni Ang matapos sunduin ng mga opisyal ng National Bureau of Investigation (NBI) mula sa Estados Unidos. Lumapag bago alas-6 ng umaga sakay ng PAL flight PR703 si Ang kasama si Atty. Reynaldo Esmeralda, Deputy Director for Regional Services ng NBI, sa Ninoy Aquino International Airport (NAIA) Terminal 2. Bantay-sarado ng mga armadong ahente ng NBI at NAIA police si Ang na nakaposas at nakasuot ng &amp;quot;bullet proof vest jacket&amp;quot; dahil na rin sa seryosong pagbabanta sa kanyang buhay. Agad na idineretso si Ang sa NBI headquarters sa Taft Ave., Ermita, Maynila kung saan idinaan ito sa regular na proseso ng &amp;quot;fingerprinting&amp;quot; at pagkuha ng litrato bilang record nito. Mula NBI ay dinala si Ang sa DOJ at iprinisinta sa media ngunit nanatiling tikom ang bibig sa isyu ng posibilidad na pagiging &amp;quot;state witness&amp;quot; nito sa kasong plunder na kinakaharap ng kaibigang si dating Pangulong Joseph Estrada. Hiniling ni Ang na sa NBI na lang siya idetine sa halip na sa Quezon City Jail dahil na rin sa banta sa kanyang buhay. Samantala, hindi natatakot si Estrada sa pagbabalik sa bansa ni Ang. Wala aniya siyang dapat ikatakot dahil nasabi na niya ang katotohanan sa Sandiganbayan Special Division. (Danilo Garcia/Butch Quejada/Lilia Tolentino/Malou Escudero)</body>
<link>http://www.philstar.com/Article.aspx?articleId=368230&amp;publicationSubCategoryId=92</link>
</article>
<article>
<title>Muling pagdalaw ni Erap kay Do&amp;ntilde;a Mary, di pinagbigyan</title>
<author></author>
<date>
<month>November</month>
<day>11</day>
<year>2006</year>
</date>
<body>Dahil mas naging abala pa si dating Pangulong Joseph Estrada sa pakikipag-meeting sa mga incumbent at dating opisyal ng gobyerno kaysa alagaan ang may sakit na inang si Do&amp;ntilde;a Mary, sinopla kahapon ng korte ang mosyon nito na muling makadalaw sa ina ngayong Sabado hanggang Linggo (Nov. 11-12). Hindi pinagbigyan ng korte ang mosyon ni Estrada na makalabas siya ng dalawang araw upang muling nadalaw ang ina sa bahay nito sa Greenhills, San Juan. Bagaman hindi tumututol ang prosekusyon sa pagdalaw ni Estrada sa kanyang ina, dapat umano itong limitahan sa isang araw lamang. Ikinatuwiran ng prosekusyon sa isinumiteng &amp;quot;comment&amp;quot; na masyadong magastos sa panig ng gobyerno kung dalawang araw na lalabas sa kanyang villa si Estrada. Pinuna rin ng prosekusyon ang ginawang pakikipag-meeting ni Estrada sa mga incumbent at dating government officials kaya nahaluan ng &amp;quot;political color&amp;quot; ang pagdalaw nito sa ina. Ayon pa sa mga mahistrado ng Special Division, kabibisita lamang ni Estrada kay Dona Mary at hindi umano ito kinakitaan ng &amp;quot;devotion&amp;quot; para sa ina dahil may mga iba pang aktibidad na ginawa. (Malou Escudero)</body>
<link>http://www.philstar.com/Article.aspx?articleId=368233&amp;publicationSubCategoryId=92</link>
</article>
<article>
<title>Queenie lumalakas</title>
<author></author>
<date>
<month>November</month>
<day>11</day>
<year>2006</year>
</date>
<body>Lumalakas pa rin ang bagyong Queenie at ito ngayon ay patuloy na nagbabanta sa Luzon area. Kahapon, namataan ng PAGASA si Queenie sa layong 340 km ng northeast ng Virac, Catanduanes o 520 km ng silangan ng Baler, Aurora taglay ang pinakamalakas na hanging 95 km bawat oras malapit sa gitna at may pagbugso hanggang 120 km/oras. Ang bagyo ay inaasahang nasa Baler, Quezon ngayong Sabado ng umaga at dadaan sa Central Luzon patungo sa direksiyon ng South China Sea. Nakataas ang signal no. 2 sa Southern Isabela, Quirino, Aurora at Northern Quezon kasama ang Polillio islands. Signal no. 1 naman sa Cagayan, nalalabing bahagi ng Isabela, Ifugao, Nueva Viscaya, N. Ecija, Bulacan at nalalabing bahagi ng Quezon, Camarines provinces at Catanduanes. (Angie dela Cruz)</body>
<link>http://www.philstar.com/Article.aspx?articleId=368239&amp;publicationSubCategoryId=92</link>
</article>
<article>
<title>Sandiganbayan kinalampag sa graft vs Binay</title>
<author></author>
<date>
<month>November</month>
<day>11</day>
<year>2006</year>
</date>
<body>Umapela na sa Sandiganbayan si dating Makati City Councilor Oscar Ibay na aksiyunan sa lalung madaling panahon ang kanyang petition upang mag-intervene siya laban sa kasong katiwalian ni Makati City Mayor Jejomar Binay. Nanawagan ito sa Sandiganbayan na paboran ang kanyang petisyon na maging principal witness laban sa naturang alkalde upang patunayan na may katotohanan ang P232 million overpricing sa pagbili ng mga office furnitures. Sinabi nito na noong panahong isinagawa ang umanoy kuwestiyonableng transaksiyon ay konsehal siya at chairman ng committee on rules ng Makati City Hall Council. Nagsampa ng petition si Ibay noong Nob. 2, 2006 upang payagan siyang mag-intervene at maging principal witness sa naturang kaso. (Lordeth Bonilla)</body>
<link>http://www.philstar.com/Article.aspx?articleId=368240&amp;publicationSubCategoryId=92</link>
</article>
<article>
<title>Di ako takot kay Ang  Ping</title>
<author></author>
<date>
<month>November</month>
<day>12</day>
<year>2006</year>
</date>
<body>Tiniyak kahapon ni Sen. Panfilo Lacson na hindi siya natatakot sa ikakanta ni Charlie &amp;quot;Atong&amp;quot; Ang dahil alam niyang mananaig ang katotohanan. Ito ang naging reaksiyon ni Sen. Lacson sa sinabi nina Justice Sec. Raul Gonzalez at Ilocos Sur Gov. Luis &amp;quot;Chavit&amp;quot; Singson na nakahanda na umanong magsalita si Ang hinggil sa nalalaman niya sa Kuratong Baleleng at Edgar Bentain case. &amp;quot;Hindi na ako natatakot. Dati na naman nilang ginagawa sa akin yan,&amp;quot; wika ng senador. Ilang taon nang binabagabag ng kaso ng paglikida umano sa mga miyembro ng Kuratong Baleleng kidnapping syndicate si Lacson subalit nalulusutan lamang ito ng senador dahil sa kawalan ng sapat na ebidensiya. Ayon pa kay Lacson, kahit isang trak ng ebidensiya ang ilabas ni Ang ay hindi pa rin ito uubra sa korte dahil produkto lamang ito ng imahinasyon nina Gonzalez at Singson. &amp;quot;They can manufacture truckloads of evidence but they will still be manufactured evidence,&amp;quot; dagdag pa nito. Naniniwala naman si Senate Minority Leader Aquilino Pimentel Jr. na mahihirapan ang gobyerno na mapatunayan ang anumang ikakanta ni Ang kung wala naman ibang testigong magpapatunay sa sasabihin nito. &amp;quot;Mabigat ang banta ni Ang pero tulad ng sinabi ni Gonzalez, kailangan ng corroboration,&amp;quot; ani Pimentel. Dahil na rin sa ibinunyag ni Ang, tiniyak naman ni Gonzalez na magsasagawa ng imbestigasyon ukol sa Kuratong Baleleng rubout, pagkawala ni Bentain at maging ang Dacer-Corbito murder case. Sa tatlong kaso, ang Kuratong lamang umano ang may direktang nalalaman si Ang, samantala sa Dacer-Crobito at Bentain ay nagbigay na rin ng mga pangalan si Ang bagamat hindi maituturing na first hand ang mga impormasyon nito. Una nang ikinanta ng testigong si Ador Mawanay ang pagkakasangkot ni Lacson at mga dating opisyal ng PNP-Presidential Anti-Organized Crime Task Force (PAOCTF) sa mga kasong nabanggit. (Rudy Andal at Grace Dela Cruz)</body>
<link>http://www.philstar.com/Article.aspx?articleId=368396&amp;publicationSubCategoryId=92</link>
</article>
<article>
<title>Pinoy pinag-iingat sa kidnap-for-ransom sa China</title>
<author></author>
<date>
<month>November</month>
<day>12</day>
<year>2006</year>
</date>
<body>Nagbabala ang Department of Foreign Affairs (DFA) sa lahat na mga Pinoy na nagbabalak pumunta ng China partikular na sa Xiamen na mag-ingat upang hindi maging biktima ng kidnap-for-ransom doon. Itoy kasunod ng pagkakadukot sa apat na Pilipino sa Xiamen. Ayon kay Consul General Emelinda Lee-Pineda, nabiktima ng kidnap-for-ransom syndicate ang isang mag-asawa mula sa Marawi City noong Oct. 17, 2006, ngunit masuwerteng nakatakas nitong Nob. 5. Isang Ailyn na nakikila ng mag-asawa sa Baclaran, Pasay City ang humikayat sa mga huli na pumunta sa Xiamen upang doon mamili ng murang cellular phones para sa kanilang negosyo. Hindi umano sukat-akalain ng mga biktima na may balak palang kidnapin sila ni Ailyn at ng kontak nito sa China. Sa kuwento ng mag-asawa na itinago ang mga pangalan, dumating sila sa Xiamen noong Okt. 17 at sinundo ng isang lalaking nagpakilalang pinsan ni Ailyn. Dinala sila sa isang lugar kung saan sila kinatagpo ni Ailyn at isa pang lalaki. Kinuha ng mga suspek ang passport ng mag-asawa, cellphones at perang umaabot sa $3,000. Humingi ng P2,500,000 ransom money sa mag-asawa si Ailyn para sa kanilang kalayaan at nagbanta na papatayin sila at kanilang pamilya sa Pilipinas kapag hindi sila nagbigay. Nakatakas lamang ang mag-asawa nang malingat ang mga nagbabantay sa kanila hanggang sa makahanap sila ng paraan na makontak ang Konsulado ng Pilipinas sa China na tumulong sa pagpapa-uwi sa kanila sa bansa. Samantala, isa ring mag-ama ang iniulat na may kahalintulad na karanasan sa China. Nagpunta sa China ang mag-ama sa tulong ng mag-asawang Fil-Chinese para ipakasal ang Pinay sa isang pamangkin umano ng mag-asawa. Pero nadiskubre ng mag-ama na may kapansanan sa pag-iisip ang groom-to-be kaya tumanggi itong magpakasal. Kinulong ang mag-ama at kinuha ang kanilang mga pasaporte saka hiningan ng P1,500,000 kapalit ng kanilang kalayaan. Tinawagan din ng mag-asawang Tsinoy ang ina ng Pinay sa bansa at binalaan na papatayin ang huli kung hindi ito magpapakasal at uupa din umano ang mga suspek ng mga killer para patayin ang lahat ng miyembro ng pamilya ng mag-ama sa Pilipinas. (Rose Tamayo-Tesoro)</body>
<link>http://www.philstar.com/Article.aspx?articleId=368407&amp;publicationSubCategoryId=92</link>
</article>
<article>
<title>Baril sa mga sibilyan ibawal na  Nene</title>
<author></author>
<date>
<month>November</month>
<day>12</day>
<year>2006</year>
</date>
<body>Itinulak kahapon ni Senate Minority Leader Aquilino Pimentel Jr. na ipagbawal na ang pagmamay-ari ng mga baril maliban na lamang sa mga pulis at sundalo. Isinulong ito ng senador dahil sa report ng Philippine National Police (PNP) na may tinatayang 300,000 loose firearms sa buong bansa. Ang problemang ito ang naging dahilan kung bakit nag-alok ng amnesty ang PNP para sa mga sibilyan na nag-iingat ng baril na walang lisensiya. &amp;quot;Firearms are deadly weapons in the hands of the criminals and the unscrupulous. Their possession should be strictly regulated so that only those who are law enforcers should be allowed to have them in their possession,&amp;quot; ani Pimentel. Bagamat inaasahang tutuligsain ng mga anti-crime groups ang kanyang panukala, ikinatuwiran naman ni Pimentel na ang pagbibigay ng proteksiyon sa buhay ng mga tao ay responsibilidad ng gobyerno at pulisya at hindi sa pamamagitan ng pagmamay-ari ng baril. Sa kabila nito, susuportahan pa rin ni Pimentel ang rekomendasyon ni PNP Director Gen. Oscar Calderon kay DILG Sec. Ronaldo Puno na magdeklara ng amnesty sa loose firearms. Kapag naipalabas na ang proclamation para sa amnesty, maaari nang isurender ng mga sibilyan ang iniingatan nilang hindi lisensiyadong baril kung saan hindi sila makakasuhan dahil sa kanilang immunity. (Rudy Andal)</body>
<link>http://www.philstar.com/Article.aspx?articleId=368410&amp;publicationSubCategoryId=92</link>
</article>
<article>
<title>Pagbibitiw ni Abalos di napapanahon  Palasyo</title>
<author></author>
<date>
<month>November</month>
<day>12</day>
<year>2006</year>
</date>
<body>Hindi anya napapanahon ang panawagan ni dating Senador Francisco &amp;quot;Kit&amp;quot; Tatad na magbitiw sa puwesto si Comelec Chairman Benjamin Abalos bago mag-eleksiyon sa 2007 para mawala ang hinala na magkakadayaan na naman sa halalan. Ayon kay Atty. Romy Macalintal, abogado ni Pangulong Arroyo, hindi praktikal at wala sa panahon ang hinihinging pagbibitiw ni Abalos o sino mang opisyal ng Comelec. Wala na anyang sapat na panahon para magtalaga ng bagong Comelec chairman at magsanay ng bagong mga opisyal nito. &amp;quot;It will demoralize the rank and file. Im sure Abalos et al will do their best to ensure clean polls and prove to all detractors that they could be trusted to revive the credibility of Comelec,&amp;quot; ani Macalintal. Sa isang press conference, nanawagan si Tatad na huwag nang tapusin ni Abalos ang 7 taon niyang serbisyo at magsumite na ng kanyang resignation para mawala ang hinala ng publiko na mauulit ang dayaan sa eleksiyon gaya nang nangyari noong 2004. Ayon kay Macalintal, sa halip na batikusin ang mga opisyal ng Comelec, lahat na mamamayan ay dapat na tumulong sa ahensiya para matiyak na magkakaroon ng malinis na halalan. (Lilia Tolentino)</body>
<link>http://www.philstar.com/Article.aspx?articleId=368419&amp;publicationSubCategoryId=92</link>
</article>
<article>
<title>Matagalang sesyon sa Chacha giit</title>
<author></author>
<date>
<month>November</month>
<day>12</day>
<year>2006</year>
</date>
<body>Iginiit kahapon ni Ilocos Sur Rep. Salacnib Baterina ang pagdadagdag ng oras ng sesyon ng Kongreso upang matalakay umanong mabuti ang panukalang pag-amiyenda sa Konstitusyon. Naniniwala si Baterina na hindi katuwiran ang sinasabi ng ilan na kapos na sa oras ang Kongreso upang maipagpatuloy ang Chacha. Lalo lamang aniyang gumanda ang kinabukasan ng isinusulong na pag-amyenda sa Konstitusyon sa pamamagitan ng Constituent Assembly makaraan ang mabungang pagpupulong ng Legislative-Executive Development Advisory Council (LEDAC) noong Martes sa Malakanyang. Ayon pa kina House Deputy Majority Leader Antonio Cerilles at Baterina, kahit hindi lumahok sa Con-Ass ang mga senador, kakayanin pa rin ng mga kongresista na aprubahan ang panukalang pagbabago sa Saligang Batas sa Disyembre 20. Sinabi ni Cerilles na lumaki ang pag-asang sang-ayunan ng mga mambabatas ang Con-Ass matapos na pumayag sina Sens. Edgardo Angara, Juan Ponce Enrile, Ralph Recto at Miriam Defensor Santiago na lumahok sa talakayan kaugnay sa usapin. (Malou Escudero)</body>
<link>http://www.philstar.com/Article.aspx?articleId=368422&amp;publicationSubCategoryId=92</link>
</article>
<article>
<title>Mayor JV aatras para kay Sen. Loi</title>
<author></author>
<date>
<month>November</month>
<day>13</day>
<year>2006</year>
</date>
<body>Nakahanda si San Juan Mayor Joseph Victor Ejercito na umatras sa pagtakbo sa darating na senatorial race upang magbigay-daan kay Sen. Loi Estrada kung nais talaga ng huli na muling tumakbo sa Senado. Sinabi ni Mayor JV Ejercito, handa siyang magbigay-daan kay Sen. Loi kung talagang nais nitong muling tumakbo sa nalalapit na senatorial election sa May 2007 kahit siya ang pinili ng kanyang amang si dating Pangulong Estrada na mapabilang sa senatorial line-up ng oposisyon. Ayon kay Mayor JV, hindi lamang naman sa pagiging senador maipapakita ang paglilingkod sa ating mga kababayan at kung kinakailangan na muli na lamang siyang tumakbong alkalde ng San Juan ay handa itong magsakripisyo. Wika pa ng alkalde, si Pangulong Erap pa rin ang mayroong pinal na desisyon kung sino ang patatakbuhin nito sa hanay ng mga Estrada sa nalalapit na senatorial race. &amp;quot;Handa akong magsakripisyo kung kinakailangan. Kung hindi ako ang mapili ni Pangulong Erap na tumakbo bilang senador sa hanay ng mga Estrada ay susundin ko ito, tutal hindi lamang naman sa pagiging senador makakatulong tayo sa ating mga kababayan,&amp;quot; wika pa ni Mayor JV. Aniya, ang inaasikaso niya ngayon ay ang cityhood ng San Juan kung saan ay lalo niyang napalago ang kita ng munisipalidad sa ilalim ng kanyang administrasyon at ang tanging hadlang na lamang para makapasa upang maging lungsod ang kanilang bayan ay ang census ng populasyon nila. Magugunita na si JV ang napasama sa senatorial line-up ng kampo ni Erap kung saan ay hindi na isinama sa listahan sina Sen. Loi at Sen. Panfilo Lacson. Ikinatwiran ng kampo ni Estrada na nais ng magpahinga sa pulitika ni Loi habang mas gustong tumakbong alkalde ni Lacson sa Maynila. (Rudy Andal)</body>
<link>http://www.philstar.com/Article.aspx?articleId=368581&amp;publicationSubCategoryId=92</link>
</article>
<article>
<title>Lacson patok sa Maynila</title>
<author></author>
<date>
<month>November</month>
<day>13</day>
<year>2006</year>
</date>
<body>Kung pagbabasehan ni Sen. Panfilo Lacson ang survey ng Philippine Social Research Center ay mas malamang na tumakbo na lamang itong alkalde ng Maynila kung saan ay malaki ang kanyang tsansang mapagwagian ang puwestong babakantihin ni Manila Mayor Lito Atienza. Nakakuha ng 37 percent mula sa mga respondents si Lacson bilang susunod na alkalde ng Maynila kung saan ay pumangalawa naman si Sen. Alfredo Lim na nakakuha ng 25%. Bumagsak lamang sa pangatlong puwesto ang tinaguriang &amp;quot;Hulog ng Langit&amp;quot; na si dating Manila Cong. Mark &amp;quot;MJ&amp;quot; Jimenez habang sa pang-apat na puwesto si Manila Vice Mayor Danilo Lacuna na mayroong 8%. Nasa panglimang puwesto lamang sa survey sina dating First Lady Imelda Marcos, Manila Rep. Joey Hizon at ang anak ni Atienza na si Ali Atienza. Magugunita na tinanggal sa listahan ng mga senatoriable ni dating Pangulong Estrada si Lacson dahil mas nais umano nitong tumakbong mayor ng Maynila. Nakatakdang ihayag ngayong araw ni Lacson ang kanyang magiging desisyon kung tatakbong alkalde ng Maynila o kakandidato muling senador sa darating na May 2007 elections. Panauhin si Lacson ngayon sa Kapihan sa Manila Hotel kung saan ay inaasahang ihahayag ng mambabatas ang kanyang political plan para sa nalalapit na halalan. (Rudy Andal)</body>
<link>http://www.philstar.com/Article.aspx?articleId=368586&amp;publicationSubCategoryId=92</link>
</article>
<article>
<title>Atong puwede nang bisitahin sa NBI</title>
<author></author>
<date>
<month>November</month>
<day>13</day>
<year>2006</year>
</date>
<body>Pinayagan ng National Bureau of Investigation (NBI) na makatanggap na ng bisita si Charlie &amp;quot;Atong&amp;quot; Ang habang nakadetine ito sa ahensiya. Tulad ng ibang nakakulong, maaaring tumanggap si Ang ng bisita tulad ng kanyang mga kaanak at abogado sa pagitan ng alas-10 ng umaga haggang alas-5 ng hapon. Nabigyan rin si Ang ng karapatan kung sino sa mga bisita ang tatanggapin nito at kung sino ang hindi haharapin. Dapat umanong kumuha muna ng permiso ang sinumang nais dumalaw kay Ang kay Director Ruel Lasala, hepe ng NBI-National Capital Region bago payagan na makaharap si Ang. Kasalukuyang nasa kustodya ng NBI-NCR si Ang kung saan nananatili ito sa air-conditioned na kuwarto ng ahensiya sa halip na sa detention cell. (Danilo Garcia)</body>
<link>http://www.philstar.com/Article.aspx?articleId=368593&amp;publicationSubCategoryId=92</link>
</article>
<article>
<title>Psychiatric test di mandatory</title>
<author></author>
<date>
<month>November</month>
<day>13</day>
<year>2006</year>
</date>
<body>Tatalakayin ng Judicial and Bar Council (JBC) ngayong Lunes ang isyu kung dapat pang sumailalim sa psychological at psychiatric tests si Senador Miriam Defensor-Santiago, bilang isang nominado sa pagiging Chief Justice sa babakentihing puwesto ni Supreme Court Chief Justice Artemio Panganiban. Sa isang panayam, sinabi ni Panganiban na hindi naman mandatory ang nasabing pagsusuri para sa mga aspirante na makapasok sa hudikatura. Ito umano ay isinasaad ng rule 6, section 2 ng Rules for the JBC. Gayunman, tiniyak pa rin ni Panganiban na pag-uusapan pa nila ito sa en banc session ng JBC ngayong alas-11 ng umaga. Kabilang din sa pag-uusapan ng JBC ang kahilingan ng Alternative Law Groups (ALG) na isalang sa isang public interview ng panel ng JBC si Santiago. Ganito rin ang naging posisyon ng dalawa pang miyembro ng JBC na sina Sens. Francis &amp;quot;Kiko&amp;quot; Pangilinan at ret. Justice Raoul Victorino. Inaasahang kukupirmahin ng JBC ang kanilang magiging desisyon sa isyu matapos ang sesyon. (Ludy Bermudo)</body>
<link>http://www.philstar.com/Article.aspx?articleId=368599&amp;publicationSubCategoryId=92</link>
</article>
<article>
<title>8,000 katao naperwisyo ni Queenie</title>
<author></author>
<date>
<month>November</month>
<day>13</day>
<year>2006</year>
</date>
<body>Mahigit 8,000 katao ang naapektuhan ng bagyong Queenie bago ito tuluyang lumabas ng bansa kahapon ng umaga patungo sa South China Sea Ayon kay Dr. Anthony Golez Jr., Deputy Administrator ng Office of Civil Defense (OCD), dalawa katao ang iniwang sugatan at may 8, 280 residente sa San Jose City, Nueva Ecija ang inilikas sa mga evacuation center dahilan sa flashflood. Sinabi ni Golez na may 14 barangay sa San Jose ang lubog sa baha at 14 kabahayan naman ang nawasak sa bayan ng Dipaculao sa lalawigan ng Aurora. Hindi rin madaanan ang mga pangunahing highway sa hilagang Luzon sanhi ng landslide at pag-apaw ng mga ilog at mga dam dahilan para umabot sa kritikal na level ang tubig. (Joy Cantos)</body>
<link>http://www.philstar.com/Article.aspx?articleId=368604&amp;publicationSubCategoryId=92</link>
</article>
<article>
<title>Pinoys di ban sa Taiwan  DFA</title>
<author></author>
<date>
<month>November</month>
<day>13</day>
<year>2006</year>
</date>
<body>Nilinaw kahapon ng Department of Foreign Affairs (DFA) na hindi magpapairal ng &amp;quot;ban&amp;quot; o pagbabawal ang Taiwan para sa mga Pinoy workers sa susunod na taon. Ayon sa ulat, mismong ang Taiwans Council Labor of Affairs (CLA) ang nagbigay ng kumpirmasyon sa delegado ng POEA na pinangungunahan ni Administrator Rosalinda Dimapilis-Baldoz kaugnay na rin sa lumabas na ulat na ipagbabawal na ang mga Pinoy workers sa Taiwan sa 2007 dahil sa umanoy pagkakasangkot sa mga anomalya gaya ng pamemeke ng mga working documents, personal datas, passports at iba pang travel at employment records. Dahil dito kaya agad na nagpadala ang Pilipinas ng delegado doon upang linawin na isang &amp;quot;rumor at pure fabrication&amp;quot; lamang ang nasabing isyu. May mga naiinggit lamang umano sa kakayanan at pagiging &amp;quot;constant demand&amp;quot; ng serbisyo ng mga OFWs sa Taiwan. (Rose Tamayo-Tesoro)</body>
<link>http://www.philstar.com/Article.aspx?articleId=368607&amp;publicationSubCategoryId=92</link>
</article>
<article>
<title>NPAs abala sa killing spree sa Caraga</title>
<author></author>
<date>
<month>November</month>
<day>13</day>
<year>2006</year>
</date>
<body>Abala pa rin umano ang mga rebeldeng New Peoples Army (NPA) sa mga killing spree nito sa Caraga region kung saan pitong lumad leaders na ang kanilang napapatay mula noong Agosto habang anim na sibilyan naman sa loob lamang ng isang linggo. Base sa report karamihan ng mga pagpatay ay naganap sa Agusan del Norte, partikular sa mga bayan ng Buenavista at Las Nieves, na namatayan ng pitong lider kabilang na sina Datu Lintahudan, chieftain ng Kalihukan sa Nasudnong Minorya sa Lawan-lawan, Datu Gris at Datu Alabat, na kapwa miyembro din ng KNM. Nabatid na ang pagpatay kay Alabat ang pinakabrutal matapos&amp;nbsp; itong patayin sa harap mismo ng mga ka-tribo nito kayat may 35 pamilya mula sa Lawan-Lawan, Agusan del Norte ang natakot at lumipat ng tirahan kayat nawalan ng hanapbuhay. Dahil dito ay natakot ang hanay ng militar dahil posible umano itong humantong sa mas malala pang pagdanak ng dugo dahil nagkaisa na ang lahat ng tribo sa Bukidnon at Misamis Oriental upang maghiganti. Maliban sa mga lumad leaders, anim na sibilyan pa ang napatay sa loob lamang ng isang linggo mula sa ibat ibang lugar sa nasabing rehiyon na may kahalintulad na paraan ng pagpatay. Kabilang sa mga napatay ang dalawang magsasaka, isang cattle trader, dating pulis at isang kapatid ng lider ng Aksyon Sambayan sa Agusan del Sur. (Doris Franche)</body>
<link>http://www.philstar.com/Article.aspx?articleId=368609&amp;publicationSubCategoryId=92</link>
</article>
<article>
<title>Newshen tinangkang arestuhin sa Malaca&amp;ntilde;ang</title>
<author></author>
<date>
<month>November</month>
<day>14</day>
<year>2006</year>
</date>
<body>Isang newshen ang tinangkang arestuhin ng mga tauhan ng Manila Police District (MPD) upang isilbi ang warrant of arrest kaugnay sa kasong libel na isinampa ni First Gentleman Mike Arroyo. Ang tinangkang arestuhin sa New Executive Building (NEB) sa Malaca&amp;ntilde;ang ay si Business Mirror reporter Romina &amp;quot;Mia&amp;quot; Gonzales na vice-president for print ng Malaca&amp;ntilde;ang Press Corps. Batay sa logbook, bandang alas-10:07 ng umaga kahapon ng magtungo sa NEB ang isang Jessie Manalang ng MPD kasama ang ilan pang pulis pero umalis din ang mga ito dakong 10:30 am nang hindi dumating ang hinihintay nilang si Ms. Gonzales na pakay ng kanilang arrest warrant. Ang kasong libel ni Gonzales ay isinampa ni Mr. Arroyo dahil sa artikulo nitong lumabas sa Newsbreak magazine noong Hunyo 7, 2004 na may pamagat na &amp;quot;Will She Now Change?&amp;quot; Binatikos naman ng Malaca&amp;ntilde;ang Press Corps at National Union of Journalists of the Philippines ang tangkang pag-aresto kay Gonzales dahil sa kawalan nito ng koordinasyon sa Office of the Press Secretary (OPS) at tahasang paglabag sa kalayaan sa pamamahayag. Itinanggi naman ng abogado ni FG Mike na si Atty. Ruy Rondain na mayroong kinalaman ang Unang Ginoo sa tangkang pag-aresto sa premyadong mamamahayag na isa ring Palanca awardee. &amp;quot;If anybody is to blamed for whatever inconvenience she may have had, its Ms. Gonzales herself. She wrote the libelous articles and maligned the reputation of the First Gentleman. So she should be brave enough to face the consequences,&amp;quot; wika pa ni Atty. Rondain. (Lilia Tolentino)</body>
<link>http://www.philstar.com/Article.aspx?articleId=368757&amp;publicationSubCategoryId=92</link>
</article>
<article>
<title>Lacson tatakbong mayor sa Maynila</title>
<author></author>
<date>
<month>November</month>
<day>14</day>
<year>2006</year>
</date>
<body>Siniguro kahapon ni Sen. Panfilo Lacson ang pagtakbo niya bilang alkalde ng Maynila sa darating na May 2007 elections. Ibinunyag ni Sen. Lacson ang kanyang planong pagtakbong alkalde ng Maynila sa ginanap na Kapihan sa Manila Hotel. Ayon kay Lacson, matagal siyang nag-isip kung ano ang kanyang magiging desisyon para sa 2007 elections hanggang sa dumating ang hinihintay niyang &amp;quot;sign&amp;quot; at &amp;quot;Gods will&amp;quot; kaya inihayag niya kahapon ang pagtakbo niya sa mayoralty race ng Maynila. Sa ginawang survey ng Philippine Social Research Center mula Oct. 12-18 ay nakakuha ng mataas na potential votes si Lacson laban kina Sen. Alfredo Lim, dating Manila Rep. Mark Jimenez, Manila Vice-Mayor Danilo Lacuna, Manila Rep. Joey Hizon, Ali Atienza, Manila Rep. Rudy Bacani at dating Unang Ginang Imelda Marcos. Nakahanda naman si Lacson na makaharap sa darating na mayoralty race sa Maynila sina Rep. Jimenez na tinaguriang &amp;quot;Hulog ng Langit&amp;quot; at Mary Ong alyas Rosebud habang si Sen. Lim ang itinuturing nitong pinakamahigpit na kalaban. Aniya, basta qualified sila ay walang masama dahil nasa demokrasyang bansa tayo kaya kahit sinong kwalipikadong tumakbo ay puwedeng kumandidato. Itinanggi din ni Lacson na kaya siya nagdesisyong tumakbong alkalde ng Maynila ay dahil tinanggal siya sa listahan ng senatoriable sa kampo ni dating Pangulong Erap Estrada. Suportado naman ng Chinese community ng Maynila ang pagtakbo ni Lacson, ayon kay Teresita Ang-See na pinuno ng Movement for the Restoration of Peace and Order. (Rudy Andal/Joy Cantos/Danilo Garcia/Gemma Garcia)</body>
<link>http://www.philstar.com/Article.aspx?articleId=368771&amp;publicationSubCategoryId=92</link>
</article>
<article>
<title>Jocjoc dapat ipasundo rin sa NBI</title>
<author></author>
<date>
<month>November</month>
<day>14</day>
<year>2006</year>
</date>
<body>Binatikos kahapon ni House Minority Leader Francis Escudero ang double standard umanong pamamalakad ng administrasyon na kitang-kita sa kaso nina Charlie Atong Ang at dating Agriculture Undersecretary Jocelyn JocJoc Bolante. Ayon kay Escudero, nakakapagtakang walang effort na nakikita sa panig ng administrasyon na mapabalik sa bansa si Bolante gayong puwede rin naman itong ipasundo sa mga operatiba ng National Bureau of Investigation katulad nang ginawa kay Ang. Naniniwala pa si Escudero na gagamitin ng adminitrasyon si Ang para lalong sirain si dating Pangulong Joseph Estrada. Sinabi ni Escudero, kung totoong para sa bayan ang mabilis na pagsundo kay Ang sa Estados Unidos para harapin ang kaso nito ay bakit hindi ito magawa kay Bolante. Si Ang ay may kinakaharap na kasong plunder na nagkakahalaga ng P6 milyon samanatalng si Jocjoc ay nahaharap sa kontrobersiyal na P2 bilyong fertilizer scam. Kasabay nito, inihayag din ni Escudero na wala ng halaga ang alinmang testimonya ni Ang sa kasong plunder na kinakaharap ni Erap dahil tapos nang magpresenta ng ebidensiya ang depensa at prosekusyon. (Malou Escudero)</body>
<link>http://www.philstar.com/Article.aspx?articleId=368772&amp;publicationSubCategoryId=92</link>
</article>
<article>
<title>Ang mas gustong makulong sa NBI</title>
<author></author>
<date>
<month>November</month>
<day>14</day>
<year>2006</year>
</date>
<body>Pormal nang hiniling kahapon ng kampo ni Charlie Atong Ang sa Sandiganbayan na ikulong ito sa National Bureau of Investigation (NBI) sa halip na sa Quezon City Jail. Isinumite ni Atty. Alfredo Villamor, abogado ni Ang ang apat na pahinang mosyon na humihiling na sa NBI ikulong ang kaniyang kliyente. Idinahilan ng kampo ni Ang ang seryosong banta sa buhay nito kaya mas makabubuti kung sa NBI ito ikulong sa halip na sa Quezon City Jail. Sinabi pa nito na ang mga co-accused niya sa plunder case gaya nina Senador Jinggoy Estrada at Atty. Edward Serapio ay hindi naman nakulong sa QC Jail. Si Jinggoy ay nakulong sa Veterans Memorial Medical Center bago pinayagang makapagpiyansa samantalang si Serapio ay sa Camp Crame habang si dating Pangulong Joseph Estrada ay nasa resthouse sa Tanay, Rizal. &amp;quot;He (Ang) is seeking to be detained at the NBI due to serious threats on his life. These threats could be due to speculations that he will be used as a state witness against the other accused and he will be providing information in connection with other cases, viz: the Kuratong Baleleng and Bentain cases,&amp;quot; anang mosyon. Idinagdag pa nito na bago pa man siya makabalik ay nakakatanggap na ito ng tawag at text messages na nagbabanta sa kanya kung babalik sa bansa. (Malou Escudero)</body>
<link>http://www.philstar.com/Article.aspx?articleId=368782&amp;publicationSubCategoryId=92</link>
</article>
<article>
<title>Paratang ni Cayetano inangalan sa Kamara</title>
<author></author>
<date>
<month>November</month>
<day>14</day>
<year>2006</year>
</date>
<body>Nasaktan kahapon ang ilang maka-administrayong kongresista sa naging pahayag ni House Deputy Minority Leader Allan Peter Cayetano na nagsama-sama umano ang mga administration congressmen upang mapatalsik siya sa kamara. Sinabi nina Reps. Douglas Cagas (Davao del Sur) at Edwin Uy (Isabela) na hindi makatarungan at walang basehan ang pahayag ni Cayetano at isang pang-iinsulto ito sa hanay ng mayorya. Iginiit pa nina Cagas na ang nilalaman ng reklamong inihain ng pamilyang Arroyo ang magpapasya ng kapalaran ni Cayetano sa harap ng Committee on Ethics. Ayon pa kay Cagas, hindi naman tama na idamay ni Cayetano ang mga kasamahan at ang buong kamara sa problemang ginawa nito. Wala naman aniya silang kinalaman sa reklamong inihain laban kay Cayetano sa komite. Sinabi rin ni Cagas na ang anumang desisyong gagawin ng komite ay base sa umiiral na patakaran at sa kapasyahan ng bawat kasaping kongresista dito at hindi kung ano ang partidong kinaaaniban nito. Naniniwala rin ito na ang pag-amin ni Cayetano sa media na balak nitong gamitin ang reklamo sa komite upang maitulak ang ambisyong maging senador ay isang patunay na pamumulitika lamang ang ginawang alegasyon ng kongresista mula sa Taguig/Pateros. Pinayuhan pa ni Cagas si Cayetano na sagutin na lamang ang mga reklamo laban sa kanya sa halip na magpa-pogi sa publiko sa pag-asang magiging senador ito. (Malou Escudero)</body>
<link>http://www.philstar.com/Article.aspx?articleId=368783&amp;publicationSubCategoryId=92</link>
</article>
<article>
<title>Dec. 1 idineklarang non-working holiday</title>
<author></author>
<date>
<month>November</month>
<day>14</day>
<year>2006</year>
</date>
<body>Idineklara kahapon ni Pangulong Arroyo na isang non-working holiday ang December 1 habang may pasok naman sa November 30 (Bonifacio day). Sa Proclamation no. 1169 na nilagdaan ni Mrs. Arroyo at Executive Secretary Eduardo Ermita, ginawang working day ang Nov. 30 na isang pista opisyal batay sa RA 9177 dahil sa pagdiriwang ng Bonifacio day. Bagamat may pasok sa Nov. 30, idaraos pa rin sa araw na ito ang tradisyunal na aktibidad para gunitain ang Bonifacio day. Ang Dec. 1 ang ginawang non-working holiday na pumatak sa araw ng Biyernes upang mabigyan ng mahabang bakasyon ang mamamayan. Idineklara din ng Malaca&amp;ntilde;ang na special non-working holiday ang Disyembre 26 dahil ang Pasko, Dec. 25, ay pumatak naman sa araw ng Linggo. (Lilia Tolentino)</body>
<link>http://www.philstar.com/Article.aspx?articleId=368791&amp;publicationSubCategoryId=92</link>
</article>
<article>
<title>Sa freedom for sale: Immigration gigisahin sa Kamara</title>
<author></author>
<date>
<month>November</month>
<day>15</day>
<year>2006</year>
</date>
<body>Ibinunyag kahapon ni Surigao del Norte Rep. Robert Ace Barbers na talamak pa rin ang freedom for sale sa Bureau of Immigration kung saan sangkot ang matataas na opisyal at empleyado ng ahensiya. Sa kanyang privilege speech, hinikayat ni Barbers na imbestigahan ng Kongreso ang kuwestiyonableng pagkaka-release ng mga detainees na sina Zhang Du, isang Chinese national at Vo Van Duc, isang Vietnamese national ng walang kaukulang papeles mula sa korte, National Bureau of Investigation (NBI) at Philippine National Police (PNP). Ayon sa pagbubunyag ni Barbers, si Zang Du ay isang detainee at nahaharap sa kasong kidnapping for ransom at mga pekeng papeles ang iprenisenta nito sa guard na nag-release at nag-escort sa kanya para makatakas. Ang labis na nakapagtataka pa aniya, ang pagre-release kay Zhang ay ginawa noong Mayo 7, 2005, araw ng Sabado, alas-6 ng umaga. Tatlong Commissioners naman umano ang nag-utos ng deportasyon ni Vo Van Duc kahit na wala pa itong clearance mula sa korte, NBI at PNP. Malaki aniya ang dapat ipaliwanag ng mga opisyal ng BID dahil ayon sa ulat ng PNP, si Vo Van Duc ay sangkot sa terrorist plots at naaresto ito noong 2001 dahil sa possession ng explosives. Nakapagtataka din aniya na nagkaroon ng Philippine passport si Duc at mabilis itong nakalabas ng bansa. &amp;quot;Malaya na, Pilipino pa. Nasaan kaya siya ngayon? Sigurado ako, nasaan ka man Vo Van Duc, masaya ka ngayon, maybe poorer by several millions, but free nonetheless,&amp;quot; ani Barbers. Ipinaalala rin ni Barbers na kamakailan lamang ay nahatulan ng Sandiganbayan si dating Immigration Commissioner Zafiro Respicio dahil sa ilegal na deportasyon sa eleven Little Indians 12 taon na ang nakakaraan. (Malou Escudero)</body>
<link>http://www.philstar.com/Article.aspx?articleId=368938&amp;publicationSubCategoryId=92</link>
</article>
<article>
<title>Dayaan sa MWSS bidding pinaiimbestigahan</title>
<author></author>
<date>
<month>November</month>
<day>15</day>
<year>2006</year>
</date>
<body>Pinaiimbestigahan ng Katipunan ng Anak ng Bayan (Kaakbay) ang subastahang naganap sa Maynilad Water Services Inc. na tinangkang dayain ng&amp;nbsp;mismong namamahala sa proseso ng bidding. Sa kanilang apela sa Kongreso, sinabi ng Kaakbay na mismong mga empleyado ng Metropolitan Waterworks and Sewerage System (MWSS) ang nagbigay sa kanila ng impormasyon na tinatangkang baguhin ang bidding rules para paboran ang ilang paboritong bidder. Batay sa nakahandang panukala, sinabi ng Kaakbay na ang mga interesadong makakontrol ng 84% equity sa Maynilad ay kailangang magsumite ng credit line na P6 bilyon sa halip na&amp;nbsp; ang pagsusumite ng itinakdang Stand By Letter of Credit (SBLC) para mapatunayang may kapasidad ang mga ito. Sa pamamagitan ng SBLC, sinabi ng Kaakbay na mapapatunayan ng mga interesadong bidder na may pinansiyal silang kapasidad&amp;nbsp; kumpara sa credit line dahil lilitaw na walang pinanghahawakang cash ang kompanya. &amp;quot;Kaya nga gusto naming na pumasok na dito ang House of Representatives para imbestigahan ang insidente ng pagbabago sa sistema ng bidding at hubaran ng maskara ang mga opisyal ng MWSS na gumagapang para mabago ang bidding rules,&amp;quot; sabi pa ni Dave Diwa ng Kaakbay. (Doris Franche)</body>
<link>http://www.philstar.com/Article.aspx?articleId=368945&amp;publicationSubCategoryId=92</link>
</article>
<article>
<title>Alcano binigyan ng Lakandula award, P1-M</title>
<author></author>
<date>
<month>November</month>
<day>15</day>
<year>2006</year>
</date>
<body>Binigyan ng gantimpalang P1 milyon at Lakandula award ni Pangulong Arroyo ang 2006 World Pool champion na si Ronato Alcano. Pinarangalan din ni PGMA si Alcano ng Gawad sa Manlilikha ng Bayan, isang parangal na ibinibigay lamang ng Palasyo sa mga nakagawa ng kamangha-manghang tagumpay sa kanilang larangan. Bukod sa nasabing award ay binigyan din ng Pangulo ang bagong World Pool champ ng P1 milyon na gagamitin naman daw nito para sa edukasyon ng kanyang mga anak. Ipinaghanda din si Alcano ng mga Chef ng Palasyo ng isang cake na korteng billiard table, cue sticks at billiard balls. &amp;quot;Ang saya-saya ko, kasi kahit paano ay nabigyan ako ng maagang pamasko kaya nagpapasalamat ako kay Pangulong Arroyo,&amp;quot; wika pa ni Alcano. (Lilia Tolentino)</body>
<link>http://www.philstar.com/Article.aspx?articleId=368951&amp;publicationSubCategoryId=92</link>
</article>
<article>
<title>BOC official kinasuhan ng Ombudsman</title>
<author></author>
<date>
<month>November</month>
<day>15</day>
<year>2006</year>
</date>
<body>Sinampahan ng Ombudsman ng mga kaso ng katiwalian ang kasalukuyang director ng Enforcement and Security Services ng Bureau of Customs na si Nestorio Gualberto. Ang mga kasong isinampa ng Field Investigation Office ng Ombudsman sa katauhan ni Officer 2 Atty. Maria Olivia Elena Roxas laban kay Gualberto ay Grave Misconduct, Dishonesty and Conduct Prejudicial to the Best Interest of the Service at ang hindi pagsumite ng kanyang Statement of Assets and Liablities and Networth (SALNs); at sa kasong kriminal naman ay paglabag sa Section 8 (a) na may kaugnayan sa Section 11 ng Republic Act 6713 o unexplained wealth. Sa lifestyle check na isinagawa ng Ombudsman, napatunayang si Gualberto ay hindi nagdeklara ng kanyang mga pag-aari na matatagpuan sa Brgy. Nonong Castro, Lemery, Batangas na nakarehistro sa kanya at sa kanyang esposa. Natuklasan din na ang kanyang mga anak na walang trabaho ay nagmamay-ari ng real states sa naturang lugar. Nabunyag din na si Gualberto ang nagmamay-ari ng 1997 model Mitsubishi Pajero na kanyang ginagamit bagamat itoy rehistrado sa pangalan ni Edgardo M. Gualberto na binili ng cash. Hiniling ni Atty. Roxas sa Ombudsman na si Gualberto ay dapat isailalim sa 6 buwan na preventive suspension ng walang suweldo habang iniimbestigahan ang kanyang kaso.</body>
<link>http://www.philstar.com/Article.aspx?articleId=368957&amp;publicationSubCategoryId=92</link>
</article>
<article>
<title>Hindi ako ang nang-harass  FG</title>
<author></author>
<date>
<month>November</month>
<day>15</day>
<year>2006</year>
</date>
<body>Iginiit kahapon ni First Gentleman Mike Arroyo na hindi siya ang nanggigipit bagkus siya ang hinaharass kaugnay sa naging batikos nina Sen. Panfilo Lacson at Sen. Jinggoy Estrada sa tangkang pag-aresto sa Malacanang reporter na si Mia Gonzales kaugnay sa kasong libelo nito. Hinamon ng tagapagsalita ni FG Arroyo na si Atty. Jess Santos sina Sen. Lacson at Sen. Estrada na tigilan na ang pamumulitika at grandstanding bagkus ay magpakatotoo ang mga ito at itigil ang iresposableng pag-aakusa sa Unang Ginoo. Sinabi ni Atty. Santos, walang kapangyarihan si FG Arroyo sa PNP o sinumang opisyal sa gobyerno sapagkat isang pribadong mamamayan ito. Samantala, naglagak ng P10,000 na piyansa si Ms. Gonzales sa Manila Regional Trial Court para sa kasong libelo nito habang humingi naman ng paumanhin ang liderato ng PNP at Manila Police District sa Malacanang Press Corps. (Lilia Tolentino)</body>
<link>http://www.philstar.com/Article.aspx?articleId=368962&amp;publicationSubCategoryId=92</link>
</article>
<article>
<title>Expropriation case sa NAIA 3 pinababasura</title>
<author></author>
<date>
<month>November</month>
<day>15</day>
<year>2006</year>
</date>
<body>Ipinababasura ni Ilocos Sur Rep. Salacnib Baterina sa Korte Suprema ang expropriation case para sa kontrobersyal na Ninoy Aquino International Airport (NAIA) terminal 3 bagkus ay ibigay na ang kontrata sa orihinal na proponent nitong Asian Emerging Dragon Corporation. Sa oral argument sa SC, sinabi ng kampo ni Rep. Baterina sa pamamagitan ng kanyang legal counsel na si Atty. Jose Bernas na dapat ibasura ang expropriation case na isinampa ng PIATCO dahil hindi naman dapat magbayad ang gobyerno dito. (Grace dela Cruz)</body>
<link>http://www.philstar.com/Article.aspx?articleId=368964&amp;publicationSubCategoryId=92</link>
</article>
<article>
<title>Gringo huli na!</title>
<author></author>
<date>
<month>November</month>
<day>16</day>
<year>2006</year>
</date>
<body>Matapos ang siyam na buwang pagtatago, bumagsak sa kamay ng pinagsanib na puwersa ng Armed Forces of the Philippines (AFP) at Philippine National Police-Criminal Investigation and Detection Group (PNP-CIDG) ang mailap na si dating Senador Gregorio &amp;quot;Gringo&amp;quot; Honasan sa isang raid sa subdivision sa Quezon City, kahapon ng madaling araw. Bali ang kaliwang paa at sugatan naman sa kanan ng masukol si Honasan nang tangkain nitong tumakas sa pamamagitan ng pagtalon mula sa 2nd floor ng isang townhouse sa #71 Enclave Townhomes, Green Meadows, QC kung saan siya nakorner. Sa joint press briefing sa Camp Crame, sinabi nina PNP Chief Director General Oscar Calderon at AFP Vice Chief of Staff Lt. Gen. Antonio Romero na bandang 2:30 ng madaling-araw ng maaresto si Honasan. Agad naman itong dinala sa PNP Hospital sa Camp Crame para tahiin ang sugat sa paa, subalit inilipat din kahapon sa Asian Hospital sa Muntinlupa dahil kinailangang sumailalim sa CT scan para masuri ang leeg na halos hindi niya maigalaw. Ayon kay CIDG-NCR chief Sr. Supt. Asher Dolina, dakong alas-6 ng gabi nitong Martes ng makatanggap sila ng impormasyon buhat sa kanilang tipster na si Honasan ay namataan sa tahanan nito sa Industrial Valley subd. sa Marikina City. Isang Toyota Revo kung saan sakay si Honasan ang lumabas mula sa bahay nito. Nagtungo ang sasakyan sa townhouse at dakong alas-2 ng madaling araw nang makumpirmang nasa townhouse si Gringo kaya pinasok na ito ng mga operatiba. Si Honasan ay may patong sa ulong P5 milyon at nahaharap sa kasong rebelyon makaraang masangkot sa Oakwood mutiny noong July 27, 2003 at tangkang kudeta noong Pebrero 2006. Gringo sa Fort Sto. Domingo ikulong  DOJ Nakatakdang ikulong si Honasan sa CIDG detention cell sa Camp Crame, pero posibleng ilipat ito sa Fort Sto. Domingo sa Sta. Rosa, Laguna. Ipinaliwanag ni Justice Sec. Raul Gonzalez na bagaman ang Makati Regional Trial Court ang magdedesisyon kung saan dapat makulong si Honasan ay maaaring umapela ang DOJ na sa ibang kulungan ito madala. Binanggit din ng kalihim na may rekord na ng pagtakas si Honasan kaya dapat lamang na mapiit ito sa Fort Sto. Domingo kung saan imposible siyang makatakas. Kinumpirma rin ng kalihim na matagal nang gustong sumuko ni Honasan. Aniya, may mga kilalang mga retiradong heneral at ilang pulitiko ang lumapit sa kanya noong isang buwan na nagpaabot ng kahandaan ni Honasan na sumuko. Ngunit idiniin ng kalihim na hindi maaaring tanggapin ng gobyerno ang mga kondisyon ni Honasan kabilang na dito ang pakikiisa sa administrasyong Arroyo kapalit ang pagbabasura sa mga kasong kriminal na kinakaharap nito sa korte at sa DOJ. Bukod sa kasong kudeta na nakabinbin sa Makati RTC, si Honasan ay may mga bagong kasong kakaharapin kabilang ang pagtakas ng mga sundalong Magdalo sa Fort Bonifacio, ang bantang pag-atake sa Batasang Pambansa at pagsabotahe sa July 24 SONA ni Pangulong Arroyo. Maliban kay Honasan ay nasakote rin ang driver nitong si Jaime Baladad na sasampahan ng kasong obstruction of justice, kasama ang kaibigan nitong si Ramos. Si Ramos ay sinasabing kalaguyo umano ng dating senador. Samantala, tiniyak naman ng Malaca&amp;ntilde;ang na bibigyan ng pantay na hustisya si Honasan. &amp;quot;He will be treated fairly,&amp;quot; ani Executive Sec. Eduardo Ermita. (Joy Cantos, Doris Franche At Grace Dela Cruz, at may ulat ni Lilia Tolentino)</body>
<link>http://www.philstar.com/Article.aspx?articleId=369117&amp;publicationSubCategoryId=92</link>
</article>
<article>
<title>Atong kalaboso sa QC jail</title>
<author></author>
<date>
<month>November</month>
<day>16</day>
<year>2006</year>
</date>
<body>Sa Quezon City jail bumagsak si Charlie &amp;quot;Atong&amp;quot; Ang matapos ibasura ng Sandiganbayan Special Division ang mosyon niya na manatili sa pangangalanga ng National Bureau of Investigation (NBI). Ayon sa mga mahistrado ng Sandiganbayan, lalabag sila sa &amp;quot;rules of procedures&amp;quot; kung pagbibigyan ang kahilingan ni Ang. Tumanggi ring maghain ng &amp;quot;plea&amp;quot; si Ang ng basahan ng sakdal para sa kanyang kasong plunder kung saan kapwa akusado niya ang kaibigang si dating Pangulong Estrada kaya ang korte ang naghain ng &amp;quot;not guilty&amp;quot; plea para sa kanya. Sinabi ng abogado ni Ang na si Atty. Alfredo Villamor, hindi dapat binasahan ng sakdal ang kanyang kliyente dahil hindi ito sumailalim sa preliminary investigation. Ikinatuwiran nito na isinampa ang kasong plunder nang makaalis na si Ang sa Pilipinas. Nais sana ng kampo ni Ang na makulong na lamang sa NBI habang dinidinig ang kanyang kaso para na rin sa seguridad ng kanyang buhay. Sa commitment order na ipinalabas ng Special Division, inatasan nito ang NBI na ilipat sa Quezon City jail si Ang. Dakong 1:20 ng hapon kahapon ng ipasok sa QC jail si Ang. Mananatili ito sa Dorm 7 kung saan kasama nito ang mga preso na walang tatak o grupo. Pero balak ng kampo ni Ang na maghain ng motion for reconsideration. Matatandaan na tumakas palabas ng bansa si Ang noong 2001 nang mapatalsik sa puwesto si Estrada. Naaresto ito noong Nobyembre 2001 sa Paris Hotel Casino sa Las Vegas. (Malou Escudero/Doris Franche)</body>
<link>http://www.philstar.com/Article.aspx?articleId=369123&amp;publicationSubCategoryId=92</link>
</article>
<article>
<title>Tipster ni Honasan instant millionaire!</title>
<author></author>
<date>
<month>November</month>
<day>16</day>
<year>2006</year>
</date>
<body>Instant millionaire ang tipster ng naarestong puganteng si dating Senador Gregorio &amp;quot;Gringo&amp;quot; Honasan na nasukol ng pinagsanib na operatiba ng pulisya at militar sa isang townhouse sa Green Meadows Subdivision, Quezon City kahapon ng umaga. Ito ang tiniyak kahapon ni PNP Chief Director Gen. Oscar Calderon kaugnay ng pagkakasakote sa dating senador. Si Honasan ay may patong sa ulong P5 milyon kaugnay ng diumanoy pagiging utak sa Hulyo 27, 2003 Oakwood mutiny at tangkang kudeta laban sa pamahalaan noong Pebrero 24. Ayon kay Calderon, sa lalong madaling panahon ay iproproseso na nila ang reward ng nasabing tipster na nakatulong sa mga awtoridad sa pagkakabitag kay Honasan. Gayunman, tumanggi naman ang opisyal na tukuyin ang pangalan ng instant millionaire para na rin sa seguridad nito. Sinabi ni Calderon na maliban sa nasabing tipster ay mayroon pang ilang personalidad na bibigyan nila ng benepisyo dahilan sa naiambag ng mga ito sa tagumpay ng operasyon para mabitag si Honasan. (Joy Cantos )</body>
<link>http://www.philstar.com/Article.aspx?articleId=369130&amp;publicationSubCategoryId=92</link>
</article>
<article>
<title>Solon pinasisipa sa komite ng mga bakla at tomboy</title>
<author></author>
<date>
<month>November</month>
<day>16</day>
<year>2006</year>
</date>
<body>Hiniling ng Lesbian and Gay Legislative Advocacy Network (Lagablab) na alisin si Manila Rep. Bienvenido Abante sa pinamumunuan nitong committee on human rights dahil ignorante umano ito sa &amp;quot;basic principle ng human rights.&amp;quot; Hindi nagustuhan ng Lagablab ang ginawang pagkuwestiyon ni Abante sa isinusulong na House Bill 637 ni Akbayan Rep. Etta Rosales na naglalayong protektahan ang mga lesbians, gays, bisexuals at transgenders. Ayon sa grupo, ang ipinakikitang oposisyon ni Abante sa anti-discrimination bill ay patunay na hindi siya karapat-dapat sa kanyang posisyon. Patuloy aniyang natatanggal sa trabaho o napapatalsik sa mga eskuwelahan at nakakaranas nang pang-aabuso ang mga bakla at tomboy dahil walang batas na nagbibigay ng proteksiyon sa kanila. (Malou Escudero)</body>
<link>http://www.philstar.com/Article.aspx?articleId=369135&amp;publicationSubCategoryId=92</link>
</article>
<article>
<title>Paggamit ng militar sa anti-terror inalis ng Senado</title>
<author></author>
<date>
<month>November</month>
<day>16</day>
<year>2006</year>
</date>
<body>Tinanggal ng Senado ang paggamit sa mga militar bilang law enforcers sa Anti-Terror Bill para maprotektahan ang karapatang-pantao ng mga suspek. Ayon kay Sen. Miriam Defensor-Santiago, nagkaisa ang Senado na amyendahan ito sa ikinasang Anti Terror Bill ni Sen. Juan Ponce Enrile, dahil naniniwala sila na walang sapat na kaalaman ang mga militar na magsagawa ng imbestigasyon at dapat na ipaubaya na lang ito sa ilang ahensya. Inaprubahan din ng Senado na maging 48 oras na lang sa halip na 15 araw ang period of detention ng mga akusado at ibig sabihin ay kailangang maisalang ng awtoridad ang kaso sa loob ng 48 oras sa korte. (Rudy Andal)</body>
<link>http://www.philstar.com/Article.aspx?articleId=369142&amp;publicationSubCategoryId=92</link>
</article>
<article>
<title>3 kulungan pinagpipilian na: Gringo itatakas!</title>
<author>Nina Joy Cantos, Danilo Garcia At Lilia Tolentino</author>
<date>
<month>November</month>
<day>17</day>
<year>2006</year>
</date>
<body>Malaki umano ang posibilidad na itakas si dating Sen. Gringo Honasan ng kanyang mga kasamahang coup plotters kaya minamadali na ang kulungang paglalagyan nito. Sa press briefing sa Camp Crame, sinabi ni PNP-Criminal Investigation and Detection Group (CIDG) chief Director Jesus Versoza na nananatili ang banta sa seguridad hanggat hindi nahuhuli ang mga kasabwat ni Honasan sa bigong Oakwood mutiny noong Hulyo 27, 2003. Sina ret. Navy Capt. Felix Turingan at ret. Col. Marcelino &amp;quot;Jake&amp;quot; Malajacan ang itinuro ni Oakwood mutineer Army 1st Lt. Lawrence San Juan na sangkot sa bigong destabilisasyon laban sa gobyerno noong Pebrero 24, 2006. Dahil dito, tatlong kulungan ang pinagpipilian para kay Honasan, ang Camp Vicente Lim sa Canlubang, Laguna; Fort Sto. Domingo sa Sta. Rosa, Laguna; at PNP Special Action Force sa Camp Bagong Diwa, Bicutan, Taguig City. Tiwala ang militar na susunod na babagsak sa kamay ng batas si Turingan, habang hindi naman kabilang sa pinaghahanap ng intelligence community si Malajacan dahil ang warant of arrest na hawak ng AFP ay para lamang kay Turingan. Samantala, sinabi ni NBI Deputy Director for Regional Services Atty. Reynaldo Esmeralda na pangunahing inaalam nila ngayon ang kaugnayan ni Honasan kay Ingrid Ramos, ang may-ari ng townhouse sa The Enclave, Greenmeadows, Quezon City kung saan nahuli ang dating senador. Napag-alaman naman na hindi umano umalis ng Metro Manila si Honasan matapos na magtago ito. Apat na lugar lamang sa kamaynilaan ang inikutan ni Honasan base na rin sa naitalang tawag nito sa kanyang cellphone. Natunton ito na kumokontak sa Ortigas Center, Pasig City; Makati City, Marikina City at ang townhouse sa QC. Inaalam na rin ngayon ng NBI katuwang ang PNP kung sinu-sino ang mga coddlers, financier, mga pulitiko at ibang mga posibleng nasa military na tumulong kay Honasan habang pinaghahanap ng pamahalaan. Pinuri naman ni Pangulong Arroyo ang mga pulis na nakadakip kay Honasan. Ayon sa Pangulo, dapat lang na makulong ang mga nagbabalak pang manggulo sa gobyerno. Umaasa ito na matatapos na ang tangkang kudeta sa kanyang pamahalaan dahil pagod na ang taong-bayan.</body>
<link>http://www.philstar.com/Article.aspx?articleId=369288&amp;publicationSubCategoryId=92</link>
</article>
<article>
<title>Panganiban, Carpio pinapa-inhibit sa Peoples Initiative</title>
<author></author>
<date>
<month>November</month>
<day>17</day>
<year>2006</year>
</date>
<body>Hiniling kahapon ng dalawang prominenteng abogado ang pag-inhibit nina Chief Justice Artemio Panganiban at Supreme Court Associate Justice Antonio Carpio sa usapin at pagboto sa isyu ng Peoples Initiative para sa pag-amyenda ng Saligang Batas. Sa isinampang mosyon nina Atty. Eliseo Ocampo at Ferdinand Topacio ng Sulongbayan Movement Foundation, tinukoy ng dalawa ang Rule 3.12 ng Code of Judicial Conduct na nagsasabing &amp;quot;Ang isang huwes ay hindi dapat lumahok sa anumang proseso na kung saan ang kanyang pagkatig ay malalagay sa pagdududa.&amp;quot; Pinunto nina Ocampo at Topacio ang maraming insidente na nagpakita ng pagiging &amp;quot;bias&amp;quot; sina Panganiban at Carpio laban sa Peoples Initiative na inihain ng Sigaw ng Bayan sa pangunguna ng tagapagsalita nitong si Raul Lambino at Bohol Gov. Erico Aumentado. Idinagdag pa na ang ginawang pagkalap ni Panganiban ng mga kopya ng majority decision at hiwalay na opinyon sa nasabing kaso ay para masigurong siya pa rin ang nakaupong Chief Justice ng Mataas na Tribunal kung magkakaroon ng motion for reconsideration. Sa kabilang dako, sinasabi namang nagpakita ng &amp;quot;bias&amp;quot; si Carpio nang magpahayag ito ng mga konklusyon tungkol sa PI na wala man lang sapat na batayan para tanggihan ang inisyatibo. May posibilidad umano na nagkaroon ng sabwatan sa mga miyembro ng maimpluwensiyal na Villaraza, Angcangco and Associates Law Office, na tinaguriang &amp;quot;The Firm&amp;quot; para matalo ang petisyon ng PI. (Grace dela Cruz)</body>
<link>http://www.philstar.com/Article.aspx?articleId=369295&amp;publicationSubCategoryId=92</link>
</article>
<article>
<title>Pinas nabulabog ng tsunami alert</title>
<author></author>
<date>
<month>November</month>
<day>17</day>
<year>2006</year>
</date>
<body>Nagdulot ng mass evacuation sa ilang lugar sa bansa ang tsunami alert level 2 na itinaas ng National Disaster Coordinating Council (NDCC) at Phivolcs kasunod ng 8.1 magnitude na lindol sa karagatan ng Kurile Island, Japan kamakalawa ng gabi. Nag-panic ang residente ng Baseco compound sa Tondo, Maynila at Naic, Cavite nang malamang may banta ng tsunami. Nagsilikas rin at nag-unahang umakyat sa bundok ang mga nakatira sa baybayin ng Cagayan matapos kumalat ang text messages na umalis na sila sa kanilang mga lugar dahil sa balitang tatamaan sila ng tsunami na may 40 talampakan anumang oras. Maging ang mga residente sa Manila Bay ay nagsipagmadaling lisanin ang kanilang mga squatter shanties. Bumalik lamang ang mga residente sa kani-kanilang mga tahanan nang opisyal na inianunsyo na binawi ng NDCC at Phivolcs ang level alert 2 base na rin sa ipinadalang ulat ng Hawaii na ligtas ang bansa sa pananalasa ng tsunami. (Joy Cantos)</body>
<link>http://www.philstar.com/Article.aspx?articleId=369296&amp;publicationSubCategoryId=92</link>
</article>
<article>
<title>Sugat at bali ni Honasan, 3 buwan pa bago gumaling</title>
<author></author>
<date>
<month>November</month>
<day>17</day>
<year>2006</year>
</date>
<body>Tinatayang tatagal pa ng 3 buwan bago tuluyang gumaling ang bali na tinamo sa kaliwang paa ni dating Sen. Gringo Honasan. Sa press briefing sa Camp Crame, sinabi ni Dr. Francisco Altarejos, chief ng PNP General Hospital at isang Orthopedic surgeon expert, na wala pang katiyakan kung kailan nila palalabasin si Honasan sa Asian Hospital sa Alabang, Muntinlupa City. Sinabi ni Altarejos na base sa resulta ng CT scan at X-rays, posibleng umabot lamang ng 7-10 o higit pa sa 14-araw bago gumaling ang kanang talampakan ni Honasan ngunit kung ang pag-uusapan ay ang tinamo nitong bali sa kaliwang paa ay posibleng tumagal ng 3 buwan bago gumaling ang pagkabali. (Joy Cantos)</body>
<link>http://www.philstar.com/Article.aspx?articleId=369306&amp;publicationSubCategoryId=92</link>
</article>
<article>
<title>Torotot, wag paputok sa Bagong Taon</title>
<author></author>
<date>
<month>November</month>
<day>17</day>
<year>2006</year>
</date>
<body>Pinayuhan kahapon ng Department of Health (DOH) ang publiko na huwag gumamit ng paputok at sa halip ay mga torotot na lamang at iba pang gamit na magpapaingay sa pagsalubong ng taong 2007. Ayon kay Health Sec. Francisco Duque III, kailangan na ring bantayan ng mga magulang ang kanilang mga anak lalo na sa mga maliliit na paputok o laruan na nabibili sa mga tindahan dahil maaari itong sumabog o makadisgrasya. Sa rekord ng DOH, mayroong 582 fireworks-related injuries sa buong bansa simula Dis. 21, 2005 hanggang Enero 1, 2006, mas mataas ng 6% kumpara sa bilang noong 2005 na karamihan ay mga bata na edad 9 pababa ang biktima. Sa nasabing ulat,385 kaso ay naganap sa mga kalsada; 151 ay mga nanonood; 140 mga dumadaan; 350 ay nagtamo ng blast injuries without amputation; 99 eye injuries at 97 ay dahil nasa impluwensiya ng alak.Karaniwan namang nasusugatan ay dahil sa kuwitis at whistle bomb, illegal firecrackers tulad ng five-star, pla-pla at super lolo at 9 ang nakakain ng watusi, 2 dito ay namatay. (Gemma Garcia)</body>
<link>http://www.philstar.com/Article.aspx?articleId=369307&amp;publicationSubCategoryId=92</link>
</article>
<article>
<title>Kandidatura ni Gringo, ipa-file ni Sotto</title>
<author></author>
<date>
<month>November</month>
<day>17</day>
<year>2006</year>
</date>
<body>Siniguro kahapon ni dating Sen. Vicente Sotto III na siya ang maghahain ng certificate of candidacy ni dating Sen. Gringo Honasan sakaling hindi ito payagang makalabas ng kanyang selda matapos itong mahuli ng mga tauhan ng CIDG kamakalawa sa Quezon City. Ayon kay Sotto, puwede pa rin namang tumakbo si Honasan sa darating na May 2007 senatorial race dahil hindi pa naman ito convicted sa anumang krimen kahit nasampahan na siya ng kaso sa Makati Regional Trial Court ng rebelyon. Kaugnay nito, hinamon din ni Sotto si Presidential Chief of Staff Mike Defensor na tumestigo para kay Honasan dahil kasama din ito sa pakikipag-negosasyon sa mga miyembro ng Magdalo group sa Oakwood. Nakahanda naman si Sen. Rodolfo Biazon na tumestigo para kay Honasan para patotohanan na wala itong kinalaman ito sa Oakwood mutiny dahil siya ang nakiusap dito para magtungo sa Oakwood upang makipag-negosasyon sa mga Magdalo soldiers para maiwasan ang pagdanak ng dugo. (Rudy Andal)</body>
<link>http://www.philstar.com/Article.aspx?articleId=369310&amp;publicationSubCategoryId=92</link>
</article>
<article>
<title>Ibinabala sa ASEAN Summit: Underwater bombing</title>
<author></author>
<date>
<month>November</month>
<day>18</day>
<year>2006</year>
</date>
<body>Nakaalerto na ang security forces ng pamahalaan sa underwater attack na posibleng ilunsad ng mga terorista at rebeldeng grupo na nagbabalak isabotahe ang 12th Association of Southeast Asian Nations (ASEAN) Summit na gaganapin sa coastal area ng Cebu sa susunod na buwan. &amp;quot;There have been reports that threat groups will conduct underwater bombing. We have the means to counter that,&amp;quot; pahayag ni AFP-Public Information Office Lt. Col. Bartolome Bacarro. Ayon kay Bacarro, ang underwater bombing na posibleng ilunsad ng Jemaah Islamiyah (JI) terrorist, Abu Sayyaf at maging ng mga rebeldeng New Peoples Army (NPA) ay kabilang sa mga &amp;quot;worst case scenario&amp;quot; na handa nilang supilin. Nabatid na ang limang araw na ASEAN Summit ay nakatakdang magbukas sa darating na Disyembre 10 sa Cebu International Convention Center (CICC) na kasalukuyang kinukumpuni sa reclamation area ng baybayin ng Mandaue City. Samantala ang Shangri-La Beachfront Resort sa Mactan Island ay kabilang rin sa mga potensyal na venue na pagdarausan ng naturang summit. Umaabot naman sa 7,000 pulis at 3,000 sundalo ang idinispatsa sa nasabing lugar upang tiyakin ang kaligtasan ng mga delegado. &amp;quot;We would like to assure the public that appropriate security preparations are now in place,&amp;quot; ani Bacarro. Kabilang sa tropa ng militar na ikakalat ang 7th Marine Battalion, 7th at 46th Army Infantry Battalions, dalawang Civil Disturbance Management (CDM) companies, dalawang tropa mula sa Central Command na nakabase sa rehiyon. Ayon naman kay Air Force spokesman Ma. Augusto de la Pe&amp;ntilde;a, magdedeploy rin sila ng mga air assets kabilang ang may night vision capable na UH-1 H helicopter, OV 10 Bronco light attack planes at C-130 cargo airplanes. Kabilang rin dito ang tropa ng Air Forces 2nd Tactical Operations Wing kasama ang 205th Helicopter Wing, 15th Strike Wing, 710th Special Operations Wing at 505th Search and Rescue Wing. (Joy Cantos)</body>
<link>http://www.philstar.com/Article.aspx?articleId=369480&amp;publicationSubCategoryId=92</link>
</article>
<article>
<title>Gringo ikinulong na sa Laguna</title>
<author></author>
<date>
<month>November</month>
<day>18</day>
<year>2006</year>
</date>
<body>Kahit walang court order ay ikinulong na kahapon sa Fort Sto. Domingo sa Sta. Rosa, Laguna si dating Senador Gringo Honasan matapos itong ilabas sa Asian Hospital sa Muntinlupa City. Kinumpirma ng abogado ni Honasan na si Atty. Danilo Gutierrez na inilabas ng ospital ang kanyang kliyente pasado alas-5 ng hapon matapos bigyan ng clearance ni Dr. Francisco Altarejos, chief ng PNP General Hospital, na sa kulungan na lang ituloy ang paggamot sa pasyente. Ikinatuwiran naman ni PNP-CIDG Chief Director Jesus Versoza na kailangang mailipat agad sa isang secure na kulungan si Honasan dahil sa isyu ng seguridad kaugnay ng posibilidad na itakas ito o mismong ang dating senador ang tumakas matapos bansagang &amp;quot;The Great Escape Artist.&amp;quot; Plano namang kuwestiyunin ni Atty. Gutierrez ang ginawang paglipat kay Honasan kahit hindi pa naaksiyunan ang mosyon ng CIDG na ilipat ito sa Fort Sto. Domingo. Ide-detain si Honasan sa cottage na pinaglagakan kay dating Pangulong Estrada at dating ARMM Gov. Nur Misuari. (Joy Cantos)</body>
<link>http://www.philstar.com/Article.aspx?articleId=369485&amp;publicationSubCategoryId=92</link>
</article>
<article>
<title>BJMP idinepensa ng DOJ</title>
<author></author>
<date>
<month>November</month>
<day>18</day>
<year>2006</year>
</date>
<body>Dinipensahan kahapon ni Justice Secretary Raul Gonzalez ang ginawang paglilipat ng kulungan kay Charlie Atong Ang sa Bicutan, Taguig. Sinabi ni Gonzalez na sinunod ng Bureau of Jail Management and Penology (BJMP) ang isinasaad sa Section 10 Rule 110 ng Revised Penal Code. Sa ilalim ng nabanggit na alituntunin, may kapangyarihan ang BJMP na dalhin kung saan makabubuting ikulong ang isang sangkot sa usapin ng kaligtasan at seguridad. &amp;quot;The BJMP has the authority within their jurisdiction to transfer a detainee if it concerns the security of that person,&amp;quot; ani Gonzalez. Magugunita na nagdesisyon si Supt. Benjamin Barretto Jr., regional director ng BJMP, na mailipat si Ang sa MMDJ sa halip na sa Quezon City jail. &amp;quot;I believe that there are really threats to his (Ang) life. May NBI report na nagpapatunay niyan,&amp;quot; dagdag ng Kalihim. Ayon pa sa Kalihim, ang pangamba ni Ang ay batay sa mga nalalaman nito kaugnay sa Kuratong Baleleng rubout case na kinasangkutan ng mga matataas na opisyal ng pulisya. (Grace Amargo-dela Cruz)</body>
<link>http://www.philstar.com/Article.aspx?articleId=369492&amp;publicationSubCategoryId=92</link>
</article>
<article>
<title>Pinay TNT sa US inalila ng mag-asawang Pinoy</title>
<author></author>
<date>
<month>November</month>
<day>18</day>
<year>2006</year>
</date>
<body>MILWAUKEE (AP)  Dalawang mag-asawang Pinoy ang hinatulang makulong ng apat na taon matapos gawing katulong ang isang Pinay sa loob ng 19 taon. Sina Jefferson N. Calimlim, 62, at asawang si Elnora, 61, kapwa doktor, ay inasunto matapos nilang kanlungin si Irma Martinez na isang illegal immigrant. Kinasuhan din sila ng conspiracy, forced labor at attempted forced labor. Tatlong taong pagkabilanggo naman ang ipinataw sa anak nilang si Jefferson M. Calimlim, 31, at multang $5,000. Ayon sa prosecutors, sinamantala ng mga Calimlim ang pagiging TNT (tago nang tago) ni Martinez para kumbinsihin itong magtrabaho sa kanila bilang katulong. Itinago ng mag-asawa si Martinez sa kanilang bahay at pinagtatrabaho ng 15 oras araw-araw, kapalit ang mababang sahod. Tinakot nila si Matinez na ipapa-deport kung magrereklamo kaya walang nagawa ang biktima kundi sumunod. Subalit nabuking ang mag-asawa matapos magsumbong sa mga awtoridad ang isang Sherry Bantug, dating asawa ng batang Calimlim, na naawa kay Martinez. Bukod sa kulong, inutusan din ang mga Claimlim na bayaran ang biktima ng $704,635 back wages.</body>
<link>http://www.philstar.com/Article.aspx?articleId=369496&amp;publicationSubCategoryId=92</link>
</article>
<article>
<title>Child labor lumalala</title>
<author></author>
<date>
<month>November</month>
<day>18</day>
<year>2006</year>
</date>
<body>Lumalala ang problema ng bansa sa child labor at sobrang kahirapan umano ang dahilan kaya patuloy ang pagtaas ng kaso nito. Ayon kay Labor Undersecretary Antonio Sudusta, umaabot na sa apat na milyon ang mga kabataang nagtatrabaho na mayroong edad 5-15 taong gulang at 3 hanggang 4 na bata ay nagsisilbi bilang mga unskilled workers. Lumalabas din sa pag-aaral na 2.4 milyon ng kabuuang 4 milyon ay mayroong worst form of child labor gaya ng mining, pyrotechnic materials, forestry, child domestic at sexual exploitation. Nakikitang dahilan ng DOLE ang matinding kahirapan kaya maging ang mga magulang ng mga bata ay pumapayag na pagtrabahuhin ang kanilang mga anak kahit na sa murang gulang pa lamang. Bunsod nito kaya inilunsad ng DOLE ang &amp;quot;Sagip Bata Manggagawa&amp;quot; program na naglalayong masolusyunan ang lumalalang child labor. Nakipag-ugnayan na rin ang DOLE sa mga inter-agency action mechanism na binubuo ng DSWD, PNP at NBI. (Gemma Amargo-Garcia)</body>
<link>http://www.philstar.com/Article.aspx?articleId=369504&amp;publicationSubCategoryId=92</link>
</article>
<article>
<title>Loren nag-walkout dahil kay GMA</title>
<author></author>
<date>
<month>November</month>
<day>18</day>
<year>2006</year>
</date>
<body>Nag-walkout kamakalawa ng gabi si dating Sen. Loren Legarda sa ginanap na book launching ni Sen. Edgardo Angara dahil sa pagdating ni Pangulong Arroyo sa The Loft sa Rockwell, Makati. Biglang nagpaalam si Legarda nang dumating ang Pangulo. Bagamat parehong produkto ng Assumption College sina Legarda at Arroyo at dating magkaalyado sa pulitika, nagkahiwalay ang kanilang landas nang tumakbo si Loren bilang runningmate ng yumaong si Fernando Poe Jr. sa ilalim ng Koalisyon ng Nagkakaisang Pilipino (KNP) noong May 2004 elections habang ang kinuhang runningmate naman ni Mrs. Arroyo ay si Noli de Castro. Ang 185-pahinang librong &amp;quot;Ed Angara: Seer of Sea and Sierra&amp;quot; ang huling librong isinulat ng premyadong National Artist na si Nick Joaquin bago ito namayapa. Ang libro ay nagtatampok ng buhay ni Angara mula sa pagkabata hanggang sa maging matagumpay na mambabatas. Ang pagbebentahan ng libro ay mapupunta sa University of the Philippines (UP) kung saan ay minsang naging presidente nito si Angara. (Rudy Andal)</body>
<link>http://www.philstar.com/Article.aspx?articleId=369505&amp;publicationSubCategoryId=92</link>
</article>
<article>
<title>Desisyon ng CA sa Vizconde masaker bitin pa rin</title>
<author></author>
<date>
<month>November</month>
<day>18</day>
<year>2006</year>
</date>
<body>Patuloy na mabibinbin pa ang pagpapalabas ng hatol ng Court of Appeals sa kontrobersiyal na kasong Vizconde massacre, itoy matapos aprubahan ng Korte Suprema ang kahilingan ni CA Associate Justice Rodrigo Cosico, chairman ng CA 10th Division na mapalawig pa ang panahon upang maresolba ang motion for reconsideration na inihain ng mga akusado kabilang na si Hubert Webb. Sa en banc resolution, binigyan ng Korte Suprema ang CA 10th Division ng 180 days o hanggang April 12, 2007 upang maresolba ang mga nakabinbing MRs. Bagaman matagal na panahon na ring naka-pending sa CA ang Vizconde massacre case, nais ni Justice Cosico na mabusisi nang maigi ang mga dokumentong nakahain sa kanila. Una nang iginiit ni Webb na hindi maaaring pagbatayan sa parusang iginawad sa kanya ang testimonyang inilahad ng state witness na si Jessica Alfaro. Aniya, si Alfaro ay isang turuang testigo dahil hindi naman nito nakita ang kanyang presensiya sa lugar ng insidente sa Vinzons St., BF Homes Subd., Para&amp;ntilde;aque. (Grace dela Cruz)</body>
<link>http://www.philstar.com/Article.aspx?articleId=369507&amp;publicationSubCategoryId=92</link>
</article>
<article>
<title>Manalo, matalo: GMA, Pacquiao pa rin!</title>
<author></author>
<date>
<month>November</month>
<day>19</day>
<year>2006</year>
</date>
<body>Manalo o matalo, tiniyak ni Pangulong Arroyo na mananatiling kampeon sa kanyang puso si Manny &amp;quot;Pacman&amp;quot; Pacquiao. Kahapon ay pinangunahan ng Pangulo ang sambayanang Pilipino sa panalangin para sa tagumpay ng laban ngayon ni Pacquiao kay Mexican Erik &amp;quot;El Terible&amp;quot; Morales sa Las Vegas, Nevada. Nasa Hanoi, Vietnam ang Pangulo at dumadalo sa APEC Summit. Inihayag ni Presidential Chief of Staff Mike Defensor na lubos ang kumpiyansa ng Pangulo na magwawagi si Pacquiao sa laban niya kay Morales para bigyang-karangalan ang bansa hindi lang sa larangan ng boksing kundi sa sinisimbolo niyang katatagan at kakayahan. Sinabi ni Defensor na nais sana ng Pangulo na makausap si Pacquiao bago ang laban, pero nagpasya ang Presidente na tawagan ito pagkaraan ng kanyang laban. Gusto anya ng Pangulo na ituong pansin ni Pacquiao ang kanyang panahon sa paghahanda sa laban at hindi siya maistorbo sa pagtutok sa istratehiyang gagamitin para talunin ang Mexicano. &amp;quot;Manalo o matalo, Pacquiao pa rin ang Pangulo at tatawagan siya ng Pangulo sa Las Vegas at pagdating niya sa bansa, bibigyan siya ng kaukulang pagpupugay ng sambayanang Pilipino,&amp;quot; ani Defensor. Samantala, sold out na ang mga tiket sa mga sinehan na magpapalabas ng laban. Sa mga nagtitipid at gustong makapanood ng live fight, libreng mapapanood ang bakbakan sa harap ng Plaza Miranda sa Quiapo, San Andres Sports Complex, Ninoy Aquino Sports Stadium at Rizal Sports Complex kung saan maglalagay ng wide screen. (Lilia Tolentino)</body>
<link>http://www.philstar.com/Article.aspx?articleId=369668&amp;publicationSubCategoryId=92</link>
</article>
<article>
<title>Gringo di siningil ng mga doktor sa Asian Hospital</title>
<author></author>
<date>
<month>November</month>
<day>19</day>
<year>2006</year>
</date>
<body>Walang gastos ang arestadong si dating Senador Gregorio &amp;quot;Gringo&amp;quot; Honasan para sa kanyang medical at doctors professional fees sa Asian Hospital sa Alabang, Muntinlupa City. Ito ang sinabi ni Dr. Francisco Altarejos, Orthopedic surgeon at hepe ng PNP-General Hospital. Sinabi ni Altajeros na ang mga doctor na tumingin kay Honasan tulad ng mga Anesthesiologist at Internist ay hindi humingi ng professional fees mula sa dating senador. &amp;quot;Ang naka-indicate doon sa hospital bill ng dating senador ay courtesy,&amp;quot; pahayag pa ni Altajeros. Sinabi pa ni Altarejos na wala naman siyang alam sa usapin ng bayarin sa laboratory exams at iba pang medical procedures dahil wala namang kahit isang sentimo na sinisingil ang ospital mula dito. Una rito, sinabi ng Department of Interior and Local Government (DILG) na sila ang aako sa lahat ng gastusin tulad ng medical, hospital at doctors professional fees expenses ni Honasan. Sinabi din ni Altajeros na maayos naman ang kasalukuyang kundisyon ng kalusugan ng Senador makaraang sumailalim sa operasyon sa paa nito. Si Honasan ay nalipat sa headquarters ng PNP-Special Action Force (SAF) sa Fort Sto. Domingo sa Sta. Rosa, Laguna makaraan ang dalawang araw na pamamalagi sa Asian Hospital. (Angie dela Cruz)</body>
<link>http://www.philstar.com/Article.aspx?articleId=369675&amp;publicationSubCategoryId=92</link>
</article>
<article>
<title>Paglipat kay Honasan sa Fort Sto. Domingo iaapela</title>
<author></author>
<date>
<month>November</month>
<day>19</day>
<year>2006</year>
</date>
<body>Iaapela ng kampo ni dating Senador Gregorio &amp;quot;Gringo&amp;quot; Honasan ang mosyon ng PNP-Criminal Investigation and Detection Group (CIDG) na idetine ito sa Fort Sto. Domingo sa Sta. Rosa, Laguna. Ayon kay Atty. Daniel Gutierrez, abogado ni Honasan, korte pa rin ang dapat magdesisyon kung saang kulungan dapat ikulong si Honasan. Sa darating na Martes pa diringgin ang mosyon ng CIDG, subalit agad na itong inilabas ng Asian Hospital at ibiniyahe sa Fort Sto. Domingo nitong Biyernes. Samantala, pinayuhan ni House Speaker Jose de Venecia si Honasan na makiisa sa pagsusulong ng katahimikan sa bansa. Ayon kay de Venecia, makabubuting hikayatin ni Honasan ang kaniyang mga tagasunod na magbalik-loob sa gobyerno. Naniniwala si de Venecia na matatapos na ang mga balita hinggil sa pagpapatalsik sa administrasyong Arroyo at kudeta kung makikiisa si Honasan at ang kaniyang mga followers na makiisa sa peace making process. (Angie dela Cruz/Malou Escudero)</body>
<link>http://www.philstar.com/Article.aspx?articleId=369683&amp;publicationSubCategoryId=92</link>
</article>
<article>
<title>Mas marami ang babaeng nagtatrabaho  DOLE</title>
<author></author>
<date>
<month>November</month>
<day>19</day>
<year>2006</year>
</date>
<body>Mas marami na ang bilang ng mga kababaihan sa bansa ang nagtatrabaho kaysa sa mga kalalakihan. Lumalabas sa ulat ng Bureau of Women and Young Workers sa ilalim ng Department of Labor and Employment (DOLE), mayroong women population na 27.7 milyon o kalahati ng 55.4 milyong total household population (hhp) sa buong bansa na may edad na 15 taong gulang pataas. Ang National Capital Region (NCR), 7.7 milyon; Region 4A, 6.8 milyon at Region 3, 5.8 milyon ang nakarehistro sa tatlong pangunahing rehiyon na mayroong pinakamaraming kababaihan na nagtatrabaho. Karaniwan sa mga trabaho ng mga kababaihan ay laborers at unskilled workers (4.5-M o 34.9%), opisyal ng gobyerno at special interests organizations, corporate executives, managers, managing proprietors at supervisors, service workers and shop and market sales workers, professionals and clerks. Samantala, sa mga major industry groups naman, karamihan sa mga kababaihan ay nasa wholesale and retail trade, agriculture, hunting and forestry, manufacturing at ang mga nasa private households. Sa kabuuang bilang na 13-M employed female, 4.7-M ay high school graduates, 3.7-M ay elementary graduates at 4.4-M ay college graduates kabilang na ang mga mas may mataas pang pinag-aralan. (Gemma Garcia)</body>
<link>http://www.philstar.com/Article.aspx?articleId=369685&amp;publicationSubCategoryId=92</link>
</article>
<article>
<title>Solon, 1 year nang di umuuwi sa kanyang probinsiya dahil sa babae</title>
<author></author>
<date>
<month>November</month>
<day>19</day>
<year>2006</year>
</date>
<body>Alam ba ninyo na isang taon na palang hindi umuuwi sa kanyang probinsiya ang Congressman na ito at nami-miss na raw siya ng kanyang mga constituents? Ayon kay Congressman, ang kawalan ng pondo ang dahilan kaya umano hindi na siya nakakauwi sa kanilang lalawigan. Anya, kaawa-awa naman daw ang kanyang mga kababayan na naghihintay umano ng pondo para sa kanilang distrito. Pero ayon sa &amp;quot;A1 source&amp;quot; ng PSN, bagaman at totoong halos isang taon nang hindi umuuwi sa kanyang probinsiya ang mambabatas, itoy hindi dahil sa wala siyang maiuuwing pondo sa kanyang distrito. May mas malalim pa umanong dahilan kung bakit nawiwili sa Maynila ang solon. Ayon sa source, mayroon pala itong ibinabahay na bebot. Isang batang-batang estudyante ang pinagkakaabalahan ni Cong na pinag-aaral pa niya sa isang tanyag na school diyan sa kahabaan ng Taft Avenue sa Maynila. Posible umanong kaya atat na atat si Cong sa nabibitin niyang pork barrel ay dahil sa mahigpit na pangangailangan ng kanyang ibinabahay na bebot. Malaki rin aniya ang posibilidad na nakakalimutan na ng kanyang mga constituents ang mukha ng Congressman dahil nga mas mahabang panahon pa ang inilalagi niya sa Maynila at halos ayaw na nitong umuwi sa kanyang probinsiya. Madali lang makilala ang solon dahil isa ito sa palaging nagrereklamo sa nabibiting pork barrel. (Malou Escudero)</body>
<link>http://www.philstar.com/Article.aspx?articleId=369693&amp;publicationSubCategoryId=92</link>
</article>
<article>
<title>Pekeng trabaho kalat sa internet</title>
<author></author>
<date>
<month>November</month>
<day>19</day>
<year>2006</year>
</date>
<body>Pinag-iingat ng Department of Foreign Affairs (DFA) ang mga Pinoy laban sa talamak na internet scam na nag-aalok ng trabaho sa ibang bansa upang huwag maging biktima ng mga ito. Batay sa nakalap na ulat, sa pamamagitan ng internet ay nag-aalok ng trabaho sa ibang bansa ang sindikato katumbas ng mataas na sahod. Kapag interesado umano ang isang aplikante ay padadalhan agad ito ng employment contract sa pamamagitan rin ng internet at hihingan ng malaking halaga bilang &amp;quot;commitment fee&amp;quot; na ilalagak sa account ng sindikato. Kapag naideposito na ang pera ay hindi na makokontak pa ang numero ng telepono na ibinibigay ng sindikato sa isang aplikante.Hindi na mababawi ang pera, tuluyan na ring naglaho ang pangarap na makapagtrabaho sa abroad. (Rose Tamayo-Tesoro)</body>
<link>http://www.philstar.com/Article.aspx?articleId=369695&amp;publicationSubCategoryId=92</link>
</article>
<article>
<title>Pacman, truly the Peoples Champ</title>
<author></author>
<date>
<month>November</month>
<day>20</day>
<year>2006</year>
</date>
<body>Nagbunyi kahapon ang sambayanang Pilipino sa naging tagumpay ni world boxing champ Manny &amp;quot;Pacman&amp;quot; Pacquiao matapos pabagsakin sa ikatlong round ng kanilang Grand Finale si Mexican Erik &amp;quot;El Terrible&amp;quot; Morales sa Las Vegas, Nevada. Sigawan, hiyawan at palakpakan ang namayani sa bawat kabahayan, sinehan at iba pang lugar sa bansa kung saan live na ipinalabas ang bakbakan. Hindi lamang mga kongresista at senador ang tumutok sa laban kundi pati na rin mga generals at local officials. Minsan pang napag-isa ni Pacman ang mga pulitiko sa bansa nang sama-samang magdasal ang mga ito para sa tagumpay ni Pacquiao. &amp;quot;Manny Pacquiao is truly the Pinoy Peoples champ. He proved to the world that Filipinos are capable of achieving greatness when we set our hearts and minds to it. He serves as a role model to all Filipinos, showing to all that the way to victory and sucess is to have discipline, personal sacrifice, intense preparations and faith in the Almighty God,&amp;quot; sama-samang pahayag nina Senate President Manny Villar, Senate Majority Leader Francis Pangilinan, Senate Minority Leader Aquilino Pimentel Jr. at Sen. Richard Gordon. Ayon sa mga mambabatas, panibagong pagkilala sa isang Pinoy champ ang ipinamalas ni Pacman sa buong mundo nang talunin nito ang pambato ng Mexico. &amp;quot;My heart beats with extreme joy with another victory for the Philippines. It was a battle well fought and we congratulate both fighters for their courage and grit,&amp;quot; pahayag naman ni Pangulong Arroyo sa ipinadalang statement. &amp;quot;Manny will always be our hero, the bearer of the Filipino dream of winning the good fight in all fields of human endeavor. He will always be the peoples champ for toughness, discipline, hard work and the ability to beat the odds.&amp;quot; (Lilia Tolentino, Rudy Andal At Danilo Garcia)</body>
<link>http://www.philstar.com/Article.aspx?articleId=369852&amp;publicationSubCategoryId=92</link>
</article>
<article>
<title>Babae nahulihan ng 200 gramo shabu sa bra</title>
<author></author>
<date>
<month>November</month>
<day>20</day>
<year>2006</year>
</date>
<body>Isang babaeng pasahero ang inaresto kahapon ng mga tauhan ng PNP-Aviation Security Group makaraang mahulihan ng 200 gramo ng shabu na nakatago sa suot nitong bra at panty sa Ninoy Aquino International Airport (NAIA) Centennial Terminal 2. Kinilala ni ret. Gen. Angel Atutubo, asst. general manager for security ng NAIA, ang suspek na si Marilyn Bohol na pasakay sana sa PAL flight PR 187 patungong Cotabato City ng pigilan ng mga awtoridad dakong 8:35 ng umaga. Si Bohol ay ipinagkanulo umano ng kanyang kakaibang ikinikilos habang nagsasagawa ng profiling sa mga umaalis na pasahero dahilan para imbitahan siya at isailalim sa &amp;quot;full body check&amp;quot; sa departure area. &amp;quot;Security personnel manning the domestic airport has observed Bohol to be anxious while lining up for the normal body search at the final departure area,&amp;quot; ani Atutubo. Nakuha kay Bohol ang dalawang plastic sachet ng shabu sa kanyang dibdib na nakasiksik sa bra habang ang dalawang piraso naman ay nakita sa loob ng kanyang suot na panty na nakabalot sa isang itim na medyas. Pinaniniwalaan ng pulisya na posible umanong &amp;quot;courier&amp;quot; ng provincial based drug syndicate si Bohol. Nakatakdang sampahan ng kasong pag-iingat ng ilegal na droga si Bohol. (Butch Quejada)</body>
<link>http://www.philstar.com/Article.aspx?articleId=369857&amp;publicationSubCategoryId=92</link>
</article>
<article>
<title>Bonus ng 29 PNCC employees ibigay  CA</title>
<author></author>
<date>
<month>November</month>
<day>20</day>
<year>2006</year>
</date>
<body>Ibinasura ng Court of Appeals (CA) ang petition na isinampa ng Philippine National Construction Corp. (PNCC) Skyway Corp. na kumukuwestiyon sa pagbibigay ng bonuses sa 29 empleyado nito. Sa siyam na pahinang desisyon ng CA 7th Division, kinatigan nito ang desisyon ng Labor Voluntary Arbitrator na si Lacandola Leano noong Peb. 10, 2002 na nag-uutos sa PNCC Skyway Corp. na ibigay ang mga bonuses na nagkakahalaga ng P5,000 bawat isa para sa 29 empleyado nito. Ikinatuwiran ng CA na balido at mayroong bisa ang Collective Bargaining Agreement (CBA) sa pagitan ng PNCC at PNCC Skyway Corp., Union Workers Solidarity Network kung saan dapat umanong ibigay ng nasabing kompanya ang bonus ng mga kawani nito. Ang kaso ay umakyat sa CA matapos na kuwestiyunin dito ng PNCC Skyway ang desisyon ni Leano dahil nagkamali umano ito sa pagpapalabas ng desisyon na nagsasaad na dapat na makasama ang 29 empleyado nito sa mga tatanggap ng nabanggit na bonus kahit pa man ang mga ito ay hindi pa kasapi ng unyon noong panahon na isinasagawa pa ang negosasyon ng mga ito. Ikinatuwiran ng PNCC na hindi umano malinaw kung sinu-sino lamang ang mga empleyado na dapat makinabang sa nasabing bonus, dahil dito dapat na mga miyembro lamang ng unyon na pumasok sa petsang Peb. 1, 2000 ang siyang makatatanggap ng bonus dahil ang mga ito lamang ang nagpursige na maisulong ang pagkakaroon ng goodwill bonus para sa mga empleyado. Subalit ibinasura ng CA ang petition dahil sa kawalan ng merito nito. (Grace dela Cruz)</body>
<link>http://www.philstar.com/Article.aspx?articleId=369864&amp;publicationSubCategoryId=92</link>
</article>
<article>
<title>Junior officers di namin bini-brainwash  PDSP</title>
<author></author>
<date>
<month>November</month>
<day>20</day>
<year>2006</year>
</date>
<body>Nanawagan ang Partido Demokratiko Sosyalista ng Pilipinas (PDSP) sa ilang mambabatas na huwag maging paranoid sa pagsasabing ang nabanggit na grupo ang nag-iimpluwensiya sa mga junior officers para kalabanin ang gobyerno. Ayon kay Fr. Romeo Intengan, pinuno ng PDSP na ang isinasagawang mga seminar sa mga junior officer ay hindi upang &amp;quot;i-brain wash&amp;quot; ang mga sundalo kundi upang ihanda lamang ang mga ito sa sitwasyon ng pambansang seguridad. Aniya, ang papel ng AFP ay upang sugpuin ang makakaliwang grupo at tulungan ang pag-angat ng bansa at hindi ang manipulahin ang hanay ng militar. Matatandaang pinaimbestigahan sa Kongreso nina Sen. Rodoldo Biazon at anak na si Rep.Ruffy Biazon ang mga seminars na umanoy iniimpluwensiyahan ang isip ng militar. Sinabi ni Intengan na inisyatibo lamang ng Office of the National Security Advisers at ng Ateneo based Center for Strategic Studies kung saan may basbas pa ng military officials ang mga seminars. Idinagdag pa nito na hindi sila komunista na nagre-recruit ng mga sundalo at naniniwala silang walang kinikilingan ang AFP at dapat na ring magbitiw ang mga sundalo kung nais ng mga ito na sumapi sa political party. (Doris Franche)</body>
<link>http://www.philstar.com/Article.aspx?articleId=369868&amp;publicationSubCategoryId=92</link>
</article>
<article>
<title>Court Martial!</title>
<author></author>
<date>
<month>November</month>
<day>21</day>
<year>2006</year>
</date>
<body>Inaprubahan kahapon ni AFP Chief of Staff Gen. Hermogenes Esperon Jr. na isalang sa General Court Martial sa pagkakasangkot sa nabigong kudeta noong Pebrero 24 sina Maj. Gen. Renato Miranda, dating First Scout Ranger Regiment Commander B/Gen. Danilo Lim at 28 iba pa. Sinabi ni Gen. Esperon sa ginanap nitong briefing sa Camp Aguinaldo na inaprubahan na niya ang pagsasampa ng kaso sa GCM kina Miranda at Lim gayundin sa 28 iba pa na kinabibilangan ni Col. Ariel Querubin na namuno sa stand-off sa Philippine Marines Headquarters noong Pebrero 24. Ayon kay Esperon, mag-iinhibit siya sa paglilitis ng kaso upang hindi maimpluwensiyahan ang kahihinatnan ng kaso. Iniutos din ni Esperon ang pagpapalaya sa walong opisyal dahil sa kawalan ng sapat na ebidensiya upang isangkot ang mga ito sa nabigong kudeta at pagbabalik sa mga ito sa kanilang puwesto. Kabilang sa mga iniutos na palayain at pabalikin sa serbisyo ay sina Lt. Col. Reynaldo Oscan, Lt. Col. Martin Villasan ng Philippine Marines, Maj. Oriel Pancog, Capt. George Malones, 1st Lt. Antonio Timbal, 1st Lt. Jerald Reyes, 1st Lt. Mario Bautista at 1st Lt. Michael Cuarteros na pawang miyembro ng Scout Ranger. Sinabi pa ni Esperon, puwede ng simulan ang paglilitis ng kaso dahil na rin sa hawak nilang tape na naghahayag ng withdrawal of support si Gen. Lim kay Pangulong Arroyo na dapat ay isasakatuparan noong Pebrero 24 sa rally sa EDSA kasabay ang pagdiriwang ng ika-20 anibersaryo ng People Power 1. Sina Lim at Col. Querubin ang itinuturo namang utak sa nabigong kudeta para agawin ang kapangyarihan mula sa Arroyo administration. Samantala, iginiit naman ni Gen. Miranda sa pagharap nito sa Department of Justice na hindi na dapat idamay ang kanyang mga tauhan sa naganap na stand-off sa Marine HQ. Inaako ni Miranda ang lahat ng responsibilidad sa pangyayari kasabay ang paggiit na wala ding kinalaman dito si dating Sen. Gringo Honasan. (Joy Cantos at may ulat ni Grace dela Cruz)</body>
<link>http://www.philstar.com/Article.aspx?articleId=370026&amp;publicationSubCategoryId=92</link>
</article>
<article>
<title>Buyers ng Maynilad dapat suriin  Pimentel</title>
<author></author>
<date>
<month>November</month>
<day>21</day>
<year>2006</year>
</date>
<body>Iginiit kahapon ni Senate Minority Leader Aquilino Pimentel Jr. na dapat munang suriing mabuti ang prospective buyers ng Maynilad Services Inc. para matiyak na hindi sunud-sunod ang pagtaas sa singil ng tubig tulad ng nangyari matapos mabili ng Maynilad ito mula sa Metropolitan Waterworks and Sewerage System (MWSS). Sinabi ni Sen. Pimentel, dapat tingnan muna ng Senado at Kamara ang kahilingan ng Katipunan ng mga Anak ng Bayan (KAAKBAY), isang consumer group, na imbestigahan ang proseso ng bidding dahil na rin sa alingasngas na nagkaroon ng &amp;quot;lutuan&amp;quot; sa nabanggit ng bidding. Nangangamba din si Pimentel na magiging sunud-sunod na ang pagtaas ng singil sa tubig tulad ng ginawa ng Maynilad nang mabili nila ito sa MWSS kung saan makalipas ang 8 taon ay walang-humpay ang pagtaas sa singil nito. Nanawagan ang KAAKBAY na muling isalang sa re-bidding ang 84 porsiyento ng equity ng Maynilad dahil na rin sa mga kwestyonableng katauhan ng mga bidders. Kabilang sa mga binigyan ng accreditation ng MWSS sa bidding ay ang DM Consunji at Metro Pacific Group, Manila Waters Co., Nonday Asset Management Asia of Singapore at Karunakan Ramchand ng India. (Rudy Andal)</body>
<link>http://www.philstar.com/Article.aspx?articleId=370030&amp;publicationSubCategoryId=92</link>
</article>
<article>
<title>Seguridad ni Honasan plantsado na</title>
<author></author>
<date>
<month>November</month>
<day>21</day>
<year>2006</year>
</date>
<body>Plantsado na ang ipagkakaloob na seguridad ng Philippine National Police para sa pagbasa ng sakdal kaugnay ng kasong kudeta laban sa detenidong si dating Sen. Gringo Honasan sa Makati City Regional Trial Court (RTC) ngayong umaga. Sinabi ni PNP-Public Information Office Deputy Chief, C/Insp. Nelvin Ricohermoso,&amp;nbsp;may 50 police security escorts buhat sa Special Action Force, Police Regional Office 4-A at Criminal Investigation and Detection Group ang itatalagang magbantay kay Honasan sa pag-alis nito buhat sa detention center sa Fort Sto. Domingo sa Sta. Rosa, Laguna bandang alas-7:00 ng umaga patungo sa korte ng Makati City bukod sa ipakakalat na mga security escorts sa bisinidad ng korte. Si Honasan ay babasahan ng sakdal kaugnay ng kasong kudeta hinggil sa diumanoy pagiging utak nito sa Oakwood mutiny noong Hulyo 27, 2003 na gaganapin sa sala ni Judge Cesar Sta Maria ng Makati City RTC&amp;nbsp; Branch 145 at petition for custody ng PNP sa sala ni Judge Oscar Pimentel ng Makati-RTC Branch 148. Kaugnay nito, kinumpirma naman ni DILG Sec. Ronaldo Puno na mahigpit na ipagbabawal&amp;nbsp;ang media access kay Honasan para masiguro na hindi ito makakapagpakalat ng propaganda laban sa gobyerno partikular na ng isinusulong nitong kudeta.&amp;nbsp; Dahil dito, bawal ang anumang uri ng communication gadgets habang tanging pamilya na lamang nito ang papayagang makadalaw sa kaniyang detention center sa Fort Sto. Domingo. (Joy Cantos)</body>
<link>http://www.philstar.com/Article.aspx?articleId=370038&amp;publicationSubCategoryId=92</link>
</article>
<article>
<title>Trillanes magpapa-rehistro sa Albay</title>
<author></author>
<date>
<month>November</month>
<day>21</day>
<year>2006</year>
</date>
<body>Pipilitin ni Lt. Senior Grade Antonio Trillanes&amp;nbsp; na makapagparehistro&amp;nbsp; bilang botante sa Ligao, Albay bagamat nauna ng tumanggi ang korte sa kanyang kahilingan na makalabas ng kanyang detention cell sa Fort Bonifacio. Ayon sa kanyang legal councel&amp;nbsp; na si Atty. Reynaldo Robles, kumpiyansa&amp;nbsp;silang babawiin ni Makati Regional Trial Court (MRTCI) Judge Oscar Pimentel&amp;nbsp;ng Branch 148 ,&amp;nbsp;ang nauna niyang desisyon matapos namang payagan noong Biyernes na makapagparehistro&amp;nbsp;si dating ARMM Governor at MNLF Chairman Nur Misuari. Pinili ni Trillanes ang Ligao, Albay dahil ito ang bayan na kung saan isinilang at lumaki ang kanyang ama na si Antonio Trillanes Sr. bukod pa sa&amp;nbsp;pagkakaroon niya ng maraming kamag-anak pati na sa malaking bahagi ng lalawigan ng&amp;nbsp;Masbate. Iginiit naman ni Atty. Robles na walang hadlang sa pagtakbo ng kaniyang kliyente kahit pa ito nakakulong ngayon sa kasong kudeta ay handa pa rin itong mangampanya. Sa ngayon, marami ng partido ang kumokonsidera na isama si Trillanes&amp;nbsp;sa kanilang tiket hindi lamang sa hanay ng oposisyon at Liberal Party kundi sa mismong tiket ng administrasyon na kanya namang tinanggihan. Naniniwala ang kampo ni Trillanes na malaki ang kanyang tsansa sa Senado at kung tutuusin ang kanyang pagtakbo ay&amp;nbsp;maituturing&amp;nbsp; umanong&amp;nbsp; isang&amp;nbsp;sakripisyo upang maisulong ang hangad na reporma at pagbabago. Idinagdag pa ni Atty. Robles na pagpasok ng taong 2007, ihahain na nila ang mosyon para idismis na ang kaso dahil sa huling presentasyon ng prosekusyon ng kanilang testigo ay nanatili pa ring mababaw ang ebidensiya na magdidiin sa mga sundalong Magdalo sa kasong kudeta. (Doris Franche)</body>
<link>http://www.philstar.com/Article.aspx?articleId=370042&amp;publicationSubCategoryId=92</link>
</article>
<article>
<title>PGMA take-over muna sa DND</title>
<author></author>
<date>
<month>November</month>
<day>21</day>
<year>2006</year>
</date>
<body>Plano ni Pangulong Arroyo na manungkulan muna bilang Defense chief sa loob ng dalawang buwan dahil hindi naman niya minamadali ang paghirang ng kapalit ng nagbitiw na DND Sec. Avelino &amp;quot;Nonong&amp;quot; Cruz Jr. Inihayag ito ni PGMA sa panayam ng media sa Singapore bago ito bumalik ng bansa. Magkakabisa ang resignation ni Cruz sa katapusan ng buwang ito. Hindi din binanggit ni PGMA kung magmumula sa pribadong sektor tulad ni Cruz o sa hanay ng mga retiradong heneral ang susunod niyang hihiranging pinuno ng Department of National Defense (DND). Sinabi ni Mrs. Arroyo, malaki ang kanyang respeto kay Cruz at sa pagtanggap niya sa pagbibitiw nito sa puwesto ay nagpahayag siya ng panghihinayang sa pag-alis nito sa Gabinete. Winika pa ng Pangulong matatag ang kanyang determinasyon na maipagpapatuloy ng papalit kay Cruz ang pagpapatupad ng reporma sa AFP. (Lilia Tolentino)</body>
<link>http://www.philstar.com/Article.aspx?articleId=370048&amp;publicationSubCategoryId=92</link>
</article>
<article>
<title>Fixed term sa AFP chief aprub sa bicam</title>
<author></author>
<date>
<month>November</month>
<day>21</day>
<year>2006</year>
</date>
<body>Inaprubahan ng bicameral conference committee na magkaroon ng fixed term na 3 taon ang paninilbihan ng Chief of Staff ng Armed Forces of the Philippines (AFP). Ayon kay Sen. Rodolfo Biazon, chairman ng senate committee on national defense and security, aprubado din na gawing 2 taon ang magiging term ng maninilbihan bilang hepe ng mga sangay sa AFP tulad ng Navy, Army at Air Force. Ipinaliwanag pa ni Sen. Biazon, layunin ng panukalang batas na ito na maiwasan ang pagkiling sa pulitika katulad ng nangyayari nitong nakalipas na panahon kung saan ay napupulitika pati ang militar. Nakasaad din sa panukalang batas na hindi titingnan ang edad ng mga opisyal at maaari nilang tapusin ang kanilang termino kahit lampas na sila ng 56 taon na retirement age sa serbisyo. &amp;quot;This mean that we will minimize the politization as what we have witnessed in the previous, the Chief of Staff is a very important position but was abused by the revolving policy,&amp;quot; dagdag pa ni Biazon. Sa ilalim ng revolving policy, may karapatan ang Pangulo na magtalaga ng AFP chief kung kayat lumalabas na may utang na loob ang COS sa Pangulo. (Rudy Andal)</body>
<link>http://www.philstar.com/Article.aspx?articleId=370053&amp;publicationSubCategoryId=92</link>
</article>
<article>
<title>Oposisyon inalok ng Unity ticket sa 2007</title>
<author></author>
<date>
<month>November</month>
<day>21</day>
<year>2006</year>
</date>
<body>Bukas ang Malaca&amp;ntilde;ang sa pagsusulong ng &amp;quot;unity ticket&amp;quot; ng mga kandidatong binubuo ng administrasyon at oposisyon sa darating na 2007 elections. Sinabi ni Presidential Chief of Staff Mike Defensor, sa halip na maglaban-laban sa darating na senatorial elections ay handa ang Malaca&amp;ntilde;ang na magkaroon na lamang ng &amp;quot;reconciliation ticket&amp;quot; sa oposisyon. Ayon kay Sec. Defensor, tatlong miyembro ng oposisyon ang nahimok na umano ng administrasyon na tumakbo sa ilalim ng senatorial ticket ng administrasyon. Kung papayag ang oposisyon sa alok ng &amp;quot;unity ticket&amp;quot; ay paghahatian na lamang ng administrasyon at oposisyon ang 12 puwesto sa darating na senatorial elections sa 2007. Kabilang sa mga lumutang na pangalan na posibleng mapabilang sa unity ticket ay sina Sen. Edgardo Angara at dating Sen. Tessie Aquino-Oreta. (Lilia Tolentino)</body>
<link>http://www.philstar.com/Article.aspx?articleId=370058&amp;publicationSubCategoryId=92</link>
</article>
<article>
<title>Nakakain ng pansit na may baboy: Solon nanampal!</title>
<author>Ni Malou Escudero</author>
<date>
<month>November</month>
<day>22</day>
<year>2006</year>
</date>
<body>Matinding sampal ang inabot ng isang restaurant employee mula sa isang Muslim Congresswoman matapos makakain ng pansit na may baboy ang huli. Ipina-blotter sa Quezon City Police station 6 ni Virginia Altamerano, 36, empleyado ng Shangri-La Finest Chinese Cuisine sa West Triangle, Quezon City ang ginawa sa kanya ni Lanao del Sur Rep. Faysah Dumarpa. Ang nabanggit na restaurant ang House caterer ng araw na yon. Base sa reklamo ni Altamerano, pinagsasampal siya ni Congw. Dumarpa dakong 6:30 ng gabi kamakalawa dahil sa inihaing pansit. Natanggal umano ang hikaw niya sa lakas ng pagkakasapok sa kanya. Dumampot pa umano ng bread knife ang Congresswoman at tangkang susugurin ng saksak si Altamerano pero agad itong napigilan ng kanyang mga kapwa mambabatas. Sa sulat naman na ipinadala ni Dumarpa kay Ramon Sy, ng Shangri-La Finest Chinese Cuisine, hiniling nito na patalsikin sa kanilang trabaho ang lahat ng crew members na sangkot sa naganap na insidente. Sinabi ni Dumarpa sa isang panayam na ilang beses niyang tinanong ang ilang waiter kung mayroong baboy ang pansit na ibinigay sa kanya pero siniguro umano ng mga ito na pork-free ang pansit. Naubos na ni Dumarpa ang pansit at kumakain na ito ng dessert na cake nang mapansin ito ng isang Mulism Congressman at tinanong kung bakit ito kumain ng pansit na may baboy. Bigla umanong nagdilim ang paningin ni Dumarpa at sinugod si Altamerano. &amp;quot;As a Muslim, it is forbidden in Islam for a believer to eat pork or its derivatives. To do so is a grievous sin. An intentional consumption of such meat would hinder me from gaining entrance to paradise,&amp;quot; paliwanag pa ni Dumarpa. Sinabi pa ni Dumarpa na naging polisiya na ng Kamara na mga &amp;quot;Halal foods&amp;quot;o pagkaing walang baboy ang puwedeng ihain sa kanila. Ayon naman kay Supt. Tante Agpaoa, hepe ng station 6 na hindi pa naghahabla si Altamerano at ipina-blotter lang nito ang insidente.</body>
<link>http://www.philstar.com/Article.aspx?articleId=370411&amp;publicationSubCategoryId=92</link>
</article>
<article>
<title>Police detectives ikakalat sa mga bus</title>
<author></author>
<date>
<month>November</month>
<day>22</day>
<year>2006</year>
</date>
<body>Upang mabawasan ang tumataas na bilang ng bus robbery-holdup partikular na ngayong nalalapit ang kapaskuhan, ipinag-utos ni PNP Chief Director Gen. Oscar Calderon ang pagpapakalat ng mga detectives ng pulisya o undercover agent sa mga pampasaherong bus. Sinabi ni Calderon na sa nasabing hakbang ay partikular nilang bibigyang prayoridad ang pagpapakalat ng mga detectives sa mga pampasaherong bus na bumibiyahe sa mga probinsiya dahil ito ang madalas na target ng mga holdaper. Kabilang dito ang mga bumibiyahe sa North at South Luzon expressway. Ang pinaigting na security measures ay bunsod ng pagkasawi ng isang tauhan ng Air Force kamakalawa matapos itong makipagbarilan sa mga bus robbers kamakalawa sa kahabaan ng NLEX. Maliban sa bus marshals o mga undercover agents, sinabi ni Calderon na magsasagawa rin ang mga pulis ng pag-iinspeksyon sa mga pampasaherong bus na magdaraan sa mga checkpoints at sa mga cargo terminals sa mga pampasaherong bus sa Metro Manila. Ipatutupad rin ang paghihigpit sa mga terminal ng bus sa kanugnog ng Metro Manila tulad sa Central Luzon and Calabarzon (Cavite, Laguna, Batangas, Rizal, Quezon) area. &amp;quot;The PNP will set-up checkpoints to conduct random inspection of buses. Drivers are also advised to pull over if they sense something suspicious about their passengers, dagdag pa ng PNP Chief. (Joy Cantos)</body>
<link>http://www.philstar.com/Article.aspx?articleId=370420&amp;publicationSubCategoryId=92</link>
</article>
<article>
<title>Sec. Brion pinagpapaliwanag ng CA sa nursing exam leak</title>
<author></author>
<date>
<month>November</month>
<day>22</day>
<year>2006</year>
</date>
<body>Pinagpapaliwanag ng Court of Appeals (CA) si Labor Secretary Arturo Brion kaugnay sa umanoy panghihimasok nito sa naging desisyon ng korte kaugnay sa nursing licensure exams leakage. Batay sa 2-pahinang resolusyon ng CA First Division, nais nito na magpaliwanag si Brion kung bakit hindi siya dapat na ma-contempt dahil sa kanyang naging hakbang. Matatandaang pinigil ni Brion ang nakatakdang oath-taking ng mga nakapasang nurse matapos na ilabas ng CA ang kanilang desisyon para sa isang selective retake. Sa kabila ng desisyon ng Appellate Court kasunod ng pagtatakda ng Professional Regulations Commission (PRC) sa oath-taking, nag-isyu si Brion ng isang kautusan sa PRC na huwag ituloy ang pagpapanumpa. Binigyan ng 10-araw si Brion upang mag-sumite ng paliwanag. Bilang aksyon ito ng CA sa mosyon ni Atty. Rene Saguisag na humihiling na ma-contempt si Brion. Muli namang naglabas ang CA ng paglilinaw upang matuloy ang oath taking. (Ludy Bermudo)</body>
<link>http://www.philstar.com/Article.aspx?articleId=370427&amp;publicationSubCategoryId=92</link>
</article>
<article>
<title>Petisyon ng Sigaw at ULAP pinal nang ibinasura ng SC</title>
<author></author>
<date>
<month>November</month>
<day>22</day>
<year>2006</year>
</date>
<body>Pinal nang ibinasura ng Korte Suprema ang inihaing motion for reconsideration ng grupong Sigaw ng Bayan at Union of Local Authorities of the Philippines (ULAP) na nagsusulong ng Charter Change sa pamamagitan ng Peoples Initiative. Sa parehong botong 8-7, pinanindigan ng mga mahistrado sa pamumuno ni Chief Justice Artemio Panganiban ang naunang pasya na walang merito ang inihaing petisyon nina Sigaw convenor Atty. Raul Lambino at Bohol Gov. Erico Aumentado ng Ulap. Wala na umanong bagong argumento na iprinisinta ang mga petisyuner at ang mga ito ay una nang naresolba. Base sa resolution, 10 mahistrado ang nagdeklarang kumpleto ang Republic Act 6735 o Initiative and Referendum Act para baguhin ang Constitution habang lima namang associate justices ang nagsabing hindi sapat ang nabanggit na batas. &amp;quot;Acting on the following motion for reconsideration of the decision of October 25, 2006, the court resolve, by the same vote of 8-7, to DENY WITH FINALITY, the said motions for reconsideration, as the basic issues raised therein have been duly passed upon by these court and no substantial arguments were presented to warrant the reversal of the questioned decision,&amp;quot; anang desisyon. Ibinasura rin ng SC ang kahilingan ng dalawang abogado na mag-inhibit sina Panganiban at Associate Justice Antonio Carpio. Wala umanong batayan para magbitiw o hindi makisali sa deliberasyon at botohan ang dalawang mahistrado. Samantala, nirerespeto naman ng Malaca&amp;ntilde;ang ang pinal na desisyon ng Korte, gayunman ang desisyong ito ng SC ang siya umanong pormal na nagbigay ng hudyat para isulong ang Plan B na sinasabi ni House Speaker Jose de Venecia para isulong ang Constituent Assembly o Con-Ass bilang natitirang paraan para sa Chacha. (Ludy Bermudo/Lilia Tolentino)</body>
<link>http://www.philstar.com/Article.aspx?articleId=370432&amp;publicationSubCategoryId=92</link>
</article>
<article>
<title>GMA bagsak ang approval rating</title>
<author></author>
<date>
<month>November</month>
<day>22</day>
<year>2006</year>
</date>
<body>Muling nakapagtala si Pangulong Arroyo ng bagsak na approval rating sa pinakahuling survey ng Pulse Asia na ginawa mula Okt. 21-Nob. 8, 2006. Sa 1,200 respondents na tinanong, 48% disapproval rating ang ibinigay kay Mrs. Arroyo. Nagtala naman ng pinakamataas na approval rating si Senate President Manny Villar na nakakuha ng 60%, habang si VP Noli de Castro, 54% at Chief Justice Artemio Panganiban, 46% mula sa dating 36%. Base pa rin sa Pulse Asia survey, 50% sa mga tinanong ang walang tiwala sa Pangulo o bawat 2 Pinoy ay hindi nagtitiwala sa Pangulo; 21% ang may tiwala at 28% ang hindi masabi kung nagtitiwala o hindi. Ang Metro Manila ang nagkaloob ng pinakamataas na negatibong performance rating sa Pangulo, 56%; Luzon, 51% at sa Visayas, 40%. Hindi rin pabor ang Pangulo sa performance rating ng Arroyo administration sa mga isyu ng pagsugpo ng krimen, political killings, sahod ng manggagawa, graft and corruption at inflation. (Lilia Tolentino)</body>
<link>http://www.philstar.com/Article.aspx?articleId=370436&amp;publicationSubCategoryId=92</link>
</article>
<article>
<title>Pinoys sa Kazakhstan nagsiuwi na</title>
<author></author>
<date>
<month>November</month>
<day>22</day>
<year>2006</year>
</date>
<body>Tuluyan nang nilisan ng mga Pinoy workers ang oil field sa Tengiz, Kazakhstan sa desisyong uuwi na lamang silang lahat sa bansa dala ng labis na pangamba sa kanilang seguridad dulot ng namumuo pa ring tensiyon sa pagitan ng Kazakhs at Turkish workers doon. Sa ulat ng Department of Foreign Affairs (DFA), nakatakdang dumating sa bansa ngayong Nobyembre 23 at 26 sa magkahiwalay na flight ang dalawang batch ng 228 Pinoy workers. Nabatid pa sa DFA na ang huling batch na binubuo naman ng 74 workers ay nakatakdang umalis ng Tengiz patungong Atyrau sa Nob. 23 at inaasahang darating ang mga ito sa bansa sa Nob. 25. (Rose Tamayo-Tesoro)</body>
<link>http://www.philstar.com/Article.aspx?articleId=370440&amp;publicationSubCategoryId=92</link>
</article>
<article>
<title>Oposisyon pasok sa magic 12</title>
<author></author>
<date>
<month>November</month>
<day>23</day>
<year>2006</year>
</date>
<body>Nadomina ng oposisyon ang magic 12 sa senatorial wannabes sa isinagawang survey ng Pulse Asia nitong Oktubre hanggang Nobyembre. Nanguna sa paborito ng may 1,200 respondents si dating Sen. Loren Legarda na nakakuha ng 52.9 percent habang pumangalawa si Sen. Panfilo Lacson na may 41.1 % at sinundan ni Senate Majority Leader Francis Pangilinan na nakakuha ng 36.6 percent. Pang-apat naman sa survey ng Pulse Asia sa mga posibleng pumasok sa magic 12 ng senatorial race si Senate President Manuel Villar Jr. na nakakuha ng 31. 4 percent habang ang kapatid ni Sen. Pia Cayetano na si Taguig-Pateros Rep. Allan Peter Cayetano ay nakakuha ng 30.5 percent. Pumasok din sa pang-anim na slot si dating Sen. Vicente Sotto III na may 30.3 percent habang sinundan ito ni Sen. Ralph Recto (28.7%) at ang ABS-CBN broadcaster na si Korina Sanchez na may 27 percent. Nakapasok naman sa 9th slot ang anak ni Senate Minority Leader Aquilino Pimentel Jr. na si Atty. Aquilino &amp;quot;Koko&amp;quot; Pimentel III (24.8 %) habang sinundan ito ng nakakulong ngayon na si dating Sen. Gringo Honasan (24.1%). Nakuha naman ni San Juan Mayor Joseph Victor Ejercito ang pang-10 slot na may 22.1 percent habang ang ika-12 naman ay si Sen. Edgardo Angara na pangulo ng Laban ng Demokratikong Pilipino (PDP). Sumunod naman sa 13th slot si Tarlac Rep. Benigno &amp;quot;Noynoy&amp;quot; Aquino, House Minority Leader Francis Escudero at dating Sen. John Osme&amp;ntilde;a. Bumagsak naman sa ika-18 slot si Sen. Joker Arroyo habang pang-19 naman sa survey si Sen. Loi Ejercito-Estrada na sinundan ni Presidential Chief of Staff Mike Defensor. Ang survery na ito ay isinagawa ng Pulse Asia mula Oktubre 21 hanggang November 8 sa may 1,200 respondents sa buong bansa. (Rudy Andal)</body>
<link>http://www.philstar.com/Article.aspx?articleId=370759&amp;publicationSubCategoryId=92</link>
</article>
<article>
<title>Hindi pagbabayad sa PIATCO suportado ng batas</title>
<author></author>
<date>
<month>November</month>
<day>23</day>
<year>2006</year>
</date>
<body>Iginiit ni Ilocos Sur Rep. Salacnib Baterina na suportado ng batas sa Estados Unidos gayundin sa International Arbitral Tribunals ang kanyang ipinaglalaban upang hindi bayaran ng gobyerno ang Philippine International Air Terminal Corporation (PIATCO). Sinabi ni Rep. Baterina sa nakaraang oral argument sa Korte Suprema sa pamamagitan ni Atty. Jose Bernas na hindi umano dapat bayaran ng gobyerno ang PIATCO matapos ideklara ng SC na ilegal ang kontrata nito at nilabag ang ilang batas. Wika pa ni Baterina, sa US ay ibinabasura lamang ang kahilingan ng sinumang contractors kapag napatunayan na ilegal ang kontrata nito kahit nakinabang ang gobyerno dito. Nagtataka din ang kongresista kung bakit ang laki ng takot ng gobyerno sa PIATCO. Payag naman si Baterina na bayaran ang nagastos ng PIATCO sa pagpapatayo sa NAIA terminal 3 pero hindi ang kabuuan ng konstruksyon nito. (Grace dela Cruz)</body>
<link>http://www.philstar.com/Article.aspx?articleId=370763&amp;publicationSubCategoryId=92</link>
</article>
<article>
<title>Senatoriables ng administrasyon pinayuhang magpapogi</title>
<author></author>
<date>
<month>November</month>
<day>23</day>
<year>2006</year>
</date>
<body>Pinayuhan kahapon ni Executive Secretary Eduardo Ermita ang mga nag-aambisyong tumakbong senador sa partido ng administrasyon na magpakitang-gilas na ang mga ito upang umangat sa survey. Ginawa ni Sec. Ermita ang payo matapos mangulelat ang mga pambato ng administrasyon sa pinakahuling survey ng Pulse Asia kung saan ay walang pumasok sa magic 12 mula sa administrasyon. Wika pa ni Ermita, hindi malalaman ng publiko ang mga magandang nagawa ng mga opisyal ng gobyerno kung hindi nito isisiwalat sa publiko ang kanilang nagawa. Idinagdag pa ng executive secretary, hindi lamang ang resulta ng survey ang batayan para manalo sa halalan kundi ang performance ng mga kandidato. Samantala, sinisi naman ni Cabinet Secretary Ricardo Saludo ang media dahil sa bagsak na rating ni Pangulong Arroyo sa Pulse Asia survey dahil hindi naman naibabalita ang mga magandang nagawa ng Pangulo sa publiko. (Lilia Tolentino)</body>
<link>http://www.philstar.com/Article.aspx?articleId=370772&amp;publicationSubCategoryId=92</link>
</article>
<article>
<title>Krisis sa sibuyas pinangangambahan</title>
<author></author>
<date>
<month>November</month>
<day>23</day>
<year>2006</year>
</date>
<body>Pinangangambahan ng Kilusan ng Mamimiling Pilipino Laban sa Kahirapan (Kampil) ang pagkakaroon ng krisis sa sibuyas dahil sa patuloy na pagtaas ng presyo nito sa pamilihan. Hiniling ni Kampil president Retired Commodore Ismael Aparri sa Department of Trade and Industry (DTI) at Department of Agriculture (DA) na imbestigahan ang patuloy na pagtaas ng presyo ng sibuyas. Nadiskubre ng Kampil na pangunahing dahilan sa pagtaas ng presyo ng sibuyas sa pamilihan ay dahil umano sa naglipanang tiwaling importer at traders nito bukod sa bentahan ng import permit na nagkakahalaga ng P20,000 hanggang P40,000. Aniya, dahil dito ay tumaas ang halaga ng sibuyas mula sa P80 hanggang P120 kada kilo at posibleng lumobo pa ito sa darating na Kapaskuhan. Dahil dito, hiniling ng Kampil sa DTI, DA at Kongreso na imbestigahan ang katiwaliang ito sa importasyon ng sibuyas. (Lordeth Bonilla)</body>
<link>http://www.philstar.com/Article.aspx?articleId=370776&amp;publicationSubCategoryId=92</link>
</article>
<article>
<title>OFW huli sa shabu sa NAIA</title>
<author></author>
<date>
<month>November</month>
<day>23</day>
<year>2006</year>
</date>
<body>Isang Overseas Filipino Worker (OFW) ang inaresto sa Ninoy Aquino International Airport (NAIA) matapos tangkang ipuslit nito ang may 2 kilo ng shabu patungong Malaysia. Ang inaresto ay nakilalang si Norlito Limpin, tubong Zamboanga City at patungo sana ng Malaysia. Ayon kay Jose Aguado, Civil Aviation Security Service chief, bandang ala-1:30 ng hapon ng makuha nila ang shabu sa initial na security checkpoint kay Limpin sa departure area. Nabuko ang dalang shabu ng suspect na nagkakahalaga ng P2 milyon ng dumaan sa x-ray machine ang Gucci travelling bag nito kung saan ay nakasilid ang droga. Sinabi ni Limpin na ipinadala lamang sa kanya ang naturang droga. Dinala ang suspect sa PDEA headquarters. (Butch Quejada)</body>
<link>http://www.philstar.com/Article.aspx?articleId=370782&amp;publicationSubCategoryId=92</link>
</article>
<article>
<title>Sinampal na empleyado kinampihan ng amo</title>
<author></author>
<date>
<month>November</month>
<day>23</day>
<year>2006</year>
</date>
<body>Kinampihan ng Shangri-La Finest Chinese Cuisine ang kanilang empleyadong si Virginia Altamirano na sinampal ni Lanao del Sur Rep. Faysah Dumarpa dahil sa pag-aakalang napakain ng baboy. Sinabi ng Shangri-La assistant to the president na si Ma. Theresa Moreno sa sulat nito kay House Secretary-General Roberto Nazareno na pansamantala nilang ihihinto ang kanilang serbisyo bilang concessionaire ng Kamara bilang proteksyon sa kanilang empleyado. Hindi din pinagbigyan ng Shangri-La ang kahilingan ng kongresista na sibakin si Altamirano bagkus ay kinampihan nila ito dahil sa ginawang pananakit ng mambabatas. Nakahanda naman daw ang kongresista sa pakikipag-usap sa empleyado ng Shangri-La matapos akalaing napakain siya ng baboy sa isinilbing pansit pero itinanggi nito na kanyang sinaktan ang empleyado. Sinuportahan naman ng Muslim community ang mambabatas dahil sa maling pagsisilbi ng pagkain dito na may halong baboy. (Malou Escudero)</body>
<link>http://www.philstar.com/Article.aspx?articleId=370785&amp;publicationSubCategoryId=92</link>
</article>
<article>
<title>FG hinamon si Cayetano na siya ang harapin</title>
<author></author>
<date>
<month>November</month>
<day>23</day>
<year>2006</year>
</date>
<body>Hinamon ni First Gentleman Mike Arroyo si Taguig-Pateros Rep. Allan Peter Cayetano na magpaka-lalaki ito at huwag idamay ang kanyang anak at kapatid na kongresista. Sinabi ni FG Arroyo, siya ang harapin ni Rep. Cayetano at huwag nitong idamay ang kanyang anak na si Pampanga Rep. Mikey Arroyo at kapatid na si Negros Rep. Iggy Arroyo na gustong ipa-expel ng mambabatas na kapatid ni Sen. Pia Cayetano. &amp;quot;Kung tunay na lalaki ka, magdemanda ka. Maglabas ka na agad ng testigo at ebidensiya at hindi iyong para kang palengkero na daldal ka ng daldal ng puro tsismis,&amp;quot; wika pa ni Mr. Arroyo. Iginiit pa ng Unang Ginoo, walang katotohanan ang paratang na tumanggap ng jueteng payola ang kanyang anak at kapatid at sa katunayan ang mga nag-akusa dito ay nagsipag-atrasan na. Magugunita na naghain ng reklamo sa House Ethics committee si FG Arroyo laban kay Cayetano dahil sa pag-akusa nitong may itinatago siyang bank account sa abroad na hindi naman napatunayan ng kongresista.</body>
<link>http://www.philstar.com/Article.aspx?articleId=370786&amp;publicationSubCategoryId=92</link>
</article>
<article>
<title>BJMP pinagpapaliwanag ng Sandiganbayan</title>
<author></author>
<date>
<month>November</month>
<day>23</day>
<year>2006</year>
</date>
<body>Pinagpapaliwanag ng Sandiganbayan ang dalawang opisyal ng Bureau of Jail Management and Penology (BJMP) dahil sa paglilipat kay Charlie &amp;quot;Atong&amp;quot; Ang sa Metro Manila District Jail mula sa Quezon City Jail. Inutusan ng korte sina Supt. Ignacio Panti, QC Jail warden at Sr. Supt. Serafin Barreto, acting director ng BJMP-NCR, na dumalo sa pagdinig sa November 27 para ipaliwanag ang paglilipat ng kulungan kay Ang. Magugunita na nagpalabas ng commitment order ang korte noong November 15 para ikulong si Ang sa QC Jail subalit inilipat ito sa MMDJ noong Nov. 16 dahil may banta daw sa co-accused ni Pangulong Erap sa plunder case na walang pahintulot ng korte. Sinabi ni Special Prosecutor Dennis Villa-Ignacio na wala pa namang napapatunayang banta sa buhay ni Ang para ilipat ito ng kulungan. (Malou Escudero)</body>
<link>http://www.philstar.com/Article.aspx?articleId=370787&amp;publicationSubCategoryId=92</link>
</article>
<article>
<title>Demolition sa Quiapo kinondena</title>
<author></author>
<date>
<month>November</month>
<day>23</day>
<year>2006</year>
</date>
<body>&amp;quot;Atienza sumira sa kanyang pangako.&amp;quot; Ito ang isinisigaw kahapon ng may 50 pamilya na naninirahan sa ilalim ng Quezon Bridge sa Quiapo matapos umano silang illegal na i-demolish bandang alas-10 ng umaga. Ayon kay Cesar Tan, leader mula sa Social Services sa Quiapo Church, kinokondena nila ang ginawang demolition dahil sa nauna na silang nagmakaawa kay Manila Mayor Lito Atienza na hindi muna sila gagalawin hanggang matapos ang Kapaskuhan at mayroon na silang malilipatan. Bukod dito, ang nasabing demolisyon din umano ay isinagawa kahit na wala pa ang 30-araw na notice na requirement ng Urban Development and Housing Act (UDHA). Idinagdag din ni Atty. Christine Anne Marie Aleazar ng Presidential Commission for the Urban Poor (PCUP) na nag-isyu na sila ng isang certification na may petsang Nobyembre 9, 2006 na nagsasaad na ang Local Government ng Manila ay hindi pa nag-a-apply para sa certificate of compliance para sa Oktubre 22, 2006 demolition ng may 52 pamilya sa Oscaris St. malapit sa Quinta market at para sa demolisyon kahapon. Hindi umano tinupad ni Atienza at mga tauhan nito ang pangako na ihihinto muna ang demolisyon sa loob ng tatlong linggo. (Gemma Amargo-Garcia)</body>
<link>http://www.philstar.com/Article.aspx?articleId=370788&amp;publicationSubCategoryId=92</link>
</article>
<article>
<title>Mga Koreano magnenegosyo sa Gapo</title>
<author></author>
<date>
<month>November</month>
<day>23</day>
<year>2006</year>
</date>
<body>OLONGAPO CITY  Interesadong magtayo ng negosyo ang 32 Koreano na bumisita sa Olongapo City makaraang hikayatin ni Mayor James &amp;quot;Bong&amp;quot; Gordon ang mga dayuhan sa ginanap na pagtitipon sa Subic Bay Freeport Zone noong nakalipas na linggo. Dahil sa ipinamalas ni Mayor Gordon ang inihandang slide presentation tungkol sa progresibo ng Olongapo City sa pamamagitan ng mga proyektong ipinatupad sa ilalim ng kanyang pamunuan ay pinag-aaralan na ng mga Koreanong trader ang pagtatayo ng negosyo na maaring umangkop sa pangangailangan ng mga residente at mga lokal na turista sa mga karatig pook ng nabanggit na lungsod. Ipinakilala naman sina Norie Gomez, head ng Olongapo Business Permit Office; Architect Tony-kar Balde, head ng City Planning and Development Office; at Evelyn delos Santos, head ng Public Employment and Service Office (PESO) na maaring lapitan ng mga Koreano sakaling magsimula ang kanilang negosyo. Sa mga interesadong Koreano na mag-aral ng English ay ipinakilala rin ni Mayor Gordon, ang presidente ng Gordon College na si Arlinda Pame. Ipinahayag din ni Mayor Gordon na lalo pa niyang pasisiglahin ang negosyo at turismo bilang bahagi ng 10-point agenda na mabigyan ng mas maraming job opportunities ang mga residente at magkaroon ng mataas na revenue collection na inilalaan sa mga proyektong pangkabuhayan, pangkalusugan at social services para sa lahat.</body>
<link>http://www.philstar.com/Article.aspx?articleId=370789&amp;publicationSubCategoryId=92</link>
</article>
<article>
<title>Never say die</title>
<author>Nina Malou Escudero at Lilia Tolentino</author>
<date>
<month>November</month>
<day>24</day>
<year>2006</year>
</date>
<body>&amp;quot;Tuloy ang Charter change!&amp;quot; Ito ang siniguro kahapon ni House Speaker Jose de Venecia kasabay ng pahayag na posibleng humirit muli ng ikalawang petisyon sa Korte Suprema ang Sigaw ng Bayan, Ulap at iba pang organisasyon kahit dalawang beses nang ibinasura ng Korte ang Peoples Initiative. Sinabi ni de Venecia na ang pagsasampang muli ng petisyon ng Sigaw ay bunsod ng ipinalabas na opinyon ng SC na ang Republic Act 6735 o ang Initiative Referendum Act ay may sapat na basehan para magpatupad ng Peoples Initiative. Ayon kay de Venecia, hindi pa tapos ang laban dahil maaari nilang buuin ang natitirang pag-asa, ang Constituent Assembly o Con-Ass kung saan itsapuwera ang Senado. Kahapon ay kinumpirma ni de Venecia na isang malaking caucus ng mga majority party ang isinagawa para pag-usapan ang isyu ng Chacha bago pa man mag-recess. &amp;quot;This whole process will be completed a few days before Dec. 22, the last day of our session this year, well transmit result to Comelec so that they can immediately set a plebiscite,&amp;quot; sinabi pa ni de Venecia. Ipinagmamalaki pa ni JDV na lagpas na sa kinakailangang 195 lagda o 3/4 na bilang ng kabuang rooster ng lehislatura ang hawak nila para mapagalaw ang Con-Ass dahil hawak na ng liderato ng Kamara ang 202 lagda. Bagaman nirerespeto ng House Speaker ang desisyon ng Korte sa PI, hiniling nito sa mga mahistrado na unawain ang kahalagahan kung bakit kailangan nang mabago ang halos 20 taong Saligang Batas ng Pilipinas. &amp;quot;Just because of eight justices, the dream of millions of Filipinos to pursue constitutional change was finished, sana di na mag-resort sa impeachment but we cant stop the people to file any impeachment case against the Supreme Court justices,&amp;quot; paglilinaw pa ng Speaker.</body>
<link>http://www.philstar.com/Article.aspx?articleId=370949&amp;publicationSubCategoryId=92</link>
</article>
<article>
<title>Bio-Fuels Act pasado na sa bicam</title>
<author></author>
<date>
<month>November</month>
<day>24</day>
<year>2006</year>
</date>
<body>Ipinasa ng dalawang kapulungan ng Kongreso ang Bio-Fuels Act of 2006 na naglalayong isulong ang paggamit nito sa ating bansa. Nagkasundo ang Kamara at Senado na dapat ihalo ang 5% bioethanol sa gasolina sa loob ng dalawang taon, habang 1% naman ng biodiesel ang puwedeng ihalo sa diesel sa loob ng tatlong buwan matapos na maging batas ito. Ang biofuels ay manggagaling sa niyog, tubo, cassava at mais kung saan ililibre na ito sa VAT. Naniniwala si Sen. Richard Gordon, isa sa may-akda ng Senate Bill 2226, na dadagsa ang mga investors na siyang magpapaunlad ng agro-industrial sector sa ating bansa sa sandaling maging ganap na itong batas. Sinabi pa ni Gordon na laganap na rin sa ibang bansa ang paggamit ng bio-fuel at katunayan ilang malalaking kompanya ng mga sasakyan ang nag-disenyo ng makina na angkop na paggamitan nito. Sinabi naman ni Bukidnon Rep. Juan Miguel Zubiri na maituturing na &amp;quot;best Christmas gift&amp;quot; ang nasabing panukala para sa mga Pinoy na umaangal dahil sa taas ng presyo ng gasolina at sa polusyon na dulot nito. Sigurado rin anya na dadami na ang magtatanim ng niyog, mais, cassava at tubo dahil magagamit na itong pandagdag sa gasolina. Bukod sa malinis ito sa kalikasan, magkakaroon din ng positibong epekto ito sa walang humpay na pagtaas ng presyo ng krudo sa ating bansa. (Rudy Andal/Malou Escudero)</body>
<link>http://www.philstar.com/Article.aspx?articleId=370962&amp;publicationSubCategoryId=92</link>
</article>
<article>
<title>Mga Hapones binalaan sa rabies</title>
<author></author>
<date>
<month>November</month>
<day>24</day>
<year>2006</year>
</date>
<body>Nag-isyu kahapon ng travel advisory ang pamahalaang Japan sa kanilang mga nationalities na mag-ingat sa mga aso partikular sa mga bansang may rabies. Ang babala ay matapos na makagat ng aso ang dalawang turistang Hapon sa bansa at mamatay sa rabies ang isa sa mga ito. Batay sa ulat, kapwa kinagat ng aso ang dalawang Japanese nationals na hindi pinangalanan, habang nasa Pilipinas ang mga ito. Hindi umano pinansin ng mga biktima ang pagkakagat sa kanila at hindi rin nagpabakuna ng anti-rabies hanggang sa bumalik sila sa Kyoto, Japan. Huli na ng madiskubre na kumalat na ang rabies sanhi upang mamatay ang isa sa kanila na edad 60-anyos nito lamang nakalipas na linggo. Nabatid na ang naturang insidente ay kauna-unahan sa history ng Japan mula 1970 kaya maituturing na record-breaking ang nangyari sa dalawang turistang Hapon na nakagat ng aso sa Pilipinas. Isa ang Pilipinas sa may mataas na &amp;quot;death toll&amp;quot; ng rabies dala ng kagat ng aso at iba pang hayop. (Rose Tesoro)</body>
<link>http://www.philstar.com/Article.aspx?articleId=370963&amp;publicationSubCategoryId=92</link>
</article>
<article>
<title>PHC humirit ng motion</title>
<author></author>
<date>
<month>November</month>
<day>24</day>
<year>2006</year>
</date>
<body>Hiniling kahapon sa Korte Suprema ng Philcomsat Holdings Corp. (PHC) na repasuhin ang naging desisyon nito sa pagbibigay ng go-signal sa Senado na imbestigahan ang umanoy pagwawaldas ng pondo ng nasabing kumpanya. Batay sa 74-pahinang mosyon, sinabi ng PHC, isang pribadong korporasyon, na dapat pag-aralang mabuti ang naging desisyon sa pagpayag na panghimasukan at imbestigahan ang financial records dahil hindi umano marapat at walang karapatan ang Senado rito, dahil hindi ito isang sequestered na kumpanya o public corporation. Una nang ibinasura ng Mataas na Hukuman noong Okt. 17, 2006 ang petisyon ng PHC na humihiling na hadlangan ang isinasagawang Senate inquiry upang hindi malabag ng Senado ang right to privacy at right against self-incrimination ng kumpanya. Nagpalabas pa ng orders of arrest ang Senado laban kina PHC directors Philip Brodett at Luis Lokin, Jr. dahil sa hindi pagdalo sa pagdinig ng Senado. Nilinaw ng PHC na bilang isang pribadong kumpanya, hindi umano sila sakop ng hurisdiksiyon ng Senado at Code of Conduct and Ethical Standards of Public Officials and Employees at ng Anti-Graft and Corrupt Practices Act. (Ludy Bermudo)</body>
<link>http://www.philstar.com/Article.aspx?articleId=370974&amp;publicationSubCategoryId=92</link>
</article>
<article>
<title>Plunder vs Binay madaliin!</title>
<author></author>
<date>
<month>November</month>
<day>24</day>
<year>2006</year>
</date>
<body>Pinamamadali ng &amp;quot;Save Makati Movement&amp;quot; sa Office of the Ombudsman ang P431 milyong kasong graft laban kay Makati City Mayor Jejomar Binay na may tatlong taon na umanong nakabinbin sa kabila ng solidong ebidensiya sa umanoy maanomalyang transaksiyon na pinasok nito. Sinabi ni dating Makati City Councilor Oscar Ibay, convenor ng naturang grupo, na ang magiging aksiyon ng Ombudsman sa plunder case ang mag-aalis sa hinala ng mga taga-Makati na binibigyan ng special treatment si Binay at magpapatunay din na seryoso ang gobyerno sa kampanya nito na usigin ang mga suspected big time grafters at iligtas ang buwis na binayaran ng mga tao. Ang kasong graft ay isinampa ng kalaban sa pulitika ni Binay na si dating Makati City Vice Mayor Roberto &amp;quot;Bobby&amp;quot; Brillante noong Agosto 20, 2003 sa Ombudsman kaugnay sa umanoy falsification of documents, overpricing at ghost deliveries ng P431 milyong halaga ng kagamitan, textbooks at trucks para sa Ospital ng Makati base na rin sa report ng Commission on Audit (COA). Ngunit hanggang ngayon, ayon sa grupo ay mistulang natutulog ang naturang kaso, kung kayat mariin silang nanawagan sa Ombudsman na isampa na nila ito sa Sandiganbayan sa lalung madaling panahon. (Lordeth Bonilla)</body>
<link>http://www.philstar.com/Article.aspx?articleId=370975&amp;publicationSubCategoryId=92</link>
</article>
<article>
<title>FG kay Cayetano: Magpakalalaki ka!</title>
<author></author>
<date>
<month>November</month>
<day>24</day>
<year>2006</year>
</date>
<body>Muling hinamon ni First Gentleman Mike Arroyo si Taguig Pateros Rep. Alan Peter Cayetano na maglabas ng ebidensiya at testigo para patunayan ang deklarasyon nito na ang kaniyang anak na si Rep. Mikey Arroyo at kapatid na si Negros Occidental Rep. Iggy Arroyo ay tumanggap ng jueteng payola kaya dapat matanggal sa House of Representatives. &amp;quot;Huwag mo nang idamay ang anak ko at kapatid ko. Tayong dalawa na lang ang magharap, kung talagang lalaki ka,&amp;quot; hamon ni Ginoong Arroyo kay Cayetano . Ayon sa Unang Ginoo, &amp;quot;nakakabilib kung paano nasisikmura ni Cayetano na maglabas na naman ng kasinungalingan, samantalang ni ga-hiblang katibayan ay wala siyang maipakita hanggang ngayon tungkol sa nauna niyang kasinungalingan na mayroong dollar account ang aming pamilya sa Germany.&amp;quot; Ayon kay Cayetano, guilty ang dalawa ng &amp;quot;improper conduct,&amp;quot; disorderly behavior at un-parliamentary conduct&amp;quot; dahil sa pagkakasangkot sa katiwalian base sa ebidensiyang nakalap ng mga complainants sa impeachment proceedings laban kay Pangulong Arroyo. (Malou Escudero)</body>
<link>http://www.philstar.com/Article.aspx?articleId=370984&amp;publicationSubCategoryId=92</link>
</article>
<article>
<title>Pag pumasok sa pulitika: Pacquiao mamumulubi</title>
<author>Nina Malou Escudero, Lilia Tolentino, Butch Quejada At Gemma Garcia</author>
<date>
<month>November</month>
<day>25</day>
<year>2006</year>
</date>
<body>Pinayuhan kahapon ng ilang kongresista si peoples champ Manny &amp;quot;Pacman&amp;quot; Pacquiao na maging matalino at huwag magpagamit sa mga pulitikong nakikisakay sa kanyang kasikatan. &amp;quot;Mamumulubi si Manny pag pumasok siya sa pulitika,&amp;quot; pahayag ni Pasig Rep. Robert &amp;quot;Dudut&amp;quot; Jaworski, Jr. Ayon kay Rep. Jaworski, isang dating basketball player bago pumasok sa pulitika, hindi puwedeng pagsabayin ang politics at sports. Kailangan niyang mamili. At kung gusto umano ni Pacquiao na matamo ang tugatog ng kanyang career bilang boxing idol ay dapat siyang dumistansiya sa pulitika. &amp;quot;Politics is a dirty arena where players are being hit from unseen punches from their unseen enemies,&amp;quot; sabi ni Jaworski. Sinabi ni Jaworksi na kung tatakbo si Pacquiao sa anumang posisyon sa nalalapit na halalan, kailangan niyang gumastos ng sarili niyang pera at dahil full time job ang public service, wala na anyang panahon na makapag-ensayo si Pacquiao at maghanda para sa kanyang mga laban. Dito na umano posibleng bumagsak ang kanyang boxing career. Marami ang bumubuyo kay Pacquiao na pumasok sa pulitika at tumakbong vice mayor ng Maynila. Ayon pa sa Pasig solon, mas makapagsisilbi si Pacquiao sa bansa kung mananatili itong boxing idol na nagbibigay inspirasyon sa mga Filipino. Ayon naman kina Reps. Roseller Barinaga at Simeon Datumanong, ikinatutuwa nila ang tagumpay ni Pacquiao na nagmula rin sa Mindanao at ikalulungkot nila kung magkakamali ito sa kanyang pagdedesisyon. Dapat din anyang magtrabaho para sa kanilang sarili ang mga pulitikong nais gumamit kay Pacquiao lalo na sa nalalapit na eleksiyon. Idinagdag ni Barinaga na hindi dapat idamay ng mga pulitiko si Pacquiao sa kanilang personal na agenda dahil malaking karangalan na ang inihatid nito sa bansa. Itinanggi naman ng Malaca&amp;ntilde;ang na mayroong plano si Pangulong Arroyo na gamitin si Pacquiao para ipaendorso ang mga kandidato ng administrasyon sa 2007. Itoy kasunod ng pahayag ni Presidential Chief of Staff Mike Defensor na ang panalo ni Pacquiao ay nagbabadya rin ng magandang pagkakataon sa panalo ng mga kandidato ng administrasyon sa 2007 elections lalo kung ikakampanya sila ni Pacquiao. Ayon kay Press Secretary at Presidential Spokesman Ignacio Bunye, wala siyang nalalamang ganitong plano ang Palasyo pero sakaling mag-alok ng suporta si Pacquiao ay bukas naman rito ang Malaca&amp;ntilde;ang. Bumalik na sa bansa si Pacquiao kahapon ng umaga matapos ang matagumpay na laban kay Mexican Erik Morales sa Las Vegas, Nevada noong nakaraang Linggo. Isang cake na korteng glove na mayroong kamao ang regalo sa kanya ng Pangulo. Mula sa NAIA Terminal 2 ay dumiretso ang Team Pacquiao sa Manila Hotel kung saan sila nag-almusal bago nagtungo sa Quiapo Church upang dumalo sa misa ng pasasalamat bago tumungo sa Manila City Hall at Malaca&amp;ntilde;ang. Kasunod nito ay nag-motorcade ang grupo sa mga pangunahing kalsada sa Maynila. Kagabi ay isang victory party ang inihanda ni Manila Mayor Lito Atienza para kay Pacquiao sa Rajah Sulayman sa Baywalk, Roxas blvd.</body>
<link>http://www.philstar.com/Article.aspx?articleId=371142&amp;publicationSubCategoryId=92</link>
</article>
<article>
<title>Max Soliven pumanaw na</title>
<author></author>
<date>
<month>November</month>
<day>25</day>
<year>2006</year>
</date>
<body>Nagpahayag ng pakikidalamhati si Pangulong Arroyo sa pagpanaw ni Maximo &amp;quot;Max&amp;quot; Soliven, publisher at chairman of the Board ng Philippine Star, at isang batikan at respetadong mamamahayag sa bansa. Si Soliven, 77, ay namatay kahapon ng umaga dahil sa pneumonia sa isang ospital sa Tokyo, Japan. &amp;quot;The nation is deeply saddened by the passage of an icon of freedom. The post-war march could not have been as vibrant without Max Soliven, who fought beside the forces of enlightenment in the struggle against despotism and wrong,&amp;quot; pahayag ng Pangulo. Naghayag din ng pakikiramay ang Senado sa pagpanaw ni Soliven. Sa edad na 20, naging associate editor si Soliven sa The Sentinel, isang Catholic newspaper at pumunta sa Manila Chronicle bilang beat reporter, bago lumipat sa Manila Times mula 1957 hanggang 1960. Bilang foreign correspondent, naging bahagi si Soliven sa mga major events sa Asia at buong mundo, kung saan nagkober din siya sa Vietnam War, 1968 Tet Offensive at Gestapo coup sa Indonesia noong 1965. Eksklusibo rin siyang nagkober ng buksan ang unang atomic bomb sa Peoples Republic of China at nainterview si Chinese Premier Zhou Enlai. Nakulong si Soliven ng ibaba ang Martial Law noong 1972 kung saan kolumnista siya sa Manila Times at pinakawalan makaraan ang 3 buwan sa kundisyon na hindi siya pwedeng lumabas ng bansa sa loob ng 7 taon. Nitong 1986 ay itinatag ni Soliven at Betty Go-Belmonte ang pahayagang Philippine Star, na isa sa mga nangungunang publikasyon ngayon. Nasa tabi ni Soliven ang kanyang misis na si Preciosa at ang ambassador sa Japan na si Domingo Siazon Jr., nang itoy bawian ng buhay. Bago pumanaw, si Soliven ay isa sa mga naging negotiators noong magkaroon ng standoff sa pagitan ng rebel soldiers at government troops sa Oakwood mutiny noong Hulyo 27, 2003. Nakatakdang iuwi sa bansa ang kanyang labi. Ang pagyao ni Soliven ay ipinagluluksa hindi lamang ng kanyang pamilya, mga kaibigan, kasamahan sa hanapbuhay kundi ng buong STAR Group of Publications. (Lilia Tolentino/Rudy Andal/Angie dela Cruz)</body>
<link>http://www.philstar.com/Article.aspx?articleId=371155&amp;publicationSubCategoryId=92</link>
</article>
<article>
<title>Power plants ng Napocor giit isapribado</title>
<author></author>
<date>
<month>November</month>
<day>25</day>
<year>2006</year>
</date>
<body>Iginiit kahapon ni Sen. Sergio Osme&amp;ntilde;a III na isapribado na ang 70 percent ng mga power plants ng National Power Corporation (Napocor) upang magkaroon ng tunay na kompetisyon sa power sector at hindi ito mamanipula ng Power Sector Asset, Liabilities Management (PSALM) ang presyo ng kuryente. Ikinagulat ni Sen. Osme&amp;ntilde;a sa ginanap na joint congressional power commission ang ulat ng Market Surveillance Committee kung saan sinasabing minomonopolyo ng PSALM ang presyo ng kuryente sa Wholesale Electricity Spot Market (WESM) na pinapatakbo ng Philippine Electricity Market Corp. nang itaas nila ang presyo nito noong Agosto 26 hanggang Setyembre 25. Idinagdag pa ng mambabatas, ang inaasahan ng mamamayan ay bababa ang presyo ng kuryente sa operasyon ng WESM subalit hindi ito naging makatotohanan matapos biglang itaas ang presyo ng kuryente. Sabi pa ni Osme&amp;ntilde;a, ibinaba ng PSALM sa P2.788 per kwh ang presyo ng kuryente noong Hunyo sa Spot Market subalit biglang binawi agad ang lugi nito noong Agosto hanggang Setyembre nang itaas ang presyo sa P4.853 per kwh. Aniya, mananatili ang monopolyo sa presyo ng kuryente dahil ang Napocor pa rin ang nagdedetermina ng presyo nito at mawawala lamang ito kung maisasakatuparan ang privatization sa mga power plants ng Napocor. (Rudy Andal)</body>
<link>http://www.philstar.com/Article.aspx?articleId=371157&amp;publicationSubCategoryId=92</link>
</article>
<article>
<title>Hatol sa Subic rape case inurong sa Dis. 4</title>
<author></author>
<date>
<month>November</month>
<day>25</day>
<year>2006</year>
</date>
<body>Ipinagpaliban ng Makati Regional Trial Court ang pagbibigay ng hatol sa kontrobersiyal na Subic rape case at sa halip na sa darating na Nob. 27 ay ni-reset ito sa Dis. 4, 2006. Ayon kay Makati RTC Judge Benjamin Pozon, ng Branch 139, dahil sa sobrang dami ng mga dokumentong iprinisinta ng magkabilang panig ay kailangan aniyang mapag-aralan pa ng husto ang mga bago maglabas ng desisyon ang korte. Umaasa ang kampo ng biktimang si Nicole na makukuha nila ang hustisya at mananagot ang mga sundalong Kano na sina Daniel Smith; Chad Carpentier; Dominic Duplantis at Keith Silkwood na inakusahan niyang gumahasa umano sa kanya noong Nob. 1, 2005. Kampante naman ang mga akusado na mapapawalang-sala sa kaso. Sakali anyang ma-absuwelto ay babalik agad sila sa Amerika para makapiling ang kani-kanilang pamilya. (Lordeth Bonilla)</body>
<link>http://www.philstar.com/Article.aspx?articleId=371163&amp;publicationSubCategoryId=92</link>
</article>
<article>
<title>P125 umento unahin bago Con-Ass!</title>
<author></author>
<date>
<month>November</month>
<day>26</day>
<year>2006</year>
</date>
<body>Muli na namang iginiit kahapon ng mga kinatawan ng Bayan Muna na unahin muna ang pagtalakay ng panukalang P125 wage increase bago isulong ang Charter change sa pamamagitan ng Constituent Assembly (Con-Ass). Sinabi ni Bayan Muna Rep. Joel Virador na dapat nang isantabi ng Malaca&amp;ntilde;ang at ng Kongreso ang Con-Ass at pagtuunan ng pansin ang mga ordinaryong manggagawa. Naniniwala si Virador na mas magkakaroon ng tiyansa sa 2007 elections ang mga mambabatas na susuporta sa pagpasa ng panukalang P125-wage hike kaysa sa Con-Ass. &amp;quot;The Supreme Court has twice rejected the Malaca&amp;ntilde;ang-directed Peoples Initiative petition. The so-called Plan B for Charter change must be abandoned completely for Congress to concentrate on passing long-pending bills that will benefit the impoverished people,&amp;quot; ani Virador. Naniniwala rin si Virador na mas makakatulong sa mga mamamayan ang P125 wage hike kaysa sa isinusulong na Charter change o pag-amiyenda sa Konstitusyon. Ipinaalaala nito na ilang beses nang nangako ang liderato ng Kongreso na aaksiyunan ang panukala pero hanggang ngayon ay nakabinbin pa rin ito at hindi umuusad. &amp;quot;Instead of changing the 1987 Constitution, Congress should better pass the P125 Across-the-Board Wage Increase and attend to the hundreds of other bills and resolutions pending at various committees,&amp;quot; pahayag ni Virador. Sinigurado rin nito na susuportahan ng mga manggagawa sa 2007 elections ang mga kongresista na magsusulong ng panukala kaugnay sa pagtaas ng sahod. (Malou Escudero)</body>
<link>http://www.philstar.com/Article.aspx?articleId=371339&amp;publicationSubCategoryId=92</link>
</article>
<article>
<title>Tanod, aarmasan ng DILG</title>
<author></author>
<date>
<month>November</month>
<day>26</day>
<year>2006</year>
</date>
<body>Bibigyan ng armas ng Department of Interior and Local Government (DILG) ang may 20,000 barangay tanod sa bansa para magsilbing mga police auxiliaries sa kani-kanilang lugar na nasasakupan. Ito ang sinabi ni DILG Secretary Ronaldo Puno sa isang panayam bilang paghahanda anya sa paggamit sa mga ito laban sa terorismo sa barangay level. Ang hakbang ay alinsunod sa Executive Order 546, na nagtatalaga sa mga tanod na ma-deputized bilang police auxiliaries at mabigyan ng karapatan na magkaroon ng armas para pangalagaan ang taumbayan sa kanilang lugar. Niliwanag naman ni Puno na ang mga ito ay direktang pangangasiwaan ng mga miyembro at opisyal ng PNP laluna sa panahon ng operasyon. &amp;quot;Sa dami ng mga tanod sa buong bansa talagang malaki ang maitutulong ng mga ito sa gobyerno sa paglaban sa terorismo sa brgy. level pa lang,&amp;quot; pahayag ni Puno. Nilinaw din ni Puno na bukod sa paggamit sa mga tanod bilang panlaban din sa terorismo, ang mga ito ay naatasan ding maging daan ng pagkakaroon ng kapayapaan at katahimikan sa kanilang area of responsibility. (Angie dela Cruz)</body>
<link>http://www.philstar.com/Article.aspx?articleId=371352&amp;publicationSubCategoryId=92</link>
</article>
<article>
<title>GMA, FG ipinasok sa St. Lukes</title>
<author></author>
<date>
<month>November</month>
<day>26</day>
<year>2006</year>
</date>
<body>Ipinasok sa St. Lukes Medical Center kahapon ng umaga sina Pangulong Arroyo at First Gentleman Mike Arroyo para sumailalim sa kanilang annual comprehensive executive check-up. Ayon kay Dr. Juliet Gopez-Cervantes, attending physician ng Pangulo at Unang Ginoo, maganda ang resulta ng laboratory examinations na naisagawa sa First Couple. Bagaman walang problemang pangkalusugan ang Pangulo, sinabi ni Cervantes na pinapayuhan pa rin nila ito na magbawas ng sobrang aktibidad. Pero dahil ang Pangulo anya ay isang &amp;quot;workaholic&amp;quot;, mahirap nitong matupad ang payong limitahan ang kanyang mga gawain. Samantala, wala ring problemang pangkalusugan ang First Gentleman maliban sa timbang na kailangang bawasan. Sinabi pa ni Cervantes na makalalabas na sa pagamutan ang First Couple bukas matapos ang ilan pang medical tests. (Lilia A. Tolentino)</body>
<link>http://www.philstar.com/Article.aspx?articleId=371353&amp;publicationSubCategoryId=92</link>
</article>
<article>
<title>Nurse magserbisyo muna bago mag-abroad  solon</title>
<author></author>
<date>
<month>November</month>
<day>26</day>
<year>2006</year>
</date>
<body>Dahil sa pangambang maubos na ang mga nurse sa Pilipinas, isinulong ni Negros Occidental Rep. Tranquilino Carmona ang isang panukalang batas na magpaparusa sa mga ahensiya na magpapaalis sa mga Pinay nurses na hindi pa nakapagbibigay ng serbisyo sa bansa. Sa kanyang House Bill 5791, nakapaloob ang multang mula P50,000 hanggang P100,000 at pagkabilanggong mula 6-10 taon ang naghihintay na parusa sa mga opisyal at empleyado ng mga ahensiya. Ayon kay Carmona, kung hindi kikilos ang Kongreso at magpapasa ng batas ay baka wala nang matirang nurse sa mga ospital dahil mas pinipili pa ng mga ito ang mangibang-bansa. &amp;quot;By a decade more of our hospitals, clinics and even the teaching staff of colleges and universities may be emptied of competent nurses if no appropriate measure is undertaken,&amp;quot; ani Carmona. Aminado si Carmona na isa ring doktor, na maging ang mga kasamahan niya sa dating propesyon ay nag-aaral na rin ng nursing upang makakuha ng trabaho sa ibang bansa. Sa ilalim ng panukala, ang mga nurses na nais mag-abroad ay kailangang kumuha ng sertipikasyon mula sa Professional Regulation Commission (PRC) na magpapatunay na nagtrabaho sila ng 2-taon sa Pilipinas. (Malou Escudero)</body>
<link>http://www.philstar.com/Article.aspx?articleId=371364&amp;publicationSubCategoryId=92</link>
</article>
<article>
<title>Susunod na Navy chief pinipili na</title>
<author></author>
<date>
<month>November</month>
<day>26</day>
<year>2006</year>
</date>
<body>Inindorso na ng AFP Board of Generals kay Pangulong Arroyo ang pangalan ng tatlong senior Navy officers para ipalit sa puwesto ni Navy Chief Vice Admiral Mateo Mayuga na nakatakda nang magretiro sa darating na Dis. 19 pagsapit sa compulsory age retirement na 56. Ito ang inihayag ni AFP Chief of Staff Gen. Hermogenes Esperon Jr. pero tumangging pangalanan ang tatlong contenders sa Navy top post. Nilinaw naman ni Esperon na bagaman prerogatibo ng Pangulo ang pagpili ng Navy Chief ay karaniwan nang ibinabase ito sa rekomendasyon ng AFP Board of Generals na siyang nagsagawa ng deliberasyon sa kuwalipikasyon ng mga contenders. Kabilang sa mga ikinokonsidera sa pagpili ng Navy Chief ay ang seniority maliban pa sa kanilang kakayahang pamunuan ang hukbong pandagat ng bansa. Ayon naman sa sources sa Navy, kabilang sa mga contenders sina Rear Admiral Rogelio Calunsag, AFP-Inspector General na mistah ni Esperon sa PMA Class 1974; Rear Admiral Petronilo Magno, AFP Deputy Chief of Staff for Electronics and Information System, PMA 75 at Naval Chief of Staff Rear Admiral Emilio Marayag ng PMA 76. (Joy Cantos)</body>
<link>http://www.philstar.com/Article.aspx?articleId=371366&amp;publicationSubCategoryId=92</link>
</article>
<article>
<title>Gringo makikipagtulungan na sa gobyerno</title>
<author></author>
<date>
<month>November</month>
<day>26</day>
<year>2006</year>
</date>
<body>Makikipagtulungan na sa pamahalaan si dating Senador Gregorio &amp;quot;Gringo&amp;quot; Honasan. Ito ang sinabi ni DILG Secretary Ronaldo Puno nang makausap umano niya si Honasan nitong nakaraang araw. Sinabi ni Puno na bukod sa hangarin ni Honasan na makipagtulungan sa pamahalaan, nangako rin ang dating senador na gagawin ang lahat upang makumbinsi ang mga kasamahan na patuloy na pinaghahanap ng batas na sumuko na rin at makipagtulungan sa administrasyong Arroyo. &amp;quot;This is a good development in case it would push thru....at maganda ito para sa gobyerno at para sa lahat,&amp;quot; pahayag ni Puno. Si Honasan ay kasalukuyang nakakulong sa headquarters ng PNP-Special Action Force sa Fort Sto. Domingo sa Sta. Rosa, Laguna. (Angie dela Cruz)</body>
<link>http://www.philstar.com/Article.aspx?articleId=371372&amp;publicationSubCategoryId=92</link>
</article>
<article>
<title>Totoong kalagayan ni GMA wag raw ilihim</title>
<author></author>
<date>
<month>November</month>
<day>28</day>
<year>2006</year>
</date>
<body>Inamin ni Justice Secretary Raul Gonzalez na hindi dapat ilihim sa publiko kung seryoso nga ang sakit ni Pangulong Arroyo.Ipinaliwanag ni Gonzalez na may karapatan ang publikong malaman at mabigyan ng sapat na impormasyon hinggil sa kung ano ang tunay na kondisyon ng Pangulo ng bansa. Anya, nakasaad sa Konstitusyon ang karapatan ng mga mamamayan na malaman kung may sakit o wala ang Presidente ng bansa. Gayunman, kung routinary check-up lamang naman ay hindi na ito kailangan pang ipaalam ng Pangulo, lalo pa kung taun-taon naman itong isinasagawa. Una rito, may mga naglabasang balita na Biyernes pa lamang ay isinugod na sa St. Lukes Hospital ang Pangulo, subalit naipabatid ito sa publiko noong Sabado na. Tumatanggi rin ang Malaca&amp;ntilde;ang na kumpirmahin ang mga balitang may malubhang karamdaman ang Pangulo at sa halip ay sinabing ang bahagi ng kanilang year-end check-up ang pagdala rito sa ospital. &amp;quot;Everything was normal, there is nothing to hide,&amp;quot; pahayag naman ng attending physician ng Pangulo na si Dr. Juliet Gopez-Cervantes, espesyalista sa liver cancer. Alas-9 ng umaga kahapon ay na-&amp;quot;discharged&amp;quot; sa St. Lukes ang Pangulo at First Gentleman Mike Arroyo. Tatlong beses nang nagpabalik-balik sa St. Lukes ang Pangulo ngayong taon. Nitong Hunyo ay dalawang araw itong naratay dahil sa diarrhea o pagtatae, na ayon sa mga doktor ay dulot ng stress na nagpababa ng kanyang resistensiya sa impeksiyon. Muli itong naospital isang buwan pagkaraan dahil naman sa trangkaso. Hinamon naman ni Ilocos Norte Rep. Imee Marcos ang Malaca&amp;ntilde;ang na iharap sa publiko ang doktor ng Pangulo upang hindi ito matulad sa kanyang amang si dating Pangulong Marcos. Sinabi ni Rep. Marcos na nagtiis ang kanilang pamilya na sa loob lamang ng Palasyo isagawa ang paggamot sa namayapang ama upang hindi mabunyag sa publiko ang sakit nito. Bagaman sinasabing executive check-up lamang ang isinagawa sa Pangulo at Unang Ginoo, marami pa rin ang naghihinala na may ibang karamdaman ang Presidente. (Grace Dela Cruz, Lilia Tolentino at Malou Escudero)</body>
<link>http://www.philstar.com/Article.aspx?articleId=372174&amp;publicationSubCategoryId=92</link>
</article>
<article>
<title>No-fly zone paiiralin sa ASEAN Summit</title>
<author></author>
<date>
<month>November</month>
<day>28</day>
<year>2006</year>
</date>
<body>Upang maiwasan ang terror attack ipatutupad ng Philippine National Police (PNP) ang no flying zone sa buong panahon ng pagdaraos ng 12 ASEAN Summit sa Cebu simula Dis. 4-13. Ito ang inihayag ni PNP Chief Director General Oscar Calderon bilang bahagi ng security measures. Ang ASEAN Summit ay dadaluhan ng 17 Head of State at marami pang delegado ng mga member countries ng mga bansang bumubuo sa ASEAN. Binigyang-diin ni Calderon na maliban sa gun ban ay idedeklara ring no flying zone ang mga venue na pagdarausan ng ASEAN Summit na iho-host ng Pilipinas. Nabatid na may 7,000 magkasanib na puwersa ng PNP at AFP operatives ang naatasang mangalaga sa mga VIPs na dadalo sa okasyon. Kaugnay naman ng pinangangambahang underwater attacks na ibinabala ng AFP bilang kabilang sa mga worst case scenario minaliit ni Calderon ang posibilidad na makapaglunsad ng mga pag-atake ang mga teroristang ito. Binigyang-diin ng PNP Chief na dahilan sa preparasyon ng magkasamang puwersa ng PNP at AFP ay hindi magtatagumpay ang anumang uri ng terorismo sa nabanggit na Summit. (Joy Cantos)</body>
<link>http://www.philstar.com/Article.aspx?articleId=372177&amp;publicationSubCategoryId=92</link>
</article>
<article>
<title>Mga opisyal na nagpapapasok ng illegal alien pinangalanan</title>
<author></author>
<date>
<month>November</month>
<day>28</day>
<year>2006</year>
</date>
<body>Muling binanatan kahapon ni Surigao del Sur Rep. Robert Ace Barbers ang Bureau of Immigration and Deportation (BID) na ayon sa kanya ay pinakamalaking banta sa seguridad ng bansa dahil sa pagpapapasok ng kung sinu-sinong foreign nationals gamit ang mga pekeng visa. Pinangalanan ni Barbers ang isang Atty. Caluya na diumanoy responsable sa pagpasok ng libo-libong foreign nationals gamit ang mga pekeng visa. Nakakapasok din anya sa Pilipinas ang libo-libong Indian nationals gamit pa rin ang mga pekeng visa dahil sa isang Ed Damian at Tom Natividad. Pinaiimbestigahan din ni Barbers ang mga NAIA officials na sina Ferdinand Sampol at Julius Cortez dahil ginagamit umano ng mga ito ang pangalan ng isang kongresista sa kanyang ilegal na gawain. Sinabi pa ni Barbers na hindi naman makakapag-operate sina Sampol at Cortez kung hindi nalalaman ni Atty. Gary Mendoza, hepe ng Alien Regulation Division ng BID. Pinangalanan din ni Barbers ang Reefer Phil. Inc., isang travel agency na siya namang gumagawa ng paraan upang makapasok sa bansa ang mga Chinese. Isa umanong Jose Carandang ng Boarding Service ng BID ang kasabwat ng nasabing travel agency. (Malou Escudero)</body>
<link>http://www.philstar.com/Article.aspx?articleId=372188&amp;publicationSubCategoryId=92</link>
</article>
<article>
<title>DILG, BJMP sinabon ng Sandiganbayan</title>
<author></author>
<date>
<month>November</month>
<day>28</day>
<year>2006</year>
</date>
<body>Matinding pagkastigo ang inabot kahapon ng mga opisyal ng Department of Interior and Local Government (DILG) at Bureau of Jail Management and Penology (BJMP) sa mga justices ng Sandiganbayan Special Division dahil sa kontrobersiyal na paglipat kay Charlie &amp;quot;Atong&amp;quot; Ang ng walang pahintulot ng korte. Sinabi ni presiding Justice Teresita Leonardo-de Castro na hindi nirespeto ng BJMP ang korte nang ilipat si Ang sa BJMP-NCR mula sa Quezon City Jail. &amp;quot;You have disrespected the court. You managed to have yourself interviewed on television and yet you dont have time to inform us of the transfer,&amp;quot; ani de Castro. Dumalo sa hearing sina Senior Supt. Serafin Barreto, acting director ng BJMP-NCR at Supt. Ignacio Panti, warden ng QC Jail at DILG Undersecretary Marius Corpus. Sinabi naman nina Associate Justice Diosdado Peralta at Francisco Villaruz na hindi lamang binalewala ng BJMP at DILG ang korte kundi binastos din ng mga ito ang judicial system. Kinuwestiyon ng mga justices ang BJMP kung bakit hindi ng mga ito maipakita sa korte ang detalye ng intelligence information na magpapatunay na may banta sa buhay ni Ang. Ayon pa kay Peralta, nilabag ng BJMP ang kautusan ng korte dahil gumawa ito ng hakbang bago pa man makapagbaba ng resolusyon ang Sandiganbayan kaugnay sa kahilingan na mailipat ng kulungan si Ang. Nooong Nobyembre 15, sinabi ng Sandiganbayan na sa QC Jail ikulong si Ang, co-accused ni dating Pangulong Estrada sa P4.1 bilyong plunder case, pero isang gabi lamang itong nagtagal sa nasabing kulungan ay inilipat na ito sa BJMP-NCR. (Malou Escudero)</body>
<link>http://www.philstar.com/Article.aspx?articleId=372189&amp;publicationSubCategoryId=92</link>
</article>
<article>
<title>Mambabastos sa Lupang Hinirang, kulong</title>
<author></author>
<date>
<month>November</month>
<day>28</day>
<year>2006</year>
</date>
<body>Nais ipakulong at pagmultahin ng isang Manila councilor ang isang indibidwal sa Maynila na hindi kakantahin ng tama ang Pambansang Awit ng Pilipinas. Sa ipinasang Ordinance No. 8099 na iniakda ni Manila 6th District Councilor Elizabeth Rivera, anim na buwang pagkabilanggo at multang P6,000 ang ipapataw sa &amp;quot;mambabastos&amp;quot; sa pagkanta ng Lupang Hinirang. Mahigpit na inaatasan ng ordinansa ang lahat na establisimiyento sa lungsod na awitin ng maayos ang Pambansang Awit ng Pilipinas mula sa opening hanggang closing time ng kanilang negosyo. Bukod pa rito, pinaalalahanan rin sa naturang ordinansa na dapat nakatayo at nakalagay sa dibdib ang palad habang inaawit ito at nasa tono ang pag-awit at naayon sa komposisyon na ginawa ni Julian Felipe. (Gemma Garcia)</body>
<link>http://www.philstar.com/Article.aspx?articleId=372199&amp;publicationSubCategoryId=92</link>
</article>
<article>
<title>Pinay inabsuwelto sa agimat</title>
<author></author>
<date>
<month>November</month>
<day>28</day>
<year>2006</year>
</date>
<body>Tuluyan nang pinawalang-sala ng Brunei authorities ang Pinay domestic helper na nabawian ng &amp;quot;agimat&amp;quot; na bala noong Oktubre. Batay sa ulat kahapon ni Philippine Ambassador to Brunei Darrussalam Virginia Benavidez sa Department of Foreign Affairs (DFA), umalis na ng Brunei ang nasabing Pinay matapos na ma-isyuhan ito ng police clearance ng Brunei Police at tumungo ng Dubai, UAE upang ipagpatuloy ang kanyang naudlot na trabaho doon. Magugunita na inaresto ang nasabing Pinay sa Brunei International Airport noong Oktubre 4 makaraang makuha sa kanyang wallet ang isang bala. Pinalaya lamang ang Pinay sa pagkakakulong makaraang i-atras ng public prosecutor ang kaso laban sa kanya. Nakuha kasi ng Pinay ang simpatiya ng public prosecutor nang ikatwiran nito na isang &amp;quot;agimat&amp;quot; sa pagbubuntis ang bala na nabawi sa kanya. Ang nasabing agimat anya ang nagbigay-daan sa kanya upang siya ay mabuntis kaya iniingatan niya ito at nakalagay sa kanyang wallet. Sinabi pa ng Pinay na isang matandang babaeng albularyo rito sa Pilipinas ang nagbigay sa kanya ng nasabing &amp;quot;agimat&amp;quot; noong taong 2002 noong siya ay hirap na mabuntis at magkaroon ng anak. (Rose Tamayo-Tesoro)</body>
<link>http://www.philstar.com/Article.aspx?articleId=372203&amp;publicationSubCategoryId=92</link>
</article>
<article>
<title>Iggy umalma kay Cayetano</title>
<author></author>
<date>
<month>November</month>
<day>28</day>
<year>2006</year>
</date>
<body>Hinamon kahapon ni Negros Occidental Rep. Ignacio &amp;quot;Iggy&amp;quot; Arroyo si Taguig-Pateros Rep. Alan Peter Cayetano na maglabas ng ebidensiya sa paratang ng huli na siya at ang kanyang pamangking si Pampanga Rep. Mikey Arroyo ay tumatanggap ng jueteng payola kaya dapat silang matanggal sa House of Representatives. Sinabi ni Arroyo na ang pag-abuso ni Cayetano sa kanyang katayuan, makapagsinugaling lamang ay dapat nang mahinto bago isipin ng publiko na lahat ng kogresista ay katulad ni Cayetano. &amp;quot;Una ay ang diumanoy dollar account sa Germany ng isa sa amin, na hanggang ngayon ay walang maipakitang katibayan si Mr. Cayetano.&amp;quot; &amp;quot;Ngayon naman ay nananawagan siya sa pagpapatanggal sa akin at sa aking pamangkin sa Kongreso dahil umano sa pagtanggap namin sa jueteng payola gayong wala siyang maipakitang katibayan maliban sa kanyang mapanlinlang na mga salita,&amp;quot; ayon pa kay Arroyo. Binigyang-diin ni Arroyo na dapat maglabas agad ng ebidensiya si Cayetano kung hindi ito namumulitika at naninira lamang ng reputasyon. (Malou Escudero)</body>
<link>http://www.philstar.com/Article.aspx?articleId=372204&amp;publicationSubCategoryId=92</link>
</article>
<article>
<title>Eleksiyon iuurong sa Nob. 2007</title>
<author></author>
<date>
<month>November</month>
<day>29</day>
<year>2006</year>
</date>
<body>Inirekomenda ng technical working group ng mga kongresista na ipagpaliban ang halalan sa Mayo 2007 at gawin sa Nobyembre ng parehong taon, itoy kung aaprubahan ng sambayanan ang Charter change sa pamamagitan ng isang plebisito sa Pebrero. Mangangahulugan ito na mananatili hanggang Nobyembre ang termino ng mga senador, kongresista at mga local government officials na dapat ay magtatapos sa Hunyo 30. Awtomatiko namang magiging miyembro ng bubuuing interim parliament ang mga senador na sa 2010 pa magtatapos ang termino. Sa bagong parliament ay magkakaroon ng 32 regional representatives, 22 party list members at 212 district representatives. Inaasahang isasalang sa plenaryo ng Kamara sa susunod na linggo ang mabubuong proposed amendments na magiging hudyat sa debatihan sa Chacha. Maaari naman umanong magkaroon ng plebisito sa Pebrero kung maaprubahan ng 3/4 ng lahat ng mga miyembro ng Kongreso bago magbakasyon sa Disyembre 22 ang panukalang Chacha. Tatanungin ang mga botante sa gagawing plebisito kung pabor siya sa mga probisyon ng Konstitusyon na ipinapanukalang baguhin o palitan. Pangunahing layunin ng pag-amyenda ang pagpapalit ng porma ng gobyerno mula presidential tungong parliamentary. Nais ng administrasyon na maidaos ang plebisito bago Pebrero 12 na siyang huling araw para sa paghaharap ng certificate of candidacy ng mga senador sa halalan sa 2007. Ayon naman kay Senate Minority Leader Aquilino Pimentel Jr., balak ng administrasyon na bumuo ng Interim Parliament, na kinabibilangan ng 236 incumbent congressmen at 23 Senador, para matiyak na kontrolado nito ang lehislatura. Pinayuhan naman ni Sen. Joker Arroyo ang mga kongresista na umuwi na lang sa kanilang mga lalawigan o lugar at mangampanya dahil hindi naman nila pwedeng ipagpaliban ang 2007 elections dahil ito ang nakasaad sa saligang-batas. (Malou Escudero, Lilia Tolentino At Rudy Andal)</body>
<link>http://www.philstar.com/Article.aspx?articleId=372331&amp;publicationSubCategoryId=92</link>
</article>
<article>
<title>Pamilya Arroyo nakapuntos kay Cayetano</title>
<author></author>
<date>
<month>November</month>
<day>29</day>
<year>2006</year>
</date>
<body>Ibinasura kahapon ng House committee on ethics ang mosyon ni Taguig-Pateros Rep. Alan Peter Cayetano na itigil ang pagdinig sa kanyang expulsion case dahil may nakasampang kaso na katulad din ang isyu sa Quezon City Regional Trial Court. Sa ginawang botohan, 32 kongresistang kasapi ng komite ang nagbasura sa mosyon ni Cayetano samantala 9 lamang ang kumatig sa kanya. Pinanindigan ng komite na mayroon silang jurisdiction sa kaso ni Cayetano kaya itutuloy ang pagdinig para sa pagpapatalsik sa kongresista. Nag-ugat ang expulsion case na inihain nina First Gentleman Mike Arroyo, Pampanga Rep. Mikey Arroyo, Negros Occ. Rep. Ignacio Arroyo at Presidential Son Dato Arroyo sa ginawang pagbubunyag ni Cayetano na may secret multi-million dollar account ang First Family sa Germany. Nagsampa rin ng libel case ang mga Arroyo laban kay Cayetano dahil sa nabanggit na isyu. Pero sinabi ni Cayetano na hindi na siya kailangang patalsikin bilang miyembro ng Kongreso at nakahanda syang magbitiw kung pipirma sa isang waiver ang mga Arroyo upang mabusisi ang ibat ibang bank accounts ng mga ito. Matatandaan na nagtungo pa sa Germany ang Unang Ginoo upang humingi ng sertipikasyon mula sa Hypovereins Bank sa Germany na magpapatunay umano na wala siyang account sa nasabing bangko. (Malou Escudero)</body>
<link>http://www.philstar.com/Article.aspx?articleId=372343&amp;publicationSubCategoryId=92</link>
</article>
<article>
<title>Super typhoon Reming nasa bansa na</title>
<author></author>
<date>
<month>November</month>
<day>29</day>
<year>2006</year>
</date>
<body>Pumasok na sa bansa ang super typhoon Reming at sa latest bulletin ng PAGASA ay namataan ito sa layong 750 silangan ng Samar at may lakas ng hangin na 105 kilometro bawat oras. Hindi tulad nina Milenyo, Paeng at Quennie na pumasok sa bansa na isang low pressure area pa lamang, si Reming ay isa ng tropical storm ng pumasok sa area of responsibility ng Pilipinas. Inaasahang lalapag si Reming sa Aurora at tatawid sa Central Luzon kung saan magpaparamdam sa Metro Manila sa araw ng Huwebes at Biyernes. Nakataas na ang signal no. 1 sa Catanduanes habang makakaranas ng pag-ulan ang Bicol at Western Visayas. Dahil dito, pinaalalahanan ng PAGASA ang local disaster coordinating council na maging handa sa anumang epektong idudulot ng bagyo sa naturang mga lugar. (Angie dela Cruz)</body>
<link>http://www.philstar.com/Article.aspx?articleId=372346&amp;publicationSubCategoryId=92</link>
</article>
<article>
<title>Pag binuwag ang Senado, gobyerno makakatipid ng P4.8B</title>
<author></author>
<date>
<month>November</month>
<day>29</day>
<year>2006</year>
</date>
<body>Malaki umano ang matitipid ng gobyerno at mapapabilis pa ang pagpasa ng mga panukalang batas kung bubuwagin na ang Senado at isa na lamang ang kapulungan ng Kongreso. &amp;quot;Nasa P4.8 bilyong pork ang matitipid ng pamahalaan kada taon kapag naipasara na ang mamahalin o expensive Senate at ang pagpasa ng batas ay gagawin lamang ng isang chamber legislature,&amp;quot; ani House Majority Leader Prospero Nograles. Ang bawat isang senador ay mayroong P200 million pork barrel funds kada taon. Katumbas aniya ito ng 10,667 classrooms o 2,400 kilometro ng farm-to-market roads o pambayad ng tuition, libro at board ng may 30,000 medical students sa loob ng isang taon.Sa kabila na mayroon lamang 23 miyembro, ang Senado ay may budget na P1.428 billion sa susunod na taon. Taliwas ito sa Kamara na may 234 members, na mayroon lamang P3 billion allocation. Sa ilalim ng panukalang budget para sa 2007, ang senador ay may 300% allocation na mas mataas sa isang congressman at operating budget na 500% mas malaki kumpara sa kanila.Maging sa isyu ng bilang ng staffs ay mas malaki ang alokasyon ng mga senador kumpara sa kanila. Batay sa official &amp;quot;Staffing Summary&amp;quot; ng gobyerno, sinabi ni Rep. Rodolfo Antonino na ang Senado ay maryoong 2,159 employees habang ang House ay mayroong 3,694.Nangangahulugan aniya na ang bawat senador ay mayroong 94 tauhan na nagtatrabaho para sa kanya habang ang isang congressman ay mayroon lamang 16. Ang Senado ay mayroong 160 Director II at mas mataas na posisyon habang ang Kamara ay mayroon lamang 88.Sinabi pa ni Antonino na sa kabila ng ganitong ratio at mas maliit na budget kumpara sa Senado, mas maraming naipapasa ang Kamara kaysa Senado. (Malou Escudero)</body>
<link>http://www.philstar.com/Article.aspx?articleId=372354&amp;publicationSubCategoryId=92</link>
</article>
<article>
<title>Labi ni Max nasa Camp Aguinaldo na</title>
<author></author>
<date>
<month>November</month>
<day>29</day>
<year>2006</year>
</date>
<body>Dumating na sa bansa ang labi ng batikang mamamahayag na si Philippine Star Publisher at columnist Maximo &amp;quot;Max&amp;quot; Soliven para sa tatlong araw na lamay bago ito ihatid sa kaniyang huling hantungan sa Libingan ng mga Bayani sa Fort Bonifacio, Makati City. Mula NAIA ay dinala ang abo ni Soliven sa Ignacious Chapel sa Camp Aguinaldo ng asawa nitong si Ambassador Preciosa Soliven, iba pang miyembro ng pamilya nito at mga kaibigan. Lulan ang labi ng PAL flight PR-431. Si Soliven, isang World War II veteran ay nasawi sa cardiac arrest sa Japan noong Nobyembre 24 kaugnay ng komplikasyon sa sakit nitong pneumonia. Nabatid kay AFP-Public Information Office Chief Lt. Col. Bartolome Bacarro na si Soliven ay pagkakalooban nila ng heros burial sa Libingan ng mga Bayani sa darating na Biyernes. (Butch Quejada/Joy Cantos)</body>
<link>http://www.philstar.com/Article.aspx?articleId=372358&amp;publicationSubCategoryId=92</link>
</article>
<article>
<title>4 Usecs ni Cruz nagbitiw!</title>
<author></author>
<date>
<month>November</month>
<day>29</day>
<year>2006</year>
</date>
<body>Apat sa anim na undersecretary nang nagbitiw na si Defense Sec. Avelino Cruz ang nag-resign na rin sa kanilang mga posisyon. Kinumpirma ni Cruz ang pagbibitiw nina Undersecretaries Cecilio Lorenzo, Jose Santos, Rodel Cruz at Rafael Santos. Ayon sa apat, kasama nilang pumasok sa DND si Cruz kaya kasama rin nila itong aalis sa departamento. Nais ng apat na bigyang laya si Pangulong Arroyo na makapamili ng mga bagong opisyal. (Joy Cantos)</body>
<link>http://www.philstar.com/Article.aspx?articleId=372361&amp;publicationSubCategoryId=92</link>
</article>
<article>
<title>Walang klase!</title>
<author>Nina Lilia Tolentino At Angie Dela Cruz</author>
<date>
<month>November</month>
<day>30</day>
<year>2006</year>
</date>
<body>Sinuspinde na ng Malaca&amp;ntilde;ang ang pasok ng mga mag-aaral sa elementarya, high school at college sa Metro Manila gayundin sa iba pang lugar na apektado ng paghagupit ng super typhoon Reming. Si Reming na sinasabing may potensiyal na maging mas malakas pa kay Milenyo dahil sa taglay nitong malakas na hanging 190 kilometro bawat oras at may pabugso hanggang 220 kilometro bawat oras, ay inaasahang tatama sa Metro Manila bukas. Subalit ngayon pa lamang ay magsisimula nang sumungit ang panahon. Una nang kinansela ng Department of Education (DepEd) ang pasok sa Bicol Region dahil sa lakas ng epekto rito ni Reming. Sa latest forecast ng PAGASA, ganap na alas-4 ng hapon kahapon ay namataan si Reming sa layong 270 km ng silangan hilagang silangan ng Virac, Catanduanes. Ngayong Huwebes, si Reming ay inaasahang lalapag sa Catanduanes at sa bandang hapon ay inaasahang nasa bahagi ng Sipocor, Camarines Sur. Bukas, araw ng Biyernes ay inaasahang ito ay nasa 130 km kanluran ng Metro Manila at sa Sabado ng hapon ay nasa layong 390 km kanluran hilagang kanluran ng Iba, Zambales. Signal no. 4 sa Catanduanes; signal no. 3 sa Albay, Camarines provinces at Polillo island; signal no. 2 sa Sorsogon, Burias island, Quezon, Aurora, Quirino at Northern Samar; signal no. 1 sa Isabela, Quirino, Nueva Vizcaya, Nueva Ecija, Bulacan, Pampanga, Tarlac, Pangasinan, Zambales, Bataan, Cavite, Rizal, Laguna, Batangas, Romblon, Biliran, Masbate, Marinduque, Mindoro Oriental, Lubang island at Metro Manila. Kagabi ay itinaas na ang storm signal no. 2 sa MM at Calabarzon (Cavite, Laguna, Batangas, Rizal, Quezon) area. Inalerto na ng PAGASA ang mga residenteng nakatira sa mga apektadong lugar na maging handa upang makaiwas sa posibleng landslide at flashfloods.</body>
<link>http://www.philstar.com/Article.aspx?articleId=372524&amp;publicationSubCategoryId=92</link>
</article>
<article>
<title>Public interview binoykot ng 5 mahistrado</title>
<author></author>
<date>
<month>November</month>
<day>30</day>
<year>2006</year>
</date>
<body>Hindi sumipot kahapon sa public interview ng Judicial Bar Council (JBC) ang limang mahistrado na kandidato para sa susunod na Supreme Court Chief Justice kapalit ni Artemio Panganiban. Tanging si Sen. Miriam Defensor-Santiago lamang ang dumalo pero humiling na huwag na siyang isailalim sa interview dahil magiging &amp;quot;unfair&amp;quot; anya ito sa kanyang mga katunggali sa posisyon. Nauna nang sumulat sa JBC panel sina Associate Justices Antonio Carpio; Reynato Puno; Leonardo Quisumbing; Angelina Sandoval-Gutierrez at Consuelo Ynares-Santiago na hindi na nila kailangang sumailalim sa public interview dahil walang kuwestiyon sa kanilang moralidad at integridad. Ayon naman kay Sen. Francis Pangilinan, maaaring ma-disqualify ang mga nasabing mahistrado sa hindi nila pagdalo sa naganap na public interview. Muling magpupulong ang JBC sa Lunes. Malaki ang paniniwala ni Pangilinan na dapat pa rin umanong maitulak ang public interview dahil ito ay maituturing na &amp;quot;transparency&amp;quot; sa publiko. Kailangang makapagsumite ang JBC ng pangalan kay Pangulong Arroyo dahil mababakante ang nasabing posisyon sa darating na Disyembre 9. Sa bandang huli ang Pangulo pa rin ang may kapangyarihang pumili kung sino ang susunod na chief justice. (Grace dela Cruz)</body>
<link>http://www.philstar.com/Article.aspx?articleId=372532&amp;publicationSubCategoryId=92</link>
</article>
<article>
<title>Planong pagkansela sa eleksiyon kinontra</title>
<author></author>
<date>
<month>November</month>
<day>30</day>
<year>2006</year>
</date>
<body>Binanatan kahapon ng oposisyon ang rekomendasyon ng technical working group ni Speaker Jose de Venecia na i-postpone ang eleksiyon sa darating na Mayo dahil sa isinusulong na pag-amyenda sa Konstitusyon, Ayon kay House Minority Leader Francis Escudero, lumabas na rin ang katotohanan na hindi para sa mga mamamayan ang isinusulong ng Charter change kundi upang mapalawig ng termino ng mga nakaupong opisyal ng gobyerno. &amp;quot;At least lumabas na ang katotohanan sa matagal na panahong sinasabi namin na isa lang ang pakay ng Chacha, ito ay i-postpone ang halalan, palawigin ang termino ng mga opisyal na kakampi ng Pangulo,&amp;quot; ani Escudero. Gayunman, sinabi nito na hindi sa lahat ng oras ay palaging ang mga kakampi ng Palasyo ang masusunod dahil kailangan pang ipaliwanag sa mga mamamayan kung bakit dapat ipagpaliban ang eleksiyon. Sinabi pa ni Escudero na handa ang minorya na dalhin sa Korte Suprema ang naturang isyu at buo pa rin ang pag-asa nila na magdedesisyon ang Korte ng naaayon sa batas. (Malou Escudero)</body>
<link>http://www.philstar.com/Article.aspx?articleId=372538&amp;publicationSubCategoryId=92</link>
</article>
<article>
<title>Ex-Trustees ng AMWSLAI pinigil ng SC na makabalik sa puwesto</title>
<author></author>
<date>
<month>November</month>
<day>30</day>
<year>2006</year>
</date>
<body>Pinigil ng Korte Suprema ang mga dating miyembro ng Board of Trustees ng Air Material Wing Savings and Loan Association Inc. (AMWSLAI) na makabalik sa kanilang mga posisyon matapos na magpalabas ito ng temporary restraining order (TRO). Sa dalawang pahinang resolution ng SC 1st Division, kinatigan nito ang petition ng mga bagong miyembro ng Board of Trustees ng AMWSLAI na manatili ang mga ito bilang kasapi ng board habang dinidinig ang ipinalabas na desisyon ng Court of Appeals (CA) noong Agosto 15, 2006 at Nob. 10, 2006 na nagbasura sa naganap na eleksiyon ng Board of Trustees noong Oktubre 14. Ipinawalang-saysay ng CA ang desisyon ng dating hukom na si Judge Henrick Gingoyon ng Pasay City Regional Trial Court na nagbasura naman sa kasong isinampa ni ret. Col. Luvin Manay, Col. Antonio Mantuano, ret. Col. Anselmo Geronimo, Maj. Jose Elaurza at Lt. Johnson Nestor Ocfemia at humihiling na mapalawig pa ang TRO na ipinalabas ni Executive Judge Caridad Grecia-Cuerdo ng Pasay RTC. Maging ang isinagawang eleksiyon ng 11 miyembro ng AMWSLAI ay pinawalang-saysay din ng nasabing desisyon ng CA. Ilan sa mga nahalal sa board sina Cols. Ricardo Nolasco, Thaddeus Estalida at Ismael Abad at siyam iba pa. Inatasan din ng korte ang mga dating miyembro ng board of trustees na huwag manatili sa tanggapan ng AMWSLAI at magsagawa ng kanilang trabaho. (Grace dela Cruz)</body>
<link>http://www.philstar.com/Article.aspx?articleId=372544&amp;publicationSubCategoryId=92</link>
</article>
<article>
<title>Ex-mayor 10 taon kalaboso dahil sa P50T</title>
<author></author>
<date>
<month>November</month>
<day>30</day>
<year>2006</year>
</date>
<body>Dahil sa pagbulsa ng P50,000, hinatulan kahapon ng 10 taong pagkabilanggo ng Sandiganbayan ang dating alkalde ng San Manuel, Isabela na naharap sa kasong graft. Napatunayan ng Sandiganbayan Special Division na si Jaime Domingo ay nagbulsa ng may P50,000 mula sa infrastructure project na ini-award sa isang kontraktor noong 1993. Nagpasya rin ang hukuman na ma-disqualify ang dating mayor sa paghawak ng anumang puwesto sa gobyerno kasabay ng kautusang dapat nitong ibalik sa gobyerno ang naibulsang P50,000. Lumabas sa rekord na pinasimulan ng San Manuel ang isang pavement project na nagkakahalaga ng P520,000 noong 1993 at sub-contract na P50,000. Pero natuklasan ng Commission on Audit na ang tsekeng inisyu para sa supplier ay nakapangalan kay Domingo. Ikinatuwiran ng dating alkalde na nagkamali lamang ang municipal treasurer kaya naipangalan sa kanya ang tseke dahil ang isa mga supplier na D.P. Garcia Construction ay may pagkakautang sa kanyang asawa. Hindi tinanggap ng Sandiganbayan ang dahilan ni Domingo at sinabing &amp;quot;lame excuse&amp;quot; lamang ito. (Malou Escudero)</body>
<link>http://www.philstar.com/Article.aspx?articleId=372552&amp;publicationSubCategoryId=92</link>
</article>
<article>
<title>British general bilib sa Arroyo government</title>
<author></author>
<date>
<month>November</month>
<day>30</day>
<year>2006</year>
</date>
<body>Pinuri ni Retired Bri-tish Gen. Sir Rupert Smith ang ginagawang hakbang ng gobyernong Arroyo sa tulong ng mga peace workers sa Mindanao upang makamit ang tunay na kapayapaan at pag-unlad sa rehiyon. Nagtungo si Gen. Smith, na dating Deputy Supreme Commander ng North Atlantic Treaty Organization (NATO) noong 1988-2001 at kasalukuyang adviser ng Geneva-based Henry Dunant Center for Humanitarian Dialogue (CHD), sa Sulu at personal nitong naoobserbahan ang malaking pagbabago sa ginagawa ng gobyerno upang makamit ang tunay na kapayapaan at pag-unlad dito.Katuwang ni Smith ang tanggapan ni Executive Secretary Eduardo Ermita kung saan ay nakipag-dayalogo pa ito sa mga local government officials, civil societies at lider ng Moro National Liberation Front (MNLF) sa Zamboanga at Sulu upang alamin ang development ng isinasagawang peace effort ng gobyerno partikular ng binuong Peace Working Group ng GRP at MNLF. Aniya, hindi na lamang militarisasyon ang solusyon sa mga kaguluhang nangyayari tulad sa Mindanao kundi kailangan ang security at political reforms lalo na ang pagkakaroon ng peace talks o dialogues at sa tulong na rin mismo ng mga taong naaapektuhan ng kaguluhan.&amp;quot;We are now using military force to change peoples intentions, change their minds. And the result of this is that military force can only be used tactically, it can only create a condition, it is not going to resolve the matter directly,&amp;quot; paliwanag pa ni Gen. Smith. Ang pagsusu- long ng peace initiatives na ito sa Sulu at Mindanao ni Gen. Smith ay sa tulong ng Arroyo government, tanggapan ni Sec. Ermita, mga local government units at mis-mong peace workers sa apektado ng conflicts. (Rudy Andal)</body>
<link>http://www.philstar.com/Article.aspx?articleId=372553&amp;publicationSubCategoryId=92</link>
</article>
</data>