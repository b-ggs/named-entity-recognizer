<?xml version="1.0" encoding="ISO-8859-1" ?>
<data>
<article>
<title>GMA, FVR, Simbahan nagsabwatan: Pinagkaisahan ako!  Erap</title>
<author>Ni Malou Escudero</author>
<date>
<month>June</month>
<day>01</day>
<year>2006</year>
</date>
<body>Inakusahan kahapon ni dating Pangulong Joseph Estrada sina Pangulong Arroyo, dating Pangulong Fidel Ramos, ang Simbahan at business groups na diumanoy nagsabwatan para mapatalsik siya sa Malaca&amp;ntilde;ang noong 2001. Sa muling pagharap ni Estrada sa Sandiganbayan Special Division, pinangalanan din ni Estrada ang mga Ayala at Lopez families, si Jaime Cardinal Sin, First Gentleman Mike Arroyo, dating Makati Business Club president Ricardo Romulo, Ilocos Sur Gov. Luis Chavit Singson, ex-Southern Command chief Edgardo Espinosa at ex-police Supt. Reynaldo Berroya bilang mga conspirators. Ayon kay Estrada, may kanya-kanyang agenda ang mga nabanggit para magsabwatan at mapatalsik siya sa Palasyo. Sinabi ni Estrada na sinuportahan ng Ayala at Lopez families, may-ari ng Manila Water at Maynilad Water consortium, ang kanyang pagkakaalis sa Malaca&amp;ntilde;ang matapos niyang tanggihan ang kahilingan ng mga ito na itaas sa 80 porsiyento ang singil sa tubig. &amp;quot;I won because of Erap sa Mahirap. If I will approve their request they (masa) might call me Erap Pampahirap,&amp;quot; ani Estrada. Isang buwan aniya matapos siyang mapatalsik sa Malaca&amp;ntilde;ang at palitan siya ni Gloria Arroyo ay tumaas ng 100% ang singil sa tubig. Hindi rin umano niya pinagbigyan ang kahilingan ng namayapang si Cardinal Sin na ipag-utos ang 40-day ceasefire sa Moro Islamic Liberation Front (MILF) at patigilin ang Senado sa pagpasa ng Visiting Forces Agreement. Sumama naman umano si Ramos sa sabwatan upang mapagtakpan ang Centennial Expo scandal, habang hindi naman matanggap ng business elite ang kanyang pagka-pangulo kaya todo suporta rin si Romulo sa ouster moves. Natanggal umano sina Berroya at Espinosa sa kanilang puwesto noong presidente pa siya kaya gumanti ang mga ito. Ayon pa kay Estrada, nagalit umano sa kanya si Singson dahil hindi niya pinagbigyan ang request nito na ilipat ang unliquidated cash advances ng gobernador. Ni-raid din umano ng mga awtoridad ang isang warehouse ni Singson kung saan nakarekober ng mga motorsiklo. Sinabi pa ni Estrada na hindi siya nag-resign bilang presidente at hindi siya dapat kasuhan ng plunder dahil mayroon siyang &amp;quot;immunity from suit&amp;quot;.</body>
<link>http://www.philstar.com/Article.aspx?articleId=339677&amp;publicationSubCategoryId=92</link>
</article>
<article>
<title>Itak at paltik na lang ang armas ng mga pulis</title>
<author></author>
<date>
<month>June</month>
<day>01</day>
<year>2006</year>
</date>
<body>Iginiit kahapon ni Senate Minority Leader Aquilino Pimentel Jr. sa liderato ng Philippine National Police (PNP) na maghanap ng solusyon upang malutas ang problema sa kakulangan ng baril para sa ating kapulisan at huwag ng hintayin na gumamit na lamang ng itak at paltik na baril ang ating awtoridad. Sinabi ni Sen. Pimentel, ikinagulat niya ang report ng Department of Interior and Local Government (DILG) at PNP na 61.5 percent lamang ng 115,000 na police force ang mayroong inisyung baril ang gobyerno. Ayon kay Pimentel, ang pagsasara ng lokal na manufacturers ng baril sa bansa na nagsu-supply ng armas at bala sa PNP ang naging dahilan kaya nagkaroon ng shortage sa firearms ng mga pulis kaya dapat makipag-usap ang PNP sa mga foreign manufacturers upang tulungan ang mga local company natin. Aniya, hindi naman kakayanin ng gobyerno na umangkat ng mga baril at bala para sa ating law enforcement authorities at hindi naman akmang gamitin ng ating mga pulis ang mga paltik na baril na ginagawa sa Danao City. &amp;quot;Maybe we should put our hearts together on how we can do that for the self-sufficiency of our law enforcers in terms of firearms and ammunitions,&amp;quot; paliwanag ni Pimentel. Samantala, tinutulan naman ng senador ang panukalang armasan ang mga mediamen dahil sa sunud-sunod na pagpaslang sa mga mamamahayag dahil hindi raw ito ang solusyon sa problema. (Rudy Andal)</body>
<link>http://www.philstar.com/Article.aspx?articleId=339687&amp;publicationSubCategoryId=92</link>
</article>
<article>
<title>66 bills ipinasa ng Kamara sa loob ng 2 araw</title>
<author></author>
<date>
<month>June</month>
<day>01</day>
<year>2006</year>
</date>
<body>Record breaking ang naging performance ng House of Representatives noong Lunes at Martes matapos makapagpasa ng 66 panukalang batas at makapagtala ng 136 attendance ng mga congressmen. Ipinagmalaki ni House Majority Leader Prospero Nograles Jr., na nakapag-apruba ng 27 panukala para sa second reading at 39 panukala sa 3rd reading na agad ipinadala sa Senado. Sinabi ni Nograles na ang negatibong mga balita kaugnay sa mga pala-absent na kongresista ang naging dahilan para magsidalo sa sesyon ang mga mambabatas at magkaroon ng quorum. Kabilang sa mga panukalang inaprub ang House Bill No. 77 na naglalayong magkaroon ng isang venue para sa criminal at libel cases ng mga journalists, publications o broadcast stations.Ang mga libel cases ay ihahain lamang sa mga regional trial courts na malapit sa pinagtatrabahuhan ng kinasuhang mediaman. Kasama rin sa naipasa ng Kamara ang panukalang ma-exempt ang mga minimum wage earners sa pagbabayad ng buwis at bumaba ang income tax ng middle income earners. (Malou Escudero)</body>
<link>http://www.philstar.com/Article.aspx?articleId=339695&amp;publicationSubCategoryId=92</link>
</article>
<article>
<title>Paglusaw sa bitay sinertipikahan na</title>
<author></author>
<date>
<month>June</month>
<day>01</day>
<year>2006</year>
</date>
<body>Sinertipikahan na ni Pangulong Arroyo bilang urgent bill ang Senate Bill 2254 na lulusaw sa parusang bitay. Sa kanyang liham kay Senate President Franklin Drilon, sinabi ng Pangulo na kailangang buwagin na ang Death Penalty dahil hindi na epektibong nakapagpapabawas ito sa karumal-dumal na krimen. Tugon din aniya ito sa mga obserbasyon na ang parusang kamatayan ay hindi maka-mahirap dahil ang mga hindi nakakariwasa sa buhay ay walang kakayahang kumuha ng mahuhusay na abogado para depensahan ang sarili. Gayundin, ang mga napatawan ng kamatayan sa hindi makatarungang paraan ay naghihiganti na lamang para makakuha ng katarungan. Naniniwala ang Pangulo na ang life imprisonment ay nakapagbibigay pagkakataon sa nagkasala na magbago. (Lilia Tolentino)</body>
<link>http://www.philstar.com/Article.aspx?articleId=339696&amp;publicationSubCategoryId=92</link>
</article>
<article>
<title>Kaso ng 59 Magdalo inaareglo</title>
<author></author>
<date>
<month>June</month>
<day>01</day>
<year>2006</year>
</date>
<body>Handang makipagkasundo sa gobyerno ang may 59 junior officers na sangkot sa Oakwood mutiny at kasalukuyang binabalangkas ng prosecution at defense panel ang plea bargaining agreement na magpapababa ng sentensiya o kaparusahan ng mga ito. Nahaharap ang 59 sa kasong paglabag sa Articles of War (AW) 67 o mutiny, 96 (conduct unbecoming an officer and gentleman), 97 (conduct prejudicial to good order and military discipline), 63 (disrespect to the President) at 64 (disrespect to superior officer). (Joy Cantos)</body>
<link>http://www.philstar.com/Article.aspx?articleId=339702&amp;publicationSubCategoryId=92</link>
</article>
<article>
<title>Amnesty hinamon ni Iggy</title>
<author></author>
<date>
<month>June</month>
<day>01</day>
<year>2006</year>
</date>
<body>Hinamon ni Negros Occidental Rep. Ignacio &amp;quot;Iggy&amp;quot; Arroyo ang mga kritiko ng gobyerno na nagsasabing ang pagpatay sa mga maka-kaliwa at mediamen ay gawa ng mga grupong may koneksiyon sa militar at may basbas ni Pangulong Arroyo. Kinuwestiyon ni Rep. Arroyo kung bakit bulag ang Amnesty International (AI) sa posibleng may kinalaman ang mga komunista sa serye ng pagpatay. Hinamon din ni Arroyo si party-list Rep. Satur Ocampo na patunayan ang akusasyon nito na kinukunsinti ni Pangulong Arroyo ang mga death squad sa pagpatay sa mga maka-kaliwa. &amp;quot;Huwag nating kalimutan ang malawakang pagpatay ng mga komunista sa kanilang hanay noong dekada 70 kung saan may mga mass grave ng mga rebelde at pinaghihinalaang espiya ang nadiskubre sa Quezon province at nalathala si Rep. Ocampo bilang isa sa mga nakapagpahinto nito,&amp;quot; ani Arroyo. Sa nagiging paglakas ng ekonomiya at pagpasok ng mga investors, sinabi ni Arroyo na wala nang dahilan pa ang gobyerno na manakit pa ng mga kritiko nito. (Malou Escudero)</body>
<link>http://www.philstar.com/Article.aspx?articleId=339707&amp;publicationSubCategoryId=92</link>
</article>
<article>
<title>3 Pinoy terrorists tiklo sa Malaysia</title>
<author>Ni Ellen Fernando</author>
<date>
<month>June</month>
<day>03</day>
<year>2006</year>
</date>
<body>Tatlong Pinoy na hinihinalang miyembro ng &amp;quot;terror network&amp;quot; na Jemaah Islamiyah ang bumagsak sa kamay ng Malaysian authorities sa isinagawang operasyon sa Sabah. Sa impormasyong nakarating kahapon sa Department of Foreign Affairs (DFA), kinilala ang dalawa sa tatlo na sina Jeknal Adil, 22 at Binsali Omar, 40 na kapwa tubong Mindanao. Walo pang Malaysian at tatlong Indonesian na sinasabing aktibong miyembro ng Darul Islam terror group ang kasamang naaresto. Ang Darul Islam ang tumulong sa pitong Indonesian kabilang ang dalawang top Jemaah terrorists na sina Dulamtin at Umar Patek sa pagtakas at pagtatago sa Pilipinas partikular sa Mindanao. Sina Dulamtin at Patek ang itinuturong may kinalaman sa Bali bombing sa Indonesia noong 2002. Sinasabing naaresto ang grupo nitong Marso 16 hanggang Abril 3 habang nagpaplano umano ng panibagong pag-atake sa nasabing bansa. Sinasabi ring sangkot ang tatlong Pinoy sa pag-smuggled ng mga matataas na uri ng baril sa Mindanao.</body>
<link>http://www.philstar.com/Article.aspx?articleId=339853&amp;publicationSubCategoryId=92</link>
</article>
<article>
<title>Mga guro sa kalye magtuturo sa pasukan</title>
<author></author>
<date>
<month>June</month>
<day>03</day>
<year>2006</year>
</date>
<body>Sa halip na sa eskuwelahan, sa kalye dadalhin ng ilang guro ang pagtuturo sa pagbubukas ng klase sa darating na Lunes upang ipakita ang kalunus-lunos na kalagayan ng edukasyon sa bansa, partikular sa mga pampublikong paaralan. Ito ang banta ng grupong Alliance of Concerned Teachers (ACT) kung saan malaking bilang ng mga guro mula sa ibat ibang lugar sa Metro Manila ang magmamartsa patungong Liwasang Bonifacio. Sa ginanap na pulong-balitaan kahapon sa Quezon City, layunin umano ng kanilang aksyon ang ipakita sa pamahalaang Arroyo na bigyan ng lunas ang lumalalang suliranin at kondisyon ng edukasyon sa bansa. Sinabi ni Antonio Tinio, chairperson ng nasabing grupo, sa kabila ng limang taong panunungkulan ni Pangulong Arroyo ay pinatunayan nito na hindi sapat ang ipinatutupad na pagbabago sa uri at kalidad ng edukasyon sa bansa. Iginiit pa nito na sa ilalim ng panunungkulan ni Arroyo ay tumaas umano ang bilang ng mga kabataang out-of-school youth, katunayan ay ilan sa mga ito ang nagmartsa pa nang hubot hubad sa University Belt sa Recto Avenue, Manila, kamakalawa. Bukod sa lumalalang problema sa taas ng matrikula, patuloy ang kakapusan ng silid-paaralan, gayundin ang di pagbibigay ng sapat na benepisyo para sa mga guro. Malaki ang paniwala ng naturang grupo na kung patuloy na hindi kikilos ang pamahalaan hinggil dito, hindi malayong marami pang kabataan ang mawawalan ng maayos na kinabukasan dahil na rin sa kakulangan sa sapat na edukasyon. (Angie dela Cruz)</body>
<link>http://www.philstar.com/Article.aspx?articleId=339866&amp;publicationSubCategoryId=92</link>
</article>
<article>
<title>Paglusaw sa bitay minamadali na</title>
<author></author>
<date>
<month>June</month>
<day>03</day>
<year>2006</year>
</date>
<body>Umaasa si Sen. Manny Villar na mapagtitibay ng Senado ang panukalang magbabasura sa parusang bitay bago mag-adjourn ang Kongreso sa Hunyo 9. Ito ay matapos ilatag ng committee on justice ni Sen. Joker Arroyo sa plenaryo ang Senate Bill 2254 para sa abolition ng death penalty. Ang SB 2254 ang pinagsama-samang panukalang 694 ni Villar, 226 ni Sen. Serge Osme&amp;ntilde;a at 1143 ni Sen. Nene Pimentel. Layon ng SB 694 ni Villar na habambuhay na pagkabilanggo ang igawad sa mga krimeng sakop ng death penalty law. Matatandaang iginawad ni Pangulong Arroyo noong Easter Sunday ang commutation sa sentensiya ng maraming convicts. Bukod dito, sinertipikahang &amp;quot;urgent&amp;quot; ng Palasyo ang pagbasura sa bitay. Sa buong mundo, 88 bansa na ang nagbasura sa bitay para sa lahat ng krimen. Sampu ang di na nagpapatupad ng bitay maliban sa wartime crimes, 37 bansa naman ang mayroon pa ring death penalty ngunit di na ito naipatupad sa nagdaang 10 taon. Pag naisabatas na ang pagbuwag sa death penalty, ang Pilipinas ang kauna-unahang bansa sa Asya na magbabasura sa parusang bitay. (Rudy Andal)</body>
<link>http://www.philstar.com/Article.aspx?articleId=339870&amp;publicationSubCategoryId=92</link>
</article>
<article>
<title>Reward system sa media killings</title>
<author></author>
<date>
<month>June</month>
<day>03</day>
<year>2006</year>
</date>
<body>Pinaplano na ng Philippine National Police (PNP) na pairalin ang pagkakaloob ng reward system upang mapabilis ang pagresolba sa kaso ng pamamaslang sa mga mediamen sa bansa. Ayon kay Task Force USIG Chief Deputy Director General Avelino Razon Jr., ang pagpapalabas ng pabuya ang isa sa nakikita nilang mga epektibong paraan para maresolba ang tumataas na bilang ng media killings. Sinabi ni Razon na ang reward ay maaaring magmula sa PNP at Department of Justice (DOJ) gayundin, mula sa mga donasyon. Aminado naman si Razon na hanggang sa kasalukuyan ay wala pa silang pondo at kung saan sila kukuha ng pondo upang maipatupad na ang kanilang reward system. Dahil dito, sinabi ng opisyal na bukas ang kanilang tanggapan sa sinumang may magandang loob na nais magbigay ng donasyon. Sinabi pa ng opisyal na pursigido ang Task Force USIG na mabigyang solusyon ang mga kaso ng pagpatay sa mga mediamen kung saan ay puspusan ang pangangalap nila ng mga ebidensiya para mapanagot sa batas ang mga salarin. (Joy Cantos)</body>
<link>http://www.philstar.com/Article.aspx?articleId=339876&amp;publicationSubCategoryId=92</link>
</article>
<article>
<title>P125 umento kinontra</title>
<author></author>
<date>
<month>June</month>
<day>03</day>
<year>2006</year>
</date>
<body>Kinontra ng Palasyo ang pinagtibay na P125 dagdag sahod ng House of Representatives para sa mga manggagawa sa pribadong sektor. Sinabi ni Press Secretary Ignacio Bunye na bagaman ikinatuwa ng Malaca&amp;ntilde;ang ang mabilis na pag-aksiyon ng Kongreso sa isyu ng pasahod, mas pinapaboran ni Pangulong Arroyo na ipaubaya sa tripartite regional wage board ang desisyon sa karapat-dapat na umento sa mga manggagawa. Sinabi ni Bunye na alam ng Malaca&amp;ntilde;ang na sa harap ng pagtaas ng presyo ng langis, kailangan talaga ng manggagawa na maitaas ang kanilang sahod subalit iba-iba anya ang antas ng sahod na angkop sa mga manggagawa sa ibat ibang rehiyon kaya inatasan niya ang RWB para magsagawa ng pag-aaal sa isyung ito. (Lilia Tolentino)</body>
<link>http://www.philstar.com/Article.aspx?articleId=339881&amp;publicationSubCategoryId=92</link>
</article>
<article>
<title>Prosecution umiskor sa Subic rape case</title>
<author></author>
<date>
<month>June</month>
<day>03</day>
<year>2006</year>
</date>
<body>Nagharap sa kauna-unahang pagkakataon ang Subic rape victim na si &amp;quot;Nicole&amp;quot; at ang apat na sundalong Kano sa isinagawang pagdinig kahapon sa Makati Regional Trial Court. Nakaiskor ang prosecution laban sa depensa makaraang iprisinta nila ang dalawa nilang testigo, sina Tomas Corpuz at Gerald Muyot, kapwa security guard ng Neptune Club sa Subic Bay, Olongapo City. Si Corpuz ay nakatalaga sa loob ng club habang si Muyot ay naka-assign sa parking area. Sa testimonya ni Corpuz, sinabi nito na nakita niya si Nicole na lasing at pasuray-suray sa loob ng function room ng club. Sa pahayag naman ni Muyot, nakita niya si Nicole na walang malay at parang batang binitbit ng isa sa mga akusadong si Daniel Smith pasakay sa Starex van. Nairecord pa ni Muyot sa log book ang plaka ng van. Naniniwala si Atty. Evalyn Ursua, abogado ni Nicole na malakas ang kaso laban sa mga akusado dahil na rin sa testimonya ng dalawang sekyu. Kasama ni Smith sa kaso sina Chad Carpienter, Dominic Duplantis at Keith Silkwood. (Lordeth Bonilla)</body>
<link>http://www.philstar.com/Article.aspx?articleId=339887&amp;publicationSubCategoryId=92</link>
</article>
<article>
<title>No ransom sa 19 Pinoy na bihag sa Somalia</title>
<author></author>
<date>
<month>June</month>
<day>03</day>
<year>2006</year>
</date>
<body>Nanindigan ang Malaca&amp;ntilde;ang na paiiralin ng pamahalaan ang &amp;quot;no ransom policy&amp;quot; sa isyu ng paglaya ng 19 tripulanteng Pinoy na binihag sa Somalia ng mga pirata. Sinabi ni Presidential Chief of Staff Mike Defensor na prayoridad ng gobyerno na mapadalhan ng pagkain at tubig ang mga Pinoy hostages dahil hindi na umano pinapakain at pinapainom ng tubig ang mga ito. Kinumpirma naman ang pagkamatay ng isa sa mga bihag kaya 19 na lamang sila mula sa dating 20 marino. Gagamitin naman ng pamahalaan ang makakaya nito para makahanap ng paraan para mapalaya ang mga bihag, subalit nilinaw na hindi babayaran ng Pilipinas ang hinihinging $450,000 ransom ng mga pirata. Ang mga tripulante ay nakidnap noon pang Marso 29 habang naglalayag ang oil tanker M/V Lim 1 sa karagatang sakop ng Somalia. (Lilia Tolentino)</body>
<link>http://www.philstar.com/Article.aspx?articleId=339889&amp;publicationSubCategoryId=92</link>
</article>
<article>
<title>Anomalya sa NPO di titigilan ni Lacson</title>
<author></author>
<date>
<month>June</month>
<day>03</day>
<year>2006</year>
</date>
<body>Tiniyak ni Sen. Panfilo Lacson na iimbestigahan ang napabalitang anomalya sa National Printing Office (NPO) kahit napagdesisyunan na ng Senado na tanggalan ito ng budget kasama ang Presidential Commission on Good Government (PCGG). Ayon kay Sen. Lacson, na siya ring nagrekomenda na bigyan ng zero budget ang NPO, nakakuha sila ng kopya ng work order noong Abril 27, 2006 kung saan nakaimprenta ang may 80,000 pahina o 20,000 kopya ng primer ng Sigaw ng Bayan, isang pribadong grupo na nagsusulong ng Charter change. Pinaliwanag ni Lacson na ang naturang grupo ay pribado batay na rin sa pahayag ng mga pinuno nito kaya malinaw na hindi dapat ito gumagamit ng pera ng gobyerno. &amp;quot;Bakit NPO ang nag-imprenta ng kanilang pamphlet? Well go beyond giving them zero budget. Magpa-file ako ng resolution, consensus na ito ng Senado at iimbestigahan namin sino ang dapat managot. Parang malversation ito eh, technical malversation. Gagamitin ang facilities and resources ng gobyerno in particular na yung NPO na printing office para sa private initiative,&amp;quot; sabi ni Lacson. (Rudy Andal)</body>
<link>http://www.philstar.com/Article.aspx?articleId=339890&amp;publicationSubCategoryId=92</link>
</article>
<article>
<title>Budget version ng Senado aprub na</title>
<author></author>
<date>
<month>June</month>
<day>03</day>
<year>2006</year>
</date>
<body>Ipinasa ng Senado ang kanilang bersiyon sa 2006 budget na nagkakahalaga ng P1.027 Trillion, mababa ng halos P26.3 bilyon mula sa panukala ng Kamara na P1.053 Trillion. Ayon kay Sen. Manny Villar, chairman ng finance committee, ilalatag na nila ito sa Lunes sa mga kinatawan ng Kongreso at magkakaroon ng bicameral conference para pag-usapan na ang pinal na budget para sa 2006. Sa budget version ng Senado, tinapyasan ng P42.01M ang DFA, P49.09M sa DOH, P13.68M sa DOLE, P701.84M sa DND, P4B sa DPWH at P2.88B sa DOTC. Una nang sinabi ng Senado na P31B ang kakaltasin nila sa panukala ng Kamara, subalit ibinalik nila ang P13B para sa pagtaas naman ng sahod ng mga kawani ng gobyerno. Walang ibinigay na budget sa PCGG at NPO habang binigyan lamang ng P1 budget ang Visiting Forces Agreement Commission. (Rudy Andal)</body>
<link>http://www.philstar.com/Article.aspx?articleId=339891&amp;publicationSubCategoryId=92</link>
</article>
<article>
<title>Presyo ng LPG tumaas</title>
<author></author>
<date>
<month>June</month>
<day>03</day>
<year>2006</year>
</date>
<body>Panibagong pasanin na naman ang daranasin ng mamamayan matapos na muling magtaas ng P.80 kada kilo o P8.80 kada 11 kg. na tangke ang produktong liquefied petroleum gas (LPG) kagabi. Ayon kay Arnel Ty, presidente ng Liquefied Petroleum Gas Marketeers Association (LPGMA), naaapektuhan na ng pagtaas ng presyo ng petrolyo ang halaga ng LPG kaya nahahatak na rin ito sa pagtataas. Ito na ang ikalawang increase sa presyo ng LPG ngayong linggo. Kasabay nito ay itinaas din ng mga kompanya ng langis ang halaga ng kanilang produktong kerosene at gasoline habang hindi naman natinag ang presyo ng diesel batay na rin sa kautusan na hindi maaaring magtaas ng halaga dahil sa pagbabawas ng 3% taripa nito. (Edwin Balasa)</body>
<link>http://www.philstar.com/Article.aspx?articleId=339892&amp;publicationSubCategoryId=92</link>
</article>
<article>
<title>5 sabit sa Ukay-ukay kinasuhan</title>
<author></author>
<date>
<month>June</month>
<day>03</day>
<year>2006</year>
</date>
<body>Limang hinihinalang smuggler ng mga &amp;quot;Ukay-ukay&amp;quot; ang sinampahan kahapon ng kasong kriminal ng Bureau of Customs (BOC) sa Department of Justice (DoJ). Kinilala ni Customs Commissioner Napoleon Castro ang mga kinasuhan na sina Manuel Bergado, Lucilyn Bergado, Sevillano Zabal, Mylyn Bergado at Fermin Libay na pawang mga incorporator/directors ng Intelink Philippines Inc., Lazer Mega Wide Traiding Inc., at Mytron Security Systems. Ang lima ay pawang lumabag sa Section 3601 at 3602 ng Tariff and Customs Code of the Philippines in connection with Republic Act 4653 na nagbabawal sa importasyon ng mga damit na isang paglabag sa revised penal code, ayon pa kay Morales. Nasabat ng mga awtoridad ng customs ang 175 bales ng &amp;quot;ukay-ukay&amp;quot; na nagkakahalaga ng P1.2 million. Nilinaw pa ni Morales na ang nasabat na 175 bales ng mga Ukay-ukay ay parte pa rin ng mga hindi idineklara na natagpuan sa Intelinks warehouse na nagkakahalaga ng 45 million. Ang Intelink ay isang kumpanya na nakabase sa Subic Bay Freeport. Ang pagkaka-kumpiska sa naturang mga damit ay bunsod sa natanggap na tip ng mga elemento ng Enforcement and Security Service ng BOC kayat naharang ang truck na kinalululanan nito sa San Fernando Exit Pampanga patungong Maynila. (Gemma Amargo-Garcia at Grace Amargo dela Cruz)</body>
<link>http://www.philstar.com/Article.aspx?articleId=339893&amp;publicationSubCategoryId=92</link>
</article>
<article>
<title>P2 milyon napulot ng apat na pulis, isinauli sa may-ari</title>
<author></author>
<date>
<month>June</month>
<day>03</day>
<year>2006</year>
</date>
<body>Nagpakita ngayon ng katapatan ang apat na miyembro ng Manila Police District (MPD) matapos na isauli sa tunay na may-ari ang napulot nilang mahigit sa P2 milyong halaga ng tseke at P20,000 cash kamakalawa sa Tondo, Maynila. Ipinagmamalaki ngayon ng MPD-Station 2 (Tondo) ang apat nilang mga tauhan na nagsoli ng naturang halaga na sina PO3 Monico Sumala, Insp. Eduardo Morata, PO2 Jess de Jesus at PO2 Conrado Juanio, pawang mga nakatalaga sa Dagupan police community precinct. Labis naman ang kagalakan ng truck driver na nakawala ng pera na si Ronnie de Guzman na nabalik sa kanya ang naturang halaga na bayad sa idineliber niyang mga sako ng bigas buhat sa Nueva Ecija. Ayon kay Insp. Morata, nagsasagawa sila ng foot patrol dakong alas-2:30 kamakalawa ng hapon sa may panulukan ng Dagupan St. at Claro M. Recto Avenue nang may napulot na sobre ang kanyang tauhan na si Sumala. nang kanilang buksan, nadiskubre ang limang piraso ng tseke na aabot sa P2,000,000 ang halaga at P20,000 cash. Sa halip na matukso, nagpasya umano sila na ipagtanung-tanong sa mga may-ari ng establisimyento sa lugar kung sino ang nawawalan ng pera. Nakakatatlong pagtatanong pa lamang sila nang akuin ng isang malaking rice stall na pag-aari ng isang Fil-Chinese na sa kanila ang napulot na mga tseke at pera. Sinabi ni de Guzman na muntik na umano siyang magtago dahil sa pagkawala ng naturang halaga na hindi niya kayang bayaran. Hindi naman umano niya alam na higit sa P2 milyon ang laman ng sobre na naka-staple wire pa dahil basta na lamang isinilid nito sa likurang bulsa ng kanyang pantalon. (Danilo Garcia)</body>
<link>http://www.philstar.com/Article.aspx?articleId=339894&amp;publicationSubCategoryId=92</link>
</article>
<article>
<title>Maynilad nagbabala sa ilegal na rate code downgrading</title>
<author></author>
<date>
<month>June</month>
<day>03</day>
<year>2006</year>
</date>
<body>Nagbigay-babala ang Maynilad Water Services, Inc. sa mga residente ng West Zone ukol sa ilegal na aktibidad ng mga indibidwal na nagpepresintang ibababa sa residential rate ang water bill ng mga kustomer na may commercial at industrial rate. Ang naturang operasyon ay ilegal dahil bukod sa libre ang pagbababa ng rate code, kailangang maaprubahan muna ito ng mga Zone Management Team ng Maynilad. Inireklamo ng ilang kustomer ang isang lalaking nagpapanggap na Ernesto Guada, lehitimong kawani ng Maynilad, na nangakong ibababa ang kanilang rate code sa halagang P6,000 hanggang P12,000. Ayon kay Lucy Q.J. Diaz, isa sa mga complainant, nalaman niya lamang na siya ay naisahan nang hindi nagbago ang kanyang water bill matapos ang isang buwan. Nang idulog niya ang insidente sa Maynilad South Business Center at hinanap si Mr. Guada, laking gulat niya na ibang Ernesto Guada ang humarap sa kanya. Ang totoong Mr. Guada ay isang frontline specialist sa South Manila BC. Inilarawan ni Diaz ang pekeng empleyado na humigit-kumulang 50, mataba at maitim. May bitbit itong mga folder at papeles at nakasuot ng Maynilad ID. Idiniin ni South Manila BC manager Eugenia Buenavente na walang sinisingil ang Maynilad na anumang bayarin para sa pagbababa ng rate code ng mga kustomer.</body>
<link>http://www.philstar.com/Article.aspx?articleId=339895&amp;publicationSubCategoryId=92</link>
</article>
<article>
<title>Pinapak ng mga isda, himalang nabuhay: Pinoy 6-araw sa dagat</title>
<author></author>
<date>
<month>June</month>
<day>04</day>
<year>2006</year>
</date>
<body>Isang mangingisdang Pinoy ang masuwerteng nabuhay sa gitna ng karagatan sa loob ng anim na araw matapos tumaob ang sinasakyang bangka sa Vietnam. Si Genaro Marinon, Jr., 31, ng Infanta, Pangasinan ang nag-iisang nakaligtas mula sa tumaob na bangkang &amp;quot;Prince Jericho &amp;quot; na hinampas ng matinding alon dulot ng bagyo. Pito pang mangingisdang Pinoy na kasama niya ang nawawala at pinaniniwalaang patay na. Sa report ni Ambassador Estrella Berenguel ng embahada ng Pilipinas sa Hanoi, Vietnam sa Department of Foreign Affairs (DFA), si Marinon ay nakitang palutang-lutang sa dagat ng isang Vietnamese vessel M/V Song Tien sa gitnang karagatan ng Calburo nitong Mayo 20, 2006. Agad siyang dinala sa isang ospital sa Ho Chi Minch City kung saan sumailalim siya sa dalawang operasyon dahil sa seryosong pagka-impeksiyon sa kanyang kanang paa. Ayon sa report, tadtad ng sugat sa katawan si Marinon nang pag-agawan at papakin ng mga malalaking isda bukod pa sa sunburn na inabot nito. Sa loob ng anim na araw na walang makain ay tanging tubig-alat ang nagsilbing inumin nito. Kinilala ng DFA ang pitong nawawalang Pinoy na mangingisda na sina Alexander Sabiano, Alan Lopage, Julie Barrios, Claro Somaganday, Cesar Somaganday, Jr., Jerwin Balcos at Pedro Balcos, Jr. Isang search and rescue operation na ang isinasagawa para sa kanila. Ayon pa sa DFA, kamakalawa ng gabi ay nakauwi na sa bansa si Marinon matapos masiguro na maayos na ang kanyang kalagayan. (Ellen Fernando)</body>
<link>http://www.philstar.com/Article.aspx?articleId=340054&amp;publicationSubCategoryId=92</link>
</article>
<article>
<title>Pinay maid sa HK ayaw nang patawag na DH</title>
<author></author>
<date>
<month>June</month>
<day>04</day>
<year>2006</year>
</date>
<body>Ayaw nang patawag ng mga Pinay maid sa ibang bansa na sila ay &amp;quot;DH&amp;quot; o domestic helper. Ito ang ipinarating ni Justice Secretary Raul Gonzalez sa media matapos itong magtungo sa Hong Kong kung saan siya naimbitahan para sa isang Santacruzan doon ng mga overseas Filipino workers. Ayon kay Gonzalez, nakiusap sa kanya ang mga Pinay na namamasukang katulong sa HK na palitan na ang bansag sa kanilang DH dahil sila umano ay mga propesyunal at napilitan lang magtrabaho bilang katulong dahil na rin sa hirap ng trabaho sa Pilipinas. Aminado rin si Gonzalez na ang mga katulong sa HK na kanyang nakausap ay pawang mga intelihente at karamihay college graduate na dating nagtrabaho din ng kanilang natapos na propesyon. Sinabi rin ng kalihim na hindi naman gobyerno ang nagbansag sa kanila ng DH kundi ang media. Kaya nanawagan ito sa media na palitan na ang katawagang ito at bigyan naman ng respeto ang mga kababayan nating kasambahay sa ibang bansa. Hindi umano nais ng mga katulong doon na sila ay bansagang DH dahil silay may mga pinag-aralan din. Nangako naman ang kalihim na gagawa siya ng paraan para mabago ang bansag na ito. (Ludy Bermudo)</body>
<link>http://www.philstar.com/Article.aspx?articleId=340055&amp;publicationSubCategoryId=92</link>
</article>
<article>
<title>20-M estudyante balik-eskwela!</title>
<author></author>
<date>
<month>June</month>
<day>04</day>
<year>2006</year>
</date>
<body>Handa na ang mahigit sa 20 milyong estudyante sa bansa sa pagbabalik eskuwela bukas, gayundin ang may 6,000 mga kagawad ng pulisya na magbabantay sa mga ito. Sa talaan ng Department of Education (DepEd), 13,318,185 ang bilang ng mga mag-aaral na papasok sa public at private sa elementary level habang 6,775,400 naman sa public at private high schools. Ang bilang ng magsisipasok ngayong taon ay mas mataas ng 2 milyon kung ikukumpara noong nakaraang taon na umabot lang sa 18 milyon dahil sa mataas na bilang ng mga lumilipat na estudyante mula sa private patungong public schools. Dahil dito, sinabi ni National Capital Region Police Office (NCRPO) chief Vidal Querol na magtatalaga sila ng may 6,000 kapulisan na magbabantay sa mga paaralan upang hindi mabiktima ang mga estudyante ng mga masasamang loob tulad ng holdaper, snatcher at kidnap-for-ransom. Ayon naman sa DepEd, katulad ng mga nakaraang taon, isa sa malaking problema tuwing darating ang pasukan ay ang kakulangan sa silid-aralan at mga guro. Sa kasalukuyan, ang teacher to student ratio ay 1:50. Ayon naman kay acting DepEd Secretary Fe Hidalgo, nakakuha na sila ng 5,000 karagdagang guro. Bukod sa pulisya, nakaantabay na rin ang Metro Manila Development Authority (MMDA) dahil tiyak na magsisikip ang mga kalsada dahil sa trapiko sa pagbabalik ng mga estudyante sa lansangan. (Edwin Balasa/Lilia Tolentino)</body>
<link>http://www.philstar.com/Article.aspx?articleId=340066&amp;publicationSubCategoryId=92</link>
</article>
<article>
<title>National ID umusad na sa Kamara</title>
<author></author>
<date>
<month>June</month>
<day>04</day>
<year>2006</year>
</date>
<body>Sa kabila nang mahigpit na pagtutol ng ilang sektor, umusad na sa House committee o justice at public order and security ang panukalang batas na magtatatag sa national identification (ID) system. Pinagsama-sama na ng komite ang pitong panukalang batas na may kaugnayan sa pagkakaroon ng national ID sa bansa. Naniniwala ang mga awtor ng panukala na mas mapapabilis ang pagbibigay ng basic services ng gobyerno kung mayroon lamang isang ID na gagamitin ang bawat Filipino. Sa sandaling maging isang ganap na batas, pag-iisahin na lamang ang mga ID na ginagamit ng GSIS, SSS, Comelec at BIR. Layunin din nang pagkakaroon ng national ID na mapabilis ang statistical data gathering ng mga government institutions. Sinabi ni Muntinlupa Rep. Ruffy Biazon, isa sa mga awtor ng panukala na maraming bansa na ang gumagamit ng national ID system tulad ng Malaysia, Indonesia, Japan, Germany at South Africa. Mas mabilis anya ang transaksiyon sa mga nasabing bansa dahil iisang ID lamang ang ginagamit. (Malou Escudero)</body>
<link>http://www.philstar.com/Article.aspx?articleId=340070&amp;publicationSubCategoryId=92</link>
</article>
<article>
<title>Mga milyonaryong kongresista, pinapasilip sa BIR</title>
<author></author>
<date>
<month>June</month>
<day>04</day>
<year>2006</year>
</date>
<body>Mismong mga kongresista na rin ang humiling sa Bureau of Internal Revenue (BIR) na isailalim sa pagsisiyasat ang mahigit sa 200 milyonaryong kongresista upang makita kung nagbabayad sila ng tamang buwis. Ayon kina House deputy minority leader Rolex Suplico at Agusan del Sur Rep. Rodolfo Plaza, dapat tingnan din ng BIR kung nagbabayad ng tamang buwis ang mga kongresista. Sinabi ni Plaza, ika-20 sa listahan ng pinakamayamang kongresista at may kabuuang networth na mahigit sa P76 milyon, hindi dapat maging mataas pa sa batas ang sinumang mambabatas. Pero dapat aniyang tiyakin ng BIR na mayroon itong sapat na ebidensiya bago isiwalat ang mga hindi nababayarang buwis ng isang congressman. Mas pinatindi ng BIR ang kampanya para mangolekta ng buwis matapos na mabigo itong makuha ang target collection noong nakaraang buwan. Base sa statement of assets and liabilities (SAL) ng mga kongresista, siyam lamang sa mga ito ang hindi milyonaryo. (Malou Escudero)</body>
<link>http://www.philstar.com/Article.aspx?articleId=340078&amp;publicationSubCategoryId=92</link>
</article>
<article>
<title>Anak ng mga menor-de-edad puwede nang maging legitimate</title>
<author></author>
<date>
<month>June</month>
<day>04</day>
<year>2006</year>
</date>
<body>Inaprubahan na sa ikatlo at huling pagbasa ng Mababang Kapulungan ng Kongreso ang panukalang-batas na magiging daan upang maging legitimate ang mga sanggol na ipinanganak ng mga menor-de-edad o under-aged parents. Sa kasalukuyan, hindi maaaring maging legitimate ang mga bata o sanggol na ipinanganak ng mga magulang na wala pang 18-anyos. Kailangan pang ampunin o dumaan sa proseso ng adoption bago maging legitimate ang isang illegitimate child. Ayon sa panukala, sa sandaling sumapit sa edad na 18 ang mga magulang ng isang illegitimate child, maaari na silang maging legitimate. Ayon sa batas, hindi maaaring ikasal ang dalawang menor-de-edad kaya lalabas na illegitimate ang kanilang anak. Ayon kay House Deputy Majority leader Eduardo Gullas, panahon na para maalis ang stigma ng mga illegitimate child na ang tanging kasalanan ay naging anak ng dalawang menor-de-edad. (Malou Escudero)</body>
<link>http://www.philstar.com/Article.aspx?articleId=340079&amp;publicationSubCategoryId=92</link>
</article>
<article>
<title>Malawakang rally ng mga magsasaka sa Hunyo 9</title>
<author></author>
<date>
<month>June</month>
<day>04</day>
<year>2006</year>
</date>
<body>Isang malawakang rally sa ibat ibang panig ng bansa ang nakatakdang gawin ng mga magsasaka sa darating na Biyernes, Hunyo 9, upang ipamukha sa gobyerno na &amp;quot;peke&amp;quot; ang Comprehensive Agrarian Reform Program (CARP) nito. Ayon kay Anakpawis Rep. Rafael Mariano, isa sa isyung isisigaw ng mga magsasaka na hindi pa rin umano nabibigyan ng sariling lupang sakahan ay ang patuloy na political killings na nangyayari sa bansa. Sinabi ni Mariano na parang hindi pa rin sapat ang ginagawa nilang pagkondena dahil patuloy pa ring may pinapatay na mga miyemro ng militanteng grupo. Sinabi pa ni Mariano na karamihan sa mga napatay sa 600 aktibista sa ilalim ng administrasyong Arroyo ay mga magsasaka na ipinaglalaban ang karapatan sa kanilang lupang sinasaka. (Malou Escudero)</body>
<link>http://www.philstar.com/Article.aspx?articleId=340083&amp;publicationSubCategoryId=92</link>
</article>
<article>
<title>Guro mag-aaklas!</title>
<author></author>
<date>
<month>June</month>
<day>05</day>
<year>2006</year>
</date>
<body>Sasabayan ng kilos-protesta ng mga guro ang pagbubukas ng klase ngayong araw na ito upang ilabas ang kanilang hinaing sa pamahalaan dahil sa palalang sitwasyon ng edukasyon sa bansa. Ayon kay Alliance of Concerned Teachers (ACT) president Antonio Tinio, daan-daang bilang ng mga guro mula sa ibat ibang lugar sa Metro Manila ang magmamartsa patungong Liwasang Bonifacio ngayong hapon upang iparamdam kay Pangulong Arroyo ang lumalalang problema sa edukasyon, taas ng matrikula, patuloy ang kakapusan ng silid-paaralan, gayundin ang di pagbibigay ng sapat na benepisyo para sa mga guro. Dagdag pa ni Tinio, isa sa agenda ng protesta ay ang hindi pagbibigay importansiya ni Mrs. Arroyo sa palalang kondisyon ng edukasyon sa bansa. &amp;quot;After more than five years in office, Gloria Arroyo has proven herself incapable of implementing real reforms in education,&amp;quot; saad ni Tinio. Mag-uumpisang magtipon-tipon ang mga guro sa Philippine Normal University (PNU) auditorium kasama si dating Vice-President Teofisto Guingona at magmamartsa sa Liwasang Bonifacio. Paliwanag ni Tinio, sa panahon ng pamahalaang Arroyo ay dumami ang bilang ng mga out-of-school-youth, lumubha ang mga suliranin sa classroom at mababa ang pasahod para sa mga guro kahit pa nadadagdagan ang workloads nila. Saad pa ni Tinio na mas mabuti nang isabay nila ang kanilang kilos protesta sa pagdagsa ng mahigit sa 20 milyong estudyante mula sa public at private elementary at high school upang mabigyang pansin ang kanilang pinaglalaban. Sa talaan ng DepEd, aabutin sa 13 milyon ang magbabalik estudyante sa mga pampubliko at pribadong eskuwelahang pang-elementarya. Sa sekondarya, inaasahan naman na 6.5 milyon mag-aaral ang dadagsa sa mga private at public high schools. At para naman sa mga unibersidad at kolehiyo, karagdgang 466,000 college freshmen ang magsisimula ng kanilang bagong pakikibaka hanggang magtagumpay na makakuha ng diploma sa kolehiyo. Sa kasalukuyan ay mayroong kabuuang 463,305 mga guro sa bansa, 340,231 ay nagtuturo sa elementarya at 123,074 sa high school. (Edwin Balasa)</body>
<link>http://www.philstar.com/Article.aspx?articleId=340223&amp;publicationSubCategoryId=92</link>
</article>
<article>
<title>Walang tuition hike sa state universities, colleges  Palasyo</title>
<author></author>
<date>
<month>June</month>
<day>05</day>
<year>2006</year>
</date>
<body>Kasabay ng pagbubukas ng klase ngayong araw, magandang balita para sa mga estudyante at magulang dahil walang magaganap na pagtataas ng matrikula sa state universities and colleges (SUCs) ngayong taon, base na rin sa direktiba ng Malaca&amp;ntilde;ang na pigilin ang pagtataas ng tuition fee sa SUCs ngayong taon. Sinabi ni Budget Secretary Rolando Andaya kahapon na magpapalabas ang Department of Budget and Management (DBM) ng pondong P285 milyon bilang pagdagdag suporta sa tuition para sa lahat ng SUCs. Sa pamamagitan ng Tuition Fee Support Fund, ang gobyerno ang siyang papasan sa idudulot na pahirap sa mamamayan bunga ng tuition fee increase. &amp;quot;The money &amp;quot;would foreclose the need for SUCs to increase tuition this year,&amp;quot; ayon kay Andaya sa isang statement. Ang nasabing halaga ay nagmula sa Higher Education Development Fund. Mayroong 113 SUCs sa bansa na may combined budget na P16.7 billion sa taong ito. (Ellen Fernando)</body>
<link>http://www.philstar.com/Article.aspx?articleId=340228&amp;publicationSubCategoryId=92</link>
</article>
<article>
<title>Big 3 nagtaas ng presyo</title>
<author></author>
<date>
<month>June</month>
<day>05</day>
<year>2006</year>
</date>
<body>Muling nagtaas ng 50 sentimos na singil sa kanilang produktong petrolyo ang malalaking kumpanya ng langis. Kahapon ay nagdagdag ang Shell, Petron at Caltex ng 50 sentimos na singil kada litro sa gasolina at kerosene, habang P5.50 naman sa kada tangke ng LPG. Batay sa kwenta ng Shell, P1.80 hanggang P2 naman ang diperensiya sa average na presyo ng langis sa Mayo kumpara sa Abril. Ang patuloy na pagtataas ng presyo ng kerosene at gasoline ay dahil na rin sa patuloy na paggalaw ng presyo nito sa world market. Ito na ang ika-apat na paggalaw sa presyo simula Abril matapos ang sunud-sunod na rollback ng nakaraang Enero. Samatanla, hindi naman naapektuhan ang presyo ng diesel dahil na rin sa pagbabawas ng 3% taripa nito na ipinatupad ng gobyerno. (Edwin Balasa)</body>
<link>http://www.philstar.com/Article.aspx?articleId=340235&amp;publicationSubCategoryId=92</link>
</article>
<article>
<title>Seguridad sa balik-eskwela kasado na</title>
<author></author>
<date>
<month>June</month>
<day>05</day>
<year>2006</year>
</date>
<body>Pinakilos na ng Malaca&amp;ntilde;ang ang mga kaugnay na ahensiyang gobyerno upang matiyak ang seguridad at kaligtasan ng halos 20 milyong estudyante na dadagsa sa mga paaralan ngayong umaga sa pagbubukas ng school year 2006-2007. Bagamat inaasahan na sasalubungin ng mga rally ng mga militanteng guro at estudyante ang pagbubukas ng klase ay nakaalerto na ang buong puwersa ng Philippine National Police (PNP) na magbabantay sa mga bisinidad ng mga paaralan sa Metro Manila, bus terminals at iba pang crime prone areas para mapanatili ang kaayusan sa school day opening. Tutulong din ang mga barangay tanod bilang augmentation sa pinaiiral na seguridad upang bantayan ang sitwasyon laban sa mga mandurukot at iba pang kriminal na posibleng targetin ang mga inosenteng mag-aaral. Inatasan na rin ng Palasyo ang Department of Health (DOH) na makipag-ugnayan sa Department of Education (DepEd) upang inspeksiyunin naman kung malinis ang mga ibinebentang street food malapit sa mga eskuwelahan. (Lilia Tolentino/Joy Cantos)</body>
<link>http://www.philstar.com/Article.aspx?articleId=340240&amp;publicationSubCategoryId=92</link>
</article>
<article>
<title>Pagbuwag sa death penalty pagdedebatehan ngayon</title>
<author></author>
<date>
<month>June</month>
<day>05</day>
<year>2006</year>
</date>
<body>Inaasahan ang mainit na debate sa plenaryo ng Senado ngayon kaugnay sa rekomendasyong alisin na ang parusang bitay sa pamamagitan ng lethal injection at sa halip ay patawan na lamang ng parusang habambuhay na pagkakakulong ang mga nagkakasala. Ayon kay Sen. Panfilo Lacson, si Sen. Joker Arroyo ang nagharap sa plenaryo ng committee report no. 72 na nagrerekomenda na alisin na ang parusang bitay at siguradong magkakaroon ng mainit na talakayan ngayon sa isyung ito. Wika pa ni Lacson, marami ang nakalinya upang tanungin si Sen. Arroyo sa naging rekomendasyon ng pinamumunuan nitong committee on justice and human rights na buwagin na ang death penalty. Sa panig naman ni Senate Minority Leader Aquilino Pimentel Jr., isa sa co-sponsor ng nasabing panukala, dapat lamang alisin na ang death penalty dahil hindi naman naipapatupad ang batas na ito simula ng maupo si Pangulong Arroyo. Bukod dito, sinabi ni Pimentel na hindi naman napigilan ng pag-iral ng death penalty ang mga heinous crimes sa bansa at ang mga nagkasala sa batas ay hindi na magkakaroon ng pagkakataong makapag-bagong buhay dahil sa parusang kamatayan. May 16 senador ang sumusuporta sa paglusaw sa death penalty. (Rudy Andal)</body>
<link>http://www.philstar.com/Article.aspx?articleId=340245&amp;publicationSubCategoryId=92</link>
</article>
<article>
<title>Northrail redi na</title>
<author></author>
<date>
<month>June</month>
<day>05</day>
<year>2006</year>
</date>
<body>Nagsagawa kahapon ng inspeksiyon ang mga kinatawan ng Export-Import Bank of China (Eximbank) at mga opisyal ng China National Machinery and Engineering Group (CNMEG) sa Northrail site upang alamin ang development ng proyekto sa Caloocan City. Ayon kay Northrail president Jose Cortes Jr., personal na ininspeksiyon nina Zhang Chun, CNMEG director-general; Su Zhong, vice pres. ng Eximbank at Li Jichen, general manager for export credit ng Eximbank, ang Northrail site sa old PNR station sa Caloocan City. Ang Eximbank of China ang nagkaloob ng soft loan na $421 para sa Northrail project kung saan ay magtatayo ng double-track railways sa old PNR right of way mula Caloocan City hanggang Malolos, Bulacan. Ang soft loan ng Eximbank of China ang pangalawa sa pinakamalaki nitong ibinigay na pautang sa Asya na babayaran ng Northrail sa loob ng 20 taon kabilang ang 5-year grace period sa 3% interest. Nakatakdang magpirmahan ang Northrail at PNR para sa kanilang joint-venture agreement upang ipagamit sa Northrail ang right of way ng PNR mula Caloocan hanggang Malolos. Bukod dito, magkakaroon din ng memorandum of agreement ang Northrail at Housing and Urban Development Coordinating Council sa pamumuno ni VP Noli de Castro upang sanayin ang mga kuwalipikadong relocatees ng proyekto upang makapagtrabaho ang mga ito sa naturang proyekto. (Rudy Andal)</body>
<link>http://www.philstar.com/Article.aspx?articleId=340250&amp;publicationSubCategoryId=92</link>
</article>
<article>
<title>Umento 'wag bitayin</title>
<author></author>
<date>
<month>June</month>
<day>06</day>
<year>2006</year>
</date>
<body>Nagbabala kahapon ang mga militanteng mambabatas sa balak ng Palasyo at business sector na bitayin ang panukalang P125 wage increase na pumasa sa ikalawang pagbasa sa Kamara. Ayon kay Anakpawis Rep. Crispin Beltran, mas maraming Pinoy ang mag-aalsa at magagalit kay Pangulong Arroyo kung tuluyang mababasura ang P125 wage increase na matagal nang isinusulong ng mga mambabatas. &amp;quot;Killing the P125 legislated wage hike will only force more Filipinos to kick the Arroyo government out of Commission once and for all,&amp;quot; wika pa ni Beltran. Magugunitang hindi pinaboran ng Malaca&amp;ntilde;ang ang legislated wage increase gayundin ang hindi pagsang-ayon ng mga negosyante dito. Wika pa ni Beltran, mas dapat pakinggan ni Mrs. Arroyo ang mga manggagawa na hindi na makaya ang taas ng presyo ng pangunahing bilihin kaysa sa mga negosyante at foreign investors. Idinagdag pa ng militanteng mambabatas, hindi na dapat ipagkatiwala sa mga Regional Tripartite Wage and Productivity Boards ang nationwide wage increase dahil siguradong hindi ito magiging katanggap-tanggap sa mga manggagawa. Hindi din naniniwala si Beltran sa katwiran ng mga negosyante na babagsak ang mga negosyo sa sandaling ipatupad ang P125 wage increase. Sa Senado ay isinusulong din ni Sen. Jinggoy Estrada ang legislated wage hike habang si Minority Leader Aquilino Pimentel Jr. naman ay tutol sa panukalang ito. (Malou Escudero, at may ulat ni Rudy Andal)</body>
<link>http://www.philstar.com/Article.aspx?articleId=340379&amp;publicationSubCategoryId=92</link>
</article>
<article>
<title>Internet cafe business sagot sa unemployment</title>
<author></author>
<date>
<month>June</month>
<day>06</day>
<year>2006</year>
</date>
<body>Upang mabawasan ang unemployment sa bansa at mabigyan ng pagkakataong makapagnegosyo ang maliliit na mga mangangalakal, inilunsad ng isa sa pinakamalaking kumpanya ng internet sa bansa ang pagkakaloob ng mababang prangkisa. Ayon kay Macky Samaco, pangulo ng Everything Online, murang prangkisa ang ibinibigay ng kumpanya sa sinumang nais mamuhunan o pumasok sa larangan ng internet cafe business. Malaking tulong ito sa mga maliliit na mga mangangalakal para makapagsimula ng negosyo. Sinabi ni Samaco na higit na makikinabang dito ang may 8 milyong OFWs dahil mapapabilis ang paghahatid ng komunikasyon sa ibat ibang panig ng mundo. Nabatid na 7.8 milyong Pinoy ang gumagamit at nakikinabang sa internet. Ang Everything Online ay inihahatid ng PLDT My DSL, Microsoft Philippines at CPC Edge Technology Corp. (Lordeth Bonilla)</body>
<link>http://www.philstar.com/Article.aspx?articleId=340392&amp;publicationSubCategoryId=92</link>
</article>
<article>
<title>3 MOA nilagdaan ng Northrail</title>
<author></author>
<date>
<month>June</month>
<day>06</day>
<year>2006</year>
</date>
<body>Tatlong memorandum of agreement ang nilagdaan ng North Luzon Railways Corporation (Northrail) kabilang ang joint venture agreement nito sa Philippine National Railways (PNR). Ayon kay Northrail president Jose Cortes Jr., ang mga nilagdaang MOA ng Northrail kahapon ay para sa pag-upa sa lupang pag-aari ng National Food Authority (NFA) sa Dalandanan, Valenzuela City upang maging depot ng mga tren ng Northrail. Ang ikalawang MOA ay sa Housing and Urban Development Coordinating Council (HUDCC) at National Housing Authority upang pagtulungang sanayin ang mga relocatees na naapektuhan ng Northrail project upang maging prayoridad na trabahador nito at ang ikatlo ay ang joint venture agreement sa PNR upang magamit ng Northrail ang right of way nito mula Caloocan City hanggang Malolos, Bulacan. Sa nasabing seremonya ay ginanap din ang turn-over ng NFA property sa China National Machinery and Equipment Group (CNMEG) na tinanggap ng vice-president nitong si Li Shuzhin. (RAndal)</body>
<link>http://www.philstar.com/Article.aspx?articleId=340395&amp;publicationSubCategoryId=92</link>
</article>
<article>
<title>Dinukot na sheriff nailigtas</title>
<author></author>
<date>
<month>June</month>
<day>06</day>
<year>2006</year>
</date>
<body>Ligtas na napalaya ng magkasanib na puwersa ng Philippine Marines-Government of the Philippines-Moro Islamic Liberation Front (PM-GRP-MILF) ang dinukot na court sheriff na si Palao Diamla sa kamay ng kanyang mga kidnappers. Ayon kay Presidential Spokesman Ignacio Bunye, dinukot si Diamla, court sheriff ng branch 10 ng 12th Regional Trial Court sa Lanao del Sur, noong Mayo 31 ng grupong Magaluyan kung saan isang alyas Lininding Ramos ang utak. Sinabi ni Sec. Bunye, sinimulang manmanan ng mga intelligence operatives at MILF ang kuta ng mga kidnappers sa barangay Tawaan, Piagapo, Lanao del Sur hanggang sa makipag-ugnayan para mapalaya ang biktima. Pinangunahan ni Lanao del Sur Vice-Gov. Bae Monera Dimakuta Macabangon ang pakikipag-negosasyon sa mga kidnappers. Sinabi ni Diamla na may kinalaman sa Balindong election protest na dinidinig sa sala ni Judge Amen Ibrahim ang ginawang pagdukot sa kanya kung saan ay dinala siya sa Camp Ibrahim kung saan ay itinago sa loob ng 5 araw. (Lilia Tolentino)</body>
<link>http://www.philstar.com/Article.aspx?articleId=340403&amp;publicationSubCategoryId=92</link>
</article>
<article>
<title>Malaca&amp;ntilde;ang kumpiyansa sa suporta ng simbahan sa Cha-cha</title>
<author></author>
<date>
<month>June</month>
<day>06</day>
<year>2006</year>
</date>
<body>Naniniwala ang Malaca&amp;ntilde;ang na susuportahan din ng Simbahang Katoliko ang isinusulong na Charter change (Cha-cha) ni Pangulong Arroyo sa kabila ng prediksyon ng oposisyon na mabibigo dito ang administrasyon. Sinabi ni Press Secretary at Presidential Spokesman Ignacio Bunye, malaki ang tiwala ng Palasyo na magkakaroon ng consensus ang Malaca&amp;ntilde;ang sa mga lider ng simbahan sa pamamagitan ng dialogue at pagpapalitang impormasyon hinggil sa Cha-cha. Ito ang naging tugon ng Malaca&amp;ntilde;ang sa naging pahayag ni Senate Minority Leader Aquilino Pimentel Jr. na mabibigo ang administrasyon na maipatupad ang Cha-cha dahil sa malakas na pagtutol dito ng simbahan at Senado. Ayon kay Sec. Bunye, hindi dapat iniinsulto ng mga tutol sa Cha-cha ang pag-iisip ng mga tao sa pamamagitan ng paglalarawan na ang mga pabor sa Cha-cha ay parang mga robot na sunud-sunuran sa mga diktador na nagmamaniobra ng pag-amyenda sa Konstitusyon. (Lilia Tolentino)</body>
<link>http://www.philstar.com/Article.aspx?articleId=340406&amp;publicationSubCategoryId=92</link>
</article>
<article>
<title>Erap 5 sasalang sa DOJ</title>
<author></author>
<date>
<month>June</month>
<day>06</day>
<year>2006</year>
</date>
<body>Kumpirmadong haharap ngayon sa Department of Justice (DOJ) ang tinaguriang Erap 5 sa isasagawang preliminary investigation ng mga ito sa kasong rebelyon. Sinabi ni Senior State Prosecutor Emmanuel Velasco na tiniyak ni Atty. Salvador Panelo na dadalo ang kanyang mga kliyenteng sina Virgilio Eutaquio, Ruben Dionisio, PO3 Jose Curameng, Dennis Ibona at Jim Cabauatan sa isasagawang preliminary investation sa mga ito. Ayon kay Velasco, pinaalalahanan niya ang abugado ng Erap 5 ukol sa kahalagahan ng pagsusumite ng kanilang kontra-salaysay o counter-affidavit sa isinampang rebellion case sa mga ito upang maipagtanggol nila ang kanilang mga sarili. Aniya, posibleng maisampa agad ang kaso kapag nabigong humarap ang Erap 5 sa imbestigasyon ng DOJ ngayon. (Grace dela Cruz)</body>
<link>http://www.philstar.com/Article.aspx?articleId=340411&amp;publicationSubCategoryId=92</link>
</article>
<article>
<title>Romanian tiklo sa marijuana</title>
<author></author>
<date>
<month>June</month>
<day>06</day>
<year>2006</year>
</date>
<body>Isang 29-anyos na Romanian national ang hinuli ng mga tauhan ng 2nd Police Center for Aviation Security (PCAS) sa Manila Domestic Airport dahil sa pag-iingat ng mga pinatuyong dahon ng marijuana. Nakilala ang nadakip na si Sarah Sid Ahmed, 29, isang Romanian na pansamantalang naninirahan sa Jupiter Hotel sa lungsod ng Makati. Nakuha kay Ahmed ang apat na sachet ng pinatuyong dahon ng marijuana na nasa loob ng kanyang bra. Sa isinagawang imbestigasyon, nakatakdang sumakay si Ahmed sa Sea Air flight DG 735 kahapon ng umaga patungong Caticlan nang madakip sa initial check-in ng Manila Domestic Airport. Nakapa ni Anna Aycocho, duty body frisker, ang isang matigas na bagay sa loob ng bra ni Ahmed habang sumasailalim sa mandatory body frisking ang dayuhan. Para makatiyak kung ano ang matigas na bagay sa bra ni Ahmed, dinala ito ni Aycocho sa rest room ng paliparan para doon ito busisiin. Nang tanggalin ni Ahmed ang bra ay nahulog ang apat na plastic sachet ng dahon ng marijuana. Inamin ni Ahmed na ang marijuana ay binili niya sa isang babaeng nakilala niya sa isang bar sa Makati City. Sasampahan ng PNP-ASG ang dayuhan ng paglabag sa RA 9165 . (Butch M. Quejada)</body>
<link>http://www.philstar.com/Article.aspx?articleId=340415&amp;publicationSubCategoryId=92</link>
</article>
<article>
<title>Dahil sa Masinloc deal: Napocor malamang magsara!</title>
<author></author>
<date>
<month>June</month>
<day>07</day>
<year>2006</year>
</date>
<body>Pinangangambahang tuluyang bumagsak ang National Power Corp. (Napocor) dahil sa maanomalyang bilihan ng Masinloc power plant sa Zambales na sinasabing magdudulot ng luging P500 milyon kada taon. Dahil dito kaya sinisiyasat na ngayon ng Senado ang tiwaling bilihan at umanoy sabwatan ng ilang mataas na opisyal ng Energy Regulatory Commission (ERC). Nabatid na kapag natuloy ang Transition Supply Contract (TSC) sa Meralco ay posible umanong malugi ng P500 milyon kada taon ang Napocor sa pagpasok ng YNN Pacific Consortium, isang dayuhang kumpanya. Bago ipinasubasta ang Masinloc power plant at napasakamay ng YNN Pacific Consortium ang kontrata, kumikita ng humigit-kumulang P500 milyon kada taon ang gobyerno sa operasyon ng planta, sa ilalim ng pangangasiwa ng Napocor. Nabunyag ang iregularidad sa bilihan matapos humingi ng palugit sa ikatlong pagkakataon ang bagong may-ari na YNN Consortium, upang mabayaran ang $227 milyon upfront o kulang para maisakatuparan ang bentahan ng Masinloc, partikular ang Ranhill Berhad, isang Malaysian firm. Ayon kay Sen. Joker Arroyo, chairman ng Senate blue ribbon commitee, sa halip na kunin ang performance bond dahil matagal ng napaso ang kasunduan, pinipilit pa rin ng Power Sector Asset and Liabilities Management Corp. (PSALM) na isalba ang sitwasyon at pumayag na maging hostage sa lahat ng naisin ng YNN, patunay ang pagpayag itong palawigin ang naunang ibinigay na extension. Unang binigyan ng extension ng PSALM ang YNN Consortium noong March 7, 2005 sa pamamagitan ng isang certificate of effectivity na magtatakda ng 270 araw para mabayaran ang 40% na kabuuang halaga ng planta, o $227 milyon. Napag-alaman pang naantala ng 3 buwan ang pagbabayad kaya lumalabas na Dis. 2, 2005 ang deadline matapos magbayad ang YNN ng $11.2 milyon bilang performance bond. Matapos manalo sa bidding na isinagawa ng PSALM noong Disyembre 2004, tanging $11.2 milyon ang idineposito ng YNN Consortium. Ang winning bid nitoy umabot sa $562 milyon, mas mataas sa $388 milyon na itinakdang bid price ng gobyerno subalit hanggang nayon hindi makumpleto ang pagbabayad nito. Isinailalim sa isang bidding noong Dis. 1, 2004 ang 600 MW Masinloc coal-fired plant. Ito ang pinakamalaking asset ng Napocor na naibenta ng PSALM sa pamamagitan ng privatization effort ng gobyerno. (Rudy Andal)</body>
<link>http://www.philstar.com/Article.aspx?articleId=340532&amp;publicationSubCategoryId=92</link>
</article>
<article>
<title>Death penalty ibinasura na ng Kongreso</title>
<author></author>
<date>
<month>June</month>
<day>07</day>
<year>2006</year>
</date>
<body>Ibinasura na kahapon ng dalawang kapulungan ng Kongreso ang Death Penalty Law para sa mga nakagawa ng heinous crime at sa halip ay pinalitan na lang ito ng parusang habambuhay na pagkabilanggo. Pinaboran ng 16 senador ang pagtanggal sa parusang bitay at wala namang kumontra rito. Bagamat pabor sa pagbuwag sa death penalty si Sen. Jinggoy Estrada ay nag-abstain ito dahil nahaharap din siya sa plunder case na may parusang kamatayan. Sa Kamara, nanalo sa isinagawang botohan ang House Bill 4826 na naglalayon ding buwagin ang parusang bitay. Ipinaliwanag ni Sen. Joker Arroyo, sponsor ng Senate committee report #72 na nagrerekomendang ibasura ang death penalty law na hindi naging sagot ang parusang kamatayan sa paglaganap ng krimen kahit dalawa na rin ang binitay sa pamamagitan ng lethal injection. Sinabi naman ni Albay Rep. Edcel Lagman, isa sa mga awtor ng panukala na maituturing na &amp;quot;barbaric&amp;quot; ang nasabing batas kung saan nawawalan nang pagkakataon ang isang death convict na magbagong buhay. Lahat ng nakagawa ng heinous crime ay habambuhay na mabibilanggo at hindi kuwalipikadong mapasama sa parole probation maliban na lamang kung bibigyan ito ng Presidential pardon. Ipinatupad ang Death Penalty Law noong December 1994, sa panahon ni dating Pangulong Ramos at ipinatupad naman ni dating Pangulong Estrada kung saan dalawa katao ang binitay sa pamamagitan ng lethal injection. Una nang hiniling ni Pangulong Arroyo sa Kongreso na madaliin ang pagbawi sa parusang kamatayan sa kahilingan na rin ng ilang sektor na tutol sa pagbawi ng buhay bilang parusa sa mga nagkasala sa batas. (Rudy Andal/Malou Escudero)</body>
<link>http://www.philstar.com/Article.aspx?articleId=340537&amp;publicationSubCategoryId=92</link>
</article>
<article>
<title>GMA, 15 pa itutumba ng NPA!</title>
<author></author>
<date>
<month>June</month>
<day>07</day>
<year>2006</year>
</date>
<body>Nagpalabas kahapon ng Order of Battle o hit list ang New Peoples Army (NPA) kung saan pangunahing target na likidahin si Pangulong Arroyo kasama ang 15 iba pa. Ang listahan na ipinadala sa Malaca&amp;ntilde;ang ay nagsasaad ng planong singilin ng dugo ang Pangulo dahil sa umanoy pagkakautang nito sa bayan. Kasama rin sa hit list na itinuturing na kaaway ng bayan sina Justice Sec. Raul Gonzalez, Presidential Chief of Staff Mike Defensor, National Security Adviser Norberto Gonzales, Executive Sec. Eduardo Ermita, Press Sec. Ignacio Bunye, DILG Sec. Ronaldo Puno, DPWH Sec. Hermogenes Ebdane, Comelec Commissioner Benjamin Abalos, at mga mambabatas na sina House Speaker Jose de Venecia, Sen. Miriam Defensor-Santiago, Ilocos Norte Rep. Imee Marcos, Rep. Prospero Nograles, Rep. Luis Villafuerte, Rep. Constantino Jaraula at Gov. Ben Evardone. Ang pagpaslang ay isasakatuparan dahil na rin sa pagsusulong ng Cha-cha at pagbalewala sa malalang isyu sa lipunan. Minaliit naman ng Palasyo at mga kongresistang kasama sa sinasabing hit list ang banta. Ayon kina Nograles, Jaraula at Villafuerte, wala silang nalalamang kasalanan kahit kanino man kaya wala silang dapat katakutan. Hindi anila maituturing na kasalanan sa bayan ang pagsusulong ng Chacha dahil trabaho nila ito bilang mambabatas. (Lilia Tolentino/Joy Cantos/Malou Escudero)</body>
<link>http://www.philstar.com/Article.aspx?articleId=340542&amp;publicationSubCategoryId=92</link>
</article>
<article>
<title>Pinas inalis na sa human trafficking watchlist ng US</title>
<author></author>
<date>
<month>June</month>
<day>07</day>
<year>2006</year>
</date>
<body>Inalis na ng pamahalaang Amerika sa kanilang human trafficking watchlist ang Pilipinas. Sa ipinalabas na taunang report ng US States Department kahapon, nakumbinsi ang Amerika na huwag nang ibilang ang Pilipinas sa kanilang listahan ng may pinakamataas na kaso ng human trafficking matapos makita ng US ang improvement o ang pag-aksiyon ng gobyerno upang labanan ang pagpupuslit ng mga bata, menor-de-edad at kababaihan sa ibang mga bansa upang ibenta kapalit ang sex service. Gayunman, iginiit ng US na hindi pa rin makapag-comply ng buo ang Pilipinas sa minimum standards at magsisilbi pa ring &amp;quot;source,&amp;quot; transit at destinasyong bansa para sa kalalakihan, kababaihan at kabataan para sa sex trade o pwersahang pagtatrabaho sa mga bata. (Ellen Fernando)</body>
<link>http://www.philstar.com/Article.aspx?articleId=340550&amp;publicationSubCategoryId=92</link>
</article>
<article>
<title>2006 budget malabo nang maipasa</title>
<author></author>
<date>
<month>June</month>
<day>07</day>
<year>2006</year>
</date>
<body>Malabo nang maipasa ang panukalang 2006 national budget matapos hindi magkasundo ang Senado at Kamara. Sa ginanap na bicameral conference, hindi naging katanggap-tanggap sa mga kongresista ang P64 bilyon na tinanggal ng mga senador kabilang na ang pondo para sa Kilos Asenso at Kalayaan Barangay program na nagkakahalaga ng P8 bilyon. Ayon sa mga senador, ang naturang programa ay dagdag na pork barrel lamang ng Presidente. Ayon naman kay Sen. Joker Arroyo, sakaling magkasundo ang dalawang kapulungan sa nais nila sa 2006 budget, wala rin daw mangyayari dahil tiyak na ibabasura lang ito ni Pangulong Arroyo lalo pat maraming budget na nasa ilalim ng kanyang opisina ang kinaltasan ng Senado. Aniya, ang 2006 budget ay election budget dahil na rin sa darating na halalan sa 2007, pero ganoon pa man, tila walang interes ang Malaca&amp;ntilde;ang sa budget ngayong taon. Nagbabala naman si Senate President Franklin Drilon na malaking epekto sa ekonomiya ng bansa kapag ginamit ng Pangulo ang kapangyarihan nito para i-veto ang panukalang 2006 budget. Sinabi ni Drilon na hindi maganda sa ekonomiya ang re-enacted budget dahil malaki ang pagkakaiba ng 2005 budget sa kasalukuyang sitwasyon. &amp;quot;She wins either way but the economy suffers. Its not good to be working on a re-enacted budget. If she votes, thats her own prerogative. However its unfortunate if she votes. Because then, we will be working on the 2005 budget where there is a lot of discretion involved,&amp;quot; paliwanag ni Drilon. (Rudy Andal/Malou Escudero/Lilia Tolentino)</body>
<link>http://www.philstar.com/Article.aspx?articleId=340553&amp;publicationSubCategoryId=92</link>
</article>
<article>
<title>Night schools, sagot sa drop out</title>
<author></author>
<date>
<month>June</month>
<day>07</day>
<year>2006</year>
</date>
<body>Naniniwala si Sen. Manny Villar na dapat magkaroon ng night high-school bilang tugon na rin sa problema ng kakulangan ng kuwarto sa mga pampublikong paaralan sa ating bansa, Ayon kay Sen. Villar, ang paggamit ng mga silid-aralan ng elementarya at high school para naman magamit sa panggabing klase ay siyang magiging sagot sa ganitong uri ng problema. Sa kanyang Senate Bill 643 o ang pagbukas ng mga night schools sa buong bansa, sinabi ni Villar na tumaas ang bilang ng mga high-school drop out dahil ang iba sa kanila ay may mga trabaho na. Kung bubuksan ang night-high school, makakabalik sila sa paaralan. Sa datos ng DepEd, sa 100 bata na pumasok sa Grade 1, 68 lang ang nakakarating ng Grade 6 at 66 lang ang nakapagtapos ng elementarya. Sa 58 naman na pumasok sa high school, 43 lang ang naka-graduate at 23 ang nakapasok sa college kung saan 14 lang ang nakapagtapos ng kolehiyo. Sinabi pa ni Villar na malulunasan din ang kakulangan ng mga guro dahil pwede naman silang magturo pa sa gabi kung saan malaki rin ang matitipid ng gobyerno. (Rudy Andal)</body>
<link>http://www.philstar.com/Article.aspx?articleId=340558&amp;publicationSubCategoryId=92</link>
</article>
<article>
<title>MJ tetestigo vs Erap</title>
<author></author>
<date>
<month>June</month>
<day>08</day>
<year>2006</year>
</date>
<body>Kukuning testigo ng gobyerno laban kay dating Pangulong Joseph Estrada ang kaibigan nitong si ex-Manila Congressman Mark Jimenez. Ayon kay Sandiganbayan Prosecutor Dennis Villaignacio, ikinokonsidera nila na gawing witness si Jimenez matapos magpahayag ang huli na nais niyang magdusa rin at makulong si Estrada tulad ng nangyari sa kanya. Umagaw ng eksena si Jimenez ng bigla itong dumating kahapon sa pagdinig ng plunder trial ni Estrada. Nakasuot ng puting t-shirt, puting pants at leather na sapatos, umupo si Jimenez sa tabi ni Ilocos Sur Gov. Chavit Singson habang isinasagawa ang direct examination sa dating pangulo. Sinabi ni Jimenez na nagtungo siya sa Sandiganbayan upang makita ang taong nagtraydor sa kanya at sa kanyang pamilya. Si Jimenez ay nakulong ng 17 buwan sa US Federal Prison dahil sa kasong illegal na donasyon sa kampanya ni ex-US Pres. Bill Clinton at tax fraud. Ayon naman kay Singson, ang magiging testimonya ni Jimenez laban kay Estrada ang tuluyang gigiba sa kredibilidad ng dating presidente. Alam anya ni Jimenez ang lahat ng detalye tungkol sa Jose Velarde account. &amp;quot;Pag nagsalita si MJ, iyon ang gigiba sa lahat ng kasinungalingan ni Erap. Lahat ng bilyun-bilyong piso na napunta kay dating pangulong Estrada siya (Jimenez) ang nakakaalam,&amp;quot; pahayag ni Singson. Sa pagdinig kahapon ay ginamit na ebidensiya ng depensa ang isang video tape ni Pangulong Arroyo na nagpapakita ng kanyang oath-taking bilang acting President. Ipinakita rin sa video tape ang isang forum na ginawa sa isang hotel sa Makati kung saan ipinapakita si Mrs. Arroyo kasama ang kanyang mga kakampi na nagpaplano sa pagpapatalsik kay Estrada sa puwesto. Sinabi ni Chief Justice Hilario Davide sa tape na pupunta siya sa EDSA upang panumpain si Arroyo bilang acting president. Matatandaan na sinabi ni Estrada sa korte na nagsabwatan ang ilang personalidad kabilang si Arroyo para mapaalis siya sa Malaca&amp;ntilde;ang. (Malou Escudero)</body>
<link>http://www.philstar.com/Article.aspx?articleId=340696&amp;publicationSubCategoryId=92</link>
</article>
<article>
<title>Susan di kukunin ang National Artist award ni FPJ</title>
<author></author>
<date>
<month>June</month>
<day>08</day>
<year>2006</year>
</date>
<body>Hindi sisiputin ni Ms. Susan Roces ang awarding ceremony bukas sa Malaca&amp;ntilde;ang para sa paggawad ng National Artist award sa yumaong kabiyak na si Fernando Poe, Jr. Maging ang film director na si Eddie Romero na malapit na kaibigan ni FPJ at naproklama na ring National Artist na siya sanang kakatawan sa pamilya Poe upang tanggapin ang award ni FPJ ay hindi rin makakadalo sa nasabing seremonya. Ayon kay Cecile Guidote Alvarez, presidential adviser on culture and arts at chairman ng National Commission on Culture, ipinaabot ni Roces ang kanyang pagtangging dumalo sa seremonya, gayundin ang hindi pagdalo ni Romero. Inihayag ni Alvarez na kahit hindi makasipot si Roces ay tuloy ang pagkakaloob ng parangal sa mga tinanghal na National Artist para sa 2006 at hindi puwedeng kanselahin ang okasyon. Isa si FPJ sa hinirang ni Pangulong Arroyo bilang National Artist sa larangan ng pelikula, kasama ang anim pa na kinilala sa ibat ibang larangan. Sinabi pa ni Alvarez na nakalulungkot na hindi sisiputin ni Roces ang okasyon gayong mga kaibigan din nila tulad ni Boots Anson Roa ang nagbigay ng nominasyon kay FPJ. Umaasa si Alvarez na hindi man makadalo si Susan ay maglalagay ito ng kahit isang miyembro ng pamilya para kumatawan sa yumaong aktor. (Lilia Tolentino/Ellen Fernando)</body>
<link>http://www.philstar.com/Article.aspx?articleId=340704&amp;publicationSubCategoryId=92</link>
</article>
<article>
<title>Villar, uupong Senate president sa Hulyo</title>
<author></author>
<date>
<month>June</month>
<day>08</day>
<year>2006</year>
</date>
<body>Siniguro kahapon ni Senate President Pro-Tempore Juan Flavier na nakakasa na sa pagiging pangulo ng Senado si Sen. Manuel Villar Jr. matapos na magpaikot na ito ng isang resolusyon na nagtatalaga sa kanya bilang Senate president sa pagbubukas ng 3rd regular session ng Senado sa July 24. Sinabi ni Sen. Flavier na ang resolusyon ay bilang bahagi ng proseso sa pagsalin ng kapangyarihan at batay na rin sa term-sharing agreement nina Villar at Senate President Franklin Drilon. Ayon kay Flavier, bukod sa kanya, ang natatandaan niyang pumirma sa resolusyon ay sina Senators Francis Pangilinan, Joker Arroyo, Lito Lapid, Villar, Alfredo Lim, Ralph Recto at Pia Cayetano. Idinagdag pa nito na nililigawan pa ni Villar sina Sen. Loi Ejercito Estrada at anak na si Sen. Jinggoy bukod pa sa tiyak na pagpirma naman ni Drilon. Sinabi naman ni Sen. Juan Ponce Enrile, na pipirma siya kapag nakakuha na ng 12 lagda dahil ang nais niya ay pang-labintatlo siyang pipirma sa resolusyon. Naniniwala rin si Flavier na baka mahigit pa sa 13 pirma ang makukuha ni Villar dahil na rin sa pagiging malapit nito sa magkabilang partido. Malakas din ang kutob ni Flavier na si Villar na ang makikitang nakaupo katabi si Pang. Gloria Arroyo sa kanyang State of the Nation Address sa Hulyo 24. (Rudy Andal)</body>
<link>http://www.philstar.com/Article.aspx?articleId=340708&amp;publicationSubCategoryId=92</link>
</article>
<article>
<title>BI official sinuspinde sa sobrang yaman</title>
<author></author>
<date>
<month>June</month>
<day>08</day>
<year>2006</year>
</date>
<body>Isinailalim sa anim na buwang preventive suspension ng Office of the Ombudsman ang isang opisyal ng Bureau of Immigration (BI) dahil sa umanoy hindi maipaliwanag na yaman. Sa order ni Ombudsman Ma. Merceditas Gutierrez, sinuspinde si Rodrigo &amp;quot;Rico&amp;quot; C. Pedrealba, Immigration Officer II, nakatalaga sa NAIA-Terminal I dahil sa umanoy grave misconduct at dishonesty. Sa inihaing Statement of Assets and Liabilities Networth (SALN) ni Pedrealba, mula 1996-2004, tanging ang isang sasakyan at tatlong real-properties lamang ang idinedeklara nito, subalit lumalabas sa pagsisiyasat ng National Bureau of Investigation (NBI na nakabili si Pedrealba ng anim na magagarang sasakyan at cash umanong binili ng nasabing opisyal. Maliban sa anim na nasabing sasakyan ay nakabili rin umano si Pedrealba ng tatlo pang luxury vehicles, magarang house and lot sa isang exclusive subdivision sa Quezon City at ilang ektarya ng lupa sa Bulacan kung saan ang mga ito ay ipinangalan sa kanyang ama at mga kapatid. Labing-dalawang beses na rin umanong lumabas ng bansa si Pedrealba simula 996 kung saan ang dalawang beses dito ay kasama ang kanyang kapatid. Ang milyon-milyong assets, ayon sa Ombudsman ay hindi kayang maipatayo at mabili ng isang Immigration Officer II na may sahod na P13,393 lamang kada buwan.Dahil ditoy kinasuhan si Pedrealba ng paglabag sa Anti-Graft and Corrupt Practices Act at takdang kunin ng gobyerno ang nakulimbat nitong yaman. (Grace dela Cruz/Angie dela Cruz)</body>
<link>http://www.philstar.com/Article.aspx?articleId=340717&amp;publicationSubCategoryId=92</link>
</article>
<article>
<title>Phone bill ng solon umabot ng P.1-M</title>
<author></author>
<date>
<month>June</month>
<day>08</day>
<year>2006</year>
</date>
<body>Umaabot sa P103,789.25 ang utang sa telepono ng isang bagitong Congressman para sa dalawang teleponong ginagamit niya sa kanyang opisina sa South Wing, Room 202 ng Mababang Kapulungan ng Kongreso. Isa sa mga milyonaryo sa Kongreso si Congressman at sikat na sikat din ang kanyang pamilya dahil sa kanyang Nanay, kaya imposibleng wala itong pambayad. Ang isang telepono ni Congressman ay may kabuuang bill na P99,248.83 at ang isa ay P4,540.42. In fairness kay Congressman, hindi lang naman siya ang may malaking utang sa telepono dahil ang trunk line ng House of Representatives na may numerong 9315001 ay may kabuuang bill na P689,323.20. Ang pinakahuling binayaran ng Accounting Dept. ng Kamara para sa nasabing linya ay P174,908.22 noong May 1, 2006. Bukod pa sa trunk line na nag-uugnay sa ibat ibang opisina sa Kamara sa pamama-gitan ng local number, may mga sariling direct lines ang mga mambabatas na hindi nababayaran ang bill at umaabot na sa milyong piso kung susumahin. Ayon sa isang staff ng Accounting dept. na tumangging magpabanggit ng pangalan, lumobo sa mahigit kalahating milyon ang utang sa trunk line ng Kamara dahil ginagamit din ito sa long distance ng mga congressmen o staff nila. Pero ikinakaltas naman anya sa suweldo ng mga congressmen kung may long distance sila sa kanilang local number. May mga congressmen nga raw na P15,000 na lamang ang natatanggap mula sa kanilang P35,000 buwanang sahod dahil ang P20,000 ay napupunta sa long distance. Hindi naman kasama sa mahigit na kalahating milyong utang ng Kamara para sa trunk line nito ang utang ng bagitong solon. Mahilig lang kayang magtelebabad ang congressman na ito kaya umabot sa P103,789.25 ang phone bill niya? Ang bagitong solon ay walang iba kundi si Honorable Mikey Macapagal-Arroyo ng 2nd district ng Pampanga at anak ni Pangulong Arroyo. Abangan! Solon na may mas malaking phone bill kaysa kay Mikey na umabot sa P162,356.33! (Malou Escudero)</body>
<link>http://www.philstar.com/Article.aspx?articleId=340722&amp;publicationSubCategoryId=92</link>
</article>
<article>
<title>Mga opisyal ng PSALM kumita ng P10-M sa Masinloc</title>
<author></author>
<date>
<month>June</month>
<day>08</day>
<year>2006</year>
</date>
<body>Inakusahan ni Senate Minority Leader Aquilino Pimentel Jr. ang ilang opisyal ng gobyerno mula sa power sector na kumita ng P10 milyon mula sa bentahan ng 600-megawatt power plant sa Masinloc, Zambales, dalawang taon na ang nakakaraan kahit hindi natuloy ang pagbebenta sana nito sa isang Filipino-Australian consortium. Sinabi ni Sen. Pimentel, kumita ng P10M ang mga opisyal ng Power Sector Assests and Liabilities Management (PSALM) Corp. at nagpakabusog ang mga ito ng limpak-limpak na salapi sa pamamagitan ng planong bentahan ng Masinloc plant at limang power plants sa bansa. Aniya, ang pagkakaroon ng P10M bonus sa mga opisyal ng PSALM ay hindi makatarungan dahil sa umpisa pa lang ng bidding na napanalunan ng YNN Pacific Consortium noong December 2004 ay kinuwestiyon na ito ng Kongreso at ilang sektor mula sa power industry dahil sa kaduda-dudang pagkatao ng YNN na walang sapat na puhunan at kaduda-duda rin ang opisina sa Binondo-Manila. Dahil dito kaya nanawagan sila ng suspensyon at kanselasyon sa pagbigay ng award sa YNN. (Rudy Andal)</body>
<link>http://www.philstar.com/Article.aspx?articleId=340726&amp;publicationSubCategoryId=92</link>
</article>
<article>
<title>Political killings itigil na!  Gonzales</title>
<author></author>
<date>
<month>June</month>
<day>08</day>
<year>2006</year>
</date>
<body>Nanawagan kahapon si National Security Adviser Norberto Gonzales sa mga rebeldeng komunista na itigil na ang mga karahasan dahil wala umano itong puwang para sa maayos na pamayanan. Ayon kay Gonzales, ang patuloy na pagpaslang sa mga political activists at mga mamamahayag ay nagpapahiwatig ng pagkakaroon ng hindi magandang ekonomiya, banta sa pambansang seguridad, at pagnanakaw sa mga mamamayan sa kanilang karapatang mamuhay ng tahimik at produktibo. &amp;quot;Human life is sacred. Dont let the list of victims grow. I call on members of the extreme Left and the extreme Right to stop the killings and the violence as a means of resolving political differences and achieving political objectives,&amp;quot; saad ni Gonzales, chairperson ng Partido Demokratiko Sosyalista ng Pilipinas.</body>
<link>http://www.philstar.com/Article.aspx?articleId=340727&amp;publicationSubCategoryId=92</link>
</article>
<article>
<title>Health officials pinakilos vs ambulant vendors sa QC</title>
<author></author>
<date>
<month>June</month>
<day>08</day>
<year>2006</year>
</date>
<body>Pinakilos ni Quezon City Mayor Feliciano &amp;quot;SB&amp;quot; Belmonte Jr. ang mga opisyal ng Quezon City health office upang subaybayan ang muli na namang pagsusulputan ng mga ambulant vendors sa mga paaralan sa lungsod. Ayon kay Mayor Belmonte, layunin ng hakbang na higit na mapangalagaan ang kalusugan ng mga mag-aaral sa lungsod ngayong simula na naman ang pasukan. Hinikayat din ng Alkalde ang mga barangay officials na magsagawa ng round the lock inspection sa mga nasasakupang paaralan sa kanilang lugar para sa naturang kampanya. Inutos din ni Belmonte sa pamunuan ng Department of Public Order and Safety (DPOS) na tiyaking maayos ang daloy ng trapiko sa mga lansangan malapit sa mga paaralan. Nais din nito na matiyak na maalalayan ng mga elemento ng DPOS ang mga kabataang mag-aaral mula sa mga petty crimes tulad ng mga cellphone holdap at iba pa. (Angie dela Cruz)</body>
<link>http://www.philstar.com/Article.aspx?articleId=340728&amp;publicationSubCategoryId=92</link>
</article>
<article>
<title>Security force ipu-pullout: LRT terror target na!</title>
<author>Ni Lordeth Bonilla</author>
<date>
<month>June</month>
<day>09</day>
<year>2006</year>
</date>
<body>Nanganganib ang buhay ng libu-libong commuters ng Light Railways Transit (LRT) matapos ihayag ng security force na nagtatanod dito na silay magpu-pullout na bunga ng malaking pagkakautang sa kanila ng kompanya. Magugunita na pinatindi ang seguridad sa LRT dahil kabilang ito sa mga target ng mga grupong terorista tulad ng Jemmah Islamiyah. Binigyan ng ultimatum ng Lockheed Detective and Watchman Agency si LRT Administrator Melquiades Robles na bayaran ang serbisyo ng mga guwardiya dahil kung hindi ay mapipilitan itong tanggalin ang kulang-kulang 500 sekyu na nakatalaga sa LRT pagsapit ng Hunyo 16. Ayon sa sulat na ipinadala ni Col. Esteban Uy, Jr., chief executive officer ng Lockheed, sinabi nitong umaabot na sa mahigit P60 milyon ang utang ng LRT mula pa noong nakaraang Nobyembre. Inireklamo ng Lockheed na 20 taon ng nakatalaga ito sa LRT at ngayon lamang nangyari na hindi ito binabayaran ng pamunuan. Sa ilalim ng kasunduan sa pagitan ng LRT at Lockheed, dalawang buwan lamang ang ipapaluwal na suweldo ng Lockheed sa mga guwardiya at pagkatapos nitoy dapat nang magsimulang magbayad kada buwan ang LRT. Subalit hindi sumunod ang LRT sa kasunduan at pitong buwan nang hindi nagbabayad, pahayag ni Uy. &amp;quot;Ayaw namin itong gawin dahil ayaw naming malagay sa panganib ang mga sasakay sa LRT, pero dahil sa hindi pagbabayad ng LRT management at paglabag nito sa kontrata, ay hindi na naming kakayanin pang mag-abono sa sahod ng mga guwardiya sa mga darating na buwan,&amp;quot; sabi ni Uy. Umaabot sa P8 milyon kada buwan ang gastos sa mga guwardiya sa LRT line 1, mula Baclaran hanggang Monumento at P3.7M naman sa LRT line 2 na bumibiyahe mula Divisoria hanggang Santolan.</body>
<link>http://www.philstar.com/Article.aspx?articleId=340890&amp;publicationSubCategoryId=92</link>
</article>
<article>
<title>ISAFP, CIDG kinasuhan ng Erap 5</title>
<author></author>
<date>
<month>June</month>
<day>09</day>
<year>2006</year>
</date>
<body>Nagsampa ng kasong kriminal ang &amp;quot;Erap 5&amp;quot; sa Office of the Ombudsman laban sa mga opisyal at miyembro ng PNP-Criminal Investigation and Detection Group (CIDG) at AFP-Intelligence Service of the Armed Forces of the Philippines (ISAFP) kaugnay sa illegal na pag-aresto sa kanila. Sa inihaing 25-pahinang complaint ng Erap 5 sa pangunguna ni Ruben Dionisio, sinampahan nito ng kasong frustrated murder, arbitrary detention, unlawful arrest, maltreatment of prisoners, grave threat, incriminatory machinations at robbery with violence against or intimidation of persons sina AFP Commodore Leonardo Calderon, Jr.; Lt. Col. Henry Robinson, Jr., group commander ng MIG 15 ng ISAFP; PNP-CIDG director P/Chief Supt. Jesus Versoza, PO1 Noel de Ramos; PO3 Fred Pimentel at ilang di pa kilalang pulis. Isinalaysay ni Dionisio sa nabanggit na complaint-affidavit nito na siya ay pinahirapan ng husto nang sila ay dalhin sa hindi batid na lugar. Ayon kay Dionisio, piniringan siya ng ISAFP operatives, binugbog at inumbag sa pader. Hindi pa nakuntento ay kinuryente ang kanyang ari, nilagyan ng plastic bag sa ulo at nilagyan ng mga langgam ang katawan habang pilit pinapaamin na siya si Mike Gamara o Ruben Tiamco, ang secretary-general ng Metro Rizal Party Comittee ng CPP-NPA. Dahil umano sa matinding pagpapahirap sa kanya at pangungumbinsi ng isang di kilalang binatilyo ay inamin niya na siya si Mike upang makalaya na siya kasama sina Dennis Ibona, Virgilio Eustaquio, PO3 Jose Curameng at Jim Cabauatan, pawang mga miyembro ng Union of Masses for Democracy and Justice (UMDJ). Matapos ito ay dinala sila ng kanilang abductors sa mga lugar na hindi nila nalalaman hanggang sa bigla na lamang tanggalin ang kanilang mga piring at kaharap na nila si Senior State Prosecutor Emmanuel Velasco. Hiniling ng Erap 5 kay Ombudsman Merceditas Gutierrez na masusing paimbestigahan at litisin ang mga akusado upang mabigyan sila ng hustisya laban sa ginawa umanong pagtorture sa kanila. (Grace dela Cruz)</body>
<link>http://www.philstar.com/Article.aspx?articleId=340896&amp;publicationSubCategoryId=92</link>
</article>
<article>
<title>Villar bagong senate president</title>
<author></author>
<date>
<month>June</month>
<day>09</day>
<year>2006</year>
</date>
<body>Pormal na mauupo bilang senate president si Sen. Manuel Villar Jr. sa pagbubukas ng 3rd regular session ng 13th Congress sa darating na July 24. Siniguro ni outgoing Senate President Franklin Drilon na tutuparin niya ang kasunduan nila ni Sen. Villar ukol sa term-sharing matapos makakuha ng suporta mula sa mayoryang miyembro ng Senado si Villar para maluklok na lider ng Mataas na Kapulungan. Umabot umano sa 14 na mambabatas ang lumagda sa isang resolusyon na sumusuporta para maging senate president si Villar sa pagbubukas muli ng sesyon sa July 24. Labintatlong boto lamang ang kailangan ni Villar para maging senate president. Sinabi naman ni Senate Minority Leader Aquilino Pimentel Jr., mahalagang mapangalagaan ng susunod na lider ng Senado ang pagiging independent ng Mataas na Kapulungan. Naunang ibinunyag ni Senate President Pro-Tempore Juan Flavier na may umiikot nang resolusyon para mailuklok na senate president si Villar sa July 24. (Rudy Andal)</body>
<link>http://www.philstar.com/Article.aspx?articleId=340898&amp;publicationSubCategoryId=92</link>
</article>
<article>
<title>Eleksyon uli utos ng korte sa NPC</title>
<author></author>
<date>
<month>June</month>
<day>09</day>
<year>2006</year>
</date>
<body>Iniutos ng korte na magdaos ng panibagong halalan para sa pamunuan ng National Press Club (NPC) na pangangasiwaan ng hukuman upang maresolba ang isyu dito. Sa 13-pahinang resolusyon ni Manila Judge AIda Layug ng Regional Trial Court branch 46, iniutos din nito ang status quo kung saan ang dating opisyal ng NPC sa pamumuno ng pangulo nitong si Antonio Antonio ang pansamantalang mangasiwa sa NPC habang walang bagong halal na opisyal. Kinilala din ng korte ang binuong election committee ni Mr. Antonio sa pamumuno nina Mr. Jose Pavia at Gil Santos na nangasiwa ng halalan ng NPC noong Mayo 7. Bumuo naman ang korte ng election committee sa pamumuno ni Atty. Clemente Clemente, clerk of court ng RTC branch 46, kasama ang kinatawan ng naglalabang partido na Freedom party at Reform party. Dapat isagawa ang eleksyon muli ng NPC sa susunod na linggo batay sa kautusan ng korte. (Gemma Garcia)</body>
<link>http://www.philstar.com/Article.aspx?articleId=340909&amp;publicationSubCategoryId=92</link>
</article>
<article>
<title>FPJ di tatawagin sa parangal ngayon</title>
<author></author>
<date>
<month>June</month>
<day>09</day>
<year>2006</year>
</date>
<body>Hindi tatawagin ang pangalan ng yumaong presidential candidate na si Fernando Poe Jr. sa gaganaping parangal ngayon sa Malacanang sa mga National Artists for 2006 dahil na rin sa pagtanggi ni Ms. Susan Roces na dumalo at tanggapin ang National Artist award ng yumaong asawa. Sinabi ni Presidential chief of staff Mike Defensor, sumama ang loob ng Pangulong Arroyo dahil nahaluan ng pulitika ang isang seremonyang pang-sining at kultura lalo pat karapat-dapat namang tanghaling national artist si FPJ. Bagamat hindi dadalo si Ms. Roces sa seremonya ngayong alas-10:30 ng umaga ay ipagkakaloob pa rin kay FPJ ang kanyang tropeo at gantimpala bilang national artist sa ibang pagkakataon at panibagong okasyon. Wika pa ni Defensor, hindi namang itinuturing ng Pangulo na insulto sa kanyang tanggapan ang pagtanggi ni Ms. Roces na dumalo sa okasyon. Naunang sinabi ni Ms. Roces na wala siyang balak na dumalo sa okasyon para tanggapin ang National Artist award ni FPJ. (Lilia Tolentino)</body>
<link>http://www.philstar.com/Article.aspx?articleId=340913&amp;publicationSubCategoryId=92</link>
</article>
<article>
<title>2007 election, may pondo  DBM</title>
<author></author>
<date>
<month>June</month>
<day>09</day>
<year>2006</year>
</date>
<body>Tiniyak na ng Department of Budget and Management (DBM) na may pondo na magagamit para sa pagdaraos ng mid-term election sa 2007. Ito ang paniniyak kahapon ni Budget Secretary Rolando Andaya sa isang panayam, na direktang kumontra sa pangamba ni Comelec Chairman Benjamin Abalos na posibleng hindi matuloy ang lokal na eleksiyon sa May 2007 sanhi ng kawalan ng pondo na nakalaan dito dahil sa nagaganap na iringan ng Senado at Kamara sa panukalang 2006 national budget. Ayon pa sa kalihim, kung mababalam ang P1.67 bilyon para sa modernisasyon ng halalan sa bansa ay maaaring ibalik ang manu-manong bilangan sa may 47.8 milyong botante na inaasahang boboto sa susunod na taon. Aminado si Andaya na lubhang magiging magastos ang halalan sa 2007 dahil sa maliban sa local elections sa Mayo ay nakatakda rin ang pagdaraos ng Barangay at SK election sa buwan naman ng Oktubre. Noong 2004, halos P5 bilyon ang nagastos ng gobyerno sa nakaraang Presidential at local polls, halos doble sa nagasta noong 2001 elections na umabot lamang sa P2.9 bilyon. Kabilang sa mga gastusin sa pagpapatawag ng halalan ay ang P2.7 bilyon bilang pambayad sa tatlong araw na serbisyo ng tatlong Board of Inspectors sa may 250,000 presinto sa buong bansa na papatak ng P1,000 bawat araw. &amp;quot;No budget doesnt mean no-el,&amp;quot; salag pa ni Andaya kay Abalos. (Lilia Tolentino)</body>
<link>http://www.philstar.com/Article.aspx?articleId=340917&amp;publicationSubCategoryId=92</link>
</article>
<article>
<title>Negosasyon ng gobyerno sa NDF, wala nang saysay</title>
<author></author>
<date>
<month>June</month>
<day>09</day>
<year>2006</year>
</date>
<body>Walang saysay ang pakikipag-usap sa National Democratic Front (NDF) at New Peoples Army (NPA) habang ang mga ito ay abala sa paghahasik ng mga karahasan. Naniniwala si National Security Adviser Norberto Gonzales na walang maibubungang positibong resulta ang pakikipag-negosasyon sa mga grupo na may dalawang mukha na ang isa ay nagtataguyod habang ang isa naman ang kumakalaban sa idelohiya ng organisasyon. Inihalimbawa na lamang ni Gonzales ang naging pakikipag-usap sa NDF na habang nakikipagkasundo ng kapayapaan sa gobyerno ay tumanggi namang ipatigil ang NPA sa pagpatay sa mga target na military at pulis. Sinabi rin ng opisyal na una nang inamin ni Bayan Muna partylist Rep. Teddy Casi&amp;ntilde;o na ang communist movement at patuloy pa ring armado at patuloy na nakikinabang ng dalawang bagay ang NDF ang kunwariy makipag-ayos sa pamahalaan at ang pakikipagsagupaan sa mga kaaway na sundalo at pulis. &amp;quot;As a National Security Adviser, must I be expected to promote peace talks with his kind of terrorist foes? And make of us blind to the identity and oneness of the twin tactics of armed and parliamentary struggles?&amp;quot; saad pa ni Gonzales. Ayon pa kay Gonzales na nagpahayag si Dr. Walden Bello, isang manunulat at dating komunista na hindi ang CPP ay rebolusnaryong hindi umano bukas ang isip at inamin din nitong ang mga makakaliwa ay isa ring malaking problema ng mga Pilipino dahil mga kapwa CPP-NPA ay kanilang pinapaslang.</body>
<link>http://www.philstar.com/Article.aspx?articleId=340918&amp;publicationSubCategoryId=92</link>
</article>
<article>
<title>Bahay ni Bong Pineda binomba!</title>
<author></author>
<date>
<month>June</month>
<day>10</day>
<year>2006</year>
</date>
<body>Hinagisan ng bomba ng hindi pa nakikilalang mga suspek ang gate ng bahay ng alleged jueteng lord na si Rodolfo &amp;quot;Bong&amp;quot; Pineda sa Lubao, Pampanga kahapon ng umaga. Batay sa report, pasado alas-7:30 ng umaga nang sumambulat ang naturang bomba sa mismong main gate ng bahay ng pamilya Pineda na kung saan ay bahagya lamang nasira ang steel gate nito at maging ang guard house nila. Agad namang inako ng grupong &amp;quot;Taong Bayan at Kawal&amp;quot; ang pagpapasabog. Parusa anya ito sa umanoy pakikipagsabwatan ni Pineda sa panloloko at pandaraya para manalo sa eleksiyon si Pangulong Arroyo. Ang grupo ang siya ring umako ng pagpapasabog kamakailan sa gusali ng Grepalife sa Makati na pag-aari ng mga Yuchengco. Sa isang statement, sinabi ng grupo na ang pag-atake ay bilang mensahe nila sa pamilya Yuchengco, may-ari ng Pacific Plans para tuparin ang kanilang mga obligasyon sa mga planholders. Sinira anya ng mga Yuchengco ang pangarap ng libong planholders na umasa na mapag-aaral ang kanilang mga anak pagdating sa kolehiyo. Tumanggi naman si Police Regional Office (PRO) 3 Director Chief Supt. Ismael Rafanan kung may kinalaman sa ilegal na operasyon ng jueteng ang pagpapasabog. Anya, matagal na itong napahinto sa lalawigan alinsunod sa pinalakas na anti-gambling operation ng pamahalaan. Sinabi naman ni Lubao Board Member Lilia Pineda, asawa ni Bong, na walang kaaway ang kanilang pamilya para pagtangkaan ang kanilang buhay. Subalit maaari rin umanong droga ang dahilan nito na kung saan isa sa mga prayoridad ni Lubao Mayor Dennis Pineda, anak ni Bong, ay paigtingin ang kampanya laban sa droga at arestuhin ang nagtutulak ng bawal na gamot. Ayon naman kay Pampanga Provincial Office (PPO) Director Sr. Supt. Leonardo Espina, sinisilip rin nila ang anggulo ng love triangle matapos na umanoy may makaaway ang guwardiya sa bahay ni Pineda. (Resty Salvador At Joy Cantos)</body>
<link>http://www.philstar.com/Article.aspx?articleId=341060&amp;publicationSubCategoryId=92</link>
</article>
<article>
<title>State of calamity idineklara: 1 patay sa Bulusan ashfall</title>
<author></author>
<date>
<month>June</month>
<day>10</day>
<year>2006</year>
</date>
<body>Isang matandang lalaki ang nasawi matapos atakihin ng asthma sahi ng ashfall na ibinuga ng Bulusan volcano sa Casiguran, Sorsogon. Sa report na tinanggap kahapon ng Office of Civil Defense (OCD), kinilala ang biktima na si Vicente Guevarra, 57. Ayon sa OCD, sa pagsusuri ng mga manggagamot na tumingin sa matanda ay lumitaw na bronchial asthma ang ikinamatay ng biktima. Sa salaysay ng pamilya nito sa mga awtoridad ay sinabing inatake ang biktima matapos na malanghap ang abo na ibinuga ng nag-aalburotong Bulusan. Kahapon ay idineklara nang &amp;quot;calamity area&amp;quot; ang ibabang bahagi sa palibot ng bulkan dahil sa patuloy nitong pagbubuga ng ashfall. Ayon kay Neri Amparo, operations chief ng OCD, patuloy ang kanilang pakikipagkoordinasyon sa mga kinatawan ng Department of Health (DOH) para mapangalagaan ang kalusugan ng mamamayan. Nabatid sa opisyal na ang ibinubugang abo ay masama at nakapagpapahina sa baga ng sinumang indibidwal kaya ipinamamahagi ang mga dust mask sa lugar. Ang bayan ng Casiguran ang pinakaapektado sa tatlong munisipalidad na binubugahan ng ashfall na kinabibilangan din ng Irosin at Juban. Dahil sa pagbubuga ng ashfall ay napinsala ang ilang mga kabahayan na inulan ng abo. Nabatid na bagaman bahagyang kumalma ang nag-aalburotong bulkan nitong Huwebes ng gabi ay patuloy naman ang pag-usok ng crater nito at pagbubuga ng ashfall na may taas na 5,134 talampakan. Sa kasalukuyan ay nasa ligtas na lugar ang mga residente pero pinaalalahanan ng Phivolcs na dumistansiya sa layong 4-kilometer danger zone mula sa paanan ng bulkan dahil sa nagbabadyang malakas na pagsabog nito upang maiwasan ang posibleng panganib. Ang bulkan ay nagpapakita ng abnormalidad na ayon sa mga opisyal ng Phivolcs ay nagbabadya ng sunud-sunod na mga pagsabog dahil sa pag-usok ng crater nito sanhi ng magma. Sa ngayon ay nasa alert level 2 ang bulkan. Sa tala, ang Bulusan ay may 15 beses na sumabog at panghuli ay noong Nobyembre 1994. Kaugnay nito, pinabulaanan ni Phivolcs Director Renato Solidum ang report na may pag-aalburoto rin sa Mt. Taal at Mt. Mayon sa Albay. Anya, nananatiling nasa alert level 1 ang naturang mga bulkan at walang dapat ipangamba ang mga residente. Samantala, 22 bulkan din ang ikinokonsiderang aktibo sa Pilipinas na binansagang &amp;quot;Pacific Ring of Fire&amp;quot; o ang mga isla na nagtataglay ng mga volcanic activity sa Western Pacific. (Joy Cantos/Angie dela Cruz)</body>
<link>http://www.philstar.com/Article.aspx?articleId=341065&amp;publicationSubCategoryId=92</link>
</article>
<article>
<title>Pinoy hinatulan ng bitay sa Qatar</title>
<author></author>
<date>
<month>June</month>
<day>10</day>
<year>2006</year>
</date>
<body>Isang Pinoy ang hinatulan ng parusang bitay ng Upper Criminal Court sa Doha, Qatar dahil na rin umano sa ginawa nitong pananaksak at pagpatay sa isang Pinay OFW sa nasabing bansa noong 2004. Kinilala ang hinatulan na si Rolando Villamin, 35, ng Ilocos Sur. Si Villamin ang itinuturong salarin sa pagkamatay ni Rasalyn Fernandez, 34, tubong Pampanga noong Agosto 4, 2004. Ayon sa report, si Villamin ay pinatawan ng death sentence nitong Hunyo 7 dahil na rin sa matibay na ebidensiya na naiharap sa korte ng mga awtoridad sa bansang Qatar. Hindi umano napagtakpan ni Villamin ang ginawa nitong krimen makaraang makita ang bangkay ng biktima sa loob ng kanyang kuwarto sa Umm Ghuwailina sa Doha. Tiniyak naman ni DFA Usec. Esteban Conejos na kanilang tutulungan ang magkabilang panig dahil kapwa Pinoy ang biktima at suspek. Anya, umupa na ang DFA ng dayuhang abogado para iapela ang kaso ni Villamin. (Mer Layson)</body>
<link>http://www.philstar.com/Article.aspx?articleId=341073&amp;publicationSubCategoryId=92</link>
</article>
<article>
<title>Para sa credible elections Abalos pinagbibitiw!</title>
<author></author>
<date>
<month>June</month>
<day>10</day>
<year>2006</year>
</date>
<body>Kung nais ng Comelec na maging malinis ang halalan sa susunod na taon, dapat na umanong magbitiw sa puwesto si Comelec Chairman Benjamin Abalos. Sa isang statetemen, nanawagan si Atty. Jose &amp;quot;Nonong&amp;quot; Ricafrente, spokesperson ng Partido Demokratiko Sosyalista ng Pilipinas (PDSP) na dapat nang simulan ng Comelec ang pagpapatupad ng reporma kabilang na ang pagtatalaga ng mga bagong opisyal dito. Ayon kay Ricafrente, ang Hello Garci scandal at ang maanomalyang pagbili ng counting machines ay nagdulot ng malaking epekto sa poll body upang mawalan ito ng kredibilidad. Maibabalik lamang anya ang tiwala dito ng sambayanan kung may itatalagang bagong opisyal. Pinagtawanan din ni Ricafrente si Abalos nang sabihin nito na hindi matutuloy ang elections sa 2007 bunga na rin ng kabiguan ng Kongreso na maipasa ang 2006 national budget bago magsara ang Kamara. Aniya, hindi nakakatulong ang mga pahayag na ito ni Abalos at sa halip ay dapat na lamang nitong tulungan ang pamahalaan na magtalaga ng mga bagong opisyal ng Comelec.</body>
<link>http://www.philstar.com/Article.aspx?articleId=341074&amp;publicationSubCategoryId=92</link>
</article>
<article>
<title>ROTC ibabalik</title>
<author></author>
<date>
<month>June</month>
<day>10</day>
<year>2006</year>
</date>
<body>Ipinanukala kahapon ng isang mambabatas ang muling pagbabalik ng Reserved Officers Training Corps (ROTC) matapos itong alisin dahil sa kontrobersiya. Sa House Bill 5460, sinabi ni Cebu Rep. Eduardo Gullas na layon ng pagbabalik ng ROTC sa kurikulum na maiprepara ang mga lalaki at babaeng estudyante sa posibilidad na pagpasok sa militar, personal o civil service. Nais din ni Gullas na gawing mandatory ang ROTC lalung-lalo na sa mga lalaking estudyante na naka-enrol sa lahat ng college students habang boluntaryo naman ito sa mga babaeng estudyante. Naniniwala si Gullas na ang ROTC ang nananatiling epektibong paraan o tool para madebelop ang ethics of service, discipline and patriotism ng mga kabataan. Sa panukala ni Gullas, ang ROTC ay magiging bahagi ng curriculum ng lahat ng degree courses at two-year technical o vocational courses bilang requisite for graduation. (Malou Escudero)</body>
<link>http://www.philstar.com/Article.aspx?articleId=341083&amp;publicationSubCategoryId=92</link>
</article>
<article>
<title>Paggamit ng condom, contraceptives ituturo sa HS students</title>
<author></author>
<date>
<month>June</month>
<day>10</day>
<year>2006</year>
</date>
<body>Lubhang nababahala ang Catholic Bishops Conference of the Philippines (CBCP) sa hakbang ng Department of Education sa pagtuturo sa mga high school students ng sex education kabilang na ang paggamit ng condoms at iba pang contraceptives. Ayon kay Dr. Angelita Aguirre ng Human Life International, labis umano ang kanilang pagkabahala sa nilalaman ng module ng DepEd na ipatutupad nayong buwan dahil nakasaad dito ang aktibong promosyon ng &amp;quot;Value Safe Sex Education.&amp;quot; Sa liham na ipinadala ni Aguirre kay DepEd acting Secretary Fe Hidalgo, dapat ay hindi inililihim ang iba pang detalye tungkol sa sex tulad ng condom kung saan hindi ito nagpoprotekta ng 100 porsiyento. &amp;quot;It claims to foster values, restraint and responsibility yet it implies that sexual activity outside marriage maybe acceptable for as long as it does not result to unwanted pregnancy and sexually transmitted by protective sex,&amp;quot; ayon pa kay Aguirre. Iginiit pa ni Aguirre na mas makabubuti kung mga magulang na lamang ang magtuturo ng sex education at hindi eskuwelahan. (Gemma Amargo-Garcia)</body>
<link>http://www.philstar.com/Article.aspx?articleId=341087&amp;publicationSubCategoryId=92</link>
</article>
<article>
<title>Cancer at kidney failure, may lunas na</title>
<author></author>
<date>
<month>June</month>
<day>10</day>
<year>2006</year>
</date>
<body>Isang herbal scientist mula sa Maligaya, Tarlac City si Ginoong Antonio R. Agusti, ang nakadiskubre ng herbal na gamot na mabisa sa sakit na kanser at sakit sa bato. Ang herbal na BOSTON-C ay mula sa katas ng nata de coco at mga ugat ng halaman. Ipinasuri ito sa Unibersidad ng Pilipinas at napatunayang mabisa sa sakit na cancer. Isa sa mga pasyente na makapagpapatunay ay si Ginoong Rodolfo Andaya, kasalukuyang finance manager ng Pasig City Hall. Siya ay nagda-dialysis 3 beses isang linggo at ayon sa kanyang doktor ay wala nang lunas. Gumamit lamang siya ng Boston-C at pagkatapos ng ilang buwan, hindi na siya kailangang mag-dialysis. Si Bb. Nora Ocampo, edad 48, ay may tumor sa suso. Sumailalim siya sa operasyon, chemotherapy at radiation therapy ngunit ni isa man dito ay walang tumalab, bagkus kumalat ang cancer sa kanyang atay, buto, baga, obaryo at tinaningan ng 3 buwan. Sa ngayon ay magaling na si Nora, ayon sa huling CT scan. Para sa karagdagang impormasyon o katanungan, tumawag lamang sa (0920)906-0992 o (0920)9100806.</body>
<link>http://www.philstar.com/Article.aspx?articleId=341088&amp;publicationSubCategoryId=92</link>
</article>
<article>
<title>Eleksiyon sa Equitable PCIBank pinauulit ng SC</title>
<author></author>
<date>
<month>June</month>
<day>10</day>
<year>2006</year>
</date>
<body>Ipinababago ng Supreme Court (SC) sa Equitable PCI Bank ang resulta ng isinagawang eleksiyon para sa Board of Directors ng nasabing bangko. Ang kautusan ay makaraang umapela ang kumpanyang Trans Middle East Equities Inc. sa SC dahil hindi sila pinayagan ng Sandiganbayan na bumoto sa annual stockholders meeting ng Equitable PCIBank na ginanap noong Mayo 23 gayong hawak nito ang 7.13 percent na shares ng bangko o katumbas ng mahigit 6 milyong shares. Ang nasabing shares ay sapat na para makapaglagay ang kumpanya ng isang kinatawan sa board of directors. Sinabi ng SC na umabuso sa kapangyarihan ang Sandiganbayan nang pagbawalan nito ang Trans Middle East na gamitin ang kanilang shares. Iginiit ng Mataas na Korte na walang legal na basehan ang naging desisyon ng Sandiganbayan dahil ibinase ito sa isang TRO na inilabas ng SC mahigit 14 taon na ang nakakaraan. Kuwestiyunable rin ang timing ng desisyon ng Sandiganbayan dahil ipinalabas ito noong Mayo 22, isang araw bago ang stockholders meeting kung kayat wala nang pagkakataon pa ang Trans Middle East na iapela ang desisyon. (Grace dela Cruz)</body>
<link>http://www.philstar.com/Article.aspx?articleId=341089&amp;publicationSubCategoryId=92</link>
</article>
<article>
<title>Para&amp;ntilde;aque naalarma sa posibleng paglubog</title>
<author></author>
<date>
<month>June</month>
<day>10</day>
<year>2006</year>
</date>
<body>Naalarma si Para&amp;ntilde;aque Vice Mayor Anjo Yllana dahil sa mga report na nanganganib lumubog ang kanilang lungsod dahil sa patuloy na pagbaba ng antas ng underground water nito. Dahil dito kaya magpapatawag ng special session si Yllana kung saan iimbitahan ang mga opisyal ng National Water Regulatory Board na siyang nag-ulat ng nakakaalarmang sitwasyon sa Para&amp;ntilde;aque. Ayon sa NWRB officials sa isang TV interview, ang Para&amp;ntilde;aque ay nasa level three na ng soil underground situation, pinakamababa umano ito sa 14 siyudad sa tatlong munisipalidad ng Metro Manila. Kung ang isang lugar ay nasa level three scale, wala na umanong pressure para protektahan ang geological structure nito. Sinabi pa ng NWRB na dahil dito, sa isang itensity 6 o mas malakas pang lindol, ang lupa ng lungsod ay may posibilidad na mag-collapse na magdudulot ng panganib sa may isang milyong residente. Ayon kay Yllana, kailangang maresolbahan ang problemang ito at dapat din anyang maihanda ang mga residente sa &amp;quot;clear and present danger&amp;quot; na nagbabadya sa lungsod.</body>
<link>http://www.philstar.com/Article.aspx?articleId=341090&amp;publicationSubCategoryId=92</link>
</article>
<article>
<title>Hotel, apartelle sa QC na walang accreditation binigyan ng deadline</title>
<author></author>
<date>
<month>June</month>
<day>10</day>
<year>2006</year>
</date>
<body>Binigyan ng deadline ng Quezon City blue ribbon committee na pinamumunuan ni Konsehal Dante de Guzman ang mga hotel at apartelle owners upang makakuha ng accreditation mula sa Cultural Tourism Affairs Office (CTAO). Ayon kay de Guzman, ang kawalan ng akreditasyon ng naturang mga negosyo ang isang dahilan kung bakit nanganganib na maipasara ng QC ang operasyon ng mga nabanggit. Ang hakbang ay ginawa ni de Guzman matapos malaman na mismong ang mga may-ari ng naturang establisimiyento ay walang alam na isa palang requirement ang CTAO accreditation para makapag-operate ng ganitong uri ng negosyo. Sa kasalukuyang rekord ng CTAO, umaabot sa 15 hotels lamang sa QC ang nagparehistro dito at walang accreditation ang may 22 apartelles na nag-ooperate sa lungsod. &amp;quot;Hindi namin gustong patayin ang inyong negosyo dahil isa kayo sa nagbibigay ng malaking income sa QC. Ang gusto lamang namin ay makipagtulungan kayo sa amin na maisaayos ang dapat isaayos at isalegal ang operasyon ng inyong mga negosyo,&amp;quot; pahayag naman ni Konsehal Bernadette Herrera, miyembro ng naturang komite. Nalaman ng komite ni de Guzman na ilang apartelle ang nagsasagawa ng quickie operations o tinaguriang &amp;quot;short time&amp;quot; na isang paglabag sa QC ordinance. (Angie dela Cruz)</body>
<link>http://www.philstar.com/Article.aspx?articleId=341091&amp;publicationSubCategoryId=92</link>
</article>
<article>
<title>Monopolyo sa issuance ng accident insurance itinanggi</title>
<author></author>
<date>
<month>June</month>
<day>10</day>
<year>2006</year>
</date>
<body>Pinabulaanan ng isang consortium ng insurance companies ang report na may monopolyo sa issuance ng accident insurance para sa mga pampublikong sasakyan sa bansa. Reaksiyon ito ni Jose Reyes, executive assistant to the chairman ng Philippine Accident Managers Inc. (Pami) sa ulat na umanoy pa-iimbestigahan ni DOTC Sec. Leandro Mendoza ang umanoy cartel ng dalawang insurance companies sa issuance ng compulsory third party liability insurance (CTPL). Ang pagpapa-imbestiga ni Mendoza ay bilang tugon sa reklamo ni Atty. Bong Suntay na ang Pami at Universal Transport Solutions Inc. (Unitrans) ang tanging pinayagan ng LTO at LTFRB para magbenta ng third party liability certificates, isang insurance benefit na laan para sa proteksiyon ng mga pedestrians. Sinabi ni Reyes na ang Pami at Unitrans ay hindi insurance companies kundi ahente lamang ng UCPB Insurance at Stronghold Insurance para mangasiwa sa koleksiyon ng mga bayarin sa CTPL. &amp;quot;In fact, Pami and Unitrans are only the lead insurance companies representing 70% of the insurance industry. PAMI is only an administrator of the industrys program and general agent of UCPB Insurance for CTPL,&amp;quot; dagdag ni Reyes. (Angie dela Cruz)</body>
<link>http://www.philstar.com/Article.aspx?articleId=341092&amp;publicationSubCategoryId=92</link>
</article>
<article>
<title>Residente di na natutulog</title>
<author></author>
<date>
<month>June</month>
<day>11</day>
<year>2006</year>
</date>
<body>Hindi na umano nakakatulog ang mga residente malapit sa Mt. Bulusan sa Sorsogon at lahat ay nagbabantay sa takot na matabunan sila ng buhay ng kumukulong magma sakaling bigla itong sumabog. Muling nagbuga ng makapal na abo ang bulkan kahapon ng madaling araw at nababahala ang mga residente na isang major eruption na ang kasunod nito dahilan para maghanda sila sa posibleng paglikas. Sa monitoring ng Philippine Institute of Volcanology and Seismology (Phivolcs), nakapagtala na sila ng 6 ash explosions kung saan anim na barangay na ang apektado. Ang abo na niluluwa ng bulkan na may taas na 1 kilometro ay bumagsak sa mga karatig barangay ng San Isidro, Sta. Barbara, Buang at Purog sa bayan ng Bulusan, at barangay Escuala at Lagadian sa bayan ng Casiguran dahilan para maghanda sa paglikas ang libong residente. Kinansela na rin ang klase sa mga eskwelahan malapit dito. Bagamat may naitalang ash explosion, wala namang naitalang volcanic earthquake sa nakalipas na 24 oras. Patuloy namang nasa alert level 2 ang bulkan na nangangahulugang bawal pumasok ang sinuman sa 4-kilometer permanent danger zone. Kamakalawa ay idineklara na ang state of calamity sa Casiguran kasunod nang pagkamatay ng isang lalaki matapos makalanghap ng abo. Nakikipag-ugnayan na ang lokal na pamahalaan sa Departmet of Health (DOH) para sa pamamahagi ng dust mask sa mga residente, gayundin ay nanawagan ang mga opisyal sa lalawigan ng tulong na pagkain, gamot at iba pang relief assistance. Pinayuhan na rin ang mga residente na maging handa ano mang oras dahil sa posibilidad na sumabog ang Bulusan. Ang Bulusan ay may 15 recorded eruptions, ang latest ay noong November 1994. (Angie Dela Cruz at Ed Casulla)</body>
<link>http://www.philstar.com/Article.aspx?articleId=341219&amp;publicationSubCategoryId=92</link>
</article>
<article>
<title>12-anyos target i-recruit ng NPA</title>
<author></author>
<date>
<month>June</month>
<day>11</day>
<year>2006</year>
</date>
<body>Puspusan ang isinasagawang pagre-recruit ng komunistang grupo ng New Peoples Army (NPA) sa mga menor-de-edad upang punan ang patuloy na pagkalagas at pagbagsak ng kanilang hanay. Batay sa intelligence report na nakalap ng pamunuan ng Armed Forces of the Philippines (AFP), target ng panghihikayat na sumapi sa kilusan ang mga 12-17 anyos, babae o lalaki. Napag-alaman pa kay AFP-Civil Relations Service chief Lt. Col. Oscar Lasangue na napupunta lamang sa armadong pakikibaka ang pork barrel na natatanggap ng mga party-list congressmen at ang malaking bahagi ng nasabing pondo ang pinambibili umano ng armas ng NPA. Idinagdag pa ni Lasangue na ang mga kilos protesta na inilulunsad ng grupong Bayan Muna, Anakpawis, Anakbayan at iba pang militanteng grupo ay ginagamit na lamang na negosyo at hindi upang atakihin ang gobyerno. Gaya ng pagbayad sa mga kada taong sasali sa welga ng halagang P100, na sinasabing P20 na lamang ang nakakarating sa mga ito dahil ang ibang bahagi ay naibubulsa na lamang. Samantala, sinabi ni Lasangue na ang nagaganap na mga pagpatay naman sa mga kabaro ng kilusan ay isa umanong &amp;quot;propaganda.&amp;quot; &amp;quot;This is a propaganda war and a political war, full of deception. They (NPA leaders) kill their colleagues in the underground movement and gain media mileage,&amp;quot; pahayag pa nito. (Angie dela Cruz)</body>
<link>http://www.philstar.com/Article.aspx?articleId=341223&amp;publicationSubCategoryId=92</link>
</article>
<article>
<title>Mga gustong maging doktor pag-aaralin ng gobyerno</title>
<author></author>
<date>
<month>June</month>
<day>11</day>
<year>2006</year>
</date>
<body>Bilang solusyon sa pagka-ubos ng mga doktor sa Pilipinas, niluluto sa Mababang Kapulungan ng Kongreso ang panukalang batas kung saan mismong gobyerno na ang magpapa-aral sa mga kabataang nais maging doktor. Sa House Bill 3316 na kasalukuyang nasa committee on higher and technical education na pinamumunuan ni Las Pi&amp;ntilde;as Rep. Cynthia Villar, sasagutin ng gobyerno ang pag-aaral ng mapapalad na mabibigyan ng scholarship sa kondisyong, hindi sila maaaring mag-abroad pagka-graduate hanggat hindi nababayaran ng serbisyo ang natanggap nilang scholarships. Kabilang sa sasagutin ng gobyerno ang tuition, mga libro, educational supplies equipment, board and lodging expenses, clothing at uniform allowance, travelling expense at iba pang kahalintulad na miscellaneous at living allowances. Tatlong taong serbisyo sa gobyero ang katapat ng bawat taon ng scholarship availment. Ang panukala ay katulad nang ibinibigay sa University of the Philippines (UP) kung saan kailangang magbayad ng 10 taong serbisyo ang mga mabibigyan ng kanilang scholarship. (Malou Escudero)</body>
<link>http://www.philstar.com/Article.aspx?articleId=341233&amp;publicationSubCategoryId=92</link>
</article>
<article>
<title>EU nagalak sa pagbasura ng bitay sa Pinas</title>
<author></author>
<date>
<month>June</month>
<day>11</day>
<year>2006</year>
</date>
<body>Hindi lamang ang panumunuan ng Catholic Church at Pro-Life ang matutuwa kapag tuluyan ng naalis ang parusang bitay sa Pilipinas, kundi maging mga kalapit na bansa na miyembro ng European Union (EU). Ayon kay Department of Foreign Affairs (DFA) Secretary Alberto Romulo, ang mga bansa sa EU ay nagpaabot ng mensahe sa pamahalaan para sa kanilang kagalakan kung tuluyan ng ia-abolish ang Death Penalty Law sa Pilipinas. Nabatid na ang mga bansa sa Europe ay kilalang matagal nang lumalaban para sa parusang kamatayan bunsod na rin sa paniwalang Diyos ang nagbigay ng buhay kaya Diyos lamang ang may karapatang bumawi nito. Sinabi ni Romulo, suportado umano ng EU ang naging desisyon ng Senado matapos nilang katigan ang tuluyang pag-alis ng parusang bitay sa Pilipinas. Sa mensahe ng EU, sinasabing mas higit silang matutuwa at magpapasalamat kung aalisin na rin ang Death Penalty Law sa mga bansa sa Middle East. Hinihiling ng EU na maging bukas na sana ang isipan ng mga lider sa mga bansang ito at buwagin na ang parusang kamatayan. Ikinatuwa din ng EU ang ginawang pagbibigay ng sunud-sunod na commutation ni Pangulong Arroyo sa mga death convicts. (Mer Layson)</body>
<link>http://www.philstar.com/Article.aspx?articleId=341235&amp;publicationSubCategoryId=92</link>
</article>
<article>
<title>3 pagsabog!</title>
<author></author>
<date>
<month>June</month>
<day>12</day>
<year>2006</year>
</date>
<body>Tatlong magkakasunod na pagsabog ang yumanig sa lungsod ng Maynila, Quezon City at lalawigan ng Batangas kahapon ng madaling araw na itinaon sa bisperas ng pagdiriwang ng ika-108 taong anibersaryo ng Araw ng Kalayaan. Unang pinasabugan ng granada ang harap ng palengke ng Lipa City sa Bgy. Poblacion, Batangas dakong alas-5 ng umaga. Nabatid na nakalagay ang bomba sa isang bayong na iniwan sa loob ng isang nakaparadang pampasaherong dyip na may plakang NWD 836. Siyam katao ang sugatan na kinilalang sina Dennis Carandang, 31; Vicente Manosca, 47; Florendo Castillo, 60; Orlando Magatol, 35; Pedro Roxas, 62; Elmer Cervantes, 37; Armizaide Tejada, 27, at Cesar Laygo, 46 na isinugod sa magkakahiwalay na ospital. Dakong 5:30 ng madaling araw ay ginimbal naman ng pagsabog ang QCPD Satellite Police Bus Station na nakaparada sa kahabaan ng Commonwealth Ave., sa UP Bliss, Quezon City.Isang pillbox ang sumabog naman malapit sa Lawton police outpost sa Liwasang Bonifacio malapit sa Jones bridge sa lungsod ng Maynila. Ang Metro Manila ang sentro ng selebrasyon ngayong araw kung saan si Pangulong Arroyo ay nakatakdang magtalumpati sa Luneta. Agad namang inako ng grupong &amp;quot;Taong Bayan at Kawal&amp;quot; ang pagpapasabog sa QC at Maynila. Ang grupo ang siya ring umako sa Grepalife bombing sa Makati at sa pagpapasabog sa bahay ng alleged jueteng lord na si Rodolfo &amp;quot;Bong&amp;quot; Pineda sa Lubao, Pampanga kamakailan. Samantala wala pang suspek sa Lipa market bombing. Ayon sa pulisya, maituturing na terorismo ang insidenteng ito dahil ang pakay ay makasakit. Ayon naman kay National Capital Region Police Office (NCRPO) chief Director Vidal Querol na alinman sa grupo ng mga terorista, destabilizer, komunista at mga elementong kriminal ang pinaghihinalaan nilang may kagagawan. &amp;quot;We are not taking any chances, we are making very elaborate security measures for a more meaningful celebrations,&amp;quot; pahayag ni Querol na nagsabi pang susupilin nila ang anumang pagtatangka ng mga grupong ibig manggulo sa selebrasyon ng Independence Day. Kaugnay nito, inihayag ng AFP na itinaas na rin sa blue o heightened alert ng militar sa buong bansa kaugnay ng gaganaping okasyon sa araw na ito. (Joy Cantos, Danilo Garcia, Ludy Bermudo At Arnell Ozaeta)</body>
<link>http://www.philstar.com/Article.aspx?articleId=341573&amp;publicationSubCategoryId=92</link>
</article>
<article>
<title>Inuwing bangkay ng 2 Pinoy nagkapalit</title>
<author></author>
<date>
<month>June</month>
<day>12</day>
<year>2006</year>
</date>
<body>&amp;quot;Honest mistake.&amp;quot; Ito ang naging sagot kahapon ng pamunuan ng Overseas Workers Welfare Administration (OWWA) hinggil sa reklamo ng &amp;quot;swapping&amp;quot; o pagpapalit ng bangkay ng dalawang OFW na kapwa dumating sa bansa kamakailan Ayon kay OWWA Administrator Marianito Roque, walang sinuman ang may gusto na magpalitan ang bangkay nina Felix Reynard Llorando ng Legaspi City at Abel Monterola ng Davao City. Ang dalawa ay namatay sa Riyadh, Saudi Arabia noong Peb. 27, 2006 matapos pagbabarilin ang sinasakyang shuttle bus habang patungo sa kanilang trabaho. Sinabi ni Roque na sa Riyadh pa lamang ay nagkamali na sa paglalagay sa wooden casket ang bangkay ng dalawa kaya wala umanong dapat sisihin sa nangyari dahil wala namang may gusto nito. Sinasabing pagdating ng labi ni Llorando ay kaagad na idineretso sa Lingnon Hill Memorial chapel sa Bgy. Bogtong, Legazpi City para isaayos ngunit pagbukas ng ataul ay laking gulat ng kanyang pamilya ng mabatid na ibang tao ang kanilang iniiyakan. Dahil dito kaya nagreklamo ang pamilya ni Llorando. Dito nabatid na napunta ang bangkay ni Llorando sa pamilya ni Monterola habang si Monterola ay napunta sa pamilya ni Llorando. (Mer Layson)</body>
<link>http://www.philstar.com/Article.aspx?articleId=341586&amp;publicationSubCategoryId=92</link>
</article>
<article>
<title>17 Pinay OFWs ginahasa sa kulungan</title>
<author></author>
<date>
<month>June</month>
<day>12</day>
<year>2006</year>
</date>
<body>Labingpitong manggagawang Pinay sa bansang Syria, Jordan at Lebanon ang umanoy ginahasa ng mga jail guard habang nasa loob ng kulungan. Ang kalunus-lunos na sinapit ng mga biktima ay ibinunyag kahapon ni Fr. Edwin Corros, director ng Episcopal Commission for the Pastoral Care of Migrants and Itinerant People. Ayon kay Fr. Corros, kailangang kumilos ang DFA, OWWA at POEA para saklolohan ang ating mga kababayan na dumaranas ngayon ng matinding pang-aabuso sa tatlong nabanggit na bansa. Sa impormasyon ni Fr. Corros, isang 40-anyos na domestic helper na nagpatago lamang sa pangalang &amp;quot;Elgie&amp;quot; ang nagkuwento ng kanyang sinapit sa Syria. Ani Elgie, tumakas siya sa kanyang amo dahil hindi na umano niya makayanan ng kalupitang ginagawa nito sa kanya. Gayunman, nahuli siya ng mga pulis at pagdating sa kulungan ay gabi-gabi umano siyang ginagamit ng mga jail guard sa kabila ng ginagawa nitong pagmamakaawa. Inihayag pa ni Fr. Corros na napilitan ng makialam ang simbahan sa kalbaryo ng mga Pinay sa Syria, Jordan, at Lebanon upang masagip ang mga kawawang biktima. (Mer Layson)</body>
<link>http://www.philstar.com/Article.aspx?articleId=341590&amp;publicationSubCategoryId=92</link>
</article>
<article>
<title>Panibagong oil hike ikinasa</title>
<author></author>
<date>
<month>June</month>
<day>12</day>
<year>2006</year>
</date>
<body>Muling nagtaas ng 50 sentimos sa produktong petrolyo ang mga kumpanya ng langis kahapon. Sinimulan ng Pilipinas Shell at PTT oil player ang pagtataas ng 50 sentimos kada litro sa presyo ng kanilang gasoline, diesel at kerosene. Agad naman itong sinundan ng Petron at Caltex. Samantala, hindi naman natinag ang halaga ng LPG na umaabot na ngayon sa halagang P442 at P491 kada 11 kg. tangke. Siniguro naman ng Department of Energy na ginagawa nila ang lahat ng paraan upang mabigyan ng solusyon ang suliranin sa pagtaas ng presyo nito. Sa ngayon ay umaabot na sa 525 ang mga gasolinahan na nagbibigay ng P1 discount sa mga pampasaherong dyip bilang tulong sa transport sector. (Edwin Balasa)</body>
<link>http://www.philstar.com/Article.aspx?articleId=341598&amp;publicationSubCategoryId=92</link>
</article>
<article>
<title>P75 wage hike isusulong</title>
<author></author>
<date>
<month>June</month>
<day>12</day>
<year>2006</year>
</date>
<body>Nakatakdang dinggin ng Department of Labor and Employment (DOLE) at Regional Tripartite Wages and Productivity Board (RTWPB) sa Metro Manila sa darating na Hunyo 21 ang P75-across the board minimum wage hike na isinampa ng Trade Union Congress of the Philippines (TUCP). Sinabi ni Labor Undersecretary Danilo Cruz na hindi pa tiyak kung agad na maaaprubahan ang naturang petisyon ng TUCP sa naturang pagdinig dahil may nakatalaga umano na sariling RTWPB o &amp;quot;wage board&amp;quot; sa bawat rehiyon sa bansa na bahalang magdetermina kung nararapat na magkaroon rin ng pagtataas sa sweldo sa kanilang lugar. Noong Hunyo 2005 pa huling nagtaas ng suweldo sa Metro Manila na umabot sa P25 dahil sa patuloy na pagtaas ng langis at pag-apruba sa EVAT. Kasalukuyang nasa P325 ang minimum wage sa National Capital Region at aabot sa P400 kung maaprubahan ang P75 wage increase. Nagsampa rin ng P75 wage hike petition ang ibang grupo ng TUCP sa Central Luzon, Calabarzon, Western Visayas, at Northern Mindanao. Nasa P100 naman ang isinampa ng labor groups sa Cagayan Valley, at P150 increase sa Davao. Sa Central Visayas, dalawang petisyon ang ikinukunsidera, ang P75 at P95 wage hike. Humihirit naman ang KMU at Partido Manggagawa ng P125. (Danilo Garcia)</body>
<link>http://www.philstar.com/Article.aspx?articleId=341602&amp;publicationSubCategoryId=92</link>
</article>
<article>
<title>Karahasan ng leftists isiwalat  Gonzales</title>
<author></author>
<date>
<month>June</month>
<day>12</day>
<year>2006</year>
</date>
<body>Nanawagan kahapon si National Security Adviser Norberto Gonzales sa mga media organizations na makiisa sa pagbubulgar ng mga isinasagawang karahasan at panloloko ng mga makakaliwang grupo na pinaniniwalaang nasa likod ng mga pagpaslang sa mga mamamahayag at mga militante. Ayon kay Gonzales, pinuno ng Partido Demokratiko Sosyalista ng Pilipinas (PDSP), ang CPP-NPA ay &amp;quot;dumudukot, tinu-torture at pumapatay &amp;quot; ng mga kaaway at maging ng kaalyado nito pero madali lamang umano nila itong matakasan. Sinabi pa ni Gonzales na may indikasyon na ang malaking bilang ng mga pagpatay ay resulta ng patuloy na giyera sa pagitan ng dalawang paksiyon, ang pro-Jose Ma. Sison reaffirmists (RA) at ang anti-Sison rejectionist (RJ) na kung saan ang mga napaslang na mga miyembro ng Bayan Muna, KMU, Gabriela at iba pa ay kaalyado ni Sison. &amp;quot;It is therefore probable that most of the political activitists killed since 2003 were done to avenge the assassination of RJ leaders Lagman, Kintara and Tabara, which were all owned by the NPA,&amp;quot; saad pa ni Gonzales.</body>
<link>http://www.philstar.com/Article.aspx?articleId=341603&amp;publicationSubCategoryId=92</link>
</article>
<article>
<title>GMA pang-gulo Nene</title>
<author></author>
<date>
<month>June</month>
<day>13</day>
<year>2006</year>
</date>
<body>Hindi Pangulo kundi panggulo ang dapat maging titulo ni Pangulong Gloria Macapagal-Arroyo. Ito ang ipinahiwatig ni Senate Minority Leader Aquilino Pimentel Jr. kaugnay ng pananatili ng krisis pulitika sa bansa sa kabila ng ika-108 taon ng Araw ng Kalayaan. Sinabi ni Sen. Pimentel sa ANC, dapat maunawaan ng Pangulo na siya ang dahilan ng kaguluhan sa bansa at umaasa siya sa isang mapayapang pagpapalit ng administrasyon sa hinaharap. Ayon naman kay San Juan Rep. Ronaldo Zamora, kung talagang naniniwala si PGMA na hindi siya nandaya sa nakalipas na halalan ay dapat pumayag siya sa pagkakaroon muli ng eleksyon. Sinabi ni Rep. Zamora, kung walang dapat ikatakot si PGMA na humarap sa isang halalan ay hindi dapat siya magdalawang-isip na magpatawag ng snap elections upang malaman kung siya talaga ang gusto ng taumbayan na maging pinuno ng bansa. Samantala, nanawagan naman ang Pangulo sa sambayanang Filipino na wakasan na ang pamumulitika na nagiging dahilan ng pagkakahati-hati ng bansa. Sa kanyang talumpati sa ika-108 taong anibersaryo ng Araw ng Kalayaan sa Rizal Park, hiningi din ni PGMA sa mamamayan na manatiling mapagmatyag laban sa mga puwersang naglalayong wasakin ang demokrasya. &amp;quot;We must stop the usual divisive politics and instead strive harder to provide equal opportunities for all,&amp;quot; wika pa ni Mrs. Arroyo. Aniya, mawawalan ng kabuluhan ang kasarinlan ng bansa kung ang sambayanan ay hindi ganap na malaya kaya dapat lagi tayong maging alerto sa mga kaaway ng demokrasya. Samantala, nagpahayag naman ng suporta at papuri si Papal Nuncio Fernando Feloni sa pandaigdig na komunidad sa kalayaan ng sambayanang Filipino at pagbasura ng gobyerno sa parusang bitay. Sa talumpati ng Papal Nuncio sa taunang Vin d Honneur na ginanap sa Malaca&amp;ntilde;ang kaugnay ng ika-108 anibersaryo ng ating kalayaan, kinikilala nito ang umiiral na kapayapaan, progreso at pagkakasundo ng mamamayan. (Rudy Andal at Lilia Tolentino)</body>
<link>http://www.philstar.com/Article.aspx?articleId=341708&amp;publicationSubCategoryId=92</link>
</article>
<article>
<title>Ping hinamon ng mga kongresista</title>
<author></author>
<date>
<month>June</month>
<day>13</day>
<year>2006</year>
</date>
<body>Hinamon ng mga kongresista si Sen. Panfilo Lacson na maglabas ng ebidensiya na mali ang paggamit ng pork barrel ng mga mambabatas mula sa Kamara at Senado. Sinabi nina House Majority Leader Prospero Nograles at Davao del Sur Rep. Douglas Cagas, gawa-gawa lamang ni Sen. Lacson ang paratang nito para pagandahin ang kanyang imahe sa publiko. Ayon sa 2 kongresista, maipapaliwanag ng mga mambabatas kung saan napunta ang kanilang Priority Development Assistance Fund (PDAF) dahil dumadaan naman ito sa masusing pagsusuri ng Commission on Audit (COA). Ayon kay Nograles, dapat maging patas si Lacson sa kanyang mga kasamahan sa Senado na matagal nang nasa serbisyo bilang mambabatas kahit hindi siya kumukuha ng kanyang pork barrel. &amp;quot;Senators who have been in office for 10 years must have been gotten pork barrel of P2 billion already because they got P200 million per year of PDAF. Is he saying that these senators lost one half of their pork to corruption,&amp;quot; dagdag pa ni Nograles. (Malou Escudero)</body>
<link>http://www.philstar.com/Article.aspx?articleId=341717&amp;publicationSubCategoryId=92</link>
</article>
<article>
<title>Anti-daya software sa 07 polls</title>
<author></author>
<date>
<month>June</month>
<day>13</day>
<year>2006</year>
</date>
<body>Upang maiwasan ang talamak na dayaan sa eleksyon at upang mapabilis ang bilangan sa 2007 elections, nagkaloob ng software sa pamahalaan ang Mega Data Corporation sa pangunguna ni Rafael Garcia III, chairman at CEO ng nasabing kumpanya. Ang donasyon ay isinagawa sa isang seremonya sa 11th Philippine Computer Society Information Technology Congress na ginanap kamakailan sa Crown Plaza hotel sa Otigas, Pasig City. Pormal na na-turn over sa Philippine IT community ni Mr. Garcia ang Botong Pinoy, isang computer system na kinikilalang lilinis at makapagpapabago sa eleksyon sa bansa. Ang naturang software ay inaasahang makakatugon sa mga problema sa eleksyon partikular ang dagdag-bawas. Mabilis at instant ang pag-record ng mga boto at pag-transmit ng precint result matapos ang botohan. Hindi din magastos ang nasabing system dahil hindi ito nangangailangan ng dedicated voting machines. Para makatipid ang gobyerno, ang system ay nangangailangan lamang ng Pentium 1, II, III o IV na maaaring magamit sa mga paaralan sa mga panahong walang eleksyon. Ipinaliwanag pa ni Garcia, sa pamamagitan ng sistemang ito, ang mga botante ay maaaring mag-click lamang gamit ang mouse sa litrato ng napiling kandidato kaya kahit ang mga walang pinag-aralan ay makaboboto ng walang kinakailangang assistance at ito ay may audio na nagsasalita sa sampung dialect sa bansa at ingles. Tiniyak naman ng Philippine Computer Society na daang libong computer units ang handang ipagkaloob ng mga miyembro ng Philippine IT community sa loob at labas ng bansa bilang suporta para sa malinis na eleksyon. &amp;quot;And to ensure that only the software approved by all parties concerned is used for the elections, the final software is burned on the CDs which are usable only for the actual elections,&amp;quot; dagdag pa ni Garcia. Matapos bumoto ang isang botante, automatic na ipi-print ng computer ang na-fill up na balota para sa kumpletong audit trail para sa election process. Ang balota ay may kasamang computer-generated 2D barcode kasama ang kandidatong ibinoto ng botante na magagamit para sa manual na pagbibilang halimbawang magkaroon ng election protests. Sa paraang ito hindi na rin magiging magastos sakaling magkaroon ng recount.</body>
<link>http://www.philstar.com/Article.aspx?articleId=341722&amp;publicationSubCategoryId=92</link>
</article>
<article>
<title>Rebel soldiers sinisilip sa bombings</title>
<author></author>
<date>
<month>June</month>
<day>13</day>
<year>2006</year>
</date>
<body>Iimbestigahan ng Armed Foces of the Philippines (AFP) ang posibleng pagkakasangkot ng mga rebeldeng sundalo sa serye ng pambobomba sa Metro Manila at ilang lalawigan kamakailan. Sinabi ni Col. Tristan Kison, public information chief ng AFP, hindi nila inaalis ang posibilidad na sangkot ang mga rebeldeng sundalo sa ginawang pagpapasabog sa Metro Manila, Lipa City sa Batangas at Lubao, Pampanga. Wika pa ni Col. Kison, hindi pa sila makapagbigay ng kongklusyon sa ngayon kaugnay sa posibleng pagkakasangkot ng mga rebeldeng sundalo sa naganap na mga bombings pero ang nasisiguro nila ay walang aktibong militar ang involve dito. Samantala, iginiit naman ng PNP na isang bogus ang grupong nagpakilalang Taumbayan at Kawal (Tabak) na umako sa naganap na serye ng pagpapasabog. Ayon kay Sr. Supt. Samuel Pagdilao, PNP spokesman, nakisawsaw lamang ang grupong Tabak matapos nitong akuin ang responsibilidad sa naganap na mga pagsabog. (Joy Cantos)</body>
<link>http://www.philstar.com/Article.aspx?articleId=341732&amp;publicationSubCategoryId=92</link>
</article>
<article>
<title>SWAT van binomba!</title>
<author></author>
<date>
<month>June</month>
<day>14</day>
<year>2006</year>
</date>
<body>Sa kabila ng ipinatutupad na full alert status ng Philippine National Police (PNP) sa Metro Manila ay muli na namang nalusutan ang puwersa nito matapos yanigin ng isang malakas na pagsabog ang isang van ng Special Weapons and Tactics (SWAT) na nakaparada sa loob mismo ng Camp Bagong Diwa, Taguig kahapon ng madaling araw. At tulad ng mga naunang kaso ng mga pambobomba sa Metro Manila, Pampanga at Batangas ay agad inako sa isang press statement ng grupong &amp;quot;Taong Bayan at Kawal&amp;quot; (TABAK) ang naturang insidente. Wala namang naiulat na nasugatan at nasaktan sa pagsabog dahil mahinang klase lamang umano ng bomba ang ginamit. Nag-utos na si PNP Chief Director Gen. Arturo Lomibao ng isang malawakang imbestigasyon at hindi nila inaalis ang posibilidad na mayroong miyembro ng pulisya at militar ang nasa likod ng pagpapasabog. Tinawag namang acts of terrorism ni Presidential Chief of Staff Mike Defensor ang sunud-sunod na pambobomba ng TABAK. Magugunita na unang inako ng TABAK ang pambobomba sa Grepalife building sa Makati, bahay ng suspected jueteng lord na si Bong Pineda sa Lubao, Pampanga, satellite bus station sa Quezon City, police precinct sa Lawton, Manila at palengke sa Lipa, Batangas. Sa nabanggit na mga pagsabog ay sa Batangas bombing lamang nakapagtala ng siyam kataong sugatan. Iminungkahi naman ni PNP Directorate for Operations director Gen. Avelino Razon, Jr. ang paggamit ng mga Close Circuit Television (CCTV) sa mga gusali at iba pang matataong lugar na soft target ng &amp;quot;bomb attacks&amp;quot; upang mabilis na matukoy at maaresto ang mga bomber. Sinabi ni Razon na konkretong ebidensiya ang mairerekord sa CCTV na siyang gagamitin nila laban sa matutukoy na mga bomber. Inihalimbawa ni Razon ang naganap na underground train bombing sa London noong Hulyo 25 na ikinasawi at ikinasugat ng maraming katao. Sa tulong ng CCTV ay nasakote sa loob lamang ng apat na araw ang mga salarin. (Lordeth Bonilla At Joy Cantos)</body>
<link>http://www.philstar.com/Article.aspx?articleId=341874&amp;publicationSubCategoryId=92</link>
</article>
<article>
<title>Kontra sa abolisyon ng bitay nagmartsa</title>
<author></author>
<date>
<month>June</month>
<day>14</day>
<year>2006</year>
</date>
<body>Nagsagawa kahapon ng madamdaming kilos-protesta ang mga pamilya ng mga biktima ng &amp;quot;heinous crime&amp;quot; sa lungsod ng Maynila upang ipanawagan kay Pangulong Arroyo ang pagtutol sa tuluyang pagbuwag sa Death Penalty Law na ipinasa ng Kongreso. Dakong alas-3:30 ng hapon nang magtungo ang may 100 miyembro ng Volunteers Against Crime and Corruption (VACC) sa pangunguna ni Chairman Dante Jimenez sa Liwasang Bonifacio kung saan umiiyak na ipinanawagan ng pamilya ng mga biktima sa Pangulo na huwag pirmahan ang tuluyang pagbasura sa parusang kamatayan. Sinabi ni Jimenez na nagtataka sila kung bakit napakabilis na inaprubahan ng dalawang sangay ng Kongreso ang abolisyon nito gayong may iba pang mas mahahalagang panukalang batas na matagal nang nakabinbin para sa kanilang pag-apruba. Wala rin umanong ginawang konsultasyon ang mga mambabatas sa mga naulila ng mga biktima ng karumal-dumal na krimen bago ito inaprubahan. Inakusahan naman ni Lauro Vizconde ang mga mambabatas na takot na mapasama sa listahan ng mga bibitayin dahil sa krimen nila sa bayan tulad ng pagwawaldas sa milyon-milyon nilang &amp;quot;pork barrel&amp;quot; na hindi nila maipaliwanag kung saan napupunta. Anya, nararapat ipaliwanag ng mga mambabatas sa publiko ang rason ng kanilang mabilis na pag-apruba sa abolisyon ng bitay. (Danilo Garcia)</body>
<link>http://www.philstar.com/Article.aspx?articleId=341881&amp;publicationSubCategoryId=92</link>
</article>
<article>
<title>Big 3 nagrolbak sa diesel</title>
<author></author>
<date>
<month>June</month>
<day>14</day>
<year>2006</year>
</date>
<body>Simula ngayong hatinggabi ay magbababa ng 50 sentimos kada litro sa presyo ng produktong diesel ang tatlong malalaking kompanya ng langis sa utos na rin ni Pangulong Arroyo nang bumisita ito kahapon sa Pandacan Oil Depot kasama ang mga opisyal ng Department of Energy (DOE). Ayon sa Pangulo, ang rolbak sa produktong diesel na itinitinda ng Shell, Petron at Caltex ay resulta ng ipinatupad ng gobyerno na pag-alis ng pagpapataw ng taripa sa mga inaangkat na imported crude products. Ang pagbaba ng oil tarrif ay base na rin sa nilagdaang executive order ni Pangulong Arroyo noong nakaraang buwan na bawasan ito ng isang porsyento upang hindi lumaki ang impact sa tao ng patuloy na pagtaas ng presyo ng krudo sa pandaigdigang pamilihan. Maliban sa diesel ay ibinalita din ng DOE na hindi muna magtataas ang presyo ng liquified petroleum gas (LPG) ngayong susunod na buwan dahil nakuha na umano ng mga kompanya ng langis ang presyo na dapat nitong bawiin. (Lilia Tolentino/Edwin Balasa)</body>
<link>http://www.philstar.com/Article.aspx?articleId=341885&amp;publicationSubCategoryId=92</link>
</article>
<article>
<title>RP envoy sa Washington nagbitiw!</title>
<author></author>
<date>
<month>June</month>
<day>14</day>
<year>2006</year>
</date>
<body>Nagbitiw na sa puwesto si RP Ambassador to Washington Albert del Rosario. Ayon kay Press Secretary Ignacio Bunye, nagpahayag si del Rosario ng kanyang intensiyon o kagustuhang bumalik na lamang sa pribadong sektor. Tinanggap naman ni Pangulong Arroyo ang resignation na epektib sa Hulyo 8. &amp;quot;He leaves government with an exemplary record as a diplomat and public servant. I commend him for his service to the nation and wish him all the best as he returns to his life as a private citizen,&amp;quot; pahayag ng Pangulo. Binigyang pagkilala ng Pangulo ang ipinamalas na kakayahan ni del Rosario upang patatagin ang relasyon at partnership ng US at Pilipinas. (Lilia Tolentino/Ellen Fernando)</body>
<link>http://www.philstar.com/Article.aspx?articleId=341895&amp;publicationSubCategoryId=92</link>
</article>
<article>
<title>Maanomalyang proyekto sa DPWH pinasisilip</title>
<author></author>
<date>
<month>June</month>
<day>14</day>
<year>2006</year>
</date>
<body>Pinasisilip ng mga empleyado ng Department of Public Works and Highways (DWPH) ang umanoy kuwestiyunableng transaksiyong pinasok ng isang opisyal nito kaugnay sa isang proyekto sa lalawigan ng Rizal. Sa ipinarating na reklamo ng mga DPWH employees na tumangging magpabanggit ng pangalan, nadiskubre ng internal audit ng ahensiya na mayroon umanong anomalya sa transaksiyon ni Rizal District Engr. Oscar dela Cruz kaugnay sa P9.59 milyong improvement at rehabilitation ng Ampid river control sa San Mateo, Rizal at P9.59 milyong rehabilitasyon ng Teresa river sa Teresa, Rizal. Binanggit ng mga empleyado sina &amp;quot;Ariel&amp;quot; at &amp;quot;Nanding&amp;quot; na umanoy namahala sa nasabing proyekto at kumolekta ng 15% mobilizaton fund. Nakuha rin umano ni dela Cruz na idugtong ang DPWH project sa kalyeng ginawa naman ng provincial engineering office at pagkatapos ay siningil ang gobyerno sa buong kahabaan ng project.</body>
<link>http://www.philstar.com/Article.aspx?articleId=341896&amp;publicationSubCategoryId=92</link>
</article>
<article>
<title>Graft vs Mayor Binay, 18 pa umusad na sa Ombudsman</title>
<author></author>
<date>
<month>June</month>
<day>14</day>
<year>2006</year>
</date>
<body>Isasailalim na sa preliminary investigation ang kasong graft and corruption na kinakaharap nina Makati City Mayor Jejomar Binay, Vice Mayor Ernesto Mercado at 17 pang konsehal ng lungsod dahil sa diumanoy pagpayag nila na gawing sabungan ang Makati Coliseum. Ayon kay Roberto Brillante, dating bise alkalde ng Makati at convenor for Campaign for Public Accountability (CPA), nilabag ng Makati officials ang Philippine Cockfighting Law sa pagbibigay ng kontrata para sa sabungan. Pinuna ni Brillante na 25-taong lease ang ibinigay ng mga opisyal ng Makati para sa sabungan sa coliseum kung saan lubhang agrabyado ang pamahalaang lungsod. Maanomalya din ang sabungan, ayon kay Brillante, sapagkat iisa lamang ang naging bidder at hindi nailathala sa mga pahayagan para makasali ang iba pang interesadong negosyante. Nilabag din umano ng sabungan ang Presidential Decree 449 sa pagdadaos ng nasabing mga araw na labag sa itinatakda ng naturang batas, gayundin ang pagtatayo nito na 200 metro lamang ang layo sa Our Lady of La Paz Church at gawing sabungan ang isang sports complex na pag-aari ng gobyerno. Kasamang inireklamo sa Office of the Ombudsman sina Konsehal Jejomar Binay Jr.; Rico J. Puno; Erlinda Gonzales; Ferdinand Eusebio; Monique Lagdameo; Ricardo Javier; Romeo Medina; Divina Jacome; Israel Cruzado; Nelson Pasia; Francisco Lichauco; Elias Tolentino Jr.; Ernesto Aspillaga; Romana Pangilinan; Nemesio Yabut; Pedro Ibay; Christine Mercado at Rodolfo Sese.</body>
<link>http://www.philstar.com/Article.aspx?articleId=341900&amp;publicationSubCategoryId=92</link>
</article>
<article>
<title>Pagpatay sa mga abogado sa Pinas pakikialaman na ng international mission</title>
<author></author>
<date>
<month>June</month>
<day>14</day>
<year>2006</year>
</date>
<body>Dahil sa kabagalan ng pagresolba ng kasong pagpatay sa mga abogado sa bansa, tutulong na ang mga dayuhang abogado sa pagsasagawa ng masusing imbestigasyon dito. Sisilipin din ng International Fact-Finding Mission (IFFM) on the Attacks Against Filipino Lawyers ang nararanasan umanong harassment ng ilang miyembro ng Philippine Bar na ang karamihan ay nagsisilbing abogado ng mga biktima ng human rights. Ayon kay Atty. Rachel Pastores, spokesperson ng IFFM, nababahala na ang mga abogado sa ibang bansa sa nangyayaring karahasan laban sa mga abogado rito sa Pilipinas. Ang imbestigasyon ay isasagawa sa Hunyo 12-20 sa Maynila at Visayas. Ayon kay Pastores, ang 8-member European delegation ay mag-iinterview ng mga kaanak ng mga pinatay na abogado at makikipag-usap din sa mga abogadong nakakaranas ng harassment. Kabilang sa mga iimbestigahan ang pagpaslang kay Judge Henrick Gingoyon ng Pasay City noong Dis. 31, 2005; Atty. Norman Bocar ng Samar, Sept. 1, 2005, Atty. Felidito Dacut ng Leyte, March 14, 2005, Atty. Arbet Yongco ng Cebu City, Oct. 11, 2004, Atty. Juvy Magsino ng Mindoro Oriental, Feb. 13, 2004. (Malou Escudero/Grace dela Cruz)</body>
<link>http://www.philstar.com/Article.aspx?articleId=341901&amp;publicationSubCategoryId=92</link>
</article>
<article>
<title>DPWH kinalampag sa billboard ban</title>
<author></author>
<date>
<month>June</month>
<day>14</day>
<year>2006</year>
</date>
<body>Kinalampag ni Sen. Miriam Defensor-Santiago si Public Works and Highways (DPWH) Secretary Hermogenes Ebdane na pirmahan na ang isang circular order na magbabawal sa paglalagay ng naglalakihang billboards sa mga pangunahing kalsada sa buong bansa. Sinabi ni Sen. Santiago, lagda na lamang ni Sec. Ebdane ang kulang sa inihandang department circular ni National Building Code Development Office director Emmanuel Cuntapay para maipatupad ang billboard ban sa buong bansa sa mga major roads. Isinulong ni Santiago ang panukalang batas upang bigyang proteksiyon ang mga motorista mula sa panganib na dulot ng mga higanteng billboards sa mga pangunahing highway sa bansa na nakakaabala sa pagmamaneho dahil tawag-pansin. (Rudy Andal)</body>
<link>http://www.philstar.com/Article.aspx?articleId=341902&amp;publicationSubCategoryId=92</link>
</article>
<article>
<title>Sa pagtatanong kung ilan ang asawa ni Erap: Prosecutor sinabon sa plunder trial</title>
<author></author>
<date>
<month>June</month>
<day>15</day>
<year>2006</year>
</date>
<body>Pinagalitan kahapon ng Sandiganbayan si Special Prosecutor Dennis Villa-Ignacio dahil sa pagtatanong kung ilan ang asawa ni dating Pangulong Joseph Estrada. Sa pagpapatuloy ng plunder trial ni Estrada kahapon ay tinanong ito ni Villa-Ignacio kung sino ang asawa na sinasabi nito sa kanyang Statement of Assets and Liabilities (SALN) na naging dahilan upang mag-object ang mga abogado ng dating pangulo. Matapos sagutin ni Estrada na mayroon lamang siyang isang asawa, pinahinto ng mga mahistrdo si Villa-Ignacio sa pagtatanong ng mga &amp;quot;irelevant&amp;quot; questions. &amp;quot;Why cant you ask a factual question? You are asking a conclusion of the law,&amp;quot; ani Presiding Justice Teresita Leonardo de Castro kay Villa-Ignacio. Pinagalitan din ng korte si Villa-Ignacio dahil wala itong kopya ng sworn statemet ng dating pangulo kung saan sana niya ibabase ang kanyang mga tanong. Hindi rin pinahintulutan ng korte si Villa-Ignacio na makahingi ng kopya ng sworn statement mula sa dating pangulo. Sinabi ni Atty. Jose Flaminiano, abogado ni Estrada na hindi maaaring sisihin ni Villa-Ignacio ang depensa kung mahina ang ebidensiyang hawak ng prosekusyon. Nakapuntos din naman ang prosekusyon nang hindi katigan ng korte ang kahilingan ni Flaminiano na hindi dapat payagang makinig at palabasin ng courtroom si Ilocos Sur Gov. Chavit Singson dahil posibleng maging rebuttal witness ito ng prosekusyon. Sinabi ni Flaminiano na maaaring magamit laban kay Estrada ang mismong sinabi nito dahil nasa loob lamang ng korte si Singson. Ibinasura ng mga mahistrado ang kahilingan matapos ihayag ni Villa-Ignacio na hindi pa nila tiyak kung gagamitin nilang rebuttal witness si Singson bukod pa sa tumayo na ang gobernador sa witness stand noon. Wala ring batas na nagbabawal sa isang saksi na sumali sa cross examination hearings. Ito ang ika-siyam na beses na pagharap ni Estrada sa korte kung saan nahaharap siya sa mahigit P4 bilyong plunder case. (Malou Escudero)</body>
<link>http://www.philstar.com/Article.aspx?articleId=342031&amp;publicationSubCategoryId=92</link>
</article>
<article>
<title>Seguridad sa Crame dinoble</title>
<author></author>
<date>
<month>June</month>
<day>15</day>
<year>2006</year>
</date>
<body>Dobleng higpit ng seguridad ang ipinatutupad ngayon sa buong bisinidad ng Camp Crame kasabay ng paglalagay ng mga K-9 dogs sa gate ng kampo upang hindi makalusot ang mga bomber. Sinabi ni Headquarters Support Service Director chief Supt. Raul Bacalso, hindi na nila papayagan pang maulit ang nangyaring pambobomba sa van ng Special Weapons and Tactics Team (SWAT) sa loob ng Camp Bagong Diwa, Taguig, kamakalawa. Sa Gate 1 ng Camp Crame, maliban sa mga security personnel na ipinakalat ay idinagdag dito ang mga tauhan ng PNP-SWAT at K-9 bomb-sniffing dogs. Lahat ng mga pumapasok na sasakyan at bumibisita sa kampo ay dumadaan sa matinding pag-iinspeksiyon. Kaugnay nito, Trinitrotuluene (TNT) at Cyclotrimethylenetrinitramine (RDX) na pawang sangkap ng mataas na uri ng bomba ang ginamit sa serye ng pagpapasabog sa Metro Manila, Batangas at Pampanga. Ayon kay PNP spokesman Sr. Supt. Samuel Pagdilao, base sa resulta ng chemical analysis ng PNP Crime Laboratory at Philippine Bomb Data Center (PBDC) sa mga sinuring fragments at debris na narekober sa pinangyarihan ng pagsabog, parehong TNT at RDX ang ginamit sa pambobomba sa isang police bus sa Diliman, Quezon City noong Hunyo 12 at sa van ng SWAT sa Camp Bagong Diwa sa Taguig City kamakalawa. Base pa sa chemical analysis ay lumitaw naman na RDX ang ginamit ng mga bomber sa pambobomba sa gate ng mansion ng pinaghihinalaang jueteng lord na si Rodolfo &amp;quot;Bong&amp;quot; Pineda sa Lubao, Pampanga kamakailan. Pareho namang TNT ang ginamit sa pambobomba sa sasakyan ni Batangas Gov. Armando Sanchez na ikinasawi ng security escort at driver nito noong Hunyo 1 at sa pagpapasabog sa Lipa City noong Hunyo 12 na ikinasugat naman ng siyam na katao. Samantala, pinuna rin ng opisyal na ang apat na magkakasunod na pambobomba ay naganap ng maaga na naglalayong manakot ng mga inosenteng sibilyan. (Joy Cantos)</body>
<link>http://www.philstar.com/Article.aspx?articleId=342037&amp;publicationSubCategoryId=92</link>
</article>
<article>
<title>Metro bombings taktika lang daw ng gobyerno</title>
<author></author>
<date>
<month>June</month>
<day>15</day>
<year>2006</year>
</date>
<body>Para umanong telenovela ang sunud-sunod na pagpapasabog na nagaganap sa kalakhang Maynila na walang totoong nasasaktan at nahuhuli. Ayon kay Ilocos Norte Rep. Imee Marcos, isang uri lamang ito ng diversionary tactic upang hindi masentro ang usapin sa mga kontrobersiyang kinakaharap ni Pangulong Arroyo. Sinabi ni Marcos na maaaring kaalyado ng administrasyon ang may pakana ng nasabing serye ng pagpapasabog upang lituhin ang taumbayan at ilihis ang atensiyon sa tunay na isyung kinakaharap ng kasalukuyang pamahalaan. Kaugnay nito, nanawagan si Marcos sa oposisyon at taumbayan na higit na maging mapanuri sa nagaganap na pagpapasabog upang hindi malihis sa mga isyung dapat sagutin ng pamahalaan tulad ng Charter change, impeachment, pagpatay sa mga aktibista at malaganap na kahirapan ng taumbayan. Naniniwala ang mambabatas na walang taga-labas ang maglalakas-loob na pasabugin ang bus ng pulis kundi nasa loob din umano ng kampo ang may gawa maging ang pagpapasabog malapit sa isang police station. Kung talaga aniyang seryoso ang Philippine National Police (PNP) ay madali umano nitong mahuhuli ang mga taong nasa likod ng pambobomba subalit ang nakapagtataka ay wala pa rin silang lead hanggang sa ngayon. Sinabi pa ni Marcos na nakakapagduda ang timing ng serye ng pagpapasabog lalo na sa panahong umiinit ang isyu sa Chacha at ang isyu sa impeachment complaint laban kay Arroyo na nakatakdang ihain sa darating na buwan ng Hulyo. (Malou Escudero)</body>
<link>http://www.philstar.com/Article.aspx?articleId=342042&amp;publicationSubCategoryId=92</link>
</article>
<article>
<title>Imbestigasyon vs Batasan 5 pinatigil</title>
<author></author>
<date>
<month>June</month>
<day>15</day>
<year>2006</year>
</date>
<body>Inatasan ng Supreme Court First Division ang Department of Justice (DOJ) na itigil ang pagsasailalim sa preliminary investigation laban sa &amp;quot;Batasan 5&amp;quot; kaugnay sa kasong rebelyon. Sa 2-pahinang resolution ng SC en banc, pinagbigyan nito ang kahilingan ng kampo ng mga party-list congressmen sa pamamagitan ni Atty. Vicente Ladlad na pigilan ang imbestigasyon. May petsang Hunyo 5, 2006, ang resolusyon ay nagbigay ng status quo order na nag-aatas sa DOJ na itigil ang imbestigasyon o pag-uusig sa grupo nina Reps. Teddy Casino, Liza Maza, Rafael Mariano, Satur Ocampo at Joel Virador. Mananatili ang nasabing kautusan hanggat hindi pa nagpalabas ng panibagong desisyon sa usapin bunsod naman ng nakabinbing pagkuwestiyon ng kampo ng Batasan 5 sa legalidad ng pag-iimbestiga ng DOJ. (Ludy Bermudo)</body>
<link>http://www.philstar.com/Article.aspx?articleId=342053&amp;publicationSubCategoryId=92</link>
</article>
<article>
<title>Pagtuturo ng Cha-cha sa kolehiyo kinondena</title>
<author></author>
<date>
<month>June</month>
<day>15</day>
<year>2006</year>
</date>
<body>Mariing kinondena kahapon ni Bayan Muna Rep. Teddy Casino ang Commission on Higher Education (CHED) at Philippine Association of State Universities and Colleges (PASUC) sa pagpayag na maituro sa mga tertiary public school students ang pangangailangan sa Charter change. Wala pang isang linggo matapos magsimula ang klase sa kolehiyo, isang kasunduan ang pinirmahan umano sa pagitan ng Cha-cha advocate Sigaw ng Bayan, PASUC at CHED para sa pagtuturo sa isyu ng Chacha. Sinabi ni Casino na desperado na ang Malaca&amp;ntilde;ang sa pagsusulong nito sa Chacha kaya maging ang public school system at public funds ay ginagamit umano para rito at sa political agenda ng Pangulo. Naniniwala si Casino na walang mandato ang CHED para i-require ang mga State colleges and Universities (SCUs) na sumawsaw sa partisan political exercise at maging ang PSUC ay wala ring karapatan para magpasa ng resolusyon na sumusuporta sa political agenda ng Pangulo. (Malou Escudero)</body>
<link>http://www.philstar.com/Article.aspx?articleId=342056&amp;publicationSubCategoryId=92</link>
</article>
<article>
<title>Bulusan nagbuga na naman</title>
<author></author>
<date>
<month>June</month>
<day>15</day>
<year>2006</year>
</date>
<body>Nanguha na ng bato ang monitoring team sa palibot ng Bulusan Volcano para mabatid kung nalalapit na ang pinangangambahang malakas at mapanganib na pagputok nito. Sa report ng Office of Civil Defense (OCD), muli na namang bumuga ng makapal na abo ang Bulusan na may taas na 1.5 kilometro matapos ang ilang araw na pananahimik nito, kamakalawa ng gabi. Ayon sa Phivolcs, sa pamamagitan ng pagsusuri sa sample ng bato ay matutukoy ng mga volcanology expert kung tuluyan na itong puputok. Nananatiling pinaiiral ang alert level 2 sa palibot ng bulkan gayundin ang 4-kilometer permanent danger zone. (Joy Cantos/Ed Casulla)</body>
<link>http://www.philstar.com/Article.aspx?articleId=342062&amp;publicationSubCategoryId=92</link>
</article>
<article>
<title>Abusadong driver binalaan sa pagtataas ng pasahe</title>
<author></author>
<date>
<month>June</month>
<day>15</day>
<year>2006</year>
</date>
<body>Hinimok kahapon ni Caloocan City Mayor Enrico Echiverri ang mga residente na isumbong sa city hall ang mga abusadong tricycle at pedicab drivers at operators na magtataas ng kanilang singil sa pasahe. Sinabi ni Echiverri na hindi nararapat magtaas ng kanilang pasahe ang pedicab at tricycle dahil wala itong awtorisasyon mula sa pamahalaang lungsod. Ayon sa alkalde, hindi tamang samantalahin ng mga driver ang kaguluhang nagaganap at ang patuloy na pagtaas ng presyo ng gasolina. Aniya, masyadong marami nang hirap na pinapasan ang mga mamamayan at hindi ito nararapat patungan pa ng pagsasamantala. Ipinaliwanag ng alkalde na kung nais ng mga drivers at operators na magtaas ng pasahe ay dapat silang makipag-ugnayan sa Tricycle and Pedicab Regulatory Services sa city hall. Pinayuhan ng alkalde ang mga residente na kunin ang pangalan ng TODA at body number ng traysikel o pedicab ng umaabusong driver at isumbong sa TPRS upang agad mabigyan ng aksiyon.</body>
<link>http://www.philstar.com/Article.aspx?articleId=342064&amp;publicationSubCategoryId=92</link>
</article>
<article>
<title>Buwis ng YNN pinasisilip ng solon</title>
<author></author>
<date>
<month>June</month>
<day>15</day>
<year>2006</year>
</date>
<body>Hiniling kahapon ng isang kongresista sa Bureau of Internal Revenue (BIR) na imbestigahan ang isang kompanyang nakabili umano ng plantang pangkuryente na Masinloc kung nagbabayad ito ng tamang buwis. Sa isang pahayag, sinabi ni Partylist Rep. Teddy Casino, lumalabas na malaki ang kinikita ng kompanyang YNN na pag-aari ng isang Sunny Sun sa pagnenegosyo ng kuryente. Minsan na umanong tumanggap si Sun ng $3 milyon mula kay Energy Regulatory Commission Commissioner Jesus Alcordo bilang komisyon sa paglalakad ng pagkakaroon ng Meralco ng suplay ng kuryente na 108 megawatt na nanggagaling sa isang barge. Minsan nang naging kasosyo si Alcordo sa YNN ngunit nag-divest na umano ng interes sa nasabing kompanya. Maaaring magkaroon muli si Sun at ang YNN ng malaking kabayaran sakaling matuloy ang kontrata sa pagitan ng Meralco at plantang Masinloc na kayang magsuplay ng 600 megawatt na kuryente. Inaasahan ang pagkakaroon ng kontrata sa suplay ng kuryente sa pagitan ng Meralco at Masinloc makaraang pirmahan ni Alcordo at tatlo pang ERC commissioner ang Resolution 21 ng ERC na nag-aatas umano ng suspensiyon sa &amp;quot;transparent&amp;quot; na subasta sa bilihan ng kuryente sa pagitan ng Meralco at Masinloc. Ito ay sa kabila ng tahasang pagpapabulaan ng ERC sa akusasyon na magbibigay-daan ang nasabing resolusyon sa YNN at Meralco na magkaroon ng kontratang pagkakaperahan lang nila o &amp;quot;sweetheart deal&amp;quot;.</body>
<link>http://www.philstar.com/Article.aspx?articleId=342066&amp;publicationSubCategoryId=92</link>
</article>
<article>
<title>Sa Arrest At Torture Ng Erap-5: 8 ISAFP men sibak!</title>
<author>Ni Joy Cantos</author>
<date>
<month>June</month>
<day>16</day>
<year>2006</year>
</date>
<body>Sinibak kahapon ang group commander ng Intelligence Service of the Armed Forces of the Philippines (ISAFP) at pitong tauhan nito kaugnay sa isinasagawang imbestigasyon sa mga ito dahil sa illegal arrest at pag-torture umano sa limang miyembro ng Union of Masses for Democracy and Justice (UMDJ) noong nakalipas na buwan. Restricted to quarters si Lt. Col. Henry Robinson Jr., commander ng Military Intelligence Group (MIG) 15 at ang pitong tauhan nito habang sumasailalim sa Pre-Trial Investigation sa Judge Advocate General Office (JAGO) kaugnay sa kasong paglabag sa Articles of War (AW) 96 o conduct unbecoming of an officer and a gentleman at AW 97 o conduct prejudicial to good order and military discipline. Bukod dito, kinasuhan ng illegal arrest at frustrated murder din si Lt. Col. Robinson at mga tauhan nito sa Office of the Ombudsman dahil sa ilegal na pag-aresto at pag-torture kina UMDJ chairman Virgilio Eustaquio, PO3 Jose Curameng, Dennis Ibona, Jun Cabauatan at Ruben Dionisio noong Mayo 22 sa Kamuning, Quezon City. &amp;quot;Lt. Col. Robinson and his men was recommended to face pre-trial investigation of the JAGO as a matter of procedure and restricted to quarters so he will be available for investigation,&amp;quot; ayon sa isang military source. Inakusahan ng Erap-5 ang ISAFP na dumukot at nag-torture sa kanila matapos pagbintangang lider umano ng Special Operations Group ng NPA si Dionisio na may misyong likidahin si Pangulong Arroyo.</body>
<link>http://www.philstar.com/Article.aspx?articleId=342203&amp;publicationSubCategoryId=92</link>
</article>
<article>
<title>AdCom tiwalang lulusot ang Peoples Initiative</title>
<author></author>
<date>
<month>June</month>
<day>16</day>
<year>2006</year>
</date>
<body>Malaki ang paniniwala ng Charter Change Advocacy Commission (AdCom) na malulusutan nito ang legal na balakid sa isinusulong na Peoples Initiative (PI) sa sandaling maisumite na nila sa Commission on Elections (Comelec) ang kanilang petisyon sa susunod na linggo. Ayon kay AdCom chairman Lito Monico Lorenzana, ang 10 milyong lagda na kanilang nakalap sa buong bansa ay katibayan na gusto ng taumbayan na magkaroon ng reporma sa ating Konstitusyon. Nanawagan din si Lorenzana sa lahat ng kritikong kumukuwestyon sa legalidad ng Peoples Initiative na dalhin sa Korte Suprema ang kanilang petisyon. Aniya, ang Peoples Initiative ang &amp;quot;ultimate expression of People Power&amp;quot; at ito ang pinakamahusay na alternatibo sa mga hakbang na salungat sa Konstitusyon na kadalasan ay nagbubunga ng karahasan. (Rudy Andal)</body>
<link>http://www.philstar.com/Article.aspx?articleId=342204&amp;publicationSubCategoryId=92</link>
</article>
<article>
<title>Senate-House relation gaganda kay Villar</title>
<author></author>
<date>
<month>June</month>
<day>16</day>
<year>2006</year>
</date>
<body>Naniniwala ang ilang kongresista na magiging maayos ang relasyon ng Senado at Kamara sa pag-upo ni Sen. Manuel Villar Jr. bilang senate president. Ayon kina Iloilo Rep. Arthur Defensor at Albay Rep. Edcel Lagman, tiyak na magkakaroon ng pagbabago sa political landscape dahil sa persepsyong mas madaling lapitan si Sen. Villar kumpara kay outgoing Senate President Franklin Drilon. Tiniyak din ng 2 kongresista na hindi magiging matigas ang posisyon ni Villar sa pakikipag-usap sa Kamara ukol sa ilang political at economic issues na nakakaapekto sa lehislasyon. Umaasa din si Lagman na magiging paborable ang pakikipag-relasyon ng Kamara kay Villar dahil bilang dating miyembro ng Malabang Kapulungan at pagiging speaker ay batid din nito ang dynamics ng Kongreso. (Malou Escudero)</body>
<link>http://www.philstar.com/Article.aspx?articleId=342211&amp;publicationSubCategoryId=92</link>
</article>
<article>
<title>3 nambastos kay PGMA arestado</title>
<author></author>
<date>
<month>June</month>
<day>16</day>
<year>2006</year>
</date>
<body>Inaresto ng mga tauhan ng pulisya ang tatlong nagsagawa ng protesta ng dumalaw si Pangulong Arroyo sa Philippine General Hospital (PGH) kahapon sa Maynila. Ang mga inaresto ay sina Eliseo Estropigan, miyembro ng ALL-UP Union; Agustin Oyo, 18 at Mark Robin Siguenza, 19 na pawang estudyante ng Mapua Institute of Techonology (MIT). Papaalis na si PGMA mula sa ginawang ribbon-cutting sa gusali ng Sentro Optalmologico sa PGH nang biglang sumulpot ang 3 ralista at nagladlad ng anti-GMA banner. Agad inaresto ang mga ito ng tauhan ng Manila Police District (MPD)-Station 5. Nagreklamo naman ang UP Student council dahil sa paglabag ng pulis sa memorandum of agreement na bawal pumasok ang pulis sa loob ng UP-PGH compound pero ikinatwiran ng pulisya na hindi puwedeng ikatwiran ito kapag binastos ang Pangulo. (Danilo Garcia)</body>
<link>http://www.philstar.com/Article.aspx?articleId=342220&amp;publicationSubCategoryId=92</link>
</article>
<article>
<title>Sari-sari store owner convention</title>
<author></author>
<date>
<month>June</month>
<day>16</day>
<year>2006</year>
</date>
<body>Bukod sa pagbibigay ng murang bilihin ay magsasagawa ang Puregold ng kauna-unang kombensyon ng mga may-ari ng sari-sari store sa Kalakhang Maynila. Tatawaging &amp;quot;Tindahan ni Aling Puring 2006: A Sari-Sari Store Convention&amp;quot; kung saan ay dadaluhan ito ng 3,000 sari-sari store owner mula sa Metro Manila. Nais ng Puregold na mabigyan ng pagkakataon ang kasaping tindahan nito na maranasan ang isang pagtitipon na magbibigay sa kanila ng mga tulong kung papaano pa mapapaunlad ang kanilang tindahan. Batay na rin sa pinakahuling survey ng AC Nielsen, lumalabas na mahigit sa 90 porsiyento ng mga Filipino ang tumatangkilik sa mga sari-sari store bilang pinagkukunan ng mga kagyat na pangangailangan sa bahay. Gaganapin ito sa Hunyo 23, mula alas-9:00 ng umaga hanggang alas-8:00 ng gabi, sa World Trade Center sa Pasay City, makakasalamuha rin ng mga may-ari ng tindahan ang mga opisyal ng ibat ibang malalaking kumpanya.</body>
<link>http://www.philstar.com/Article.aspx?articleId=342222&amp;publicationSubCategoryId=92</link>
</article>
<article>
<title>PGMA wala pang napipisil na PNP chief</title>
<author></author>
<date>
<month>June</month>
<day>16</day>
<year>2006</year>
</date>
<body>Wala pang napipili si Pangulong Arroyo na itatalagang pinuno ng Philippine National Police (PNP) kapalit ng magreretirong si PNP chief Arturo Lomibao sa darating na Hulyo 5. Ayon kay Press Secretary Ignacio Bunye, wala pa rin siyang impormasyon kung mabibigyan ng extension ang panunungkulan ni Lomibao gaya ng kahilingan ng kanyang mga kasamahan sa PNP at ilang sektor. Sinabi ni Bunye, nasisiyahan ang Palasyo sa magandang ipinamalas ni Lomibao bilang pinuno ng PNP lalo sa usapin ng seguridad at pangangalaga ng kaayusan ng bansa. Siniguro din nito na ihahayag na lamang ng Palasyo sa mga susunod na araw kung mayroon nang napili si Pangulong Arroyo na susunod na PNP chief. (Lilia Tolentino)</body>
<link>http://www.philstar.com/Article.aspx?articleId=342227&amp;publicationSubCategoryId=92</link>
</article>
<article>
<title>Hello Garci luma na  Bunye</title>
<author></author>
<date>
<month>June</month>
<day>16</day>
<year>2006</year>
</date>
<body>Iginiit ni Press Secretary Ignacio Bunye na lumang isyu na ang Hello Garci na pilit binubuhay ni Sen. Rodolfo Biazon sa panimulang committee report ng Senado sa imbestigasyon nito sa wiretapping issue. Sinabi ni Sec. Bunye, sawang-sawa na ang taumbayan sa Hello Garci isyu na matagal nang kinalimutan ng publiko pero nais lamang itong buhayin ng ilang mambabatas tulad ng naging pahayag ni Sen. Biazon na may nangyaring malawakang dayaan noong May 2004 elections batay sa ginawang imbestigasyon ng Senado sa wiretapping. Ayon sa panimulang committee report ng senate committee on national defense and security na pinamumunuan ni Biazon, lumitaw na nagsagawa ng wiretapping ang Intelligence Service of the AFP (ISAFP) sa cellular phone ni dating Comelec Commissioner Virgilio Garcillano. Pero hindi malinaw sa committee report, sabi ni Bunye, kung sino ang nag-utos para i-wiretap si Garcillano at bakit nagkaroon ng ganitong kautusan.</body>
<link>http://www.philstar.com/Article.aspx?articleId=342228&amp;publicationSubCategoryId=92</link>
</article>
<article>
<title>Subic Rape Case: Driver umaming ginahasa si Nicole sa van</title>
<author></author>
<date>
<month>June</month>
<day>17</day>
<year>2006</year>
</date>
<body>Inamin ng driver ng Starex van na ginahasa ang biktimang si Nicole ng isa sa apat na US servicemen habang ang mga kasamahan ay nagtsi-cheer kasabay ng malakas na tugtog ng stereo bilang background ng mga ito. Sa pagpapatuloy ng Subic rape case hearing sa Makati Regional Trial Court kahapon, sinabi ni Paquito Torres, hepe ng Subic Bay Metropolitan Authority-Intelligence and Investigation Office (SBMA-110), na mariing inamin sa kanya ni Timoteo Soriano, driver ng van na sinakyan ng biktima at mga suspek na may naganap na rape sa loob ng naturang sasakyan noong Nob. 2, 2005 dakong alas-11 ng gabi. Ayon kay Torres, sinabi ni Soriano sa kanyang affidavit na nakita nitong magkatabi sa likod ng van sina Lance Corporal Daniel Smith at Nicole habang sumisigaw ng &amp;quot;Go,Go, Smith go!&amp;quot; ang mga kasama ni Smith. Nakapaloob din sa statement ni Soriano na narinig nito na sumisigaw si Nicole subalit hindi nito naulinigan ang eksaktong mga salita ni Nicole sanhi ng lakas ng stereo at cheering ng mga Kano sa loob ng van. &amp;quot;Naririnig ko si Nicole na sumisigaw pero hindi ko maintindihan dahil malakas ang sound ng stereo at sigawan sa loob,&amp;quot; ani Soriano. Nagawa ring sabihin ni Soriano kay Marine Staff Sergeant Chad Carpentier na ninenerbiyos siya sa mga pinaggagawa ng mga sundalong Kano. Ipinahayag ni Torres sa korte base sa salaysay ni Soriano kung paano iniwan at inihulog mula sa van ng mga suspek ang biktima sa Water Front Road kanto ng Alava Pier kung saan nakadaong ang USSF ship. Nabatid na boluntaryong nagbigay ng kanyang statement si Soriano sa harap ng mga witnesses na sina Naval Criminal Investigation Service (NCIS) agents Antonio Ramos, Guy Papageorge, Cong. Nitos Magsaysay sa loob ng SBMA-110 administration office. Sinabi ni Torres na hindi niya alam na babaguhin ni Soriano ang naunang salaysay nito gayong napaka-cooperative nito sa pagbubukas ng naturang kaso. (Lordeth Bonilla)</body>
<link>http://www.philstar.com/Article.aspx?articleId=342375&amp;publicationSubCategoryId=92</link>
</article>
<article>
<title>Taas sahod ng mga kasambahay isinulong ni Villar</title>
<author></author>
<date>
<month>June</month>
<day>17</day>
<year>2006</year>
</date>
<body>Iginiit kahapon ni incoming Senate President Manuel Villar Jr. ang pagkakaroon ng karagdagang sahod sa mga kasambahay para makaagapay naman ang kanilang kita sa pagtaas ng presyo ng bilhin sa bansa. Sa pamamagitan ng kanyang Senate Bill 2275 o &amp;quot;An act increasing the minimum wage of householders,&amp;quot; sinabi ni Sen. Villar na hindi angkop sa kasalukuyang kalagayang ekonomiya ng bansa ang umiiral na batas hinggil sa sahod ng mga kasambahay. Ayon kay Villar, chairman ng committee on finance, ang Presidential Decree 442 o Labor Code of the Philippines ay inaprubahan noong 1993 o 13 taon na ang nakalilipas at hindi na angkop sa ating ekonomiya. Sinabi ni Villar na bagamat may mga employer na nagtaas ng suweldo kumpara sa nakasaad sa PD 442, hindi pa rin ito sapat at kailangan ay magkaroon ng legal na pamantayan sa pamamagitan ng isang batas. Sa ilalim ng PD 442, ang minimum wage ng mga kasambahay ay P800 kada buwan sa mga siyudad at munisipalidad na sakop ng Metro Manila, P650 naman para sa highly urbanized cities sa lalawigan at first class municipalities at 500 naman sa ibang munisipyo. Sa panukala ni Villar, dapat ay itaas mula sa P800 hanggang P1,200 mula P650 sa P950, at mula sa P500 sa P750 sa ibang munisipyo. Anya, sa pamamagitan ng ganitong batas ay hindi na luluwas pa ng Maynila mula sa mga probinsiya ang mga gustong magtrabaho bilang kasambahay. (Rudy Andal)</body>
<link>http://www.philstar.com/Article.aspx?articleId=342377&amp;publicationSubCategoryId=92</link>
</article>
<article>
<title>Zamboanga nilindol</title>
<author></author>
<date>
<month>June</month>
<day>17</day>
<year>2006</year>
</date>
<body>Niyanig ng lindol ang ilang bayan at lungsod sa lalawigan ng Zamboanga kahapon ng madaling araw. Sa ulat ng Philippine Institute of Volcanology and Seismology (Phivolcs), rumehistro sa magnitude 4.9 ang lindol na tumama sa hilaga at silangan ng Zamboanga City kung saan naitala ang pinakamalakas na pagyanig na intensity 5 sa bayan ng Siokun, Zamboanga del Norte. Naramdaman din ang lindol sa Zamboanga City sa lakas na intensity 4 at 3 sa mga bayan ng Ipil at Pagadian, Zamboanga del Sur. Wala namang inulat na nasawi o nasaktan sa insidente. Ayon sa Phivolcs, tectonic ang sinasabing sanhi ng lindol. (Angie dela Cruz)</body>
<link>http://www.philstar.com/Article.aspx?articleId=342386&amp;publicationSubCategoryId=92</link>
</article>
<article>
<title>Pamamahagi ng lupa ng Hacienda Luisita pinigil ng SC</title>
<author></author>
<date>
<month>June</month>
<day>17</day>
<year>2006</year>
</date>
<body>Kinampihan ng Supreme Court (SC) ang pamilya Cojuangco makaraang pigilin ang nakatakdang pamamahagi ng lupa sa mga magsasaka ng Hacienda Luisita Incorporated (HLI). Batay sa resolution ng SC 3rd Division, nagpalabas ng temporary restraining order (TRO) na pumipigil sa implementasyon ng kautusan ng Presidential Agrarian Reform Council (PARC) na inisyu noong Dis. 22, 2005 at ang notice of coverage na may petsang Enero 2, 2006. Alinsunod sa desisyon ng PARC, sapilitang isinasailalim ang Hacienda Luisita sa Comprehensive Agrarian Reform Program o CARP. Pinayagan rin ng Korte ang HLI na sa halip na lupa ay shares of stocks muna ang ipamahagi nito sa mga magsasaka. Kasabay nito ay inatasan ng SC ang HLI na maglagak ng P5 milyong cash o surety bond sa loob ng limang araw upang maging epektibo ang TRO. Nagbabala ang SC na sa sandaling mabigo ang Hacienda na makapaghain ng nasabing halaga ay tatanggalin din ang nabanggit na TRO. (Grace dela Cruz)</body>
<link>http://www.philstar.com/Article.aspx?articleId=342391&amp;publicationSubCategoryId=92</link>
</article>
<article>
<title>GMA sa AFP, PNP: NPA, durugin sa loob ng 2 taon!</title>
<author></author>
<date>
<month>June</month>
<day>17</day>
<year>2006</year>
</date>
<body>Pinadudurog na ni Pangulong Arroyo ang komunismo sa bansa kaya inatasan nito si Budget Secretary Rolando Andaya Jr., na magpaluwal ng P1 bilyong pondo para sa Armed Forces of the Philippines (AFP) at Philippine National Police (PNP) upang gamitin sa kanilang giyera laban sa Communist Party of the Philippines-New Peoples Army (CPP-NPA). Ayon sa Pangulo, masyadong matagal ang 10 taon na deadline na ibinigay ni Defense Sec. Avelino Cruz, Jr. para tapusin ang rebelyon ng CPP-NPA. Dalawang taon anya ay sapat na para matapos ang suliranin ng gobyerno sa insureksiyon. Gagamitin ang pondo sa pagbili ng helicopter at iba pang modernong kagamitan para magamit ng mga sundalo at pulis. Aminado naman si AFP spokesman Major Gen. Jose Angel Honrado na kayang lipulin ang problema sa communist insurgency sa bansa, kailangan lamang ay isang determinadong pagpupunyagi para makamtam ang misyon. Ipinaliwanag pa ni Honrado na hindi lamang trabaho ng militar ang pagpuksa sa may 3 dekada nang komunismo dahil kailangan rin ang tulong ng iba pang ahensiya ng pamahalaan at maging ng mamamayan upang tuluyan itong mapagtagumpayan, bukod pa sa malaking pondo at logistics. (Lilia Tolentino/Joy Cantos)</body>
<link>http://www.philstar.com/Article.aspx?articleId=342398&amp;publicationSubCategoryId=92</link>
</article>
<article>
<title>Taulava tinuluyan sa tax evasion</title>
<author></author>
<date>
<month>June</month>
<day>17</day>
<year>2006</year>
</date>
<body>Sinampahan na ng Department of Justice (DOJ) ng paglabag sa kasong tax evasion sa Court of Tax Appeal ang basketbolistang si Asi Taulava matapos na mapatunayan na nilabag nito ang ibat ibang probisyon ng National Internal Revenue Code. Ito ay makaraang balewalain ng DOJ ang mga argumentong inihain ni Taulava sa isinumite nitong counter-affidavit bilang sagot sa reklamo ng BIR. Isa sa mga ikinatuwiran ni Taulava ay ang pagiging banyaga at hindi siya masyadong pamilyar sa batas ng bansa kaya hindi niya naasikaso ang pagbayad ng kanyang buwis. Iginiit ng DOJ na kahit banyaga si Taulava ay hindi ito maaaring gawing palusot sa hindi pagbabayad ng buwis. Inihayag pa ng DOJ na kahit empleyado ng PLDT at Piltel si Taulava ay nararapat pa rin itong magbayad ng buwis para sa taong 1998-2003 dahil sa hindi siya kuwalipikado para sa substituted filling. Sa imbestigasyon ng DOJ ay napatunayan na bigong magbayad ng kanyang buwis si Taulava sa mga kinita nitong mga commercial endorsement sa naturang mga taon. Inihayag pa ng DOJ na napatunayan din nila na nagsinungaling ang PBA cager matapos na sinabi nitong wala siyang kinita noong 2002 kahit na may ginawa itong pelikula mula sa Viva Films. (Grace dela Cruz)</body>
<link>http://www.philstar.com/Article.aspx?articleId=342399&amp;publicationSubCategoryId=92</link>
</article>
<article>
<title>Batasan 5, Beltran di pa lusot sa rebelyon</title>
<author></author>
<date>
<month>June</month>
<day>17</day>
<year>2006</year>
</date>
<body>Walang dahilan upang magsaya ang anim na mambabatas na kinasuhan ng rebelyon. Ayon kay National Security Adviser Norberto Gonzales, ang status quo order na inilabas ng Korte Suprema na nagpapatigil sa Department of Justice na imbestigahan sina Reps. Satur Ocampo, Lisa Maza, Teddy Casino, Joel Virador at Rafael Mariano, at Rep. Crispin Beltran ay upang makapagpahayag lamang ng kanilang depensa ang mga akusado at hindi nangangahulugan na absuwelto na sa kasong rebelyon. Ayon kay Gonzales, founder ng Partido Demokratiko Sosyalista ng Pilipinas (PDSP), mabigat ang ebidensiya ng DOJ laban sa anim na mambabatas kaya. Aniya, maging ang pamahalaan ay bumuo rin ng malakas na kaso laban sa mga mambabatas na kabilang sa mga makakaliwang grupo at inaakusahan din ng pakikiisa sa pagpapabagsak ng pamahalaang Arroyo.</body>
<link>http://www.philstar.com/Article.aspx?articleId=342400&amp;publicationSubCategoryId=92</link>
</article>
<article>
<title>Residente sa Bulusan Ilikas na!  GMA</title>
<author></author>
<date>
<month>June</month>
<day>18</day>
<year>2006</year>
</date>
<body>Pinamamadali na ni Pangulong Arroyo ang paglilikas sa mga pamilyang maaapektuhan sakaling tuluyang sumabog ang bulkang Bulusan. Kahapon ay personal nang dinalaw ng Pangulo ang lalawigan ng Sorsogon upang alamin kung ano ang mga disaster plan na isinasagawa rito. Sa isinagawang joint meeting ng Regional Disaster Coordinating Council (RDCC) at Provincial Disaster Coordinating Council (PDCC), inihayag sa Pangulo nina P/C Supt. Victor Boco, chairman ng RDCC at Sorsogon Gov. Raul Lee, chairman ng PDCC na anim na bayan ang apektado - Bulusan, Barcelona, Casiguran, Irosin, Juban at Gubat na pawang malalapit sa bulkan. Sa pinaka-latest report ng Philippine Volcanology and Seismology (Phivolcs), sinabi ni volcanologist Freddie Reyes na 7 high volcanic quakes ang naitala sa Bulusan sa nakalipas na 24 oras. Kasabay nito, patuloy ding naitala ng Phivolcs sa bulkan ang pagluluwa nito ng sulfur dioxide na may 458 tonelada sa isang araw samantalang mahina naman ang naitalang steaming activity sa bulkan. Nananatiling nasa alert level 2 ang Bulusan at patuloy na pinaiiral ang pagpasok ng sinuman sa loob ng 4-kilometer danger zone sa paligid ng bulkan. Sinabi ni Reyes na bagamat hindi madalas ang pag-aalburoto ng Bulusan ay hindi naman anya dahilan ito para maging kampante ang mga residenteng nakatira sa paligid nito. Iniulat din ni Reyes na wala naman dapat ipangamba ang mga residenteng nasa paligid ng mga bulkang Taal sa Batangas, Kanlaon sa Negros at Mayon sa Bicol dahil nananatiling nasa alert level 1 ang mga ito at hindi nagbabadya ng anumang panganib ng pagsabog sa kasalukuyan. Samantala umaabot naman sa 62 barangay at 16,150 pamilya ang maapektuhan sa oras na sumabog ang Bulusan. Napag-alaman na unang naitala ang pagsabog ng Bulusan noong 1852. Karamihan sa itinalagang mga evacuation centers ay mga paaralan, simbahan, chapel, barangay hall at munisipyo na pansamantalang tutuluyan ng mga ililikas na mga residente. (Angie Dela Cruz At Ed Casulla)</body>
<link>http://www.philstar.com/Article.aspx?articleId=342570&amp;publicationSubCategoryId=92</link>
</article>
<article>
<title>More bombings!  Gonzales</title>
<author></author>
<date>
<month>June</month>
<day>18</day>
<year>2006</year>
</date>
<body>Nagbabala si National Security Adviser Norberto Gonzales na marami pang pagpapasabog ang magaganap na ang layunin ay ibagsak sa kapangyarihan si Pangulong Arroyo. Sa pahayag ni Gonzales sa panayam ng ANC News, ang mga pagpapasabog ay tatagal hanggang Hulyo at posible pang sundan ng mga assassination plots. Anya, bagaman hindi pa nahuhubaran ng mga awtoridad ang &amp;quot;utak&amp;quot; sa likod ng mga pambobomba, may pinagdududahan na silang grupo na nasa likod ng anim na bombings sa Metro Manila at Pampanga. Una nang sinabi ni Gonzales na posibleng mga puganteng rebel junior officers ang responsable sa bombings. Ayon dito, nabigo ang grupo na makakuha ng suporta sa publiko kaya ibinaling ang kanilang operasyon sa pambobomba upang &amp;quot;magpapansin.&amp;quot; Sinabi rin ni Gonzales na maaari ring ang mga kasamahan ng naarestong Magdalo leader na si 1st Lt. Lawrence San Juan ang grupong &amp;quot;Taong Bayan at Kawal&amp;quot; o TABAK. Ang TABAK ang umako sa pambobomba sa Grepalife building sa Makati, sa bahay ni Mayor Dennis Pineda sa Pampanga at sa tatlong pagpapasabog sa Metro Manila, kabilang ang National Capital Region Police Office (NCRPO) headquarters sa Camp Bagong Diwa. Patuloy pa ring hinahanting ang Magdalo officers na sina Capt. Nathaniel Rabonza at 1st Lieutenants Sony Sarmiento, Patricio Bumindang matapos tumakas mula sa Philippine Armys detention facility sa Fort Bonifacio noong Enero 17. Si San Juan ay nadakip sa isang raid sa Padre Burgos, Batangas noong Pebrero 21. Matapos ang naturang pagpuga, tinawag ng mga rebeldeng sundalo ang kanilang mga sarili bilang Makabayang Kawal ng Pilipinas. Gayunman, nilinaw ng militar na wala pa itong ebidensiya na nag-uugnay sa mga puganteng junior officers sa mga nagaganap na pambobomba.</body>
<link>http://www.philstar.com/Article.aspx?articleId=342573&amp;publicationSubCategoryId=92</link>
</article>
<article>
<title>Oil giants nagtaas ng presyo sa gasolina, kerosene</title>
<author></author>
<date>
<month>June</month>
<day>18</day>
<year>2006</year>
</date>
<body>Muling nagtaas kahapon ng 50 sentimos sa presyo ng kanilang produktong gasolina at kerosene ang mga oil giants na Shell, Caltex, Petron at Total. Gayunman, hindi naman ginalaw ng mga kumpanya ng langis ang presyo ng kanilang diesel at liquified petroleum gas (LPG), bunsod na rin ng pakiusap ni Pangulong Arroyo upang makaagapay ang mga pampasaherong driver. Ayon kay Arnel Ty, LPG Marketers Association president, gumalaw ang presyo ng produktong petrolyo sa pandaigdigang pamilihan kaya nagresulta ng panibagong pagtataas.</body>
<link>http://www.philstar.com/Article.aspx?articleId=342584&amp;publicationSubCategoryId=92</link>
</article>
<article>
<title>Kahit May Travel Ban: 2,000 Pinoynakapasok sa Iraq</title>
<author></author>
<date>
<month>June</month>
<day>18</day>
<year>2006</year>
</date>
<body>Ibinunyag kahapon ng grupong Migrante International na 2,000 Pinoy ang nakapasok sa bansang Iraq sa kabila ng travel ban na ipinatutupad ng pamahalaan bunsod na rin ng patuloy na nagaganap na digmaan sa pagitan ng mga sundalong Kano at Iraqi rebels. Ayon kay Connie Bragas Regalado, chairperson ng Migrante, malinaw umanong nagpapabaya ang ilang ahensiya ng pamahalaan dahil patuloy na nagaganap ang recruitment. Sa impormasyon ng Migrante, magsisilbi umanong private army ang mga ni-recruit na OFW at prayoridad na tinatanggap ang mga dating pulis at sundalo kapalit ang P100,000 sahod kada buwan. Sinasabing sa kabila ng panganib na nakaamba ay marami pa ring Pinoy ang nagnanais magtungo sa Iraq bunsod na rin umano ng kawalan ng trabaho na naibibigay ng gobyerno. (MLayson)</body>
<link>http://www.philstar.com/Article.aspx?articleId=342585&amp;publicationSubCategoryId=92</link>
</article>
<article>
<title>CA justice bagong Labor sec.</title>
<author></author>
<date>
<month>June</month>
<day>18</day>
<year>2006</year>
</date>
<body>Hinirang kahapon ni Pangulong Arroyo bilang bagong kalihim ng Department of Labor and Employment (DOLE) si Court of Appeals Justice Arturo Brion kapalit ng nagbitiw na si Patricia Sto. Tomas. In-appoint naman ng Pangulo si Sto. Tomas bilang chairman ng Development Bank of the Philippines (DBP). Magkakabisa ang panunungkulan ni Brion sa Hulyo 3, 2006. Si Brion na 1975 bar topnotcher ay nagsilbing Foreign Affairs undersecretary bago naitalaga bilang Associate Justice ng CA noong Hulyo 2003. (Lilia Tolentino)</body>
<link>http://www.philstar.com/Article.aspx?articleId=342592&amp;publicationSubCategoryId=92</link>
</article>
<article>
<title>Trabaho alok ng Job fair ng 5th Pamilyang OFWs-SMEs Expo</title>
<author></author>
<date>
<month>June</month>
<day>18</day>
<year>2006</year>
</date>
<body>Libu-libong trabaho sa abroad at sa bansa ang naghihintay sa mga kuwalipikadong aplikante na bibisita sa Job Fair ng &amp;quot;5th Pamilyang Overseas Filipino Workers-Small and Medium Entrepreneurs Expo&amp;quot; na kasalukuyang ginaganap sa Expo Centro (katabi ng Farmers Garden at sa harap ng Farmers Market) EDSA, Araneta Center, Cubao, Quezon City. Ang job fair ay inorganisa ng pamilyang OFW-SME Network Foundation Inc. (912-5803) sa pakikipagtulungan sa POEA, Public Employment Service Office-QC at Philippine Association of Service Exporters Inc. (PASEI). Sinabi ni PASEI president Victor Fernandez Jr. na ang ilan sa mga bakanteng trabaho mula sa mga recruitment agencies ng PASEI na lisensiyado ng POEA ay medical staff, Information Technology professionals, hotel workers, maintenance, construction, domestic helpers, skilled at technical workers at service workers.Walang entrance, application at registration fees sa apat-na-araw na job fair na magtatapos ngayong Linggo.</body>
<link>http://www.philstar.com/Article.aspx?articleId=342593&amp;publicationSubCategoryId=92</link>
</article>
<article>
<title>1 pang aktibista inutas!</title>
<author></author>
<date>
<month>June</month>
<day>19</day>
<year>2006</year>
</date>
<body>Isa na namang aktibista na opisyal ng Kilusang Magbubukid ng Pilipinas (KMP) ang pinaulanan ng bala sa naganap na ambush sa Oroquieta City, Misamis Occidential kamakalawa. Dead-on-the-spot ang biktimang si Tito Marata, spokesman ng KMP sa Western Mindanao matapos ratratin ng dalawang armadong lalaki na lulan ng motorsiklo. Batay sa report, lulan ang biktima ng kanyang motorsiklo ng salubungin ng mga salarin sa Brgy. Loboc, Oroquieta City bandang alas-9 ng umaga at walang sabi-sabing pagbabarilin ng mga suspek. Nagawa pang naisugod si Marata sa ospital ng mga bystander subalit idineklara itong dead-on-arrival. Isinisi naman ng KMP ang panibagong pagpatay sa gobyernong Arroyo. Sa isang statement, sinabi ng KMP na hindi tumitigil ang pamahalaan hanggat hindi nauubos ang mga personalidad na kumakalaban sa kanya. Sa tala ng KMP, ang biktima ay ika-273 sa hanay ng mga lider at miyembro ng militanteng organisasyon na pinaslang mula ng manungkulan si Pangulong Arroyo noong 2001. Isang hot pursuit operation na ang inilatag ng pulisya laban sa mga salarin na kinilala ng ilang mga testigo. (Joy Cantos)</body>
<link>http://www.philstar.com/Article.aspx?articleId=342731&amp;publicationSubCategoryId=92</link>
</article>
<article>
<title>Pista ng mga baliw pinabubura ng Simbahan</title>
<author></author>
<date>
<month>June</month>
<day>19</day>
<year>2006</year>
</date>
<body>Pinabubura ngayon ng Simbahang Katoliko ang pagdiriwang ng kaisa-isahang pista ng may mga sira sa ulo o ang &amp;quot;Baliw-Baliw Festival&amp;quot; ng lalawigan ng Cebu dahil mistulang pag-insulto umano ito sa santong si San Vicente na pinag-aalayan ng pagdiriwang. Sinabi ni Fr. Elmer Colina, kura paroko ng bayan ng Sta. Rosa, Cebu, kabastusan ang ipinapakita sa ilang bahagi ng ritwal na nakakainsulto sa imahe ng naturang Santo. Hindi matukoy ng Simbahan kung kailan unang isinagawa ang naturang pagdiriwang sa Brgy. San Vicente. Ngunit naniniwala umano ang mga deboto na ang pagiging baliw ang parusa sa isang tao na may ginawang kasalanan sa kalikasan at sa mga misteryosong nilikha na nangangalaga nito. Nitong nakaraang selebrasyon noong Mayo 22, dinaluhan ng karamihang mga lalaki ang pagdiriwang na nagbihis babae at nagpanggap na mga buntis. Isa pa sa mga ito ang nagpakita na nakasabit ang isang makina sa pagitan ng kanyang mga hita. Nabatid rin na pinagsasabong ang mga manok at kuting sa ibabaw ng dagat habang hinihintay ang pagdating ng imahe ni San Vicente sakay ng isang bangka. Isang bangka rin ang sinunog upang ialay umano sa Santo. Nag-aalay rin ang mga residente ng mga basket na hindi pagkain ang laman ngunit puno ng napakahabang dumi ng hayop. Ayon umano sa mga residente, matagal na nilang ginagawa ang naturang pagdiriwang upang hindi umano sila parusahan ng kalikasan. Nangangamba naman ang mga residente na tuluyan na silang magkakasakit dahil sa ginagawang pagbura ng Simbahan sa naturang okasyon. Una na umanong tinanggal ng Simbahan ang isang simbolo ng lalaki na kumakaway sa mga tao gayundin ang isang imahe na nagpapakita ng &amp;quot;sex organ&amp;quot; ng isang babae na dapat ay magtatagpo sa gitna ng dagat. Tinanggal rin ang pagtatanim ng puno ng niyog sa dagat. Hindi na rin pinapayagan ng Simbahan ngayon ang pag-aalay ng sayaw ng mga lalaki na nakasuot lang ng &amp;quot;brief&amp;quot; habang iniikutan ang imahe ni San Vicente sa loob mismo ng kanilang chapel habang inihahagis ang mga dumi ng hayop sa paligid. Sinabi ni Colina na plano nilang tanggalin na ang naturang pagdiriwang ng unti-unti sa pamamagitan ng pagbabawal sa mga bahagi ng ritwal na tingin nila ay bastos. Binibigyan na rin umano nila ng edukasyon ang mga residente ukol sa mga gawain ng mga pagano at gawing mas Katoliko ang naturang pista para kay San Vicente. Tinuligsa rin ni Colina ang kawalan ng kakayahan ng lokal na pamahalaan ng tanggalin ang naturang pagdiriwang dahil sa potensyal umano nito sa turismo na maaring magdala ng malaking kita sa kaban ng bayan. (Danilo Garcia)</body>
<link>http://www.philstar.com/Article.aspx?articleId=342742&amp;publicationSubCategoryId=92</link>
</article>
<article>
<title>Zero casualty sa Bulusan</title>
<author></author>
<date>
<month>June</month>
<day>19</day>
<year>2006</year>
</date>
<body>Upang masiguro ang &amp;quot;zero casualty&amp;quot; sa Mt. Bulusan ay sinimulan na ang paglilikas sa may 20,000 residente malapit sa paanan ng bulkan sa Sorsogon matapos itong magpakita ng abnormalidad at muling magbuga ng abo kahapon. Ayon kay Philippine Institute of Volcanology and Seismology (Phivolcs) Director Renato Solidum, naitala ang pagsabog dakong 3:55 ng hapon na umabot sa taas na 2 kilometro ang ibinugang maitim na abo. Nakamonitor din ng minor earthquake ang mga resident volcanologists. Wala namang kasamang lava ang naturang pagsabog na ika-walo na mula nitong Marso. Una nang kinumpirma ni Solidum na may magma movement sa Bulusan na nagbabadya na anumang oras ay magreresulta ito sa magma eruption. Nagbabala rin si Solidum na sakaling magkaroon ng major eruption, ang &amp;quot;worst case scenario&amp;quot; ay mag-collapse ang ilang bahagi ng bulkan at bahain ang buong coastal town ng Bulusan. Muling iginiit ni Solidum ang kanyang babala sa mga residente na huwag pumasok sa 4-kilometer danger zone at off-limits din ang mga ilog dahil sa panganib na maidudulot ng pagputok nito. Mayroong 20,000 residente na nakatira sa paligid ng bulkan ang nasa panganib sakaling magkaroon ng major eruption. Nakataas pa rin sa alert level 2 ang bulkan. Sa alert level 3 at 4 ay nangangahulugan ng posibleng pagsabog habang isang major eruption ang level 5 na highest alert. &amp;quot;Ayaw ng mga residente na umalis sa kanilang mga tahanan. Sinusunod lang natin ang utos ng Pangulo na ilikas ang mga tao sa mas ligtas na lugar. Ayaw natin silang masakripisyo sakaling magkaroon ng major eruption,&amp;quot; sabi ni Casiguran town Mayor Edwin Hamor. Bumisita kamakalawa si Pangulong Arroyo sa Juban, Sorsogon at nakipagpulong sa mga opisyal ng lokal na pamahalaan doon, mga tauhan ng Phivolcs at Provincial Disaster Coordinating Council. Nais matiyak ng Pangulo ang &amp;quot;zero casualty&amp;quot; at kahandaan ng lalawigan sakaling lumala ang sitwasyon sa Bulusan.</body>
<link>http://www.philstar.com/Article.aspx?articleId=342743&amp;publicationSubCategoryId=92</link>
</article>
<article>
<title>Namatay sa Antipolo road mishap walang makukuha sa LTFRB</title>
<author></author>
<date>
<month>June</month>
<day>19</day>
<year>2006</year>
</date>
<body>Nanawagan ang pamunuan ng Land Transportation Franchising and Regulatory Board (LTFRB) sa mga magulang na huwag kumuha ng school service para sa kanilang mga anak na hindi rehistrado ng ahensiya dahil walang tulong na makukuha ang mga ito sakaling magkaroon ng hindi inaasahang aksidente. Napatunayan ito sa naganap na aksidente sa lungsod ng Antipolo kung saan walang tulong na matatanggap sa LTFRB ang pamilya ng estudyanteng nasawi at driver ng isang school service dahil hindi nakarehistro ang owner-type jeep na gamit bilang school service vehicle. Ayon kay LTFRB Chairperson Ma. Elena Bautista, kung nakarehistro sana ang nasabing sasakyan ay maaaring makakuha ng P60,000 ang pamilya ng nasawing sina Nestor Rido, 50, driver ng service at John Kenneth Taryo, 12, estudyante ng Mayamot High School na parehong namatay ng matumbok ng dumptruck ang kanilang sinasakyan sa kahabaan ng Marcos hi-way sa Bgy. Mayamot, Antipolo City noong Huwebes ng tanghali.Isa pang lalaki ang namatay din habang 12 katao pa ang nasaktan. Patung-patong na kaso naman ang kinakaharap ng driver ng truck na pumatay sa mga biktima. Kasong multiple homicide, multiple damage to property at multiple physical injuries ang isinampa sa suspek na si Rolando Sorilla, 41, driver ng truck. (Edwin Balasa)</body>
<link>http://www.philstar.com/Article.aspx?articleId=342751&amp;publicationSubCategoryId=92</link>
</article>
<article>
<title>2 kaalyado ni Gringo tiklo</title>
<author></author>
<date>
<month>June</month>
<day>19</day>
<year>2006</year>
</date>
<body>Dalawang retiradong Colonel na kaalyado ni dating Senador Gregorio &amp;quot;Gringo&amp;quot; Honasan sa bigong kudeta ang inaresto ng pinagsanib na elemento ng Intelligence Service of the Armed Forces of the Philippines (ISAFP) at National Capital Region  Criminal Investigation and Detection Group (NCR-CIDG) sa serye ng operasyon sa Quezon City kahapon. Sina ret. Col. Romeo Lazo at ret. Col. Virgilio Briones kapwa may patong sa ulo na P500,000 ay nasakote sa bisa ng warrant of arrest na inisyu ng Makati Regional Trial Court (RTC) Branch 145 sa kasong rebelyon. Ang dalawa ay kasama umano ni Honasan sa bigong Oakwood mutiny. Ayon kay AFP-Public Information Office Col. Tristan Kison, unang nahuli si Lazo sa Novaliches, dakong 7:30 ng umaga nitong Sabado habang si Briones ay sa follow-up operation naman natiyempuhan bandang 1:30 ng hapon sa Tropical Hut restaurant sa Mu&amp;ntilde;oz, pawang sa lungsod ng Quezon. Maliban kay Honasan, pinaghahanap pa rin sina ex-Navy Capt. Felix Turingan, George Duldulao at Lina Reyes. Si Turingan ay mistah ni Honasan sa Philippine Military Academy (PMA) Class 71. Samantalang sina Duldulao at Reyes ay kaanib sa Philippine Guardians Brotherhood Inc. (PGBI) na ang founder ay si Honasan. Nitong Abril 28 ay nasakote si PGBI spokesman Ernesto Macahiya sa isang operasyon sa Laguna. (Joy Cantos)</body>
<link>http://www.philstar.com/Article.aspx?articleId=342755&amp;publicationSubCategoryId=92</link>
</article>
<article>
<title>Palugit sa security ng LRT</title>
<author></author>
<date>
<month>June</month>
<day>19</day>
<year>2006</year>
</date>
<body>Binigyan pa ng Light Rail Transit Authority (LRTA) ng 15-araw na palugit para magbayad ng utang sa security agency na nagbabantay sa dalawang linya ng LRT mula Monumento hanggang Baclaran at Divisoria hanggang Santolan. Ang palugit ay ibinigay ng Lockheed Detective and Watchman Agency na 20 taon nang nagtatalaga ng mga guwardiya sa LRT. Sa liham na ipinadala ni Col. Esteban Uy Jr., pangulo ng Lockheed kay LRTA Administrator Melquiades Robles, binigyan nito ng hanggang Hunyo 30 ang LRTA na bayaran ang pagkakautang na P60 million mula pa noong Nobyembre at kung hindi ay tuluyan na nitong tatanggalin ang mga guwardiya nito sa lahat ng istasyon ng LRT. Ibinigay ng Lockheed ang palugit para hindi malagay sa alanganin ang seguridad ng mga pasaherong sumasakay sa LRTA araw-araw. Una nang binigyan ng taning na hanggang Hunyo 15 ang LRTA subalit nagpahayag ang management subalit nakiusap ito sa security agency. Samantala, ipinapa-inhibit naman ang judge sa kaso ng iregularidad sa bidding ng LRTA para sa panibagong security service para sa mga istasyon ng tren. Ang kaso ay dinidinig ni Judge Jesus Mupas ng Pasay Regional Trial Court Branch 112 na ayon sa Advance Forces Security and Investigation (AFSIS) ay kumikiling sa LRTA. Nauna nang idenemanda ng AFSIS ang LRTA management dahil sa pagbabaligtad nito sa resulta ng bidding para sa security service na ginawa noong Nobyembre. Nagwagi ang AFSIS ngunit ang kontrata ay ibinigay ng LRTA noong Mayo 11 sa Variance Protective and Security Agency (VPSA) na nauna nang dinisqualify ng LRTA bids and awards committee dahil sa kakulangan sa papeles. Ayon kay Orlando Mendiola, abogado ng AFSIS, nilabag ni Mupas ang Rules of Court ng hindi nito desisyunan ang naka-pending na petition for preliminary injunction sa loob ng 20 araw na isinasaad ng batas. Dahil dito, nagkaroon aniya ng &amp;quot;shadow of doubt&amp;quot; ang kanyang pagiging impartial sa kaso. Nagpalabas ng temporary restraining order (TRO) noong Mayo 12 si Judge Pedro de Leon Gutierrez ng branch 119 para pansamantalang pigilin ang pagpirma ng LRTA ng kontrata sa VPSA. Subalit nilabag ito ng LRTA at itinuloy ang pagpirma ng &amp;quot;provisional contract. Dapat sanang ginawaran ng desisyon ni Judge Mupas sa loob ng 20 araw mula ng ilabas ang TRO kung dapat magbaba ng preliminary injunction ang korte. Subalit hinayaan lamang niyang mapaso ang TRO noong Hunyo 1, ayon kay Mendiola.</body>
<link>http://www.philstar.com/Article.aspx?articleId=342758&amp;publicationSubCategoryId=92</link>
</article>
<article>
<title>Pagsugpo sa komunismo aabot ng 5 taon</title>
<author></author>
<date>
<month>June</month>
<day>19</day>
<year>2006</year>
</date>
<body>Tiniyak ni National Security Adviser Norberto Gonzales na masusugpo ang communist insurgency sa loob ng apat hanggang limang taon kung mananatili ang puwersa at suporta ng pamahalaan sa militar. Ayon kay Gonzales, bagamat target ni Pangulong Arroyo na masugpo ito sa loob ng dalawang taon, sinabi ni Gonzales na mahihirapan ang pamahalaan upang tuluyan nang masabing &amp;quot;eliminated&amp;quot; na ang mga komunista. Pabor si Gonzales sa programa ni Arroyo subalit mas kinakailangan ang realidad na hindi pa kaya ng pamahalaan na sugpuin ang communist insurgency. Aniya, nais din nilang matigil na ang rebelyon at pagdanak ng dugo upang maging tuluy-tuloy na rin ang pagsulong ng bansa. Iginiit pa ni Gonzales na siya ring chairman ng Partido Demokratiko Sosyalista ng Pilipinas (PDSP) na malaki ang naitulong ng military campaign sa unti-unting pagkakabuwag ng New Peoples Army, ang armed wing ng National Democratic Front-Communist Party of the Philippines. Idinagdag ni Gonzales na malaki ang naitulong ng pamahalaan sa mga sundalo kabilang na ang paglalaan ng P1 billion para sa anti-insurgency operation.</body>
<link>http://www.philstar.com/Article.aspx?articleId=342760&amp;publicationSubCategoryId=92</link>
</article>
<article>
<title>DENR binira sa operasyon ng La Fayette</title>
<author></author>
<date>
<month>June</month>
<day>19</day>
<year>2006</year>
</date>
<body>Malaking pagkakamali umano ang naging desisyon ng Department of Environment and Natural Resources (DENR) nang payagan nito ang Australian company na La Fayette na magpatuloy ng operasyon sa Rapu-Rapu, lalawigan ng Albay. Ayon sa dating miyembro ng Fact Finding Committee na pinangungunahan ni Charles Avila, lider ng Aksyon Sambayanan, walang magandang katwiran o dahilan ang DENR upang payagan ang La Fayette na magpatuloy sa kanilang operasyon matapos na maganap ang mine spill na nangyari noong nakaraang taon. Sinabi ni Avila na binigyan lamang ng 30-day test run ang La Fayette subalit nananatili itong may dulot na pangamba sa mga residente ng Rapu-Rapu at maging sa kalikasan ng nasabing isla dahil wala namang nanghuhuli rito. Aniya, ang paglabag sa environmental at legal safety standards ng naturang kompanya ay hindi pa natutukoy kaya posibleng makalusot ito sa responsibilidad. Inirekomenda ni Avila na dapat na panatilihin ng DENR ang pagpapatupad ng moratorium sa lahat ng mining operation sa Rapu-Rapu hanggat hindi pa nakakahanap ng teknolohiya na susugpo sa problemang tulad nito. Idinagdag pa ni Avila na dapat na muling magsumite ng panibagong aplikasyon ang La fayette environmental compliance certificate kung nais nitong sumailalim sa masusing proseso. &amp;quot;We wanted to believe that the DENR stood firstly for the promotion of a balanced and healthful ecology for the Filipino people, that it was an agency that gave more weight to the welfare of the people over the wishes of foreign firms, ani Avila.</body>
<link>http://www.philstar.com/Article.aspx?articleId=342761&amp;publicationSubCategoryId=92</link>
</article>
<article>
<title>Peace talks sa CPP-NPA-NDF putol na  Malaca&amp;ntilde;ang</title>
<author></author>
<date>
<month>June</month>
<day>20</day>
<year>2006</year>
</date>
<body>Wala ng plano ang pamahalaan na ipagpatuloy pa ang nakabiting negosasyon nito sa usaping pangkapayapaan sa Communist Party of the Philippines-New Peoples Army-National Democratic Front (CPP-NPA-NDF) matapos magdeklara ng all-out war si Pangulong Arroyo laban sa mga rebelde. Ayon kay Press Secretary Ignacio Bunye, malabo nang ipagpatuloy ng gobyerno ang peace talks sa NDF na pinamumunuan ni Jose Maria Sison at Luis Jalandoni na pawang nakabase sa Netherlands ay isusulong pa rin nito ang pakikipag-usap sa &amp;quot;local level&amp;quot; nito. Ayon kay Sec. Bunye, sarado na ang pintuan ng pakikipag-usap kina Sison at Jalandoni pero bukas ang gobyerno sa mga lokal na lider ng CPP-NPA. Tiniyak din ni Bunye na magpapatupad ng rules of engagement ang gobyerno gayundin ang paggalang sa karapatang pantao sa ilulunsad na all-out war sa NPA para sa seguridad ng mga sibilyan. Sinabi naman ni Justice Secretary Raul Gonzales, pipilitin ng gobyerno ang bansang Netherlands na pabalikin sa bansa sina Sison at Jalandoni sa kabila ng kawalan natin dito ng extradition treaty. Ayon kay Sec. Gonzales, lumalaki na umano ang posibilidad na maibalik sa bansa ang 2 lider ng rebeldeng komunista dahil sa pagkakaroon nito ng access sa legal system ng naturang bansa. Aniya, unti-unting nakukumbinsi ang gobyerno ng Netherlands na mga &amp;quot;undesirable alien&amp;quot; sina Sison at Jalandoni dahil sa ibat ibang kasong kinakaharap ng mga ito sa Pilipinas. Inamin naman ni Defense Sec. Avelino Cruz Jr. na hindi kayang durugin ng militar sa loob ng 2 taon ang CPP-NPA pero magagawa nilang mabawasan ang puwersa nito. Sinabi ni Sec. Cruz, posibleng tuluyang madurog ang CPP-NPA sa loob ng 6 hanggang 10 taon pero kaya nilang linisin ang critical area ng mga rebelde sa loob ng 2 taon. Sinuportahan naman nina Sen. Juan Ponce Enrile at Sen. Panfilo Lacson ang ilulunsad na all-out war ni Pangulong Arroyo laban sa mga rebeldeng komunista. Sinabi ni Sen. Lacson, kahit P10 bilyon ang ilaang pondo dito ni PGMA ay susuportahan niya ito basta kailangang maging transparent ang militar sa paggastos nito upang hindi mauwi sa corruption. (Lilia Tolentino, Joy Cantos, Grace Dela Cruz at Rudy Andal)</body>
<link>http://www.philstar.com/Article.aspx?articleId=342919&amp;publicationSubCategoryId=92</link>
</article>
<article>
<title>Daan-daang residente inilikas sa Bulusan</title>
<author></author>
<date>
<month>June</month>
<day>20</day>
<year>2006</year>
</date>
<body>Daan-daang residente na nakatira sa idineklarang 4 kilometer permanent danger zone sa palibot ng Mt. Bulusan sa Sorsogon ang inilikas matapos magbuga ng makapal na abo ito kamakalawa. Ayon kay Maj. Gen. Glen Rabonza (Ret.) ng Office of Civil Defense, matapos magbuga ng may taas na 3.5 kilometrong abo ang Mt. Bulusan bandang alas-3:56 kamakalawa ng hapon ay nagsimula nang lumikas ang mga residente na nasa 4 kilometer permanent danger zone. Ang mga residente mula sa mga bayan ng Irosin, Juban, Casiguran, Bulusan, Barcelona at Gubat ang inilikas matapos ang panibagong pag-aalburoto ng Mt. Bulusan kamakalawa. Personal na binisita noong Sabado ni Pangulong Arroyo ang ginagawang paghahanda ng pamahalaan para matiyak ang kaligtasan ng mga residente na nasa paanan ng Mt. Bulusan. Nagtungo si PGMA sa Juban, Sorsogon noong Sabado para masigurong naipapatupad ang no-man zone sa 4 kilometer danger zone. (Joy Cantos/Lilia Tolentino/Angie dela Cruz)</body>
<link>http://www.philstar.com/Article.aspx?articleId=342927&amp;publicationSubCategoryId=92</link>
</article>
<article>
<title>Botohan sa Kamara idadaan sa text</title>
<author></author>
<date>
<month>June</month>
<day>20</day>
<year>2006</year>
</date>
<body>Pinag-aaralan na ng liderato ng Mababang Kapulungan ang paggamit ng &amp;quot;text votes&amp;quot; sa botohan ng mga ipinapasang panukalang batas sa plenaryo. Ayon kay House Majority Leader Prospero Nograles, chairman ng house committee on rules, ang paggamit ng text votes ang nakikitang solusyon upang mapabilis ang pagpasa ng mga mahahalagang panukalang batas sa Kamara. Sinabi ni Rep. Nograles, may pagkakataon na hindi kaagad nakakaboto ang kongresista sa isang panukalang batas na tinatalakay sa plenaryo dahil may bisita ito sa kanyang kuwarto. &amp;quot;The House can relax its rules, we are considering text messaging to cast the votes of congressmen,&amp;quot; wika pa ni Nograles. Kakailanganin din ng kongresista na magpakita sa plenaryo upang makumpirma ang text vote nito sa tinalakay na panukalang batas at puwede lamang ang text vote kapag nasa gusali ng Kamara ang mambabatas. Aniya, ang ilang mambabatas ay ginagamit ang text messaging sa pagpapadala na rin ng kanilang press release sa media. (Malou Escudero)</body>
<link>http://www.philstar.com/Article.aspx?articleId=342932&amp;publicationSubCategoryId=92</link>
</article>
<article>
<title>2nd impeachment complaint vs PGMA inihahanda na</title>
<author></author>
<date>
<month>June</month>
<day>20</day>
<year>2006</year>
</date>
<body>Inilunsad kahapon ng oposisyon sa Kamara ang pangangalap ng pirma para maisulong ang 2nd impeachment complaint laban kay Pangulong Arroyo. Si House deputy minority leader Darlene Antonino-Custodio ang kauna-unahang lumagda sa impeachment complaint bago siya umalis patungong Europe. Sinabi ni Rep. Custodio, tiwala siyang makukuha ng oposisyon sa Kamara ang kinakailangang 79 lagda upang awtomatikong maipadala na nila ang reklamo sa Senado. Ayon naman kay San Juan Rep. Ronaldo Zamora, namumuno sa impeachment team, isasama nila sa bagong reklamo ang tatlong presidential orders ni PGMA na idineklarang &amp;quot;unconstitutional&amp;quot; ng Korte Suprema. Kabilang dito ang Executive OIrder 464, Presidential Proclamation 1017 at ang Calibrated Pre-emptive Response (CPR) na pawang idineklarang unconstitutional ng High Tribunal. Muling isasama din sa 2nd impeachment complaint laban sa Pangulo ang nangyaring dayaan noong May 2004 elections at ang P728 milyong fertilizer fund scam. Naniniwala naman si Sen. Aquilino Pimentel Jr. na posibleng gamitin na naman ng Palasyo ang &amp;quot;powers&amp;quot; nito para hindi magtagumpay ang 2nd impeachment. (Malou Escudero/Rudy Andal)</body>
<link>http://www.philstar.com/Article.aspx?articleId=342940&amp;publicationSubCategoryId=92</link>
</article>
<article>
<title>Crew ng towing kakasuhan ng Intsik</title>
<author></author>
<date>
<month>June</month>
<day>20</day>
<year>2006</year>
</date>
<body>Kakasuhan ng isang negosyanteng Intsik ang apat na crew ng isang towing service na bumugbog sa kanya ng umalma ito sa paghatak sa kanyang sasakyan kamakailan sa Maynila. Maghahain ng reklamo sa piskalya si Robert Michael Ng laban kina Warren Terania, Aaron Custodio, Christopher Labong at Steve Tugnao na pawang crew ng isang towing service na may opisina sa M. Adriatico, Maynila. Ayon kay Ng, nitong June 14 habang nakahinto siya sa labas ng Hope Christian High School sa Benavides St., Tondo nang bigla siyang sigawan ng apat na crew ng towing service dahil nakakaabala daw ang sasakyan nito. Biglang kinabitan ng clamp ng mga crew ang kanyang kotse hanggang sa umangal siya subalit pinagtulungan siyang bugbugin ng mga ito. Nagreklamo naman agad si Ng sa pulisya kaugnay sa ginawang pambubugbog sa kanya ng mga crew ng isang towing service. (Grace dela Cruz)</body>
<link>http://www.philstar.com/Article.aspx?articleId=342941&amp;publicationSubCategoryId=92</link>
</article>
<article>
<title>Customs, BIR pinaka-corrupt</title>
<author></author>
<date>
<month>June</month>
<day>21</day>
<year>2006</year>
</date>
<body>Nangunguna pa rin sa mga corrupt na ahensiya ng pamahalaan ang Bureau of Customs (BoC) at Bureau of Internal Revenue (BIR). Sa ipinalabas na listahan kahapon ni Ombudsman Merceditas Gutierrez, kasunod ng Customs at BIR ang Department of Public Works and Highways (DPWH) at Department of Education (DepEd), bilang pangalawa sa mga corrupt. &amp;quot;Masyado pong talamak na ang ating corruption at kailangan talaga natin ang masugid na pagpapatupad ng batas at mga patakaran na ito,&amp;quot; ani Gutierrez. Upang higit pang mapagtagumpayan ang kampanya laban sa korapsiyon sa mga tanggapan ng pamahalaan, sinabi ni Gutierrez na naglunsad ang kanilang hanay ng programang &amp;quot;Sama-Samang Pagtulong Laban sa Katiwalian Para sa Kabataan.&amp;quot; Aminado rin si Gutierrez na kailangan pa ng kanilang hanay ng karagdagang imbestigador para humawak sa tumataas na bilang ng graft cases na dumarating sa kanilang tanggapan. Gayunman, ang mababang suweldo sa mga government lawyers ang nakikita nilang balakid para ma-recruit ang mga abogado at mapabilang sa kanilang hanay. (Angie Dela Cruz)</body>
<link>http://www.philstar.com/Article.aspx?articleId=343096&amp;publicationSubCategoryId=92</link>
</article>
<article>
<title>Bulusan Update: Irosin under state of calamity</title>
<author></author>
<date>
<month>June</month>
<day>21</day>
<year>2006</year>
</date>
<body>Inilagay na sa state of calamity ang bayan ng Irosin sa Sorsogon makaraang magbuga ng sunud-sunod na ash explosions ang Mt. Bulusan at direktang maapektuhan ang naturang bayan. Ayon kay Philippine Institute of Volcanology and Seismology (Phivolcs) Director Renato Solidum, magpapatuloy ang pagbuga ng abo ng bulkan sa mga susunod na araw at inaasahan din ng Phivolcs ang isang major eruption sa mga darating na araw dahil sa mahihinang pagyanig na kanilang naitatala. Sinabi ni Solidum na ang ilang mahihinang pagyanig ay makaraang magbuga ng 2 kilometrong ash clouds ang Bulusan. Anya, pangkaraniwan itong mararamdaman kasama ng minor earthquakes dahil sa pagiging aktibo ng magma sa bulkan. Nagsimula na ring magtayo ng mga pansamantalang masisilungan ang mga residente sa paligid ng bulkan bilang paghahanda sa inaasahang major eruption habang nakaantabay na ang malalaking trak sakaling magkaroon ng malawakang paglilikas. Nitong Lunes, tinatayang 200 residente ng Inlagadian village sa Casiguran town ang inilikas dahil sa ash explosion&amp;nbsp;noong Linggo ng hapon. Ang Inlagadian village ay matatagpuan sa palibot ng permanent danger zone ng Bulusan. Samantala, mga sundalo na ang pinagbabantay sa 4-kilometer danger zone sa Casiguran upang mapigilan ang mga matitigas ang ulo na residente na nagsilikas doon na bumalik sa kanilang bahay. (Angie dela Cruz)</body>
<link>http://www.philstar.com/Article.aspx?articleId=343105&amp;publicationSubCategoryId=92</link>
</article>
<article>
<title>Walang nanalo sa Pepsi 349  SC</title>
<author></author>
<date>
<month>June</month>
<day>21</day>
<year>2006</year>
</date>
<body>Naunsiyami ang pangarap na maging milyonaryo ng ilang Pinoy na may hawak na &amp;quot;Pepsi 349&amp;quot; crown matapos na ideklara ng Supreme Court (SC) na walang nanalo rito. Sa 10-pahinang desisyon, idineklara ng SC 3rd Division na hindi na dapat pang umasa sa anumang premyo ang lahat ng mga nakakuha ng tansang may numerong 349. &amp;quot;The issues surrounding the &amp;quot;349&amp;quot; incident have been laid to rest and must no longer be disturbed in this decision. Otherwise, a situation could arise where decisions would conflict, rendering inutile the Courts findings in the earlier cases,&amp;quot; nakasaad sa desisyon. Binaligtad din ng SC ang naunang hatol ng mababang hukuman at ng Court of Appeals (CA) na nag-aatas sa Pepsi na bayaran ng mahigit isang milyong piso ang 349 crown holder na si Jaime Lacanilao. Pumayag si Lacanilao na makipag-areglo na lamang sa Pepsi kapalit ng pag-uurong sa kaso. Ipinaliwanag ng SC na hindi maituturing na talagang nanalo ang mga nakakuha ng tansang 349 dahil iba ang nakatatak na security code rito kumpara sa mga winning crown na nasa listahan ng DTI batay na rin sa dalawang kaparehong kaso na nauna na nilang dinesisyunan. Binigyang-diin ng korte na ang nabanggit na desisyon ay aplikable rin para sa iba pang naghahabol ng premyo mula sa 349 number fever promo. (Grace dela Cruz)</body>
<link>http://www.philstar.com/Article.aspx?articleId=343108&amp;publicationSubCategoryId=92</link>
</article>
<article>
<title>Sa Bintang Na Utak Sa Metro Bombings: Di kami estupido para guluhin ang sariling gobyerno  FG</title>
<author></author>
<date>
<month>June</month>
<day>21</day>
<year>2006</year>
</date>
<body>Inakusahan kahapon ni First Gentleman Mike Arroyo na mga duwag ang mga taong nagbibintang sa kanya at sa iba pang opisyal ng gobyerno na utak sa serye ng pambobomba sa ibat ibang lugar sa Metro Manila kamakailan. &amp;quot;Hindi kami estupido at hindi kami gago para guluhin namin ang aming sariling administrasyon,&amp;quot; sabi ni FG. Ayon kay Atty. Jesus Santos, tagapagsalita ni FG, malisyoso ang akusasyong ito ng mga hindi nagpakilalang tao. Hindi anya nila maloloko ang sambayanan sa pamamagitan ng kanilang mga imposibleng kasinungalingan. &amp;quot;Hinahamon namin ang mga duwag na ito na ilantad ang kanilang mga pagmumukha sa publiko sa lalong madaling panahon at ilabas agad ang anumang ebidensiyang sa palagay nila ay hawak nila,&amp;quot; galit na sabi ni Santos. Sinabi pa ni Santos na kung talagang makabayan sila tulad ng sinasabi nila dapat silang lumantad at ihayag ang sinasabi nilang nalalaman nila tungkol sa mga bombahan,&amp;quot; dagdag ni Santos. (Lilia Tolentino)</body>
<link>http://www.philstar.com/Article.aspx?articleId=343114&amp;publicationSubCategoryId=92</link>
</article>
<article>
<title>Air, ground assaults vs NPA</title>
<author></author>
<date>
<month>June</month>
<day>21</day>
<year>2006</year>
</date>
<body>Determinado ang Armed Forces of the Philippines (AFP) na pulbusin sa pamamagitan ng air and ground assault ang grupo ng mga rebeldeng New Peoples Army (NPA) sa mga balwarte nitong teritoryo sa bansa. Ito ang nabatid kahapon kay AFP spokesman Major Gen. Jose Angel Honrado alinsunod sa pagpapalabas ng P2 bilyong pondo ni Pangulong Arroyo para durugin ang rebeldeng komunista sa loob ng dalawang taon. Sinabi ni Honrado na ang opensibang ilulunsad ng AFP ay kahalintulad ng isinagawa ng militar sa all-out-war laban sa mga rebeldeng Moro Islamic Liberation Front (MILF) sa rehiyon ng Mindanao noong 2000. Binigyang-diin ni Honrado na kung kinakailangang gamitan ng mga tangke, bomber planes, barko at iba pang uri ng matataas na armas pandigma ay kanilang gagawin, maisakatuparan lamang ang misyong ito ng AFP. Ipinahiwatig pa nito na lahat ng matutukoy na pinagkukutaan ng mga rebeldeng NPA na tinatayang nasa 7,300 ang puwersa ay kanilang lulusubin kaugnay ng pinalakas na anti-insurgency ng pamahalaan. Uunahin ng kanilang strike operations ang balwarteng teritoyo ng mga rebelde sa Southern at Central Luzon gayundin sa Bicol Region. Inihayag naman ni Defense Sec. Avelino Cruz na may 3,000 sundalo ang kanilang isasabak habang sa panig ni PNP-Special Action Force spokesman Supt. Nelson Banguilan, inihahanda nila ang 4,000 nilang mga tauhan para tumulong sa pagdurog ng AFP sa mga rebelde. (Joy Cantos)</body>
<link>http://www.philstar.com/Article.aspx?articleId=343120&amp;publicationSubCategoryId=92</link>
</article>
<article>
<title>13 boto kay Villar pwedeng mabago  Lacson</title>
<author></author>
<date>
<month>June</month>
<day>21</day>
<year>2006</year>
</date>
<body>Pinayuhan kahapon ni Sen. Panfilo Lacson si incoming Senate President Manuel Villar Jr. na bumalik agad ito sa Pilipinas upang maprotektahan ang kanyang 13 boto para masiguro ang pagiging pangulo ng Senado sa pagbubukas ng 3rd regular session ng 13th Congress sa July 24. &amp;quot;Anything is possible in the Senate. We have 23 senators with 23 independent minds so there are 23 republics. So anything is possible. I gave him (Villar) unsolicited advice when I met him before he left, that he should come home earlier than scheduled and seal the 13-14 signatures or votes that he had already gotten,&amp;quot; dagdag pa ni Lacson. Kasalukuyang nasa Europe si Villar. Hindi kabilang si Lacson sa 13 senador na lumagda sa resolusyon upang maluklok si Villar na Senate president bilang bahagi ng term-sharing agreement nila ni Sen. Franklin Drilon. (Rudy Andal)</body>
<link>http://www.philstar.com/Article.aspx?articleId=343122&amp;publicationSubCategoryId=92</link>
</article>
<article>
<title>Nationwide quake drill sa mga eskwelahan pinangunahan ni GMA</title>
<author></author>
<date>
<month>June</month>
<day>21</day>
<year>2006</year>
</date>
<body>Pinangunahan ni Pangulong Arroyo ang isinagawang nationwide earthquake drill na ginawa sa ibat ibang eskwelahan kahapon bilang paghahanda sa mga estudyante kung magkakaroon ng malakas na lindol. Eksaksto alas-9 ng umaga, mismong ang Pangulo ang nagpatunog ng alarma sa Sta. Elena High School sa Marikina City bilang hudyat ng pagkakaroon ng malakas na lindol na umabot kunwari sa isang minuto. Bagamat nagmamadaling nagsilabasan sa kani-kanilang mga kuwarto ang 2,300 mag-aaral ay naging maayos ang pagtungo nila sa isang ligtas na lugar habang maagap namang nagdatingan ang mga rescuers upang saklolohan ang ilang estudyanteng nasaktan. Ang nasabing drill ay sinabayan din ng mahigit isang milyong estudyante sa may 40,000 paaralan sa buong bansa bilang paghahanda sakaling abutin sila ng lindol sa loob ng eskwelahan. Kasama ng Pangulo sa drill sina DepEd acting Sec. Fe Hidalgo, Defense Sec. Avelino Cruz, MMDA Chairman Bayani Fernando at Phivolcs Director Renato Solidum. Sinabi naman ni Solidum na ang earthquake drill ay napakahalaga sa mga eskwelahan dahil importanteng malaman ng mga batang mag-aaral kung ano ang dapat gawin kapag dumarating ang ganitong sakuna. Ayon sa Pangulo, sa mga susunod na araw ay gagawin din ang earthquake drill sa mga matataong lugar at high-rise buildings. (Edwin Balasa/Lilia Tolentino)</body>
<link>http://www.philstar.com/Article.aspx?articleId=343125&amp;publicationSubCategoryId=92</link>
</article>
<article>
<title>Transfer ng LTO offices, giit wag ipatupad</title>
<author></author>
<date>
<month>June</month>
<day>21</day>
<year>2006</year>
</date>
<body>Humingi ng saklolo kay Land Transportation Office (LTO) Chief Anneli Lontoc ang libo-libong motorista na huwag nitong ipatupad ang transfer ng mga tanggapan ng ahensiya sa ibat ibang mga lugar sa Metro Manila. Anila, magdudulot lamang ito ng matinding kalituhan, dagdag na pasahe at pagod na kanilang daranasin kung magpapalipat-lipat pa ang mga tangggapan ng LTO. &amp;quot;Bakit ba kailangan pang ilipat ang mga opisina ng LTO sa Metro Manila, sa hirap ng buhay sa ngayon, dagdag gastos lang yan sa amin laluna kung ililipat yan sa malalayong lugar, malilito lang pati ang mga tao kung saan pupuntahan ang opisina ng LTO, hayaan na lang sana yung mga opisina kung saan ito nakatayo ngayon,&amp;quot; pahayag ng mga ito. Nabatid na ang paglilipat ay upang mapagbigyan umano ang paglalagay ng canteen at drug testing firm sa LTO office ng dalawang babae na malapit umano sa mataas na opisyal ng LTO. Hinikayat naman ng mga nabanggit na dapat ay isaalang-alang ni Lontoc ang kapakanan ng milyong motorista sa bansa at hindi ang kapakanan ng iilang tao para sa pansariling interes lamang. Sa ngayon, maraming bilang ng LTO offices ang walang gastos sa upa dahil ito ay libre ng may-ari ng lupa dahilan naman sa negosyong naibibigay ng ahensiya sa mga opisinang malapit sa kinaroonan nito tulad ng emission test, drug testing, notario, Xerox at iba pa. (Angie dela Cruz)</body>
<link>http://www.philstar.com/Article.aspx?articleId=343126&amp;publicationSubCategoryId=92</link>
</article>
<article>
<title>2 Pinoy dinukot sa Nigeria</title>
<author></author>
<date>
<month>June</month>
<day>22</day>
<year>2006</year>
</date>
<body>Dalawang Pinoy ang iniulat na dinukot kamakalawa ng mga bandido sa Nigeria. Sa ulat na nakarating sa Labor Department at Department of Foreign Affairs (DFA), tinangay ng mga armadong lalaki ang dalawa sa kanilang pinagtatrabahuhan sa Port Hartkurk na matatagpuan sa Southern Nigeria Delta region. Sinasabing kapwa sila contractual worker ng Petroleum Geoservices na nakabase sa Norway. Hindi pa kumokontak ang mga bandido sa kumpanyang pinaglilingkuran ng mga bihag at hindi pa rin batid ang motibo. Pansamantala munang hindi ibinunyag ang pangalan ng dalawang Pinoy habang nakikipag-ugnayan na ang DFA sa pamahalaang Nigeria. Una rito ay 19 tripulanteng Pinoy ang binihag ng mga pirata sa Somalia na hanggang ngayon ay hindi pa napapakawalan. Humihingi ang mga pirata ng $450,000 ransom money sa Jayphil Inc. na siyang kumpanyang pinaglilingkuran ng mga tripulante, pero hindi pa naibibigay. Ayon sa DFA, nananatili ang no ransom policy ng gobyerno. (Gemma Amargo-Garcia at Mer Layson)</body>
<link>http://www.philstar.com/Article.aspx?articleId=343279&amp;publicationSubCategoryId=92</link>
</article>
<article>
<title>Nagbitiw na 3rd man ng Marines kakasuhan</title>
<author></author>
<date>
<month>June</month>
<day>22</day>
<year>2006</year>
</date>
<body>Binantaan kahapon ng Armed Forces of the Philippines (AFP) na sasampahan ng kaso si Marine Col. Orlando de Leon, ang nagresign na No.3 man ng Philippine Marine Corps dahil sa walang basehan nitong expose na nabahiran na umano ng pulitika ang organisasyon ng hukbo. Sinabi ni AFP-Public Information Office Col. Tristan Kison, maaari nilang sampahan ng kasong paglabag sa Articles of War si de Leon dahil sa paninira nito sa AFP. Ayon pa kay Kison, hindi makatwiran ang ginawang pamumudmod ni de Leon ng kanyang resignation letter sa Congress reporters. Sa resignation letter na ipinakalat sa mga reporter, sinabi ni de Leon na &amp;quot;deemed it befitting to resign in a situation when truth is buried under a blurred and vague interpretation of the significant events in the history of our beloved Marine Corps.&amp;quot; Tinuligsa rin ni de Leon ang teknikalidad sa pulitika na umanoy nakakaapekto sa misyon ng AFP kung saan nakataya na ang karangalan at dignidad ng mga opisyal ng militar. Ang liham ay ipinamudmod ni de Leon sa media kamakalawa ng gabi sa halip na ipadaan ito sa tanggapan ni Marine Commandant Major. Gen. Nelson Allaga. &amp;quot;First of all, he made public the letter in a forum that is not a forum of the Armed Forces. The proper venue of airing grievances in the AFP is the unit, is his own unit which is the Philippine Marines. If you would like to resign with your resignation letter, you present that resignation letter to your commander not to the media,&amp;quot;ani Kison. Sa kabila nito, sinabi ni Kison na ipauubaya na lamang nila sa liderato ng Philippine Marines ang pag-aksiyon sa kaso ni de Leon, miyembro ng PMA Class 82. (Joy Cantos)</body>
<link>http://www.philstar.com/Article.aspx?articleId=343291&amp;publicationSubCategoryId=92</link>
</article>
<article>
<title>P1-B pondo vs NPA gamitin sa mahihirap</title>
<author></author>
<date>
<month>June</month>
<day>22</day>
<year>2006</year>
</date>
<body>Pinayuhan kahapon ni dating Pangulong Joseph Estrada si Pangulong Arroyo na itigil ang all-out war laban sa New Peoples Army (NPA) at unahin ang pagpuksa ng kahirapan sa bansa. Ayon kay Estrada, dapat ay magkaroon muna ng peace talks ang gobyerno at mga lider ng NPA bago gumastos ang pamahalaan ng P1 bilyon laban sa mga komunista. Ibinalik-tanaw pa ni Estrada na nang ipag-utos niya ang all-out war laban sa MILF, dumaan muna sila sa dialogue. Napilitan lamang anya siyang tugisin ang MILF matapos nilang silaban ang Kauswagan. Idinagdag pa ni Estrada, sobra-sobra ang P1 bilyong pondo na inilaan para labanan ang korupsiyon sa gobyero. Mas makakabuti anyang gamitin na lamang ang nasabing halaga sa pagpapataas ng kondisyon ng mga mahihirap. (Malou Escudero)</body>
<link>http://www.philstar.com/Article.aspx?articleId=343294&amp;publicationSubCategoryId=92</link>
</article>
<article>
<title>Prosekusyon binutata sa Erap trial</title>
<author></author>
<date>
<month>June</month>
<day>22</day>
<year>2006</year>
</date>
<body>Supalpal ang inabot kahapon ni Chief Special Prosecutor Dennis Villaignacio sa pagpapatuloy ng cross examination kay dating Pangulong Estrada matapos ideklarang &amp;quot;immaterial&amp;quot; at &amp;quot;irrelevant&amp;quot; ng korte ang mga tanong na ibinabato nito sa dating lider. Kinatigan ng korte ang objections ng depensa nang tangkain ni Villaignacio na ikonekta kay Estrada ang Topwin Securities, Inc., isang brokerage firm na pag-aari ni &amp;quot;Joy Melendrez&amp;quot;, isa umano sa mga mistress ni Erap, gayundin ang isang bahay sa Forbes Park na diumanoy wedding gift ni Estrada sa kanyang anak na si Jackie at ang umanoy pagbibigay ng sovereign guarantee sa Industrias Metalurgicas Pescarmona Sociedad Anonima (IMPSA) deal. Naglalaman umano ng isang sovereign guarantee ang kontrata subalit wala namang maipakitang kopya ng nasabing kontrata si Villaignacio. Hinarang din ng korte ang pagpapalabas ng isang video na nagpapakita umanong pumipirma si Erap sa kontrata ng IMPSA. Iginiit ng mga mahistrado na hindi puwedeng ipalabas ang nasabing video hanggang hindi naipo-prodyus ni Villaignacio ang mismong kontrata. Ayon naman kay Atty. Rene Saguisag, ang pumirma ng kontrata ng IMPSA ay sina dating Justice Sec. Hernando Perez at Mrs. Gloria Arroyo dalawang araw lamang matapos pabagsakin ang gobyerno ni Estrada. (Malou Escudero)</body>
<link>http://www.philstar.com/Article.aspx?articleId=343302&amp;publicationSubCategoryId=92</link>
</article>
<article>
<title>PSG ni Gloria isabak sa NPA!</title>
<author></author>
<date>
<month>June</month>
<day>22</day>
<year>2006</year>
</date>
<body>Hinamon kahapon ni Ilocos Norte Rep. Imee Marcos ang Malaca&amp;ntilde;ang na unahing isabak sa pagdurog ng New Peoples Army (NPA) ang lahat ng bodyguards ni Pangulong Gloria Macapagal-Arroyo kung seryoso talaga ang gobyerno na wakasan ang communist insurgency sa bansa. Ginawa ni Rep. Marcos ang reaksyon kaugnay sa plano ng gobyerno na tanggalin ang lahat ng pulis at militar na nakatalaga sa mga pulitiko at kilalang indibidwal. Sinabi ni Marcos na sapat ang dami ng Presidential Security Group (PSG) na nagbabantay kay Pangulong Arroyo kaya maaaring ipadala ang ilan sa mga NPA infested areas at subukan ang kahusayan para sa pagdurog sa mga rebeldeng NPA. &amp;quot;Malaking pera ang inilaan natin sa PSG. Pakinabangan naman natin sila,&amp;quot; ani Marcos. Dapat aniyang isabak sa mga critical areas sa Luzon ang mga PSG kung talagang seryoso si GMA sa kanyang all out war laban sa mga rebeldeng NPA. Sinabi pa ni Marcos na kabilang sa mga dapat tanggalan ng bodyguards ang lahat ng cabinet members ng Pangulo at ipadala rin ang mga ito sa mga red areas sa Luzon. Idinagdag ni Marcos na sapat na ang dalawang bodyguards kay Arroyo dahil ipinagmamalaki naman ng Malaca&amp;ntilde;ang na kontrolado nito ang sitwasyon sa Pilipinas. Sa ngayon aniya ay bata-batalyon ang PSG na nakapalibot kay Arroyo at napakaraming sophisticated weapons ang nabubulok lamang sa Malaca&amp;ntilde;ang. (Malou Escudero)</body>
<link>http://www.philstar.com/Article.aspx?articleId=343305&amp;publicationSubCategoryId=92</link>
</article>
<article>
<title>Mt. Bulusan nagluwa ng lahar</title>
<author></author>
<date>
<month>June</month>
<day>22</day>
<year>2006</year>
</date>
<body>Nagluwa na ng lahar ang Mt. Bulusan sa Sorsogon nang bumuga ang bulkan ng abo at steam emission na sumama sa buhos ng ulan na dumaloy sa ilog at steam channels na nasa paligid ng naturang bulkan. Sa monitoring ng Philippine Institute of Volcanology and Seismology (Phivolcs) sa nakalipas na 24-oras, nagkaroon ng mild ash explosion sa summit crater ng bulkan ganap na alas-8:13 kamakalawa ng gabi at patuloy na nadarama ito ayon sa rekord ng naturang ahensiya. Nakapagtala din ang bulkan ng dalawang volcanic quakes at isang explosion earthquake na tumagal ng 17 minuto. Ang lahar flow ay partikular na naramdaman sa Bgy. Cogon, Irosin samantalang bumaba naman ang naitalang sulfur dioxide emission na umabot lamang sa 469 tonnes sa isang araw mula sa dating 856 tonnes per day nitong nakalipas na dalawang araw. Inaasahan naman ng Phivolcs na higit pang magpapatuloy ang ash explosions sa bulkan at nananatili itong nasa alert level 2 kung saan mahigpit na ipinagbabawal na pumasok ang sinuman sa 4-km permanent danger zone. Pinapayuhan naman ng Phivolcs ang mga residenteng nakatira sa tabing ilog at stream channels sa paligid ng Bulusan na ugaliing mapagmasid sa paligid upang makaiwas sa banta ng pagdaloy ng lahar mula sa bulkan. Patuloy naman ang pakikipag-tulungan ng mga lokal na pamahalaan sa gobyerno para sa kaligtasan ng mga residente na maapektuhan sakaling pumutok ito. (Angie dela Cruz)</body>
<link>http://www.philstar.com/Article.aspx?articleId=343310&amp;publicationSubCategoryId=92</link>
</article>
<article>
<title>Sundalong may kapansanan bibigyan ng trabaho</title>
<author></author>
<date>
<month>June</month>
<day>22</day>
<year>2006</year>
</date>
<body>Pangungunahan nina Pangulong Arroyo at Defense Sec. Avelino Razon ang ilulunsad na &amp;quot;jobs fair&amp;quot; para sa mga sundalong nagkaroon ng kapansanan dahil sa giyera sa gaganaping seremonya ngayon sa Camp Aguinaldo, Quezon City. Layon ng proyekto na bigyang pag-asa ang mga nagkaroon ng kapansanang sundalo matapos ang mga itong matanggal sa serbisyo sa pamamagitan ng trabaho na akma sa kanilang kakayahan tulad ng medical transcriptors, computer encoders, call centers atbp. (Joy Cantos)</body>
<link>http://www.philstar.com/Article.aspx?articleId=343311&amp;publicationSubCategoryId=92</link>
</article>
<article>
<title>Sex education sinuportahan ng mga guro</title>
<author></author>
<date>
<month>June</month>
<day>22</day>
<year>2006</year>
</date>
<body>Nagpahayag ng suporta ang Alliance of Concerned Teachers (ACT) sa programang Sex Education ng Department of Education (DepEd) para sa mga mag-aaral sa sekondarya. Nanawagan din si Antonio Tinio, ACT president, kay Dep Ed officer-in-charge Fe Hidalgo na huwag magpadala sa pressure ng Simbahang Katoliko at ipagpatuloy ang pagtuturo at pagpapamulat sa mga kabataan ng kaalaman ukol sa sex education. Matatandaang nagbanta ang Catholic Bishops Conference of the Philippines (CBCP) at ilang mga conservative groups na magsasampa sila ng kaso sa Ombudsman sakaling ipagpatuloy ng DepEd ang kanilang programa hinggil sa sex education. Nauna rito, sinabi sa sulat ni Dr. Angelita Aguirre, head of Human Life International, attached agency ng CBCPs Episcopal Commission on Family and Life, na sa kanilang pag-aaral, makakaistorbo lamang sa mga estudyante ang pagdaragdag ng sex education. Samantala, itinanggi naman ni Hidalgo ang akusasyon na ipinapamulat nila sa mga kabataan ang kaalaman sa pre-marital sex dahil na rin sa gagawing pagtalakay sa sex education lalo na sa mga mag-aaral sa high school. Paliwanag ni Hidalgo na kahit pa kasama sa reproductive health subject sa curriculum ngayong taong ito naman ay tatalakay sa masamang idudulot ng pre-marital sex. &amp;quot;The goal is to discourage, not encourage the act (pre-marital sex),&amp;quot; saad pa nito. Subalit pinag-utos ni Hidalgo sa isang memorandum ang pagpapatigil sa pamamahagi ng sex education modules sa mga pampublikong paaralan matapos na makaladkad ang ahensiya sa mga negative feedbacks laban sa nabanggit na programa. (Edwin Balasa)</body>
<link>http://www.philstar.com/Article.aspx?articleId=343312&amp;publicationSubCategoryId=92</link>
</article>
<article>
<title>Serbisyo Muna inilapit ang mga kababayan sa mga kamag-anak abroad</title>
<author></author>
<date>
<month>June</month>
<day>22</day>
<year>2006</year>
</date>
<body>&amp;quot;Kung wala itong Serbisyo Muna, matatagalan pa bago ako makahingi ng tulong sa kamag-anak ko sa abroad,&amp;quot; masayang pahayag ni Marita Duran, residente ng Navotas. May ilang araw na binalak ni Duran, may apat na anak, na tawagan ang kanyang hipag sa Amerika upang humingi ng tulong para maipantustos sa pag-aaral ng mga ito. Dahil sa kakapusan sa salapi, hindi nito nagawang makatawag. Hanggang sa dalhin ng Serbisyo Muna Caravan ang Libreng Tawag sa OFW service ng National Telecommunications Commission (NTC) sa kanilang lugar. Si Gng. Duran ay isa lamang sa daan-daang residenteng nakinabang sa caravan na idinaos sa Navotas Polytechnic College noong Hunyo 9. Ang NTC ay kabilang sa mga lumahok sa isang araw na caravan, isang pangunahing bahagi ng proyektong Serbisyo Muna ni Pangulong Arroyo. &amp;quot;Layon ng Serbisyo Muna ng Pangulong Arroyo na makatulong sa ating mga kababayan sa pinakamahusay na paraan. Sa bawat caravan, pinagsusumikapan naming makatulong sa mas maraming mamamayan,&amp;quot; wika ni PAGCOR Chairman and CEO Efraim C. Genuino, pangkalahatang tagapamahala ng proyektong Serbisyo Muna. Sa pamamagitan ng Libreng Tawag sa OFC service, ang NTC ay nagkakaloob ng libreng tatlong-minutong tawag sa ibang bansa at limang-minutong lokal na tawag sa ibat ibang panig ng Pilipinas. Ang nasabing ahensiya ay nakikipagtulungan sa mga higanteng kumpanya ng telekomunikasyon sa bansa gaya ng Smart at Globe.</body>
<link>http://www.philstar.com/Article.aspx?articleId=343313&amp;publicationSubCategoryId=92</link>
</article>
<article>
<title>Giyera vs corrupt na mga ahensiya paigtingin pa</title>
<author></author>
<date>
<month>June</month>
<day>22</day>
<year>2006</year>
</date>
<body>Dapat na tutukan ng pamahalaan sa kanilang kampanya ang mga government agencies na sinasabing ugat ng mga korapsiyon na kinabibilangan ng Customs, BIR, DPWH at DepEd. Ayon sa Partido Demokratiko Sosyalista ng Pilipinas, ang apat na nabanggit na ahensiya ng pamahalaan ang ikinokonsiderang corrupt ng Office of the Ombudsman kaya dapat na manmanan ng mga graft investigators. Sinabi ni Jesuit priest Fr. Romeo Intengan, isa sa mga lider ng PDSP, dapat ding i-monitor ang kilos ng AFP, PNP at DOJ. Upang mas lalo pang mapabuti ang kanilang anti-graft campaign, kailangang muling rebisahin ang pamantayan sa procurement and awarding ng government projects na kadalasang nagiging ugat ng maanomalyang transaksiyon. Mas makabubuting mabigyan ng sapat na insentibo upang hindi na masangkot pa o matukso ang sinumang empleyado na gumawa ng katiwalian. Inirekomenda rin ni Intengan ang pag-iimbestiga sa mga kamag-anak ng mga high-ranking government officials na sangkot sa anomalya upang makita ng publiko na seryoso ang pamahalaan na masugpo ang graft and corruption. Kasabay nito, pinapurihan ng PDSP ang pagpapalabas ng P1 billion budget para sa &amp;quot;all-out-war&amp;quot; laban sa corruption.</body>
<link>http://www.philstar.com/Article.aspx?articleId=343314&amp;publicationSubCategoryId=92</link>
</article>
<article>
<title>Private Army kumikilos sa Makati: War vs Cha-cha!</title>
<author>Ni Lordeth Bonilla</author>
<date>
<month>June</month>
<day>23</day>
<year>2006</year>
</date>
<body>Kumikilos na umano ang ilang piling miyembro ng Makati Police para takutin ang mga residente ng lungsod na sumusuporta sa Charter change. Sa pahayag ni Makati Vice Mayor Bobby Brillantes, ginagamit ni Mayor Jejomar Binay ang mga naturang pulis bilang &amp;quot;Private Army&amp;quot; upang tiyaking mabibigo ang Peoples Initiative sa Cha-cha sa lungsod. Sinabi pa ni Brillantes, convenor ng Campaign for Public Accountability, na nakatanggap siya ng impormasyon na binabantaan ng kanyang &amp;quot;private army&amp;quot; ang mga residente na pipirma sa Peoples Initiative at yaong mga nakapirma naman ay pinapipirma sa signature forms para mag-execute ng affidavits ng pagbawi sa lagda. &amp;quot;Were deeply concerned over the extent to which would go, even to the point of employing Gestapo-like tactics, to terrorize people and prevent them from supporting constitutional reforms,&amp;quot; diin ni Brillantes. Nabatid pa ni Brillantes na nagsasagawa si Binay ng diskriminasyon sa pag-isyu ng &amp;quot;yellow cards&amp;quot; para sa medical and dental health care benefits ng mga residente kung saan tanging ang mga anti-Cha-cha lamang ang maaaring bigyan ng naturang card. Ayon pa kay Brillantes, dapat nang tanggapin ni Binay ang reyalidad na karamihan sa kanilang mga residente ay matagal nang sumasang-ayon na baguhin ang porma ng gobyerno.</body>
<link>http://www.philstar.com/Article.aspx?articleId=343456&amp;publicationSubCategoryId=92</link>
</article>
<article>
<title>Army sabak na sa giyera vs NPA!</title>
<author></author>
<date>
<month>June</month>
<day>23</day>
<year>2006</year>
</date>
<body>Libong puwersa ng tropa ng militar ang idedeploy sa tatlong natukoy na kritikal na lugar sa Central at Southern Luzon, gayundin sa Sorsogon sa Bicol Region kung saan matindi ang pangingikil ng revolutionary tax ng rebeldeng New Peoples Army (NPA). Ayon kay AFP Chief of Staff Gen. Generoso Senga, isasabak ang tropa ng Armys 3rd, 4th at 9th Infantry Battalion (IB) at maliban sa 1,500 tropa galing Mindanao ay nakatakda pang mag-deploy ng karagdagang 3,000 sundalo o kabuuang anim na batalyon para mapabilis ang paglipol sa mga rebelde. Sa kanyang talumpati sa tropa ng militar, sinabi ni Pangulong Arroyo na marami na ang nagrereklamong mga negosyante sa pagiging ganid ng mga NPA na nangingikil ng malaking halaga at kung hindi ay isasabotahe ang kanilang mga negosyo. Tiniyak naman ni Senga na hindi lamang ang mga negosyante ang bibigyan ng proteksiyon kundi maging ang mga mahihirap na residente na hindi rin pinaliligtas ng pangongotong ng mga rebelde. Magugunita na nagpalabas ng P1 bilyong pondo si Pangulong Arroyo para tapusin na ang may 37-taong communist insurgency sa loob ng dalawang taon. Sa tala, ang NPA rebels ay nasangkot sa serye ng panununog sa Globe Telecoms Inc., mga bus, heavy equipment, at iba pa na nagbubunsod sa mga negosyante na mapuwersang magbayad sa mga ito ng revolutionary tax. (Joy Cantos)</body>
<link>http://www.philstar.com/Article.aspx?articleId=343466&amp;publicationSubCategoryId=92</link>
</article>
<article>
<title>Kaya ROTC hiling ibalik: Respeto, disiplina nawawala na sa kabataan</title>
<author></author>
<date>
<month>June</month>
<day>23</day>
<year>2006</year>
</date>
<body>Iminungkahi ng Demokratikong Sosyalistang Kabataan ng Pilipinas sa Department of Education na muling gawing mandatory ang Reserve Officers Training Corp. (ROTC) sa high school upang maibalik ang disiplina, paggalang at pagiging makabayan ng mga kabataan. Ayon sa DSKP, unti-unti nang nawawala ang disiplina ng kabataan partikular na sa mga estudyante na nagdudulot sa kanila ng kawalan ng respeto sa pamahalaan at sa bansa na nagbubunsod naman ng kanilang pagkilos laban sa gobyerno. Sinabi ni Michael Eric Castillo, head ng education and program committee ng DSKP, ang pambabastos kay Pangulong Arroyo noong nakaraang graduation rites sa Silang, Cavite at sa Phil. General Hospital noong nakaraang linggo ay palatandaan ng pagkakaroon ng &amp;quot;mal-education&amp;quot; ng mga estudyante na naimpluwensiyahan ng mga anti-democratic forces. Dahil dito, ang nasabing insidente ay nangangailangan ng value re-orientation tungo sa pagdidisiplina at pagbabalik ng kultura sa mga kabataang naiimpluwensiyahan ng ilang sektor.</body>
<link>http://www.philstar.com/Article.aspx?articleId=343470&amp;publicationSubCategoryId=92</link>
</article>
<article>
<title>2nd impeach vs GMA ikakasa na sa Lunes</title>
<author></author>
<date>
<month>June</month>
<day>23</day>
<year>2006</year>
</date>
<body>Binuo na kahapon ng ibat ibang grupo ng civil society at oposisyon ang ikalawang impeachment complaint laban kay Pangulong Arroyo na isasampa sa darating na Lunes sa House of Representatives. Pero hindi pa man nagsisimula ang proseso ng ikalawang impeachment, tinangka na kaagad harangin kahapon ng mga abogado ni Pangulong Arroyo ang pagsasampa nito. Inihain kahapon nina Atty. Romulo Macalintal at Alberto Agra ang apat na pahinang manifestation sa House na nagpapahayag ng kanilang legal opinion kaugnay sa ihahaing impeachment complaint. Sa ulat nina Macalintal at Agra, wala pang maaaring magsampa ng panibagong impeachment complaint laban kay Arroyo dahil may naka-pending pang petisyon sa Korte Suprema kaugnay sa na-dismis na unang complaint laban sa Presidente noong isang taon. Naniniwala si Macalintal na hindi pa maikokonsiderang tapos na ang naunang impeachment complaint dahil wala pang desisyon ang Korte hinggil dito. Maliban sa reklamong culpable violation of the Constitution, betrayal of public trust, bribery at graft and corruption, isasama rin ang pagpapalabas ng EO 464 ng Pangulo, PP1017, illegal arrests at illegal raid sa Daily Tribune. (Malou Escudero/Edwin Balasa)</body>
<link>http://www.philstar.com/Article.aspx?articleId=343479&amp;publicationSubCategoryId=92</link>
</article>
<article>
<title>Ceasefire sa Bulusan!</title>
<author></author>
<date>
<month>June</month>
<day>23</day>
<year>2006</year>
</date>
<body>Wala munang banatang magaganap sa pagitan ng militar at rebeldeng New Peoples Army (NPA) sa palibot ng Mt. Bulusan bunga na rin ng pinangangambahang pagputok ng naturang bulkan. Ito ang naging tugon kahapon ni AFP Chief of Staff Gen. Generoso Senga sa apela ng mga lokal na opisyal na magpatupad ng ceasefire. Ani Senga, standard operations procedure (SOP) na ng AFP na pansamantalang itigil ang operasyon sa mga lugar na sinalanta ng kalamidad. (Joy Cantos)</body>
<link>http://www.philstar.com/Article.aspx?articleId=343480&amp;publicationSubCategoryId=92</link>
</article>
<article>
<title>Housing sa La Mesa tigil na</title>
<author></author>
<date>
<month>June</month>
<day>23</day>
<year>2006</year>
</date>
<body>Pumayag na ang mga kawani ng Metropolitan Water Works and Sewerage System (MWSS) sa rekomendasyon ng Senate committee on environment and natural resources na humanap na lang ng ibang lokasyon para sa kanilang housing projects. Sa pagdinig ng komite na pinamumunuan ni Sen. Pia Cayetano, umayon ang mga kawani nito na itigil na ang konstruksiyon ng housing projects sa La Mesa Watershed Area at sa halip ay humanap na lang ng ibang lugar sa Quezon City. Bagamat hindi pa pinal ang rekomendasyon ni Sen. Cayetano, tinanggap ito ng mga kawani ng MWSS matapos na lumabas sa imbestigasyon ng komite na lubhang mapanganib sa kalusugan ang pagkakaroon ng housing project sa La Mesa area. Ang La Mesa dam ang siyang nagbibigay ng tubig sa may 13 milyong residente ng Kalakhang Maynila at kung papayagan na magkaroon ng pabahay dito, tiyak na maaapektuhan ang kalusugan ng mga residente ng Maynila. (Rudy Andal)</body>
<link>http://www.philstar.com/Article.aspx?articleId=343484&amp;publicationSubCategoryId=92</link>
</article>
<article>
<title>22 estudyante, mga Bagong Doktor nina FG at Sen. Flavier</title>
<author></author>
<date>
<month>June</month>
<day>23</day>
<year>2006</year>
</date>
<body>Inilunsad kahapon nina First Gentleman Mike Arroyo at Sen. Juan Flavier ang kanilang pinakabagong proyekto na naglalayong madagdagan ang bilang ng mga doktor na magsisilbi sa mga mahihirap at magpapalawig ng serbisyong pangkalusugan sa kanayunan sa buong bansa. Sa simpleng seremonya sa Malaca&amp;ntilde;ang, ipinakilala nina Flavier at First Gentleman ang unang 22 iskolar ng kanilang &amp;quot;Bagong Doktor Para sa Bayan Project.&amp;quot; Ang proyekto ay ideya ni Flavier at isinakatuparan ng First Gentlemans Foundation. &amp;quot;Sa hinaharap ay palalawakin namin ang proyekto sa pamamagitan ng pagsali ng mga freshman at second year medicine students sa pagpili ng magiging mga iskolar,&amp;quot; ayon sa Unang Ginoo. Hahatiin ang mga iskolar sa dalawang grupo at mag-aaral sa Pamantasan ng Lungsod ng Maynila (PLM) at University of the Philippies (UP) College of Medicine. Ang mga iskolar sa UP ay sina Vanessa Cabaluna, Sultan Kudarat; Pilarica Caguit, Zamboanga; Romelei Camiling, Pampanga; Katerina Nono at Lemuel Benedict, kapwa Samar; Hazel Madeleine Cappleman, Ifugao; Anthony Cu, Metro Manila; at Karen Dalawangbayan, Heidee Exconde at Nico Majarcon, pawang ng Laguna. Sa PLM ay sina Eileen Cunanan, Las Pi&amp;ntilde;as; Benjamin Dalit, Jr., Valenzuela City; Ma. Sheryl de Jesus, Laguna; Rhodora Faye Fernandez, Pangasinan; Elaine Mira at Karen Aisa Monje, Northern Samar; Emmanuel Johnson Oba&amp;ntilde;a, Oriental Mindoro; Paulo Papillero, Sorsogon; Winnie Lorraine Umali, Batangas; Charmaine Rabago, Jeffrey James Motos, kapwa Naga City at Adam Balilio, Pampanga. Ang mga iskolar ay libre sa matrikula, uniforms, medical bags, board and lodging at board exam fees. (Lilia Tolentino)</body>
<link>http://www.philstar.com/Article.aspx?articleId=343485&amp;publicationSubCategoryId=92</link>
</article>
<article>
<title>Pero biyahe sa Spain tuloy: GMA nadale ng diarrhea!</title>
<author></author>
<date>
<month>June</month>
<day>24</day>
<year>2006</year>
</date>
<body>Hindi nakaligtas si Pangulong Arroyo sa sakit na pagtatae makaraang isugod ito kamakalawa ng gabi sa St. Lukes Medical Center sa Quezon City matapos dumaing ng pananakit ng tiyan at pagsusuka. Bagaman nasa maayos na itong kalagayan, minabuti ng kanyang doktor at pamilya na manatili pa ito sa naturang pagamutan upang lubos na makapagpahinga. Ayon kay Dr. Julieta Cervantes, attending physician ng Pangulo, nagkaroon ng acute infectious diarrhea ang Pangulo at dumaranas ngayon ng mild dehydration. Nilinaw naman kahapon ni Health Sec. Francisco Duque na matinding pagod at stress kaya bumaba ang resistensiya ng Pangulo kaya posibleng may pumasok na virus na maaari umanong nakuha sa hangin kaya inatake ang digestive system nito. Naging sobrang hectic ang schedule ng Pangulo ng mga nakaraang araw kaya marahil bumaba ang resistensiya nito. Wala umanong kinalaman ang kinain ng Pangulo kamakalawa ng gabi na salad at ginataang alimango para ito magtae at magsuka. Agad binigyan ng antibiotic si Mrs. Arroyo at under rehydration ito subalit hindi ito pinakain kahapon ng umaga para ma-relax ang tiyan. Gayunman, sinabi ni Presidential Chief of Staff Mike Defensor na hindi ikakansela ng Pangulo ang trip nito sa Vatican, Italy at Spain na nakatakda sana ngayong araw. Bukas inaasahang bibiyahe ang Pangulo. Matindi naman ang seguridad sa paligid ng St. Lukes. May 15 miyembro ng Presidential Security Group (PSG) na may kasamang bomb-sniffing dogs ang itinalaga para matiyak ang kaligtasan ng Pangulo. Nasa full alert din ang PNP mula nang isugod sa pagamutan ang Pangulo. Sa sandaling lumabas na ito ng ospital ay ibababa na ang alert level. Ayon kay NCRPO Director Vidal Querol, standard operating procedure (SOP) na ito sa PNP. Samantala, nakatakdang pirmahan ngayong araw ng Pangulo ang batas na tuluyang lulusaw sa Death Penalty Law. Naniniwala ang Pangulo na ang pagpapataw ng parusang kamatayan ay hindi maka-mahirap dahil ang mga hindi nakakariwasa sa buhay ay walang kakayahang kumuha ng mahuhusay na abogado para depensahan ang sarili. (Lilia Tolentino, Angie Dela Cruz at Gemma Amargo-Dela Cruz)</body>
<link>http://www.philstar.com/Article.aspx?articleId=343639&amp;publicationSubCategoryId=92</link>
</article>
<article>
<title>Pag Nagpakita Ng Good Behavior: Sentensiya ng bilanggo babawasan</title>
<author></author>
<date>
<month>June</month>
<day>24</day>
<year>2006</year>
</date>
<body>Aprub na sa House committee on revision of laws ang isang panukalang batas na naglalayong bawasan ang sentensiya ng mga bilang-gong nagpapakita ng mabuting ugali o &amp;quot;good behavior&amp;quot; sa loob ng kulungan. Isasalang sa floor deliberation sa pagbabalik ng sesyon ng Kongreso ang House Bill 3663 na naglalayon ring amyendahan ang Article 99 ng Republic Act 3815. Ayon kay Pangasinan Rep. Amado Espina, awtor ng panukala, marapat lamang na bigyan ng pantay na oportunidad ng gobyerno ang mga bilanggo sa lahat ng penal institution na nagpapakita ng magandang pag-uugali. Sa HB 3663, babawasan ang sentensiya ng isang bilanggo ng limang araw sa bawat buwan kung makikitaan siya ng good behavior sa unang dalawang taon ng kanyang pagkakakulong. Sa ikatlo hanggang ika-5 taon, walong araw ang ibabawas sa kan-yang sentensiya sa bawat buwan at sa ika-6 taon hanggang ika-10 taon, 10 araw naman ang aalisin. &amp;quot;During the 11th and successive years, a prisoner shall be allowed a deduction of 15 days for each month of good behavior,&amp;quot; paliwanag pa ni Espino. Naniniwala si Espino na maraming bilanggo ang siguradong magpapakabait sa loob upang mabawasan ang kani-lang sentensiya sa sandaling maging isang ganap na batas ang kanyang panukala. Tatawaging &amp;quot;time allowance&amp;quot; ang araw na ibabawas sa hatol ng mga magpapakabait na bilanggo. (Malou Escudero)</body>
<link>http://www.philstar.com/Article.aspx?articleId=343642&amp;publicationSubCategoryId=92</link>
</article>
<article>
<title>2 hepe sibak sa jueteng!</title>
<author></author>
<date>
<month>June</month>
<day>24</day>
<year>2006</year>
</date>
<body>Dalawang opisyal ang sinibak ng Philippine National police (PNP) matapos tamaan ng one-strike policy kaugnay ng kabiguang masugpo ang talamak na operasyon ng jueteng sa lugar na kanilang nasasakupan. Inalis sa puwesto ni PNP Chief Director Gen. Arturo Lomibao sina Sr. Supt. Rolando Diaz, hepe ng Santiago City Police sa Isabela at Chief Insp. Peter Cambre ng Bambang, Nueva Vizcaya. Ang pagsibak sa dalawa ay kasunod ng inilunsad na operasyon laban sa mga jueteng operators sa kanilang mga nasasaku-pan na nagresulta sa pagkakahuli ng 27 suspek. Nabatid sa report na sinalakay ng Special Action Force (SAF) ang jueteng den kamakailan sa Brgy. San Antonio, Bambang, Nueva Vizcaya at nasakote ang 16 katao habang nakasamsam ng libong pisong halaga ng taya at jueteng paraphernalias. Sumunod namang ni-raid ang Brgy. Rosario, Purok 1 sa Santiago City at nahuli ang 11 katao habang tumataya sa jueteng. Kasabay nito, ibinulgar ni Lomibao na sangkot ang mga rebeldeng New Peoples Army sa operasyon ng jueteng dahil isa ito sa pinagkukunan nila ng pondo. Ayon pa sa PNP chief, maliban sa pangingikil ng revolutionary tax sa mga negosyante, pinasok na rin ng mga rebelde ang iligal na operasyon ng jueteng, illegal logging, illegal fishing at iligal na pagmimina. (Joy Cantos)</body>
<link>http://www.philstar.com/Article.aspx?articleId=343648&amp;publicationSubCategoryId=92</link>
</article>
<article>
<title>Jinggoy perfect attendance sa Senado</title>
<author></author>
<date>
<month>June</month>
<day>24</day>
<year>2006</year>
</date>
<body>Muling naka-perfect attendance si opposition Sen. Jinggoy Estrada sa 2nd regular session ng Senado sa taong ito. Ayon kay Senate Secretary Oscar Yabes, lumitaw sa legislative-journal ng Senado na nadaluhan ni Sen. Jinggoy ang 87 sesyon mula Hulyo 2005 hanggang Hunyo 2006. Naka-perfect attendance din sa 1st regular session sina Estrada at Senate President Franklin Drilon mula Hulyo 26, 2004 hanggang Hunyo 8, 2005. Bukod dito, nakapagsumite rin si Estrada ng 268 panukalang batas simula ng maluklok itong senador noong 2004. &amp;quot;It is the responsibility of the senators, other lawmakers, and all elected officials to work hard for the welfare of the people. We owe it to the people and the voters to attend all congressional functions and serve their constituency sincerely,&amp;quot; dagdag ni Estrada. (Rudy Andal)</body>
<link>http://www.philstar.com/Article.aspx?articleId=343654&amp;publicationSubCategoryId=92</link>
</article>
<article>
<title>Tigil putakan habang naka-confine si GMA</title>
<author></author>
<date>
<month>June</month>
<day>24</day>
<year>2006</year>
</date>
<body>Inunahan na kahapon ng ilang maka-administrasyong mambabatas ang oposisyon na magkaroon muna ng &amp;quot;tigil putakan&amp;quot; habang nasa ospital si Pangulong Arroyo. Ayon kay House Majority Leader Prospero Nograles, hindi dapat samantalahin ng oposisyon ang sitwasyon at gawing katawa-tawa ang pagkakaroon ng Pangulo ng acute diarrhea. Dapat anyang isipin ng mga kritiko ng Pa-ngulo na nagtatrabaho nang husto ang Punong Ehekutibo para sa kapakanan ng bansa. &amp;quot;Many of them just lambast her and do not know how hard she tries to improve the lives of every Filipino. Maybe the opposition should give her a break and make her job easier. Lets all help her solve problems. Wag na pampabigat. Wag na dagdag problema,&amp;quot; ani Nograles. Nanawagan din ito ng rekonsilyasyon at pag- kakaisa para sa ikabu- buti ng bansa. (Malou Escudero)</body>
<link>http://www.philstar.com/Article.aspx?articleId=343662&amp;publicationSubCategoryId=92</link>
</article>
<article>
<title>Marine Col. na nasangkot sa standoff inilipat sa Tawi-Tawi</title>
<author></author>
<date>
<month>June</month>
<day>24</day>
<year>2006</year>
</date>
<body>Isang Marine Batallion commander na nasang-kot sa kontrobersiyal na standoff sa Phil. Marines sa Fort Bonifacio headquarters ang inilipat ng destino sa Tawi-Tawi. Ang paglilipat kay 2nd Marine Battalion Com-mander Lt. Col. Achilles Segumalian ay kinumpirma kahapon ni Navy Chief Vice Admiral Mateo Mayuga sa ginanap na pagdiriwang ng ika-108 taong anibersaryo ng hukbong dagat kahapon. Kung matatandaan, nitong Pebrero 26 ay nagkaroon ng standoff sa Marines headquarters matapos sibakin si Marine Commandant Major Gen. Renato Miranda. Nag-alburoto naman si Col. Ariel Querubin, commander ng 1st Marine Brigade at kilalang malapit kay Miranda. Kasunod nito ay nanawagan si Querubin ng suporta sa mga kasamahan nila sa militar at taumbayan na bigyan sila ng proteksyon laban sa mapanikil na sistema ng administrasyon. Agad lumusob sa Fort Bonifacio ang isang batalyon ng sundalo at mga Simba tanks matapos mabulabog sa biglaang pagkakatanggal sa puwesto ng kanilang commandant. Si Miranda ay inalis umano sa kanyang puwesto matapos ang alingas- ngas ng kudeta at &amp;quot;unathorized troop movement &amp;quot; gayundin ang balitang magwi-withdraw ito ng suporta kay Pangulong Arroyo. Sa kasagsagan ng standoff, si Segumalian ay nakunan sa TV habang sumisigaw hinggil sa umanoy malawakang daya- an sa Lanao noong 2004 elections. Gayunman, matapos sibakin si Queru- bin ay hindi naimbestigahan si Segumalian. Ang tropa ng 2nd Marine Battalion ang ipa- palit sa 11th Marine Battalion na nasa Tawi-Tawi habang ang huli ay itatalaga naman sa Sulu. (Joy Cantos)</body>
<link>http://www.philstar.com/Article.aspx?articleId=343663&amp;publicationSubCategoryId=92</link>
</article>
<article>
<title>Extortion ng mga rebelde, sanhi rin ng paghihirap ng bansa  PDSP</title>
<author></author>
<date>
<month>June</month>
<day>24</day>
<year>2006</year>
</date>
<body>Tila kasali sa bina-budget ng mga lokal na pamahalaan ang ang &amp;quot;revolutionary &amp;quot;tax&amp;quot; ng mga miyembro ng New Peoples Army (NPA) kung saan isa na itong &amp;quot;standard operating procedure&amp;quot; sa ilang probinsiya. Ayon kay Jesuit priest Fr. Romeo Intengan, isa sa ma founding leaders ng Partido Demokratiko Sosyalista ng Pilipinas (PDSP), maliban sa mga negosyante, karamihan sa mga lokal na opisyal ay nagbabayad sa mga NPA upang hindi makapaghasik ng kaguluhan ang mga rebelde sa kanilang lugar at upang hindi sila maging target ng mga pamamaslang. Tulad na lamang anya ng mga alkalde sa mga lalawigan ng Cordillera Autonomous Region (CAR) na puwersahang nagbibigay ng &amp;quot;buwis&amp;quot; upang hindi sila guluhin ng mga rebelde. Gayundin ang mga opisyal sa Southern Mindanao ay ginigipit din ng mga rebelde habang dalawang mayor din na kaanib ng PDSP sa Agusan del Sur ay nakakatanggap na ng mga pagbabanta sa buhay dahil ayaw magbigay ng &amp;quot;revolutionary tax.&amp;quot; Sinabi rin ng pari na dahil sa mga pangingikil na ito ng NPA ay lalong naghihirap ang mga kanayunan dahil ang budget na para sana sa mga develoment projects ay napupunta sa mga rebelde.</body>
<link>http://www.philstar.com/Article.aspx?articleId=343664&amp;publicationSubCategoryId=92</link>
</article>
<article>
<title>Reform Caloocan Program pinalawig</title>
<author></author>
<date>
<month>June</month>
<day>24</day>
<year>2006</year>
</date>
<body>Ipinahayag kahapon ni Caloocan City Mayor Enrico &amp;quot;Recom&amp;quot; Echiverri ang pag-apruba sa resolusyon na nagpapahaba sa implementasyon ng 2000-2005 Medium-Term Development Plan ng lungsod hanggang 2006-2007. Sinabi ni Echiverri na sa pamamagitan ng resolusyon ay patuloy na makakamit ng lungsod ang mga itinalagang development goals, objectives at target ng kasalukuyang administrasyon sa ilalim ng &amp;quot;Reform Caloocan Program.&amp;quot; Sa ilalim ng programa ay maipagpapatuloy ng lokal na pamahalaan ang paggawa ng mas maraming kalsada at tulay; mapauunlad ang hospital at health services; mas mapalilinis ang lungsod; madadagdagan ang social services, livelihood at housing program; mas marami ang oportunidad upang kumita; mapauunlad ang paglaban sa krimen; mapabubuti ang sistema sa patubig; maipapatayo ang eco-park, zoo at planetarium; mas maraming maitatayong gusali ng paaralan at day-care centers, streetlights, sports center at covered courts; at mapabubuti ang sistema sa University of Caloocan. Pinaboran ng lahat ng miyembro ng Caloocan City Development Council ang resolusyon sa isinagawang general assembly na pinangunahan ni Echiverri.</body>
<link>http://www.philstar.com/Article.aspx?articleId=343665&amp;publicationSubCategoryId=92</link>
</article>
<article>
<title>Bitay lusaw na!</title>
<author></author>
<date>
<month>June</month>
<day>25</day>
<year>2006</year>
</date>
<body>Tuluyan nang ibinasura ng gobyerno ang parusang kamatayan makaraang pormal na lagdaan kahapon ni Pangulong Arroyo ang Republic Act 9346 na lumulusaw sa Death Penalty Law. Sa isang maikling seremonya sa Malaca&amp;ntilde;ang isang oras matapos siyang lumabas mula sa St. Lukes Medical Center kahapon ng umaga matapos madale ng diarrhea, pinawi ng Pangulo ang pangamba ng ilang sektor na ang pagbasura sa bitay ay magbubukas ng pinto sa pagdami ng karumal-dumal na krimen. Ayon sa Pangulo, kumikilos ang gobyerno para mapagbuti ang implementasyon ng batas at hustisya. Mas mainam anya na sugpuin ang krimen kaysa alisan ng buhay ang mga gumawa ng pagkakasala. Sinabi pa ng Pangulo na layunin din nitong mabigyan ng pagkakataong makapagbago at makapagsisi ng kasalanan ang mga bilanggong nagkasala sa halip na bawian ang mga ito ng buhay. Naniniwala rin ang Pangulo na ang pagpapataw ng parusang kamatayan ay hindi maka-mahirap dahil ang mga hindi nakakariwasa sa buhay ay walang kakayahang kumuha ng mahuhusay na abogado para depensahan ang sarili. Samantala, sinalubong naman ng kilos-protesta ang ginawang pagbasura ng pamahalaang Arroyo sa parusang kamatayan. Ayon sa Volunteer Against Crime and Corruption (VACC), isang kahangalan ang ginawang pagbasura sa Death Penalty Law dahil tiyak umanong mas lolobo ang bilang ng krimen sa bansa. Anila, maituturing na tinatalikuran ni Pangulong Arroyo ang pagbibigay ng pantay na hustisya sa mga biktima ng karumal-dumal na krimen. Mas binibigyang halaga pa umano ng Pangulo ang buhay ng mga kriminal na nahatulan na mabitay at hindi ang mga naging biktima nito. Iginiit pa ng VACC na tiyak umanong tatakasan na ng kanilang kaluluwa ang mga kriminal sa bansa sa paggawa ng krimen dahil mas mawawalan na ng ngipin ang hustisya sa ginawang pagpatay sa bitay. (Lilia Tolentino at Grace Dela Cruz)</body>
<link>http://www.philstar.com/Article.aspx?articleId=343826&amp;publicationSubCategoryId=92</link>
</article>
<article>
<title>Batas sa pagmamaneho ng lasing lusot na sa Kamara</title>
<author></author>
<date>
<month>June</month>
<day>25</day>
<year>2006</year>
</date>
<body>Hindi lamang ngipin kundi pangil na ang inilagay sa panukalang batas na magpapataw ng parusa sa mga driver na nagmamaneho ng lasing. Lusot na sa Kamara ang panukala nina Reps. Eduardo Zialcita (Para&amp;ntilde;aque), Solomon Chungalao (Ifugao) at Monico Puentevella (Bacolod City) na naglalayong mabawasan kung hindi man tuluyang masawata ang mga aksidenteng kagagawan ng mga lasing na driver. Ayon sa batas, ituturing na lasing o nasa impluwensiya ng alak ang isang tao kung ang blood alcohol concentration (BAC) level nito ay 0.65 o mas mataas pa. Sa ilalim ng panukala, ang lahat ng driver ng anumang uri ng sasakyan na tumatakbo sa kalsada o lansangan na nagpapakita ng alcohol at drug impairment habang nagmamaneho katulad ng &amp;quot;pagewang-gewang&amp;quot; na pagpapatakbo ng sasakyan at hindi pagsunod sa traffic lights, ay maaaring pahintuin o patigilin ng sinumang law enforcement officer at isailalim sa test upang malaman ang BAC level nito. Ang Department of Health ang magpapahintulot sa test, kabilang na ang standard field sobriety test (SFST) o chemical test sa pamamagitan ng passive alcohol sensors o breath analyzers at iba pang equipment. Sa unang offense, pagmumultahin ng P1,000 at suspensiyon ng drivers license sa loob ng 30 araw o 30 araw na pagkabilanggo. Sa 2nd offense, multang P5,000, suspensiyon ng lisensiya sa loob ng 5 taon o 30 araw kulong. Sa third offense at sa mga susunod pang paglabag, multang P10,000, suspensiyon ng lisensiya sa loob ng 5 taon at 30 araw kulong. Kung magreresulta sa serious physical injuries ang aksidente dahil sa pagmamaneho ng lasing, ang offender ay mahaharap sa 12-taong pagkabilanggo, multang P100,000-P200,000 at suspensiyon ng lisensiya. Kapag namatay ang biktima o mahigit pa sa isa ang biktima, habambuhay na pagkabilanggo ang parusa at P1 milyong multa. (Malou Escudero)</body>
<link>http://www.philstar.com/Article.aspx?articleId=343833&amp;publicationSubCategoryId=92</link>
</article>
<article>
<title>Baguio inulan ng yelo</title>
<author></author>
<date>
<month>June</month>
<day>25</day>
<year>2006</year>
</date>
<body>Umulan ng yelo sa ilang bahagi ng Baguio City kamakalawa ng hapon. Sa report ni Mr. Ben Labilad, director ng DOST regional office Cordillera Administrative region, may 4 na minuto ang naganap na pag-ulan ng yelo sa mga lugar ng Loacan airport hanggang convention center, John Hay at kalapit lugar nito. Sinabi ni Labilad na wala namang epektong idinulot ito sa mga tao gayunman, maaaring puminsala ito sa mga halaman at gulay sa mga pataniman sa Baguio City dahil mabubutas ang mga dahon nito. Hinala ni Labilad, ang pag-ulan ng yelo sa nabanggit na lugar ay epekto ng pagbabago ng panahon mula summer season papuntang rainy season. Sinabi pa nito na hindi na kasing lamig ang panahon ngayon kaysa noon sa Baguio City dahilan na rin sa epekto sa kapaligiran ng global warming at pagkawala ng halos kalahati ng dami ng mga puno sa naturang lalawigan. (Angie dela Cruz)</body>
<link>http://www.philstar.com/Article.aspx?articleId=343838&amp;publicationSubCategoryId=92</link>
</article>
<article>
<title>Mga sundalo isinasabak sa giyera vs NPA para makaiwas sa pulitika</title>
<author></author>
<date>
<month>June</month>
<day>25</day>
<year>2006</year>
</date>
<body>Sinadya ni Pangulong Arroyo na ideklara ang all-out-war ng gobyerno laban sa mga rebeldeng New Peoples Army (NPA) upang lituhin ang sundalo at maging abala sa pakikidigma at nang makalimutan ang pulitika. Ito ang nakikitang dahilan ni Taguig-Pateros Rep. Alan Peter Cayetano na dahilan kaya idineklara ni Arroyo ang all-out-war laban sa NPA. Ayon kay Cayetano, maliwanag ang motibo ni Arroyo na nais nitong i-destruct ang mga junior officers ng Armed Forces of the Philippines mula sa kanilang pagmo-monitor sa pulitika sa bansa. Wala aniyang pinagkaiba sa &amp;quot;fraternity politics&amp;quot; ang ginawa ni Arroyo kung saan sinasadya ng isang fraternity ang pakikipagrambol sa kalabang fraternity upang makalimutan ang internal problem sa grupo. &amp;quot;Ganoon sa fraternity, rambolin nyo yung kabila para lahat ng problema nyo ay ma-resolve,&amp;quot; ani Cayetano. Kung hindi aniya pangde-destruct sa mga junior officers ang motibo ni Arroyo mula sa politika, dapat ay binigyan din nito ng pondo ang mga programa para maitaas ang antas ng pamumuhay sa mga lugar na pinaniniwalaang maraming naglulunggang NPA. Naniniwala rin si Cayetano na makakalimutan na ng mga junior officers ang ibat iba nilang grievances laban sa sistema ng gobyerno dahil ang aatupagin ng mga ito sa ngayon ay ang panggigiyera sa mga NPA. (Malou Escudero)</body>
<link>http://www.philstar.com/Article.aspx?articleId=343840&amp;publicationSubCategoryId=92</link>
</article>
<article>
<title>Mayor JV kulang sa pansin  FG</title>
<author></author>
<date>
<month>June</month>
<day>25</day>
<year>2006</year>
</date>
<body>Kulang lamang umano sa pansin si San Juan Mayor JV Ejercito nang sabihin nitong gimik lang ang pagkakasakit ni Pangulong Arroyo. Ito ang naging reaksiyon kahapon ng kampo ni First Gentleman Mike Arroyo sa patutsada ni Mayor Ejercito na isa lamang political gimik ang pagkakaospital ng Pangulo upang makuha umano nito ang simpatiya ng oposisyon. &amp;quot;Mabuti naman at sila na mismo ang nagpapakita sa taumbayan ng kanilang tunay na pagkatao,&amp;quot; ayon kay Atty. Jesus Santos, tagapagsalita ng Unang Ginoo. &amp;quot;Isa pa, hindi kami ang artista, kundi ang tatay at kapatid ni Mayor Ejercito kaya sino sa kanila ni Pangulong Arroyo ang umaarte?&amp;quot; Matatandaang isinugod sa St. Lukes Medical Center ang Pangulo matapos makaramdam ng pananakit ng tiyan at pagsusuka dulot umano ng huminang resistensiya bunsod na rin ng sobrang pagod at stress. &amp;quot;Hindi kami bababa sa lebel ng pagkatao nila. kung sila ay kulang sa pansin, kami hindi,&amp;quot; sabi pa ni Santos. (Lilia Tolentino)</body>
<link>http://www.philstar.com/Article.aspx?articleId=343850&amp;publicationSubCategoryId=92</link>
</article>
<article>
<title>Mt. Bulusan hinahagupit ni Domeng</title>
<author></author>
<date>
<month>June</month>
<day>25</day>
<year>2006</year>
</date>
<body>Nagsimula nang manalasa ang Bagyong Domeng sa Sorsogon partikular sa bahagi ng Mt. Bulusan. Ayon kay Cesar Domingo ng PAG-ASA, si Domeng ay namataan bandang tanghali kahapon sa layong 220-km ng east south eastern ng Samar at may lakas ng hanging 55 kilometro bawat oras. Si Domeng ay kumikilos sa direksiyon ng west north west sa bilis na 11 kilometro bawat oras. Nakataas ang signal no.1 sa Masbate, Sorsogon, Albay, Catanduanes at Burias island gayundin sa Visayas partikular sa Samar, Leyte at Biliran island. Samantala, inulat din ng Phivolcs na sa nakalipas na 24 oras na monitoring sa Bulusan, 4 na mahihinang volcanic quakes ang naitala at humina na rin ang pagluwa ng sulfuric dioxide. Ayon pa sa Phivolcs, inilipat pansamantala ang kanilang kagamitan at pasilidad sa paligid ng Mt. Mayon matapos maitala ang pag-aalboroto nito at makakita ng baga sa crater ng naturang bulkan. Patuloy pa ring pinaiiral ang 4-km danger zone sa paligid ng Bulusan at 6-km danger zone sa Mayon. Alert level 2 naman sa Bulusan at alert level 1 sa Mayon sa kasalukuyan. (Angie dela Cruz)</body>
<link>http://www.philstar.com/Article.aspx?articleId=343854&amp;publicationSubCategoryId=92</link>
</article>
<article>
<title>P.4-B nadugas sa Masinloc</title>
<author></author>
<date>
<month>June</month>
<day>26</day>
<year>2006</year>
</date>
<body>Isang kompanyang may maliit na puhunan lamang ang tumiba ng P425 milyon sa kontrobersiyal na pagbebenta ng Masinloc power plant ng National Power Corp. (Napocor). Ito ang nabunyag sa pagsisiyasat ng Senado na ang kompanyang pag-aari diumano ng isang Sunny Sun ay namuhunan lamang ng P625,000 sa YNN Pacific Consortium. Nabatid na nabili na ng Malaysian firm Ranhill Berhad ang majority shares ng kanyang kumpanyang YNN Pacific Consortium sa halagang $8 milyon na maikokonsidera sa kasaysayan ng bansa na pinakamalaking kinita ng isang negosyante sa isang bentahan lang. Sa dokumento ng bentahan ay lumilitaw na walang pera ang YNN at lumilitaw na siya ay isang broker lamang nang sa gayon ay maibenta niya nang mas mataas ang planta. &amp;quot;Samakatwid ay laway lang talaga ang puhunan ni Sun dahil ayon na rin sa dokumento ng Ranhill ay nasa &amp;quot;pre-operating stage&amp;quot; pa lang ang nasabing kumpanya,&amp;quot; ani Senate Minority Leader Aquilino Pimentel, Jr. Nakahanda ring papanagutin ng Joint Congressional Power Commission (Powercom) ang PSALM sa intensiyonal na pagpapabaya nito sa trabaho matapos i-extend na naman ang payment deadline ng YNN para bayaran ang upfront payment na $227 milyon. Dahil dito ay pinayuhan ni Pimentel ang Power Sector Assets and Liabilities Management (PSALM) Corp., ang nangasiwa sa bentahan ng 600MW coal-fired power plant sa Masinloc na ikansela na ang bentahan ngayon dahil sa hindi nito pagbabayad ng $227 milyon upfront fee. Ayon kay Pimentel, dapat nang kanselahin ang Purchase Agreement sa pagitan ng PSALM at YNN sa kabila ng pagpasok ng Ranhill sa consortium. Lumalabas tuloy na ang Ranhill ang buyer ng Masinloc gayong hindi naman ito kasama sa bidding. At lumalabas din na dahil sa pagpasok ng Ranhill, ngayon lang magkakaroon na ang isang foreign entity ay magmamay-ari ng isang planta na &amp;quot;imbued with public interest.&amp;quot; Ipinagbabawal sa ba-tas na ang isang foreign company ay puwedeng magmay-ari (100%) ng isang public utilities ka- tulad ng planta ng kuryente dahil ito ay isang public interest at parte ng natio- nal security ng bansa. (Rudy Andal)</body>
<link>http://www.philstar.com/Article.aspx?articleId=343969&amp;publicationSubCategoryId=92</link>
</article>
<article>
<title>Forgery team vs Chacha umiikot</title>
<author></author>
<date>
<month>June</month>
<day>26</day>
<year>2006</year>
</date>
<body>Kumakalat umano ang mga pekeng affidavits of retraction sa Peoples Initiative sa Makati City para diskarilin ang signature campaign sa pagproseso sa pag-aamyenda ng Konstitusyon sa lungsod na ito na may dalawang distrito. Ito ang ibinulgar kahapon ni dating Makati Vice Mayor Bobby Brillantes na nagsabing ang mga miyembro ng &amp;quot;forgery team&amp;quot; ay umiikot sa mga bara-barangay sa Makati para himukin at bayaran ang mga residente na pumirma sa affidavits of retraction sa Peoples Initiative. Sinabi ni Brillantes, convenor ng Peoples Advocate for Charter Change, na ilang concerned citizen ang nagsabi sa kanya na may mga tao umano si Mayor Jejomar Binay na nag-alok sa kanila ng P150 hanggang P250 para pumirma sa affidavits na binabawi nila ang kanilang mga lagda na sumusuporta sa PI. Ang isa pa umanong ginagawa ng &amp;quot;forgery team&amp;quot; ay ang gumawa ng affidavits of retraction na naglalaman ng mga pekeng pangalan, mga patay at di mga rehistradong botante ng Makati. Ayon pa kay Brillantes, base sa mga pirmang nakalap ng Charter Change volunteers sa lungsod, ang PI ay nakatanggap ng suporta na 14% ng kabuuang bilang ng rehistradong botante sa unang distrito ng Makati at halos 10% naman sa ikalawang distrito. Una rito ay ibinunyag ni Brillantes ang pagbuo ni Binay ng &amp;quot;private army&amp;quot; mula sa mga piling tauhan ng Makati Public Safety (MAPSA) para takutin umano ang mga residenteng sumusuporta sa Chacha.</body>
<link>http://www.philstar.com/Article.aspx?articleId=343979&amp;publicationSubCategoryId=92</link>
</article>
<article>
<title>P25 umento sa MM inaprub!</title>
<author></author>
<date>
<month>June</month>
<day>26</day>
<year>2006</year>
</date>
<body>Inihayag kahapon ng Department of Labor and Employment (DOLE) ang pagtataas ng P25 sa &amp;quot;minimum wage&amp;quot; ng mga manggagawa sa Metro Manila matapos na aprubahan ng Regional Tripartite Wages and Productivity Board (RTWPB). Base sa Wage Order NCR-12, dadagdagan ng P25 ang lahat ng &amp;quot;minimum wage earners&amp;quot; sa National Capital Region sa Hulyo 11 o 15 araw matapos na mailathala sa mga pahayagan. Dahil dito, aakyat sa P350 ang minimum wage rate sa NCR (P300 basic at P50 ECOLA). Sinabi ni acting Labor Secretary Danilo Cruz na inaprubahan ang pagta-taas sa suweldo upang masolusyunan ang patuloy na tumataas na antas na pamumuhay dahil sa hindi mapigil na pagtaas ng presyo ng langis. Ginawa rin umano nilang makatwiran ang pagtataas upang hindi naman lubhang maapektuhan ang mga &amp;quot;employer&amp;quot; at maiwasan ang pagsasara ng mga kumpanya. Narating umano ang P25 wage increase matapos ang isinagawang &amp;quot;public hearing&amp;quot; at mahabang deliberasyon sa mga miyembro ng wage board kabilang na ang mga kinatawan ng DTI, NEDA, labor groups at employers. Tinatayang may 3 milyong minimum wage earners sa kasalukuyan sa buong Pilipinas at mayorya nito ay nasa Metro Manila. Inaasahan naman na magkakaroon ng sunud-sunod na protesta ang mga militanteng labor groups na nagsusulong sa P125 across-the-board wage increase. (Danilo Garcia/Grace dela Cruz)</body>
<link>http://www.philstar.com/Article.aspx?articleId=343984&amp;publicationSubCategoryId=92</link>
</article>
<article>
<title>Impeach 2 larga ngayon</title>
<author></author>
<date>
<month>June</month>
<day>26</day>
<year>2006</year>
</date>
<body>Ngayong umaga na ihahain ng oposisyon at ng ibat ibang citizens groups ang ikalawang impeachment complaint laban kay Pangulong Arroyo. At upang masigurado na sila ang mauuna sa paghahain, nagsimula ng mag-vigil kahapon ng hapon ang ilang miyembro ng oposisyon kasama ang mga tatayong complai-nant sa kaso sa loob ng Batasan complex. Inaasahang ihahain ang ikalawang reklamo laban kay Arroyo sa ika-8 ng umaga sa tanggapan ni House secretary general Roberto Nazareno. Sina House Minority Leader Francis Escudero at San Juan Rep. Ronaldo Zamora ang tatayong endorsers ng reklamo. Ipinaliwanag ni Escudero na hindi na sila nagsama pa ng ibang endorsers upang hindi &amp;quot;magapang&amp;quot; ng Malaca&amp;ntilde;ang ang mga ito at hindi bumaliktad. Kailangang makakuha ng 79 lagda ng kongresista ang oposisyon upang mas mapabilis ang pag-akyat nito sa Senado na tatayong impeachment court. Ang mga miyembro ng House committee on justice ang bubusisi sa reklamo at titingnan kung mayroon itong sapat na substansiya (sufficient in substance) at nasa ta-mang porma (sufficient in form). Kabilang sa mga ikinaso sa Pangulo ang graft and corruption, culpable violation of the Constitu-tion at betrayal of public trust. Dagdag rin sa kaso ang EO 464 at PP 1017. (Malou Escudero)</body>
<link>http://www.philstar.com/Article.aspx?articleId=343991&amp;publicationSubCategoryId=92</link>
</article>
<article>
<title>Boracay unti-unting lumulubog sa dagat</title>
<author></author>
<date>
<month>June</month>
<day>26</day>
<year>2006</year>
</date>
<body>Unti-unti na umanong lumulubog sa karagatan ang world class tourist destination na isla ng Boracay dahil sa hindi makontrol na pagtatayo ng mga gusali sa resort na hindi isinusunod sa batas at kakulangan ng maayos na &amp;quot;drainage system,&amp;quot; ayon sa ulat ng Philippine Tourism Authority (PTA). Sinabi ni PTA general manager Robert Dean Barbers na naging pangunahing problema na ng Boracay ang pagbabaha sa mga mababang lugar sa isla. Resulta umano ito sa hindi pagtalima ng mga negosyante sa &amp;quot;building code&amp;quot; at mga ordinansa sa pagtatayo ng mga hotel at mga resort. Sinasabing malapit na umanong maging kritikal ang sitwasyon ng pagbabaha sa Boracay kung saan malaking bahagi ng isla ang maaaring maging bahagi ng dagat kung hindi agad maaksyunan ang sistema sa drainage. Nabatid na ibinigay ni Pangulong Arroyo sa PTA ang pamamahala sa Boracay sa bisa ng Memorandum Order no.214 at Presidential Decree no.564. Sa ilalim ng naturang mga kautusan, pamamahalaan ng PTA ang regulasyon ng mga gusali, kalidad ng mga hotel at resort at pagdedevelop ng mga &amp;quot;historical, cultural at natural assets&amp;quot; ng Boracay. Bukod sa pagbabaha, ilan pang pangunahing problema na lulutasin ng PTA ang unti-unting pagdumi ng tubig sa karagatan, prostitusyon, at tambak na mga basura sa ilang bahagi ng isla. (Danilo Garcia)</body>
<link>http://www.philstar.com/Article.aspx?articleId=343995&amp;publicationSubCategoryId=92</link>
</article>
<article>
<title>Lacson, Lim, MJ labu-labo sa Maynila</title>
<author></author>
<date>
<month>June</month>
<day>26</day>
<year>2006</year>
</date>
<body>Hindi pa man pormal na nag-umpisa ang panahon ng pangangampanya, naglalabasan na ngayon ang mga malalaking pangalan sa pulitika na nakaamba sa pagtakbo bilang alkalde ng lungsod ng Maynila sa darating na 2007 national elections. Kabilang sa mga pangalang lumulutang sina Sen. Panfilo Lacson, Sen. Alfredo Lim at dating Manila Rep. Mark Jimenez. Matagal nang umuugong ang pangalan ni Lacson sa pagtakbo bilang alkalde ng Maynila habang tinatarget naman umano ni Lim na magkaroon ng &amp;quot;comeback&amp;quot; sa dati niyang puwesto. Nagpahayag naman kamakailan si Jimenez ng interes na kumandidato sa Maynila matapos sabihin nito sa mga mamamahayag na nais niyang tutukan ngayon ang pagtulong sa mga residente ng Maynila matapos na mamudmod ng grasya sa ibat ibang probinsiya sa Pilipinas. Sa kabila nito, pinuna naman ni Manila Vice Mayor Danny Lacuna ang kredibilidad ng mga naturang kandidato. Anya, malabo si Lacson dahil sa hindi talaga ito taga-Maynila at ang tunay na balwarte nito ay Cavite. Takot naman umano ang mga tao kay Sen. Lim habang puro pamumudmod naman ng pera ang ginagawa ni Jimenez at hindi serbisyo publiko. Bukod kay Lacuna, napipinto ring tumakbo sina Kim Atienza matapos ang tatlong termino ng kanyang amang si Mayor Lito Atienza at 5th District Rep. Joey Hizon. (Danilo Garcia)</body>
<link>http://www.philstar.com/Article.aspx?articleId=343999&amp;publicationSubCategoryId=92</link>
</article>
<article>
<title>50 sentimo taas sa gasolina</title>
<author></author>
<date>
<month>June</month>
<day>26</day>
<year>2006</year>
</date>
<body>Pinangunahan kahapon ng Shell, Petron, Caltex at PTT ang 50 sentimong taas sa bawat litro ng kanilang produktong gasolina. Ang panibagong oil price hike ay susundan naman ngayong umaga ng small players Flying V at Seaoil. Ayon sa tagapagsalita ng mga kompanya ng langis, kinakailangan nilang mag-adjust ng panibagong price hike dahil na rin umano sa patuloy na pagtaas ng presyo ng krudo sa pandaigdigang pamilihan na umaabot sa $70 kada bariles. Pansamantalang hindi naman itinaas ng mga ito ang presyo ng kanilang produktong petrolyo at diesel subalit inaasahan na susunod din ito anumang araw. (Edwin Balasa)</body>
<link>http://www.philstar.com/Article.aspx?articleId=344001&amp;publicationSubCategoryId=92</link>
</article>
<article>
<title>People Power vs Gloria!</title>
<author></author>
<date>
<month>June</month>
<day>27</day>
<year>2006</year>
</date>
<body>Nagbanta kahapon ang maka-kaliwang grupo na kabilang sa nag-endorso sa ikalawang impeachment complaint laban kay Pangulong Arroyo na magkakaroon ng People Power kapag dinismis ng mga kaalyado ni Arroyo sa Kamara ang panibagong impeachment na ito. Ayon kay Bayan-Muna Rep. Teddy Casino, kapag muling ibinasura ng mga kaalyado ni Mrs. Arroyo ang 2nd impeachment complaint na ito ay baka gumamit ng extra-constitutional alternatives ang mamamayan upang mapatalsik si GMA. &amp;quot;If this constitutional process cannot be given due course and is distorted by the administration, then the extra-constitutional alternatives would again be looked as viable alternatives,&amp;quot; wika pa ni Rep. Casino. Pormal na inihain kahapon sa tanggapan ni Secretary-General Roberto Nazareno ng Kamara nina House Minority Leader Francis Escudero, San Juan Rep. Ronaldo Zamora, Zenaida Quezon-Avancena, dating DSWD Sec. Dinky Soliman at may 300 private complainants ang ikalawang impeachment complaint laban kay GMA. Kabilang sa mga bagong reklamo sa 2nd impeachment ay ang pagiging diktador ni GMA sa pamamagitan ng Presidential Proclamation 1017, Executive Order 464 at Calibrated Pre-emptive Response na pawang idineklarang &amp;quot;unconstitutional&amp;quot; ng Korte Suprema. Nakapaloob pa rin sa 150-pages na 2nd impeachment complaint ang akusasyong pandaraya sa nakaraang eleksyon, graft and corruption sa Arroyo administration at paglabag sa karapatang pantao. Siniguro naman ni Sec-Gen. Nazareno na ito ang kauna-unahang &amp;quot;peoples case&amp;quot; na tinanggapan ng kanyang opisina sa taong ito kasabay ang paniniguro na ita-transmit niya ito sa tanggapan ni House Speaker Jose de Venecia sa pagbubukas ng 3rd regular session ng 13th Congress sa July 24. Tinatangka naman ni Atty. Romulo Macalintal, abugado ni GMA, na harangin ang 2nd impeachment complaint dahil may nakasampa pang motion for reconsideration ang oposisyon sa ibinasurang unang impeachment complaint noong nakaraang taon sa Korte Suprema. Kinatigan naman ni Justice Secretary Raul Gonzales ang naging pananaw ni Atty. Macalintal kasabay ang paniniwala na mayroong kukuwestyon sa validity ng 2nd impeachment sa High Tribunal. Aminado naman sina oppositon Sen. Panfilo Lacson at Sen. Ramon Magsaysay Jr. na walang sapat na bilang ang pro-impeachment congressmen para maisulong ang pagpapatalsik kay PGMA pero naniniwala silang kung paiiralin ng mga kongresista ang kanilang konsensiya ay tiyak na maiaakyat sa Senado ito. Kampante naman ang Palasyo sa panibagong impeachment complaint na isinampa ng oposisyon laban sa Pangulo. Sinabi ni Presidential Spokesman Ignacio Bunye na wala ring kahihinatnan ang panibagong impeachment complaint na ito laban kay PGMA dahil walang nilalabag na probisyon sa Konstitusyon ang Pangulo. Gayunman, nakahanda ang legal team ni Pangulong Arroyo para harapin ang panibagong impeachment complaint na isinampa sa Kamara. (Malou Escudero, Lilia Tolentino, Grace Dela Cruz at Rudy Andal)</body>
<link>http://www.philstar.com/Article.aspx?articleId=344126&amp;publicationSubCategoryId=92</link>
</article>
<article>
<title>2 Pinoy na dinukot sa Nigeria laya na</title>
<author></author>
<date>
<month>June</month>
<day>27</day>
<year>2006</year>
</date>
<body>Pinalaya na ng mga hinihinalang pirata ang dalawang Pinoy oil worker na binihag noong Hunyo 21 sa Nigeria. Ayon kay Philippine Ambassador Masanga Umpa sa Nigeria, ang mga pinalaya ay sina Joseph Viloria Doctolero at Pacifico Gajo. Nasa pangangalaga ngayon ito ng ating embahada sa Abujah, Nigeria makaraang palayain ng kanilang abductors bandang 3 p.m. noong Linggo sa pamamagitan ng pakikipag-negosasyon ng Petroleum Geo-Services at Nigeria authorities. Nanindigan naman si Foreign Affairs spokesman Gilbert Asuque na pinalaya ang 2 Pinoy worker na walang ransom na ibinayad sa kanilang mga abductors. Inaasahan namang makakauwi sa bansa sa linggong ito ang 2 Pinoy. Magugunita na dinukot ang dalawang Pinoy habang sila ay nasa pantalan ng Hardcourt sa Niger Delta ng may anim na armadong kalalakihan na hinihinalang mga pirata. Bukod sa 2 Pinoy, umabot na rin sa 27 oil workers ang mga dinukot sa Niger Delta ng mga militanteng grupo dito upang hilinging kapalit ang mga naaresto nilang kasamahan. (Ellen Fernando)</body>
<link>http://www.philstar.com/Article.aspx?articleId=344139&amp;publicationSubCategoryId=92</link>
</article>
<article>
<title>Pamilya ni Nicole sinusuhulan para umatras</title>
<author></author>
<date>
<month>June</month>
<day>27</day>
<year>2006</year>
</date>
<body>Ibinunyag kahapon ng kapatid ng Subic-rape victim sa korte na tinangka silang suhulan upang iatras ang kaso laban sa apat na US Marines na sangkot sa Subic rape case. Ito ang tahasang sinabi ni Anna Liza Franco, kapatid ng biktimang si Nicole, sa kanyang testimonya sa pagpapatuloy ng pagdinig ng rape case sa sala ni Judge Benjamin Pozon ng Makati City-Regional Trial Court. Sinabi ni Franco na isang Ben Natividad ang nag-alok sa kanila ng pera upang iurong nila ang kasong rape na isinampa ng kanyang kapatid laban sa 4 na US Marines. Hindi naman idinetalye ni Franco sa korte kung saan konektado si Natividad at kung magkano ang inaalok na pera nito kapalit ng pag-atras ng kaso laban sa mga sundalong Kano na inakusahang gumahasa kay Nicole. Sa naging testimonya ng kapatid ni Nicole sa pagpapatuloy ng pagdinig sa kaso ay tahasang sinabi nito sa korte na tinanggihan ng kanilang pamilya ang alok na pera kapalit ng pag-urong ng kaso. (Lordeth Bonilla)</body>
<link>http://www.philstar.com/Article.aspx?articleId=344140&amp;publicationSubCategoryId=92</link>
</article>
<article>
<title>Wage board handa sa apela ng manggagawa</title>
<author></author>
<date>
<month>June</month>
<day>27</day>
<year>2006</year>
</date>
<body>Nakahanda ang Regional Wage Board ng National Capital Region sa isasampang apela ng mga manggagawa kaugnay sa inaprubahan nilang P25 wage increase sa Kamaynilaan. Sinabi ni Ricardo Martinez, chairman ng regional wage board sa NCR, bibigyan nila ng pagkakataon ang mga manggagawa gayundin ang mga employer upang umapela sa Regional Tripartite Wage and Productivity Board bago magkabisa ang inaprubahang karagdagang P25 sa minimum wage sa July 11 kaya magiging P350 na ang minimum wage sa Kamaynilaan mula sa dating P325. Hindi naman katanggap-tanggap sa Trade Union Congress of the Philippines (TUCP) ang inaprubahang P25 na dagdag sa minimum wage dahil sa malaking gastusin sa kasalukuyan. Anila, patuloy nilang isasampa ang P75 na wage increase para makasapat daw sa araw-araw na gastusin ng mga mahihirap na manggagawa. (Gemma Garcia/Angie dela Cruz)</body>
<link>http://www.philstar.com/Article.aspx?articleId=344150&amp;publicationSubCategoryId=92</link>
</article>
<article>
<title>Education system dapat rebisahin</title>
<author></author>
<date>
<month>June</month>
<day>27</day>
<year>2006</year>
</date>
<body>Iginiit kahapon ng Demokratiko Sosyalistang Kabataan ng Pilipinas (DSKP) na panahon na upang baguhin ang sistema ng edukasyon sa bansa upang maihanda ang mga kabataan sa napipintong industriyalisasyon ng bansa. Sinabi ni Michael Eric Castillo, education committee chairman ng DSKP, maraming mga nagtapos ng kanilang pag-aaral ang nahihirapang makakuha ng trabaho dahil hindi tugma ang kanilang kurso sa pangangailangan ng ekonomiya. Aniya, dapat gabayan ng Department of Education at Commission on Higher Education ang mga kabataang estudyante sa pagpili ng tamang kurso upang makakuha sila ng trabaho. Sinabi pa ni Castillo, dapat pag-ukulan ng pansin ang technical at vocational courses na higit na kailangan sa industriyalisasyon.</body>
<link>http://www.philstar.com/Article.aspx?articleId=344151&amp;publicationSubCategoryId=92</link>
</article>
<article>
<title>Gloria uulanin ng impeachment complaint</title>
<author></author>
<date>
<month>June</month>
<day>28</day>
<year>2006</year>
</date>
<body>Uulanin araw-araw ng mga impeachment complaint si Pangulong Arroyo para ma-pressure ito na bumaba na sa puwesto. Ito ang banta ng mga kritiko ng Pangulo kasunod ng paghahain kahapon ni dating Vice Pres. Teofisto Guingona ng isa pang impeachment complaint na kapareho rin ng inihain noong Lunes ng grupong Citizens Impeachment Case vs Gloria Macapagal-Arroyo. Kasama ni Guingona bilang complainant ang 16 concerned citizens habang tumayong endorser naman ang anak nitong si Bukidnon Rep. Teofisto Guingona III. Ipinaliwanag ng solon na &amp;quot;panigurado&amp;quot; lamang ang ikalawang impeachment complaint dahil posibleng palabasin ng kampo ni Arroyo na kahapon ang ika-isang taon ng one year ban para sa paghahain ng bagong reklamo at hindi noong Lunes. Naniniwala naman ang dating bise presidente na ang sunud-sunod na paghahain ng impeachment complaint ang magpapataranta sa administrasyon. Ngayong araw, nakatakda namang maghain ng panibagong reklamo ang grupong Akbayan na ie-endorso ni Akbayan Rep. Loreta Ann Rosales. Kabilang sa mga bagong reklamo sa 2nd impeachment ay ang pagiging diktador ni GMA sa pamamagitan ng PP1017, EO464 at Calibrated Pre-emptive Response na pawang idineklarang &amp;quot;unconstitutional&amp;quot; ng Korte Suprema. Nakapaloob pa rin sa 15-pages na 2nd impeachment complaint ang akusasyong pandaraya sa nakaraang eleksyon, graft and corruption at paglabag sa karapatang pantao. (Malou Escudero)</body>
<link>http://www.philstar.com/Article.aspx?articleId=344315&amp;publicationSubCategoryId=92</link>
</article>
<article>
<title>Solon sawi sa pag-ibig kaya di pa nag-aasawa</title>
<author></author>
<date>
<month>June</month>
<day>28</day>
<year>2006</year>
</date>
<body>Kaya pala hindi pa nag-aasawa itong isang bagitong Congressman sa Mababang Kapulungan ng Kongreso ay dahil hindi pa rin nito nakakalimutan ang kanyang first love noong nag-aaral pa siya. Ayon sa tsika, tila wala na sa bokabularyo ng bagitong solon ang salitang pag-ibig dahil hindi nga niya nakatuluyan ang unang babae na minahal niya. Tutol umano ang Nanay ni Congressman sa kanyang pakikipag-girlfriend noong nag-aaral pa lang siya at kinulit nang kinulit nito ang anak na hiwalayan ang nobya. Dahil sa sulsol ni Inay, hiniwalayan ni Congressman ang girlfriend masakit man sa kanyang loob. Mula noon ay hindi na umano nagkaroon pa ng ibang syota si Congressman kahit ngayon na isa na siyang kagalang-galang na kinatawan ng Mababang Kapulungan. Pero, ayon pa sa tsika, malabo na talagang makapag-asawa pa si Congressman dahil bukod sa hindi ito kaguwapuhan ay may pagka-weird. Marami ang nakakapuna kay Congressman na mahilig itong magsalita o bumubulung-bulong na mag-isa kahit na nasa loob ng plenaryo ng Kongreso, pero wala namang kausap. Ini-imagine kaya ni Congressman na kausap pa rin niya ang kanyang first love kaya mahilig itong magsalitang mag-isa? Mas masarap nga namang mag-day dream na lamang kaysa makinig sa paulit-ulit na talumpati ng mga kongresista sa plenaryo. Ang bagitong solon na bigo umano sa pag-ibig at nakikitang nakikipag-usap sa sarili ay kapangalan ng kanyang ama na dati ring congressman. (Malou Escudero)</body>
<link>http://www.philstar.com/Article.aspx?articleId=344324&amp;publicationSubCategoryId=92</link>
</article>
<article>
<title>Ilocos niyanig ng lindol</title>
<author></author>
<date>
<month>June</month>
<day>28</day>
<year>2006</year>
</date>
<body>Niyanig ng lindol ang Vigan, Ilocos Sur kahapon ng umaga. Sa ulat ng Phivolcs, ang lindol ay tectonic at may lakas na 3.9 magnitude sa Richter scale. Ang sentro ng lindol ay naitala sa 47 kilometro ng kanluran ng Vigan. Samantala, rumehistro rin ang lindol sa intensity 2 sa Pasuguin, Ilocos Sur at sa lalawigan ng Pangasinan. Wala namang naitalang aftershocks sa insidente at wala ring naiulat na nasaktan o napinsalang mga ari-arian sa apektadong mga lugar. (Angie dela Cruz)</body>
<link>http://www.philstar.com/Article.aspx?articleId=344331&amp;publicationSubCategoryId=92</link>
</article>
<article>
<title>5 hukom kinastigo ng SC dahil sa pusoy, kabit</title>
<author></author>
<date>
<month>June</month>
<day>28</day>
<year>2006</year>
</date>
<body>Pinarusahan ng Korte Suprema ang limang hukom sa Baguio City Regional Trial Court dahil sa ibat ibang pagkakasala kabilang na ang paglalaro ng pusoy sa loob ng korte at pagkakaroon ng kabit at anak sa ibang babae. Sa limang pinarusahang hukom, si Judge Clarence Villanueva ng Baguio RTC branch 7 ang nakalasap ng pinakamabigat na parusa nang tuluyan na siyang sibakin sa pagiging huwes. Itoy makaraang madiskubre ng SC na bukod sa kanyang asawa ay mayroon pa itong ibang asawa kung saan nagkaroon pa siya ng dalawang anak. Sa per curiam decision ng SC en banc, isang seryosong paglabag ang pagiging imoral at hindi na nararapat na manatili pa sa pagiging hukom ang mga nagkakasala nito. Pinagmulta naman ng SC ang mga hukom na sina Abraham Borreta ng branch 59, Amado Caguioa ng branch 4 at Antonio Esteves ng branch 7 dahil sa paglalaro ng pusoy sa loob ng court premises. Dagdag na P10,000 multa naman ang ipinataw kay Caguioa matapos ipaubaya nito sa isang clerk o court stenographer na hindi abogado ang pangangasiwa sa ex-parte hearing. Ang parusa laban sa apat ay base sa reklamo ng kapwa huwes na si Judge Ruben Ayson ng Baguio RTC branch 6 na isinampa nito noong 2002. Kasabay nito, pinagmumulta naman ng SC si Judge Antonio Reyes ng P30,000 dahil sa pagtanggap ng mga libreng accommodation sa Baguio City kahit may naka-pending na kaso sa kanyang sala ang mga miyembro ng board of directors ng nasabing club. Ang reklamo ay inihain naman ng negosyanteng si Ramon Ilusorio na kalaban sa kaso ng Baguio City Country Club. (Grace dela Cruz)</body>
<link>http://www.philstar.com/Article.aspx?articleId=344337&amp;publicationSubCategoryId=92</link>
</article>
<article>
<title>Seguridad sa Pacquiao-Larios kasado na</title>
<author></author>
<date>
<month>June</month>
<day>28</day>
<year>2006</year>
</date>
<body>Plantsado na ang seguridad na ipatutupad ng Philippine National Police (PNP) sa umaatikabong laban nina Pinoy boxing idol Mannny &amp;quot;Pacman&amp;quot; Pacquiao at Mexican boxer Oscar Larios sa darating na Linggo, Hulyo sa Araneta Coliseum. Ito ang tiniyak kahapon ni PNP spokesman Sr. Supt. Samuel Pagdilao upang siguruhing magiging mapayapa at walang magaganap na pananabotahe sa boxing match ng dalawang tanyag na boksingero. Nakipag-ugnayan na ang PNP partikular ang Central Police District sa mga security personnel sa Araneta Coliseum. Samantala, patok pa rin ang karisma sa masa ni Pacquiao dahil hanggang sa makabagong Text Entertainment Games (E-Games) ay dinaragsa ito ng suporta. Tinawag na Mano-Milyonaryo Text E-Games, puwede silang tumaya ng suporta para kay Pacquiao at may pag-asa pang maging milyonaryo. Nag-umpisa noong Lunes ang E-Games ngunit umaga pa lang, dagsa na at tuluy-tuloy na ang boto para kay Pacquiao, isang magandang senyales upang lalo pang ma-inspire ang tinaguriang Pacman ng boxing arena. Ragasa ang mga pro-Pacquiao na nagrehistro sa pamamagitan ng REG AGE sa 8008 (SMART). Marami rin ang tumabo ng libreng P20 pantaya na kasama sa pang-engganyo para sumali sa Text E-Games. Pindutin lamang ang MANOP para sa boboto sa panalo ni Pacquiao. Samantala, MANO L para kay Larios at MANOD para sa draw o tabla. Ipadadala naman ito sa 7168 (SMART). Mas maraming E-Games card at mas maraming taya para kay Pacquiao, mas malaki ang tsansang manalo ng malaking premyo. Ang bawat texter na tama ang taya ay may tsansang mapili at maisama sa 14 subscribers na puwedeng maging milyonaryo. Matatapos ang laro sa Hulyo 1. Ang kabuuang premyo ay P1.5 milyon. Hindi pwedeng tumaya sa Text E-Games ang mga menor-de-edad at mababa sa 21-anyos. (Joy Cantos)</body>
<link>http://www.philstar.com/Article.aspx?articleId=344341&amp;publicationSubCategoryId=92</link>
</article>
<article>
<title>Impeachment process, binabastos na - solon</title>
<author></author>
<date>
<month>June</month>
<day>28</day>
<year>2006</year>
</date>
<body>&amp;quot;Huwag nyong bastusin ang impeachment process!&amp;quot; Ito ang naging pakiusap kahapon ni House Majority Leader Prospero Nograles sa oposisyon kaugnay sa planong pagsasampa ng napakaraming impeachment complaint laban sa Pangulo. Sinabi ni Nograles na kung itutuloy ng oposisyon ang kanilang plano, lalabas na talagang binabalewala ng mga ito ang kredibilidad ng proseso at ginagawa lamang nilang political gimmick ang paghahain ng reklamo. Kaugnay nito, sinabi ni Nograles na aktibo nang nakikilahok sa pulitika ang civil society o mga concerned citizens na naghain ng impeachment. Naniniwala si Nograles na nakikipagsabwatan ang mga nasabing sibilyan sa mga pulitiko upang mapatalsik si Arroyo sa Malaca&amp;ntilde;ang. (Malou Escudero)</body>
<link>http://www.philstar.com/Article.aspx?articleId=344344&amp;publicationSubCategoryId=92</link>
</article>
<article>
<title>3rd impeach inihain ng obispo</title>
<author></author>
<date>
<month>June</month>
<day>29</day>
<year>2006</year>
</date>
<body>Inihain kahapon ni Caloocan City Bishop Deogracias Yniguez ang ikatlong impeachment complaint laban kay Pangulong Arroyo. Tinanggap ni House secretary-general Roberto Nazareno ang reklamo mula kay Yniguez na inendorso naman ni Akbayan Rep. Loretta Ann Rosales. Kapareho lamang ang nilalaman ng reklamo sa impeachment complaint na inihain noong Lunes ng grupo ni Zenaida &amp;quot;Nini&amp;quot; Quezon-Avance&amp;ntilde;a, anak ni dating Pangulong Manuel L. Quezon at dating vice-president Teofisto Guingona noong Martes. Kabilang dito ang betrayal of public trust, culpable violation of the Constitution at graft and corruption. Binanggit din ang paggamit umano ni Arroyo ng dictatorial powers upang supilin ang karapatan ng mga mamamayan na magsalita, mag-assembly at malayang pamamahayag. Inireklamo rin ang patuloy na pagpatay sa mga miyembro ng militanteng grupo na isinisisi sa administrasyong Arroyo. Naniniwala si Rosales na dahil sa sunud-sunod na paghahain ng impeachment complaint laban sa Pangulo, mapipilitan ang mga maka-administrasyong kongresista na suportahan ito. Kailangan ng oposisyon na makakuha ng 78 lagda ng mga kongresista upang mabilis na maiakyat ang reklamo sa Senado na tatayong impeachment court sa paglilitis. Inaasahang may mga impeachment complaint pang ihahain ang oposisyon na naglalaman ng kaparehong reklamo laban sa Pangulo upang masiguradong hindi ito mababasura dahil sa teknikalidad kung saan puwedeng kuwestiyunin kung kailan talaga dapat magtapos ang one-year ban sa paghahain ng panibagong impeachment complaint. (Malou Escudero)</body>
<link>http://www.philstar.com/Article.aspx?articleId=344489&amp;publicationSubCategoryId=92</link>
</article>
<article>
<title>Pagtestigo ni Erap sa plunder tapos na</title>
<author></author>
<date>
<month>June</month>
<day>29</day>
<year>2006</year>
</date>
<body>Tinapos na kahapon ng mga government prosecutors ang cross-examination kay dating Pangulong Joseph Estrada matapos silang pagalitan ng korte dahil sa patuloy na paggigiit na ipalabas ang isang video tape na magpapatunay umano na nagsisinungaling ang dating pangulo. Sinabi ni Special Prosecutor Dennis Villaignacio na kuntento na ang prosecutor sa naging testimonya ni Estrada matapos nitong aminin na siya si Jose Velarde at mayroon siyang bank accounts na naglalaman ng milyun-milyong deposito na hindi niya naisama sa kanyang statement of assets, liabilities and networth. Sa pagsisimula ng hearing, hiniling ni Villaignacio sa korte na i-play ang isang video kung saan makikita umano ang ginagawang paglagda ni Estrada sa isang kontrata sa Industries Metalorgicas Pescarmona Sociedad Anonima (IMPSA) upang i-rehabilitate ang isang power plant sa Laguna.Pero hindi ito pinagbigyan ng korte dahil &amp;quot;irrelevant&amp;quot; umano sa kaso ang mosyon at hindi ito kasama sa charge sheet. Nais patunayan ni Villaignacio na nagsinungaling si Estrada nang sabihin nito sa korte na hindi siya lumagda sa kontrata na nagbibigay ng sovereign guarantee sa anumang pribadong kompanya. Naniniwala si Estrada na ang maagang pagtatapos ng cross-examination ay nagpapakita na mahina ang kasong inihain laban sa kanya ng gobyerno. Samantala, pinayagan ng Sandiganbayan si Sen. Jinggoy Estrada na makapagbiyahe sa Amerika sa susunod na linggo. Bilang chairman ng committee on labor, magsasagawa si Jinggoy ng consultative meetings sa mga Pinoy sa San Francisco, California. (Malou Escudero)</body>
<link>http://www.philstar.com/Article.aspx?articleId=344495&amp;publicationSubCategoryId=92</link>
</article>
<article>
<title>Militar mas maraming patay kaysa NPA</title>
<author></author>
<date>
<month>June</month>
<day>29</day>
<year>2006</year>
</date>
<body>Umaabot sa 104 sundalo at 87 naman sa panig ng mga rebeldeng New Peoples Army (NPA) ang napaslang sa serye ng engkuwentro sa ibat ibang bahagi ng bansa. Sa kabila nito, sinabi ni AFP-PIO Chief Col. Tristan Kison na unti-unting napagwawagian ng Armed Forces of the Philippines ang giyera laban sa communist insurgency at napababa nila ang kapabilidad ng operasyon ng NPA sa 2nd quarter ng taong ito. Ayon kay Kison, ang malaking bilang ng nalagas sa puwersa ng militar ay dahilan sa patraydor na ambush at landmine na itinanim ng mga rebelde sa unang bahagi ng 2006. Ayon pa kay Kison, nakapagtala sila ng 20% pagbaba sa opensiba ng puwersa ng NPA simula Abril 1 hanggang Hunyo 27 kumpara noong Enero hanggang Marso ng taong ito. Ikinatwiran pa ng opisyal na kung napuntusan man ng mga rebelde ang tropa ng gobyerno sa unang yugto ng taong ito ay hindi resulta ng lehitimong engkuwentro kundi ng landmine sa patraydor na pag-atake laban sa mga sundalong wala sa aktuwal na combat operation. Tiwala rin si Kison na matapos makabangon sa ikalawang yugto ng taon ay inaasahan nilang magkakaroon pa ng karagdagang positibong resulta ang labanan sa P7 milyong parte na tatanggapin ng AFP mula sa P1 bilyong pondo na inilaan ni Pangulong Arroyo para sugpuin ang problema sa komunismo sa loob ng dalawang taon. (Joy Cantos)</body>
<link>http://www.philstar.com/Article.aspx?articleId=344503&amp;publicationSubCategoryId=92</link>
</article>
<article>
<title>Women power sa gobyerno isinusulong</title>
<author></author>
<date>
<month>June</month>
<day>29</day>
<year>2006</year>
</date>
<body>Isinusulong ng isang grupo ng mga mambabatas sa Kamara ang &amp;quot;women power&amp;quot;na naglalayong madagdagan ang posisyon ng mga babaeng nagtatrabaho sa gobyerno. Nakapaloob sa &amp;quot;Gender Balance Act of 2006&amp;quot; na dapat ay ibigay sa mga kababaihan ang 30 porsiyento ng mga posisyon sa bureaucracy, militar, police, government-owned and controlled corporations at iba pang ahensiya ng pamahalaan. Ayon kina Akbayan Reps. Loretta Ann Rosales, Riza Hontiveros-Baraquel at Mario Joyo Aguja, panahon na upang madagdagan ang mga kababaihan sa mga &amp;quot;political decision-making institutions&amp;quot; upang mas maisulong ang mga womens agenda. Binanggit ni Baraquel ang Sweden, Denmark at Norway na nagpapatupad ng &amp;quot;gender quotas&amp;quot; gayundin sa African National Congress kung saan naka-reserve ang 30 porsiyento ng parliamentary at 50% ng local government candidacies sa mga kababaihan. Sa ilalim ng panukala, dapat ilaan ang 30% ng mga Cabinet positions sa mga kababaihan. Dapat ding ilaan ng lahat ng partidong pulitikal ang 30% ng tatakbuhang posisyon sa mga babaeng kandidato sa national at local elections at 30% ng &amp;quot;table organizations&amp;quot; ng militar at pulisya mula sa rank-and-file hanggang sa top positions. (Malou Escudero)</body>
<link>http://www.philstar.com/Article.aspx?articleId=344506&amp;publicationSubCategoryId=92</link>
</article>
<article>
<title>2 Pinoy hostage sa Nigeria dumating na</title>
<author></author>
<date>
<month>June</month>
<day>29</day>
<year>2006</year>
</date>
<body>Dumating na kahapon sa bansa ang dalawang Pinoy seaman na pinalaya matapos bihagin ng limang araw ng mga pirata sa Nigeria. Sinalubong ng kanilang mga pamilya sina Joseph Viloria Dotolero, 37, at Pacifico Fresnido Gajo, 36 sa NAIA dakong 4:20 ng hapon. Sa salaysay ng dalawa, dinala sila sa gubat ng mga pirata at sinabihang pupugutan ng ulo. Inisip umano nila na iyon na ang kanilang katapusan. Nagpasalamat ang dalawa sa Nigerian government at sa employer nilang Petroleum Geo-Services, Inc. na siyang nakipag-negosasyon sa mga abductors para sa kanilang agarang pagkakasagip mula sa tiyak na kapahamakan. (Ellen Fernando)</body>
<link>http://www.philstar.com/Article.aspx?articleId=344516&amp;publicationSubCategoryId=92</link>
</article>
<article>
<title>Magsaysay, Cayetano may pinakamaraming absent sa Senado</title>
<author></author>
<date>
<month>June</month>
<day>29</day>
<year>2006</year>
</date>
<body>Si Senator Ramon Magsaysay Jr. ang may pinakamaraming absent sa 2nd regular session ng 13th Congress ng Senado, ayon sa rekord, na sinundan naman ni Sen. Pia Cayetano at Sen. Edgardo Angara. Sa talaan naman ng may pinakamaraming biyahe ay nanguna pa rin si Sen. Angara na may 19, Sen. Ralph Recto, 18 at Sen. Lito Lapid, 15. Nanguna naman sa kulelat sa roll call sina incoming Senate President Manuel Villar Jr., at Sen. Jinggoy Estrada na nakakuha ng 88, habang pumangalawa si Sen. Joker Arroyo na may 85 at pangatlo si Sen. Loi Ejercito na may 83. Una rito ay naka-perfect attendance si opposition Sen. Jinggoy Estrada sa 1st at 2nd regular session at nakapagsumite rin ng 268 panukalang batas simula ng maluklok itong senador. (Rudy Andal)</body>
<link>http://www.philstar.com/Article.aspx?articleId=344519&amp;publicationSubCategoryId=92</link>
</article>
<article>
<title>Registration sa 2007 polls umpisa ngayon</title>
<author></author>
<date>
<month>June</month>
<day>29</day>
<year>2006</year>
</date>
<body>Simula ngayong araw at sa darating na Sabado at Linggo, ay puwede nang magpatala ang mga botante para sa nalalapit na 2007 national elections. Base sa 3-pahinang resolusyon na ipinalabas ng Comelec en banc, itinakda na rin nila ang araw ng Linggo upang ma-accomodate maging ang mga estudyante, mga empleyado at mga baguhang botante. Hindi isinama ang araw ng Biyernes dahil inilaan ito para sa beripikasyon at sertipikasyon ng mga registrations. Nakatadhana sa resolution na magpatala ang mga bago at datihan ng botante sa mga nabanggit na araw nang hindi lalampas sa Disyembre 31 ng taong ito. (Gemma Garcia)</body>
<link>http://www.philstar.com/Article.aspx?articleId=344522&amp;publicationSubCategoryId=92</link>
</article>
<article>
<title>Pag naibenta sa YNN ang Masinloc: Power rate dodoble!</title>
<author>Ni Malou Escudero</author>
<date>
<month>June</month>
<day>30</day>
<year>2006</year>
</date>
<body>Nanganganib tumaas ng halos 100 porsiyento ang halaga ng kuryente kapag natuloy ang bentahan ng Masinloc power plant sa kompanyang YNN-Ranhill. Ito ang warning ni Bayan Muna Partylist Rep. Teddy Casi&amp;ntilde;o kaugnay ng nakabinbing kontrata ng bentahan sa pagitan ng Meralco at naturang kompanya. Ani Casi&amp;ntilde;o, ang prevailing rate ng Masinloc na P2.80 per kwh ay magiging mahigit sa P4 per kwh kung matutuloy ang bentahan. Nilinaw niya na ang Masinloc ay ma-ooperate na kung ito ay kontrolado na ng isang private company. Sa kasalukuyan, ang 600-MW Masinloc coal-fired power plant sa Zambales ay pinapatakbo ng Napocor hindi upang kumita kundi para sa pangkalahatang pagbuti ng power sector ng bansa. Subalit kung ang YNN-Ranhill ang magpapatakbo ng planta, sigurado umanong babawiin nila ang napakalaking investment nila na $561 milyon sa pamamagitan ng pagtaas ng presyo ng kuryente na manggagaling dito. Ang $561 milyon ay ang bid price ng YNN sa Masinloc na napakataas ayon sa mga experts dahil mas mataas pa ito sa cost of construction ng Masinloc noong 1998. Hindi lamang ang pagbawi ng investment ang magiging dahilan ng pagtaas ng singil kundi ipapatong din sa electricity rate ang mga interest rates na ipapataw ng mga creditors ng YNN-Ranhill na magpapautang sa kanila upang bayaran ang bid price. Sinabi ni Casi&amp;ntilde;o na mas mainam na Napocor ang magpatakbo ng Masinloc na isang major power plant dahil mas makatarungan ang pricing scheme nito sa ilalim ng gobyerno. Kailan lang ay napag-usapan ang tangkang pagkakaroon ng YNN ng isang supply contract sa Meralco sa Masinloc. Kailangan ng YNN ang isang power purchase agreement sa Meralco dahil hindi pauutangin ng mga bangko ang Ranhill kung wala itong kaakibat na supply contract na siyang mag-gagarantiya ng steady income sa Masinloc.</body>
<link>http://www.philstar.com/Article.aspx?articleId=344686&amp;publicationSubCategoryId=92</link>
</article>
<article>
<title>Dra. Holmes mas type ni Sen. Pia: Madam Auring di ubrang consultant sa sex education</title>
<author></author>
<date>
<month>June</month>
<day>30</day>
<year>2006</year>
</date>
<body>Tinanggihan ni Sen. Pia Cayetano ang manghuhula na si Madam Auring bilang consultant ukol sa sex education na nauna nang ipinanukala ng Department of Education na ituro sa pampublikong paaralan sa bansa. Ayon kay Sen. Cayetano, chairman ng committee on health and demography, mas maganda kung si Dra. Margie Holmes, isang sex psychologist sa bansa, ang magturo o magdaos ng mga seminar para sa mga guro na siya namang natoka na magturo nito sa mga kabataang estudyante. Ang pahayag ni Cayetano ay ginawa sa patuloy na pagdinig ng kanyang komite hinggil sa reproductive health at iba pang mga kaakibat na isyu na may kinalaman sa kalusugan partikular na rin ang sex education na iginigiit ng DepEd. Ipinaliwanag ng senadora na my sapat na kakayahan si Dra. Holmes at kinikilala itong tagapayo sa mga may problema sa relasyong sekswal. Aniya, kung si Madam Auring ang magtuturo ay baka maiba ang interpretasyon ng mga kabataang estudyante at magkaroon ng population explosion. Sa ngayon ay wala pang linaw ang itinatakbo ng pagdinig ng komite at ang kanilang tinutumbok ay kung ano ang ginagawa ng Department of Health at iba pang ahensiya ng pamahalaan sa usapin. Una nang inulan ng kritisismo ang DepEd partikular na mula sa Simbahang Katoliko na nagbabala na baka magdulot ng malawakang pagbubuntis at abortion sa mga kabataan ang pagsasama sa sex education sa curriculum. (Rudy Andal)</body>
<link>http://www.philstar.com/Article.aspx?articleId=344692&amp;publicationSubCategoryId=92</link>
</article>
<article>
<title>Ika-4 impeachment inilatag ng mga estudyante: Civil disobedience namumuro</title>
<author></author>
<date>
<month>June</month>
<day>30</day>
<year>2006</year>
</date>
<body>Nagbabala si dating Vice Pres. Teofisto Guingona na posibleng manawagan ng &amp;quot;civil disobedience&amp;quot; ang mga nagsusulong ng 2nd impeachment complaint laban kay Pangulong Arroyo lalo na kung haharangin ito ng kanyang mga kaalyado sa Kamara. Ayon kay Guingona, nais ng taumbayan ang isang mapayapa at naaayon sa saligag-batas na hakbang para isulong ang impeachment case laban sa Pangulo, pero kung ito ay patuloy na hahadlangan ng kanyang mga kaalyado ay hindi malayo na idulog ng mga ito sa kalsada ang kanilang nais. Sinabi pa ng dating bise presidente na ang isinampang reklamo ay hindi isang ordinaryong prosesong pulitikal dahil ito ay nakabatay sa saligang-batas kung saan may pananagutan ang isang public official sa bansa. Aniya, dapat na dinggin ang mga ebidensiya na nakahatag sa 2nd impeachment sa halip na idaan sa botohan sa Kamara na alam naman nilang hindi malulusutan ng oposisyon. Kasabay nito ay inilatag kahapon ng mga militanteng estudyante sa pangunguna ng anak ni Makati Mayor Jejomar Binay ang ika-apat na impeachment complaint laban kay Pangulong Arroyo. Sinamahan si Marlen Abigail Binay, lider ng Youth Demanding Arroyos Removal, ng mga kapwa estudyante mula sa PUP, UP, Mapua at St. Pauls College sa paghahain ng panibagong reklamo sa tanggapan ni House secretary general Roberto Nazareno na inendorso naman ni Davao City Rep. Ruy Elias Lopez. Katulad ng tatlong naunang reklamo, inakusahan ng mga estudyante ang Pangulo ng umanoy pandaraya sa halalan, katiwalian, pagkakanulo sa tiwala ng publiko, gayundin ang paggamit umano ni Arroyo ng dictatorial powers upang supilin ang karapatan ng mga mamamayan na magsalita, mag-assembly at malayang pamamahayag. Inireklamo rin ang patuloy na pagpatay sa mga miyembro ng militanteng grupo na isinisisi sa administrasyong Arroyo. (Rudy Andal/Angie dela Cruz)</body>
<link>http://www.philstar.com/Article.aspx?articleId=344697&amp;publicationSubCategoryId=92</link>
</article>
<article>
<title>Oposisyon dapat may puwesto sa Comelec para maalis ang duda ng dayaan</title>
<author></author>
<date>
<month>June</month>
<day>30</day>
<year>2006</year>
</date>
<body>Iminungkahi ni Senate Minority Leader Aquilino Pimentel, Jr. na dapat ibigay sa oposisyon ang ika-pitong miyembro ng Comelec para mapawi ang pangamba ng taumbayan na magkaroon ng dayaan sa 2007 elections. Ang mungkahi ay kasunod ng pagtanggi ni Comelec Chairman Benjamin Abalos na magbitiw sa kanyang puwesto. Ipinaliwanag ni Pimentel na hanggat nananatili sa Comelec si Abalos ay hindi mawawala ang duda ng taumbayan na muling magkaroon ng dayaan sa darating na eleksiyon dahil si Abalos ay pinaniniwalaang nakipagsabwatan sa Malaca&amp;ntilde;ang at kay dating Comelec Commissioner Virgilio Garcillano. Ani Pimentel, dapat na italaga ang isang kinatawan ng oposisyon para manumbalik ang kredibilidad ng Comelec na nawala noong panahon ng Hello Garci tape. Wika pa nito, maging ang rekomendasyon ni retired Chief Justice Hilario Davide bilang presidential adviser on electoral reforms na balasahin ang Comelec ay hindi pa rin ipinatutupad ng Palasyo at kung walang makitang reporma ay mananatili ang duda na magkakaroon ng dayaan. Noong panahon ni dating Pangulong Ferdinand Marcos, itinalaga nito si Ramon Felipe batay sa rekomendasyon ng oposisyon kung saan nagbunga ito ng 50 kasapi ng oposisyon para maluklok sa Batasang Pambansa noong 1984. (Rudy Andal)</body>
<link>http://www.philstar.com/Article.aspx?articleId=344702&amp;publicationSubCategoryId=92</link>
</article>
<article>
<title>Trabaho sa Spain binuksan</title>
<author></author>
<date>
<month>June</month>
<day>30</day>
<year>2006</year>
</date>
<body>Magandang balita sa mga health workers! Binuksan na ng Spain ang pinto nito para sa 100,000 caregivers sa isang kasunduan na nakatakdang lagdaan ng Pilipinas at Spanish government. Kung datiy domestic helpers lamang ang puwedeng makapasok sa naturang bansa, magkakaroon na rin ng pagkakataon maging ang mga skilled Pinoy workers na makapagtrabaho. Ayon kay Labor Sec. Patricia Sto. Tomas, 40 professional health workers ang nasa Madrid na mula sa unang batch ng 100. Ang second batch na binubuo ng 60 workers ay darating sa Agosto. Sinabi ni Sto. Tomas na malaking bentahe para sa mga manggagawang Pinoy ang kasunduang ito dahil sa loob ng susunod na 5 taon ay mangangailangan ng 1 milyong dayuhang manggagawa ang Spain. (Lilia Tolentino)</body>
<link>http://www.philstar.com/Article.aspx?articleId=344708&amp;publicationSubCategoryId=92</link>
</article>
<article>
<title>Erap posibleng maabswelto</title>
<author></author>
<date>
<month>June</month>
<day>30</day>
<year>2006</year>
</date>
<body>Malaki ang paniniwala ng kampo ni dating Pangulong Joseph Estrada na makakalusot ito sa kasong plunder matapos mabigo ang prosekusyon na kuwestiyunin ang dating pangulo sa kanyang testimonya hinggil sa apat na kasong kinakaharap nito. Ayon kina dating Congressman Didagen Dilangalen at Atty. Rufus Rodriguez, pawang mga spokesman ni Estrada, ang hindi pagkuwestiyon o cross examine ni Special Prosecutor Dennis Villaignacio sa kasong jueteng, tobacco excise tax, BW resources shares at Jose Velarde account ay nangangahulugan lamang na tinatanggap nito ang naging testimonya ng dating lider. Ani Rodriguez, isang pagkakamali ng prosecution panel ang hindi pagkuwestiyon kay Estrada sa kasong plunder nito at para sa kanilang kampo ito ay isa ng &amp;quot;acquittal.&amp;quot; Paliwanag pa ni Rodriguez, ang ginawang pagdidiin ni Villaignacio kay Estrada sa IMPSA deal na hindi naman kabilang sa four counts ng plunder ay nangangahulugan lamang na hindi nila kayang pabulaanan ang mga naging pahayag ni Erap sa ibinigay nitong direct testimony. Ayon pa sa abogado, ang ipinipilit ng prosekusyon na pagbibigay ni Estrada ng &amp;quot;sovereign guarantee&amp;quot; sa IMPSA ay wala ng basehan dahil ito ay nasa ika-apat na araw na ng &amp;quot;ascension power&amp;quot; ni Pangulong Arroyo. (Edwin Balasa)</body>
<link>http://www.philstar.com/Article.aspx?articleId=344713&amp;publicationSubCategoryId=92</link>
</article>
<article>
<title>Text power para kay Pacquiao</title>
<author></author>
<date>
<month>June</month>
<day>30</day>
<year>2006</year>
</date>
<body>Dalawang tulog na lang at mapapanood na ang pinakaaabangang laban nina boxing world champion Manny Pacquiao at Mexican boxer Oscar Larios ngayong darating na Hulyo 2. At habang nalalapit ang Mano-A-Mano match, lalo namang inuulan ng suporta ang ipinagmamalaking Pacman ng boxing arena dahil patuloy ang pagtabo nito sa pinakabagong Entertainment Text Games (E-Games). Para sa kaalaman ng lahat, ang E-games ang pinakabagong laro ngayon sa text na puwedeng tayaan ng sinumang cellphone subscribers. Itext lamang ng Smart subscriber ang REGAGE at i-send sa 8008. Pagkarehistro pa lang ng mga bagong participants, awtomatiko na silang mayroong P20 libreng E-Games load. Kailangan lamang gawin ng mga mananaya ay itext naman ang MANOP para sa boto kay Pacquiao, L para kay Larios at D para sa draw o tabla at ipadala sa 7168 (Smart). Sa pusta at suportang ito, may tsansang manalo ang mga sasali ng P1.5 milyon na paghahatian ng 14 lucky texters. Nagsimula ang laro noong Hunyo 26 at matatapos alas-6 ng hapon ngayong Hulyo 1. Hindi puwedeng sumali ang mga menor-de-edad.</body>
<link>http://www.philstar.com/Article.aspx?articleId=344715&amp;publicationSubCategoryId=92</link>
</article>
</data>