<?xml version="1.0" encoding="ISO-8859-1" ?>
<data>
<article>
<title>Pag-alis sa 1017 dedesisyunan na</title>
<author></author>
<date>
<month>March</month>
<day>01</day>
<year>2006</year>
</date>
<body>Sa Sabado pa pagpapasyahan kung kailan tatanggalin ang ipinatutupad na Proclamation 1017 ni Pangulong Arroyo. Ayon kay Trade and Industry Secretary Peter Favila, miyembro ng economic team ng Pangulo, bagaman malaki ang posibilidad na alisin na ang implementasyon ng state of emergency dahil bumabalik na sa normal ang pangkalahatang sitwasyon sa bansa, hanggang Sabado ang gagawin nilang pagtaya sa kalagayang pangseguridad na siyang pagbabasehan ng rekomendasyon nila sa Pangulo. Iginigiit ng security ng Palasyo na huwag munang bawiin ang proklamasyon dahil patuloy pa rin ang banta sa administrasyon. Ani Favila, nasa Presidente pa rin ang desisyon kung dapat pa bang manatili ang implementasyon ng state of emergency. (Lilia Tolentino)</body>
<link>http://www.philstar.com/Article.aspx?articleId=323820&amp;publicationSubCategoryId=92</link>
</article>
<article>
<title>Walkout sa U.P.</title>
<author></author>
<date>
<month>March</month>
<day>01</day>
<year>2006</year>
</date>
<body>Walkout sa klase ang naging sagot ng mga guro at estudyante sa University of the Philippines (UP) sa Diliman, Quezon City bilang pagkondena sa pagpapatupad ng state of emergency ni Pangulong Arroyo. Nakansela kahapon ang pasok ng mga mag-aaral matapos sama-samang magsipag-labasan ang mga teachers, mag-aaral at UP workers at magmartsa patungo sa oblation para tuligsain ang anilay paninikil sa karapatang pantao ng bawat mamamayang Pilipino. Idinahilan ng mga guro at mag-aaral na unconstitutional ang naging deklarasyon at nagpahayag na handa silang lumaban sakaling maulit ang senaryo noong rehimeng Marcos. Hindi anya sila natatakot sa warrantless arrest at katunayan, ang lalabas na isyu ng kanilang student publication ay banat sa 1017. Binigyang diin ng mga ito na hindi sila babalik sa mga silid-aralan hanggat hindi natatapos ang implementasyon ng naturang kautusan. (Angie dela Cruz)</body>
<link>http://www.philstar.com/Article.aspx?articleId=323823&amp;publicationSubCategoryId=92</link>
</article>
<article>
<title>4 solons di kukunin hanggat walang warrant of arrest - PNP</title>
<author></author>
<date>
<month>March</month>
<day>01</day>
<year>2006</year>
</date>
<body>Tiniyak kahapon ng Philippine National Police (PNP) na hindi aarestuhin sa loob ng Kongreso ang mga militanteng Kongresista na nahaharap sa kasong sedisyon hanggat wala silang warrant of arrest. Ayon kay PNP spokesman Sr. Supt. Samuel Pagdilao, igagalang ng mga operatiba ng Criminal Investigation and Detection Group (CIDG) ang immunity ng mga militanteng mambabatas at aabangan na lamang nila sa labas ng Kongreso sina Partylist Reps. Satur Ocampo (Bayan Muna), Liza Maza (Gabriela), Teddy Casi&amp;ntilde;o (Bayan Muna), at Rafael Mariano (Anakpawis). Nauna nang inaresto sina Anakpawis Rep. Crispin Beltran at Bayan Muna Rep. Joel Virador. Magdamag natulog sa tanggapan ni House Speaker Jose de Venecia ang apat na kongresista para makaiwas sa aresto. Nangako naman si de Venecia sa PNP na handa niyang isuko ang mga ito sa oras na magpalabas ng warrant of arrest laban sa mga ito. Kahapon ay nabigong makuha ng DOJ ang apat na solon matapos tumanggi ang mga ito na sumailalim sa inquest proceedings. Ikinatwiran ni Rep. Ocampo na hindi sila maaring i-inquest dahil hindi pa naman sila naaaresto. Nabatid na ang nasabing militanteng mambabatas ay nagbitaw ng seditious statement o ang panghihikayat na mag-aklas laban sa gobyerno noong selebrasyon ng EDSA 1. (Joy Cantos/Malou Escudero)</body>
<link>http://www.philstar.com/Article.aspx?articleId=323829&amp;publicationSubCategoryId=92</link>
</article>
<article>
<title>SC di pinigil ang state of emergency</title>
<author></author>
<date>
<month>March</month>
<day>01</day>
<year>2006</year>
</date>
<body>Nabigong magpalabas kahapon ng temporary restraining order (TRO) ang Korte Suprema laban sa Proclamation 1017 ni Pangulong Arroyo. Bagkus ay nagdesisyon ang mga mahistrado na itakda na lamang sa Marso 7, 2006 ang pagsasagawa ng oral argument hinggil sa naturang usapin. Minabuti umano ng SC na isailalim na lamang muna sa debate ang usapin upang mahimay ng mabuti ang panig ng bawat partido bago makapagpalabas ng desisyon kung idedeklarang illegal o hindi ang naturang proklamasyon. Bunga nitoy inatasan ng SC ang Malaca&amp;ntilde;ang at iba pang respondents sa kaso na magsumite ng komento sa usapin sa loob ng 5 araw. Nagdesisyon din ang SC na pag-isahin na lamang ang lahat ng isinampang petisyon na kumukuwestiyun sa legalidad ng state of national emergency at humihiling na maharang ang pagpapatupad nito. Kabilang sa mga kumukuwestiyon ang 17 grupo sa ilalim ng Alternative Law Group, Prof. Randy David at iba pang kasamahan sa UP at pahayagang The Daily Tibune. (Grace dela Cruz)</body>
<link>http://www.philstar.com/Article.aspx?articleId=323838&amp;publicationSubCategoryId=92</link>
</article>
<article>
<title>Col. Querubin sinibak na!</title>
<author></author>
<date>
<month>March</month>
<day>01</day>
<year>2006</year>
</date>
<body>Inalis kahapon bilang hepe ng 1st Marine Brigade si Col. Ariel Querubin kasunod ng 6-oras na standoff sa Fort Bonifacio noong Linggo. Sinibak si Querubin ng bagong talagang si Phil. Marine Commandant Brig. Gen. Nelson Aliaga at isinasailalim na sa masusing imbestigasyon dahil sa pamumuno sa pag-aaklas ng Phil. Marines na iprinotesta ang pagsibak sa kanilang Commandant na si Major Gen. Renato Miranda. Si Querubin ay nauna nang napaulat na isinasailalim sa imbestigasyon dahilan umano sa pagkakasangkot sa nasilat na coup plot ng sinibak na si Army Scout Ranger Brig. Gen. Danilo Lim laban sa administrasyon na mariin naman nitong pinabulaanan. Bagaman, sinabi ni Navy Chief Vice Admiral Mateo Mayuga na personal na hiniling ni Miranda na alisin na siya sa puwesto, sinabi ng ilang insiders sa Phil. Marines na sinibak ang opisyal dahilan sa alingasngas na may plano itong sumama sa coup plot. (Joy Cantos)</body>
<link>http://www.philstar.com/Article.aspx?articleId=323839&amp;publicationSubCategoryId=92</link>
</article>
<article>
<title>Pulis, militar binalaan sa pag-abuso sa emergency</title>
<author></author>
<date>
<month>March</month>
<day>01</day>
<year>2006</year>
</date>
<body>Sa kabila ng state of national emergency, wala pa rin umanong karapatan ang mga pulis at military na abusuhin ang kanilang karapatan laban sa mga kumakalaban sa gobyerno dahil nananatiling bukas ang mga mata ng mga social democrats upang kondenahin ito. Ito naman ang naging babala ng Partido Demokratiko-Sosyalista ng Pilipinas (PDSP) ni National Security Adviser Norberto Gonzales sa pagsasabing kailangan na maging maingat ang military at pulis sa ginagawang pag-aresto sa mga bumabatikos sa pamahalaan. Dapat umanong tiyakin ng mga ito na hindi lumalagpas sa General Order No. 5 ni Arroyo ang mga awtoridad laban sa mga pinaghihinalaang nagpaplano ng destabilisasyon. Ayon sa grupo ang illegal na pag-aresto ay lalo lamang magbibigay ng malaking problema at nagpapasiklab sa galit ng publiko. (Doris Franche)</body>
<link>http://www.philstar.com/Article.aspx?articleId=323843&amp;publicationSubCategoryId=92</link>
</article>
<article>
<title>Gringo arestuhin!</title>
<author>Ni Lordeth Bonilla</author>
<date>
<month>March</month>
<day>02</day>
<year>2006</year>
</date>
<body>Anumang oras ay aarestuhin na si dating senador Gringo Honasan matapos magpalabas kahapon ng warrant of arrest ang Makati Regional Trial Court dahil sa kasong kudeta. Pinaaaresto din ng korte sina Cols. Ernesto Macahiya, Romeo Lazo, Virgilio Briones; Capt. Felix Turingan, pawang miyembro ng Guardian Brotherhood Association; George Duldulao at Lina Reyes, kapwa naman staff ni Honasan nang siya ay senador pa. Sinampahan sila ng kasong kudeta ng Department of Justice (DOJ) sa Makati City RTC nitong Pebrero 24 matapos akusahan na &amp;quot;utak&amp;quot; sa pag-aklas ng mga sundalong miyembro ng grupong Magdalo sa Oakwood Hotel noong Hulyo 2003 sa Makati City. Ipinaliwanag ng prosecution sa pamumuno ni Senior State Prosecutor Leo Dacera na malinaw sa mga naging pahayag ng mga Magdalo soldiers na si Honasan ang tinutukoy nilang &amp;quot;kuya.&amp;quot; Sinabi pa ni Dacera na iisa ang ebidesiyang pinagbatayan ng DOJ sa mga kasapi ng mga Magdalo at ni Honasan. Nilinaw naman ni Dacera na walang halong pulitika ang pagpapalabas nila ng resolution laban kina Honasan na una nang sumubok na pabagsakin ang Arroyo government. Aniya, tumagal lamang ang pagpapalabas ng resolution sa kaso ni Honasan dahil umapela pa ito sa Korte Suprema upang kuwestiyunin ang hurisdiksyon ng DOJ sa kanyang kaso. Wala ring inirekomendang piyansa ng prosecution laban kina Honasan. (Lordeth Bonilla)</body>
<link>http://www.philstar.com/Article.aspx?articleId=323956&amp;publicationSubCategoryId=92</link>
</article>
<article>
<title>Pag-aresto sa anti-GMA tuloy kahit alisin ang 1017</title>
<author></author>
<date>
<month>March</month>
<day>02</day>
<year>2006</year>
</date>
<body>Tuluy-tuloy pa rin ang paghahanap at pag-aresto sa lahat na sangkot sa nabigong kudeta kahit pa bawiin ni Pangulong Arroyo ang state of national emergency. Inihayag ito nina Executive Sec. Eduardo Ermita at Justice Sec. Raul Gonzalez para anila ganap na mabigyang hustisya ang ginawa nilang aksiyon laban sa pamahalaan. Ayon kay Gonzalez, ipapatawag ng DOJ si Nelly Sindayen ng Times Asia Magazine para magbigay linaw tungkol sa pulong na ginanap sa tahanan ni datingTarlac Rep. Peping Cojuangco kasama si COPA president Pastor Boy Saycon. Isang Times Asia magazine reporter ang umanoy naging saksi noong Huwebes sa pagpupulong sa tahanan ni Cojuangco Jr., kapatid ni dating Pangulong Cory Aquino, kung saan pinaplano ang pagpapatalsik kay Pangulong Arroyo. Sinabi pa sa nasabing ulat ng Times reporter na maraming opisyal at negosyante ang nasa pulong sa bahay ni Cojuangco kabilang ang kritiko ni Arroyo na si Saycon na nakipag-ugnayan pa umano sa isang opisyal sa Washington D.C. at sinibak na Scout Ranger Commander B/Gen. Danilo Lim. Siniguro pa raw ni Saycon sa phone conversation nito sa isang opisyal sa Washington na mananatili pa ring kaibigan ng Amerika ang itatayong post-coup regime kapag napatalsik si Mrs. Arroyo. Ipinarinig din ni Saycon sa pamamagitan ng speaker phone ng kanyang cellular phone ang pakikipag-usap nito sa isang Delta na si Gen. Lim na nagsabing &amp;quot;all system go&amp;quot; para sa planong kudeta. Plano sana ng grupo ni Lim na magmartsa ang mga Scout Rangers bitbit ang kanilang mga high-powered na armas sa selebrasyon ng ika-20 taon ng EDSA People Power 1 sa Edsa shrine kung saan ay sasalubungin naman sila ng mga Catholic bishops habang ang isang Marine general naman ay babasahin ang statement ng withdrawal of support sa Arroyo government. Nabigo ang planong ito ng grupo matapos maaresto si Lim at PNP-SAF chief Marcelino Franco noong Biyernes hanggang sa magdeklara ng state of national emergency si Pangulong Arroyo. (Lilia Tolentino)</body>
<link>http://www.philstar.com/Article.aspx?articleId=323965&amp;publicationSubCategoryId=92</link>
</article>
<article>
<title>Noli pumalag sa 1017!</title>
<author></author>
<date>
<month>March</month>
<day>02</day>
<year>2006</year>
</date>
<body>Maging si Vice Pesident Noli de Castro ay hindi pabor na patagalin pa ang idineklarang Proclamation 1017 dahil sa kanyang pananaw at obserbasyon ay wala ng banta sa national security. Sinabi ni VP de Castro na downgraded na ang security alert levels at ang pagdaan ng sinasabing mga emergency ay naganap na noong nakaraang linggo kaya marapat lamang na alisin na ang paglalagay sa bansa sa ilalim ng state of national emergency. &amp;quot;Ang sitwasyon sa bansa ay parang isang pasyente sa emergency room. Kapag nag-stabilize na ang kondisyon ng pasyente ay dapat na siyang alisin sa ER at ilipat sa ordinaryong kuwarto,&amp;quot; paliwanag pa ng bise presidente. Gayunman, nirerespeto pa rin ni de Castro ang magiging desisyon ni Pangulong Arroyo hinggil dito dahil ang Pangulo ang tumatanggap ng mga classified information tungkol sa national security situation ng bansa. Sa kabilang dako, hindi naman pabor ang Department of Justice (DOJ) na tanggalin na ang idineklarang Proclamation 1017 kahit pa gumaganda na ang lagay ng ekonomiya ay mababalewala lamang ito sa sandaling magpatuloy ang banta sa seguridad ng bansa kabilang ang bantang pagpapabagsak sa administrasyon. &amp;quot;Its not yet timely, Saturday we will have a final assessment. If the consensus of the Cabinets is to lift the proclamation then so be it, even if I have my reservations,&amp;quot; sabi ni Justice Sec. Raul Gonzalez. Ang pahayag ay bunsod naman ng utos ng Pangulo sa DOJ na maghain ng ulat tungkol sa assessmet ng sitwasyon sa loob ng 72 oras kung nararapat na bang ibaba ang state of emergency. Idinagdag pa ng kalihim na bagaman bahagya ng humupa ang hindi magandang sitwasyon sa bansa ay hindi pa rin dapat pakasiguro ang pamahalaan at marami pa ring dapat suriin sa mga kasong isinampa laban sa mga itinuturing na destabilizers. (Rudy Andal/Gemma Amargo-Garcia)</body>
<link>http://www.philstar.com/Article.aspx?articleId=323966&amp;publicationSubCategoryId=92</link>
</article>
<article>
<title>Walang masama sa state of emergency  LGUs</title>
<author></author>
<date>
<month>March</month>
<day>02</day>
<year>2006</year>
</date>
<body>Sinabi kahapon ni Bataan Gov. Enrique Tet Garcia na walang nabago sa anyo ng pulitika sa bansa, ilang araw matapos ang deklarasyon ng state of national emergency ni Pangulong Arroyo na pumigil sa isang traydor na plano na pabagsakin ang pamahalaan. &amp;quot;Its politics as usual,&amp;quot; usal ni Garcia, patungkol sa walang patlang na atake ng oposisyon kay Arroyo na nagbibintang na isang de facto martial law ang proklamasyon ng PD 1017 na naglagay sa buong bansa sa state of emergency. Ipinaliwanag ni Garcia na hindi isang martial law ang proklamasyon, bagkus ay naging daan ito para masalba ang ating bansa sa isang military at authoritarian rule sa pamamagitan ng pagkakapigil ng coup detat. &amp;quot;Ginawa lamang ng Pangulo ang mahirap na desisyon matapos na suriing mabuti ang mga intelligence reports na nagpapatunay na mayroong armadong pagbabanta na isasabay sa selebrasyon ng ika-20 anibersaryo ng EDSA revolution.&amp;quot; Ang pahayag ni Garcia ay sinuportahan din ni Atty. Carlo Fortuna, national president ng Philippine Councilors League na nagsabing ang &amp;quot;politics as usual&amp;quot; na postura ng oposisyon, na naglalarawan sa ating bansa na sobra ang gulo, ay paraan lamang para makakuha sila ng pogi points. &amp;quot;Kahit na nagkaroon ng kaguluhan sa punong himpilan ng Marines, matibay pa rin ang takbo ng ekonomiya, malakas pa rin ang piso at masigla rin ang stock market na isang patunay sa maayos na pagresolba sa tangkang coup ng oposisyon,&amp;quot; sabi ni Fortuna.</body>
<link>http://www.philstar.com/Article.aspx?articleId=323977&amp;publicationSubCategoryId=92</link>
</article>
<article>
<title>5 solons puwede nang makalabas ng Kongreso</title>
<author></author>
<date>
<month>March</month>
<day>02</day>
<year>2006</year>
</date>
<body>Maaari nang makalabas ng Kongreso ang limang partylist representative ng walang kinatatakutang pagdakip sa kanila ng mga awtoridad. Ito ang siniguro kahapon ni Department of Justice (DOJ) Chief State Prosecutor Jovencito Zu&amp;ntilde;o matapos na maghain ng waiver of detention sina Party-list Reps. Satur Ocampo, Joel Virador, Teddy Casi&amp;ntilde;o, Liza Maza at Rafael Mariano na manatili sila sa kustodya ng Kamara habang nagpapatuloy ang preliminary investigation (PI) sa kasong rebelyon. Pero sinabi ni Zu&amp;ntilde;o na kapag nagkaroon umano ng panibagong paglabag ang mga kongresistya ay ibang usapan na ito. Idinagdag naman ni Justice Sec. Raul Gonzalez na hindi na kailangang magtungo ng limang kongresista sa DOJ sa halip ay ang mga piskal na lamang ng DOJ ang pupunta sa Kamara para sa PI. Ipinaliwanag pa ng kalihim na sa sandaling makitaan ng sapat na ebidensiya ang kasong rebelyon laban sa lima at maisampa sa korte ang naturang kaso ay hindi na sila maaaring manatili pa sa Kongreso. Wala rin umanong masama sa ibinibigay na proteksiyon ng mga kongresista sa limang kapwa mambabatas hanggat wala silang nilalabag na batas. (Gemma Amargo-Garcia)</body>
<link>http://www.philstar.com/Article.aspx?articleId=323981&amp;publicationSubCategoryId=92</link>
</article>
<article>
<title>Pork ng mga party-list solons, pinabubusisi</title>
<author></author>
<date>
<month>March</month>
<day>02</day>
<year>2006</year>
</date>
<body>Pinaiimbestigahan ng Partido Demokratiko Sosyalista ng Pilipinas kay House Speaker Jose de Venecia ang pagsasagawa ng inquiry upang malaman kung paano ginamit ng mga militant lawmakers ang kanilang Priority Development Assistance Fund o pork barrel bunga na rin ng alegasyon na sangkot ang mga ito sa pagpapabagsak sa administrasyong Arroyo. Ang hamon ay bunsod na rin ng panawagan ni PDSP founding leader, National Security Adviser Norberto Gonzalez sa mga lider ng Kongreso na alamin kung saan napunta ang pork allocation ng mga makakaliwang partylist representatives. Ayon kay Gonzales, nararapat lamang ang imbestigasyon dahil posibleng ang mga pondo umano ay napupunta sa operasyon ng mga kasapi ng New Peoples Army na umanoy terror group ayon sa Estados Unidos. Aniya, sakaling totoo ang ulat na napupunta lamang sa mga leftist ang pork barrel ng mga party list congressmen, hindi umano tama ito dahil ang countryside development fund ay para sa kaunlaran ng bawat Filipino at hindi para sa anumang terrorist activities. Sinabi ng grupo na dapat lamang malaman ng publiko kung saan napunta ang P40 milyon pork at upang maalis ang duda ng mamamayan. Inaasahang magiging P50 milyon na ang pork barrel ng mga kongresista ngayong taon. (Malou Escudero)</body>
<link>http://www.philstar.com/Article.aspx?articleId=323985&amp;publicationSubCategoryId=92</link>
</article>
<article>
<title>Mediamen nagpakalbo vs 1017</title>
<author></author>
<date>
<month>March</month>
<day>02</day>
<year>2006</year>
</date>
<body>Ilang miyembro ng mga mamamahayag ang nagpakalbo kahapon bilang protesta sa pamahalaan sa patuloy na pananatili ng Proclamation 1017 sa isinagawang kilos-protesta sa harapan ng gusali ng National Press Club sa Intramuros, Maynila. Alas-9 ng umaga ng simulan ang protesta ng Metro Manila Reporters Organization (METRRO), Manila Police District Press Corps at iba pang reporter buhat sa ibang beat. Tinuligsa ng mga mamamahyag ang umanoy banta sa press freedom na ginagarantiyahan ng Konstitusyon sa pagpapasailalim ng pamahalaan sa national state of emergency sa buong bansa. Bahagi umano sa pagsikil sa kalayaan ng pamamahayag ang pagsalakay at pag-takeover sa pahayagang Daily Tribune. Nanawagan si Rod Izon, pangulo ng METRRO sa mga kapwa taga-media na bantayan ang sariling hanay upang matiyak na hindi masisikil ang karapatan. (Danilo Garcia)</body>
<link>http://www.philstar.com/Article.aspx?articleId=323987&amp;publicationSubCategoryId=92</link>
</article>
<article>
<title>Aviation industry pabor sa 3-5 yrs. ban ng Pinoy pilots sa ibang bansa</title>
<author></author>
<date>
<month>March</month>
<day>02</day>
<year>2006</year>
</date>
<body>Pumabor ang mga lider ng aviation industry sa pagpapatupad ng tatlo hanggang limang taong moratorium para sa overseas recruitment ng mga piloto, aircraft engineers at aviation mechanics dahil nauubos na ang mga ito sa Pilipinas. Sa isinagawang public hearing kamakalawa ng House committee on labor and employment na pinamumunuan ni Zamboanga del Norte Rep. Roseller Barinaga, inireklamo ng mga lider ng aviation sector ang patuloy na pagkaubos ng mga piloto sa bansa. Aminado si Barinaga na mayroong manpower crisis sa aviation industry at parang binabalewala lamang umano ang problema ng Air Transportation Office. Ayon sa mga major players at local aviation industry, dapat na madaliin ang pagpasa ng panukalang batas para sa pansamantalang pagbabawal sa mga piloto, aircraft engineers at aviation mechanics na magtrabaho sa abroad o international airline companies bilang solusyon sa problema. Mas marami anyang mga magagaling na piloto at mechanics ang nawawala sa Pilipinas dahil napa-pirate ng mga international airline companies. Ang mga airline firm sa European countries, India, Middle East at United States ang sinasabing &amp;quot;poachers&amp;quot; ng mga skilled Filipino manpower. Kinikilala umano ang kagalingan ng mga Filipino aviation personnel sa buong mundo kaya kalimitang sila ang pina-pirate ng mga international airline companies na nagdudulot naman ng brain-drain sa Pilipinas. (Malou Escudero)</body>
<link>http://www.philstar.com/Article.aspx?articleId=323988&amp;publicationSubCategoryId=92</link>
</article>
<article>
<title>Beltran maraming sakit hiling palayain</title>
<author></author>
<date>
<month>March</month>
<day>02</day>
<year>2006</year>
</date>
<body>Umiiyak na umapela kahapon ang asawa at anak ni Anakpawis Rep. Crispin Beltran, 73, sa gobyerno na agad palayain ang mambabatas dahil marami itong sakit. Sa isang press conference, sinabi ni Rosario Beltran na kailangang sumailalim sa pagsusuri ng isang dalubhasang doktor ang kanyang asawa at ilagay sa House protective custody tulad nina Reps. Satur Ocampo, Liza Maza, Rafael Mariano, Joel Virador at Teddy Casi&amp;ntilde;o. Si Beltran ay mayroong diabetes, hypertension at dating nagkaroon ng tuberculosis at vocal chord injury. Inirekomenda rin ng doktor nito na dapat dalhin sa isang tertiary hospital ang mambabatas upang matingnan ng isang cardiologist dahil sa posibilidad na magkaroon uli ito ng stroke. Tinamaan ng stroke si Beltran noong Hulyo 2005 na kahalintulad sa naranasan ng yumaong si Fernando Poe, Jr., subalit hindi naman kasing-grabe nito dahil maliit na ugat lang ang naapektuhan. Masama ang loob ng anak ni Beltran si Ofelia kay Speaker Jose de Venecia dahil hindi man lamang umano ito kumilos bilang isang &amp;quot;ama sa kanyang anak na mga kongresista&amp;quot; dahil hanggang ngayon ay nakakulong pa rin sa Camp Crame si Beltran. (Malou Escudero)</body>
<link>http://www.philstar.com/Article.aspx?articleId=323989&amp;publicationSubCategoryId=92</link>
</article>
<article>
<title>LPG nagrolbak uli</title>
<author></author>
<date>
<month>March</month>
<day>02</day>
<year>2006</year>
</date>
<body>Muli na namang ibinaba ng 50 sentimos kada kilo o P6.50 kada 11 kg. na tangke ang presyo ng liquefied petroleum gas (LPG). Ito ang pangalawang pagbaba ngayong linggong ito dahil sa patuloy na pagbaba ng presyo nito sa pandaigdigang pamilihan. Inumpisahan ng grupong LPG Marketer Dealers Association ang nasabing pagbaba kahapon ng madaling-araw. Ayon kay Arnel Ty, presidente ng asosasyon na siyang dealer ng Omni, Pinnacle, Island at CAT gas, na kaya nila ibinaba ang presyo ng LPG ay dahil sa patuloy na pagbaba ng contact price nito sa pandaigdigang pamilihan at posibleng masundan pa ito sa mga susunod na araw. Samantala, sinabi naman ng Department of Energy (DOE) na sa kanilang kalkulasyon ay kinakailangang maibaba ng mga kompanya ng langis ng hanggang P2 kada kilo ang presyo ng LPG dahil malaking pagbaba ng presyo nito sa world market kaya inaasahan nilang P1 kada kilo pa ang kailangang ibaba ng mga ito. Ito na ang ikalawang 50 sentimos rollback ng LPG dahil sa nakaraang Sabado ay nagbaba rin sila ng katulad ding halaga. (Edwin Balasa)</body>
<link>http://www.philstar.com/Article.aspx?articleId=323990&amp;publicationSubCategoryId=92</link>
</article>
<article>
<title>Bagong insurance program sa PUVs aprub sa transport groups</title>
<author></author>
<date>
<month>March</month>
<day>02</day>
<year>2006</year>
</date>
<body>Sinuportahan ng ibat ibang lider transportasyon ang bagong insurance program para sa mga pampasaherong sasakyan. Ayon kay Zeny Maranan, Pangulo ng Federation of Jeepney Operators and Drivers of the Philippines (FEJODAP), suportado nila ang Enhanced Compulsary Third Party Liability Program para sa mga pampasaherong sasakyan dahil maiaangat nito ang kalidad ng transportasyon sa bansa. Bukod dito anya ang dagdag na benepisyo at proteksiyon na ipagkakaloob nito sa mga pasahero gayundin ang mabilis na claim sakaling masangkot sa aksidente ang sakay ng isang public utility vehicles. Sinabi ni Maranan na kailangan talaga na mapalakas ang ipagkakaloob na benepisyo ng ECTPI, dahil dati ng nagkakaroon ng problema sa implementasyon ng Compulsory Third Party Liability Program dahil sa mga reklamo ng paglipana ng mga pekeng insurance policies kayat walang nakukuhang benepisyo ang CTPL holders dito. Una nang nagpalabas ng kautusan ang Department of Transportation and Communication (DOTC) para sa pagbuo ng isang komite na lulutas sa naturang problema. (Angie dela Cruz)</body>
<link>http://www.philstar.com/Article.aspx?articleId=323991&amp;publicationSubCategoryId=92</link>
</article>
<article>
<title>DARE Foundation employees pinalayas sa DAR compound</title>
<author></author>
<date>
<month>March</month>
<day>02</day>
<year>2006</year>
</date>
<body>Pinaalis na ng pamunuan ng Department of Agrarian Reform (DAR) ang mga empleyado at opisyal ng DARE Foundation matapos ang ilang taong pag-ookupa sa DAR compound ng ilegal. Sinasabing dalawang taon nang namamalagi sa DAR compound ang DARE Foundation na libre sa tubig, opisina, kuryente at maging office supplies. Alinsunod sa batas, ang sinumang foundation o private entity ay hindi pinahihintulutan na makapag-opisina sa looban ng isang government offices. Ang DARE ay pinamumunuan ni dating DAREA president Violeta Bonilla. Nagkaroon pa ng mainitang pagtatalo sa pagitan ng DARE Foundation employees at DAR security men nang ipatutupad na ang kautusang mapalayas ang naturang foundation sa DAR compound dahil wala doon si Bonilla. Gayunman, makaraan ang 30 minutong pagwawala ng mga staff ng DARE foundation, umalis din sila sa compound. (Angie dela Cruz/Doris Franche)</body>
<link>http://www.philstar.com/Article.aspx?articleId=323992&amp;publicationSubCategoryId=92</link>
</article>
<article>
<title>Erap financier ng kudeta</title>
<author>Nina Lilia Tolentino At Joy Cantos</author>
<date>
<month>March</month>
<day>03</day>
<year>2006</year>
</date>
<body>Idiniin ng Malaca&amp;ntilde;ang ang umanoy partisipasyon ni dating Pangulong Joseph Estrada sa nabigong kudeta noong Pebrero 24 matapos nitong aminin na nagbigay siya ng P8 milyon sa Phil. Army at Phil. Marines. Bagamat sinasabi ni Estrada na ang naturang halaga ay donasyon sa Kawal Filipino Foundation, ayaw kagatin ni Justice Sec. Raul Gonzalez ang alibi na ito ng dating pangulo at malinaw na ebidensiya anya ang pag-amin ni Estrada at maaari umanong ginamit ang pondo sa planong pabagsakin ang gobyerno. Inamin naman ng AFP na tumanggap ang kanilang mga elite units ng donasyon pero hindi bilang pondo para maglunsad ng kudeta kundi para sa Multi-Purpose Cooperatives ng Marines at Scout Rangers. Sa phone interview kay Capt. Clifford Cordova, manager ng cooperative ng First Scout Ranger Regiment na nakabase sa Camp Tecson, San Miguel, Bulacan, sinabi nito na tumanggap sila ng P4-M mula sa nasabing foundation noong Dis. 24, 2005 at karagdagang P1.8-M ng sumunod na taon. &amp;quot;This has nothing to do with a coup,&amp;quot; ani Cordova na sinabi pang ang dati nilang commander na si B/Gen. Danilo Lim ay plinano pang magpagawa ng chapel sa loob ng kanilang kampo mula sa nasabing pondo at ipautang sa mga nagigipit na sundalo ang matitirang pera. &amp;quot;If the intention si good, why should we ashamed to receive the donation?&amp;quot; katwiran ni Cordova. Inamin din ni Marine spokesman Major Melquiades Ordiales na tumanggap ang Marine Corps Cooperative ng donasyong P3-M mula sa foundation na ipinautang sa mga sundalong may problemang pinansiyal. &amp;quot;No, the money was not used for destabilization,&amp;quot; ani Ordiales na sinabi pang hindi nila alam na may kaugnayan kay Erap ang nasabing foundation. Nabatid na ang pangulo ng Kawal Filipino Foundation ay manugang ni Erap na si Manuel &amp;quot;Beaver&amp;quot; Lopez. Kamakalawa ay inamin mismo ni Erap na binigyan niya ng donasyong P4-M ang Scout Rangers, P3-M sa Marines at P1-M sa pamilya ng Magdalo na nasangkot sa 2003 Oakwood mutiny.</body>
<link>http://www.philstar.com/Article.aspx?articleId=324120&amp;publicationSubCategoryId=92</link>
</article>
<article>
<title>Drilon sinibak sa Liberal Party!</title>
<author></author>
<date>
<month>March</month>
<day>03</day>
<year>2006</year>
</date>
<body>Nagkakaisang sinibak kahapon bilang pangulo ng pinakamalakas na partido pulitikal ng Liberal Party (LP) si Senate President Franklin Drilon matapos magbotohan ang mga miyembro nito sa Manila Hotel. Ipinalit kay Drilon si Manila Mayor Lito Atienza habang inihalal na chairman si Presidential Staff Sec. Mike Defensor. Ayon kay Cong. Junie Cua ng Quirino Province, kaya nila pinagkaisahang alisin si Drilon ay dahil nabigo itong gawin ang kanyang trabaho bilang pangulo ng partido. Simula raw noong 2004, si Drilon ay hindi man lang nagpatawag ng executive council meeting. Sinabi naman ni Drilon na ilegal ang ginawang botohan at ginagamit daw ng Malaca&amp;ntilde;ang si Atienza sa pamamagitan ng pag-utos sa LP na magsagawa ng isang national assembly para suportahan ang Proclamation 1017 ni Pangulong Arroyo. Nauna nang inihayag ni Atienza na magkakaroon ng konbensiyon ang LP para palitan si Drilon bilang pangulo bilang kaparusahan matapos na manawagan itong magbitiw na sa tungkulin. Samantala, kinastigo ng constitutional law experts ang kanilang kasamahang si dating Consultative Commission on Constitutional Amendments Vicente Paterno dahil sa panloloko o pagsisinungaling bagamat maliwanag naman sa ilalim ng Concom-proposed transitory provisions na ang kapangyarihan ni Pangulong Arroyo ay bumaba sa halip na lumawak para bigyang-daan ang pagiging prime minister ng transition Parliament. Sinabi ni Atty. Raul Lambino na si Paterno ay gumagawa lamang ng detalye sa pagsasabing ang Concom ay nagbibigay ng kapangyarihan kay GMA tulad ng kay Marcos gayung ang katotohanan ay ang Chief Executive &amp;quot;would actually be turning over certain powers to the interim prime minister who will infact be elected by the parliament&amp;quot;. (Gemma Garcia/Rudy Andal)</body>
<link>http://www.philstar.com/Article.aspx?articleId=324127&amp;publicationSubCategoryId=92</link>
</article>
<article>
<title>AFP, PNP nagbaba ng alerto</title>
<author></author>
<date>
<month>March</month>
<day>03</day>
<year>2006</year>
</date>
<body>Matapos ang halos isang linggo simula nang ideklara ang state of national emergency, nagbaba na kahapon ng alerto ang Armed Forces of the Philippines (AFP) at Philippine National Police (PNP). Ayon kay AFP spokesman Col. Tristan Kison, bumabalik na sa normal ang sitwasyon sa bansa matapos na masilat ang coup plot laban kay Pangulong Arroyo kaya mula sa red alert ay inilagay na lamang sa blue alert ang puwersa ng militar sa buong bansa. Sa ilalim ng blue alert o ikalawa sa mataas na pag-alerto, 50% na lamang ng puwersa ng mga sundalo ang nakaantabay. Sa panig naman ni PNP spokesman Sr. Supt. Samuel Pagdilao, mula sa red alert ay heightened alert na lamang ang kanilang ipinatutupad. Gayunman, ayon kay AFP-National Capital Region Command spokesman Capt. Ramon Zagala, nakataas pa rin sa red alert ang mga tauhan nito na nagbabantay sa vital installations at media entities hanggat hindi tuluyang inaalis ang Proclamation 1017. (Joy Cantos)</body>
<link>http://www.philstar.com/Article.aspx?articleId=324134&amp;publicationSubCategoryId=92</link>
</article>
<article>
<title>Gringo di susuko!</title>
<author></author>
<date>
<month>March</month>
<day>03</day>
<year>2006</year>
</date>
<body>Walang planong magpahuli o sumuko sa mga awtoridad si dating Sen. Gregorio &amp;quot;Gringo Honasan. Ito ang sinabi ng kanyang spokesman na si ret. Col. Edgardo Macahiya ng Philippine Guardians Brotherhood Inc. (PGBI) kasunod ng warrant of arrest na ipinalabas ng Makati Regional Trial Court para sa kasong kudeta. Ayon kay Macahiya, kuwestiyunable umano ang warrant of arrest na ipinalabas laban kay Honasan dahil wala itong kasalanan. Si Honasan ay kabilang sa 51 personalidad na kinasuhan ng kudeta, inciting to sedition at rebelyon ng PNP-CIDG alinsunod sa Proclamation 1017. Kamakalawa ay inutos na arestuhin siya kaugnay sa pagkakasangkot sa bigong Oakwood mutiny noong 2003 at bigong kudeta nitong Pebrero 24. Kahapon ay isinailalim na sa watchlist ng Bureau of Immigration (BI) si Honasan kasama ang anim na partylist representatives na sina Bayan Muna Reps. Satur Ocampo at Teddy Casi&amp;ntilde;o, Gabriela Rep. Liza Maza, Anakpawis Reps. Crispin Beltran, Rafael Mariano at Joel Virador upang hindi makatakas at makalabas ng bansa ang mga ito. Nasa hold departure order din sina ret. Col. Jake Malajacan, ret. Capt. Felix Turingan, 1st Lt. Lawrence San Juan, 2nd Lt. Aldrin Baldonado at 37 iba pa. (Joy Cantos/Grace dela Cruz)</body>
<link>http://www.philstar.com/Article.aspx?articleId=324142&amp;publicationSubCategoryId=92</link>
</article>
<article>
<title>Magsaysay hinimok ang kapwa guro na ipaunawa ang 1017</title>
<author></author>
<date>
<month>March</month>
<day>03</day>
<year>2006</year>
</date>
<body>Hinimok ni Alliance of Volunteer Educators (AVE) Party-list Rep. Eulogio Amang Magsaysay ang kanyang mga kabaro sa larangan ng pagbibigay-linaw ukol sa deklarasyon ng Pangulo ng state of national emergency. Ayon sa mambabatas, kinakailangang tingnan ang mga kasalukuyang pangyayari sa mas kalmadong pamamaraan at nang may malawak na pang-uunawa upang maibalik ang kapayapaan at katatagan ng estadong pampulitika at pang-ekonomiya. Hinihikayat din niya ang kanyang mga kapwa guro na pangunahan ang mga hakbang na aakay sa sambayanang Pilipino na maging responsableng mamamayan na may mulat na kamalayan tungo sa pangkalahatang kabutihan. Si Magsaysay, na may Doktorado sa Pampulitikang Ekonomiya, ay naniniwalang mahalaga ang katatagang pampulitika upang maisulong ang pag-unlad ng ekonomiya.</body>
<link>http://www.philstar.com/Article.aspx?articleId=324143&amp;publicationSubCategoryId=92</link>
</article>
<article>
<title>P1.50 rolbak sa LPG</title>
<author></author>
<date>
<month>March</month>
<day>03</day>
<year>2006</year>
</date>
<body>Itinodo ng Pilipinas Shell ang pagbaba sa presyo ng kanilang liquified petroleum gas (LPG) matapos itong mag-rollback kahapon ng madaling araw ng P1.50 kada kilo o P16.50 kada 11kg. cylinder. Ayon kay Shell spokesman Roberto Kanapi, ipinasya nilang isagad na ang baba ng presyo ng kanilang LPG dahil sa patuloy na pagbaba ng contract price nito sa world market. Ito ang pinakamalaking rollback ng higanteng kumpanya. Hindi naman kinaya ng Petron at Caltex ang P1.50 rollback kaya P1 lang o P11 kada tangke ang kanilang ibinaba. Kahapon ay nagbaba ng halagang P.50 sentimos ang LPG Marketers Association. (Edwin Balasa)</body>
<link>http://www.philstar.com/Article.aspx?articleId=324146&amp;publicationSubCategoryId=92</link>
</article>
<article>
<title>1,000 aftershocks naitala</title>
<author></author>
<date>
<month>March</month>
<day>03</day>
<year>2006</year>
</date>
<body>Nakapagtala ng mahigit 1,000 aftershocks ang Philippine Volcanology and Seismology (Phivolcs) matapos ang lindol bunsod ng pagyanig sa Lubang island kamakalawa ng gabi na may magnitude na 4.7 at may lakas na intensity 5 sa Richter scale. Ayon kay Erlington Olavere ng Phivolcs, hanggang alas-2 ng hapon kahapon ay nakapagtala sila ng pagkilos ng Lubang fault subalit hindi naman anya ito nararamdaman ng mga tao. Kamakalawa ng gabi ay naramdaman ang lindol sa Lubang island subalit wala namang naging pinsala sa mga tao at sa mga ari-arian. Bukod sa Lubang island, naramdaman ang intensity 2 ng lindol sa Alabang, Quezon City, Makati, Muntinlupa at Para&amp;ntilde;aque, intensity 3 naman sa Maynila, San Fernando Pampanga, Tagaytay at Talisay, Batangas. (Angie dela Cruz)</body>
<link>http://www.philstar.com/Article.aspx?articleId=324148&amp;publicationSubCategoryId=92</link>
</article>
<article>
<title>1017, inalis na!</title>
<author></author>
<date>
<month>March</month>
<day>04</day>
<year>2006</year>
</date>
<body>Binawi na ni Pangulong Aroyo ang kontrobersiyal na Proclamation 1017 na nagsasailalim sa bansa sa state of national emergency dahil nasupil na ng kanyang administrasyon ang mga kalaban sa pulitika na nais siyang patalsikin sa puwesto. Sa kanyang pahayag sa national television kahapon, sinabi ng Pangulo na nagdesisyon siyang alisin na ang 1017 matapos ang isinumiteng assessment ng Department of Justice, Defense Department at PNP na nagsabing kontrolado na ang sitwasyon at epektibong nasugpo ng AFP at PNP ang mga kaguluhan at rebelyon. &amp;quot;Ngayon, matapos ang isang linggo, ikinagagalak kong sabihin na nawasak na ang pagsasabwatan at panahon na upang bumalik sa tunay na gawain ang pamahalaan. Matibay ang aking tiwala na nanumbalik ang kaayusan. Samakatwid, ayon sa kapangyarihang kaloob sa akin ng Saligang-batas, ipinapahayag ko na mula sa sandaling ito hindi na umiiral ang state of national emergency,&amp;quot; sabi ng Pangulo. Pinasalamatan ng Pangulo ang mga sundalo at pulis na hindi nagpadala sa hatak ng pulitika at nanatiling tapat sa pinanumpaang tungkulin bilang tagapagtanggol ng bayan. Inutos din ng Pangulo na ipull-out na ng PNP ang puwersa nito sa pahayagang The Daily Tribune matapos ang ilang araw na pag-takeover. Umapela rin ang Pangulo sa mga kalaban sa pulitika at iba pang oportunista na tigilan na ang pananabotahe sa ekonomiya at paglalagay sa bansa sa kahihiyan. Nagbanta rin ito sa mga kaaway na ayaw tumigil na hindi siya mangingiming gawin muli ang kahalintulad na aksiyon kung magpapatuloy ang kanyang mga katunggali sa pananakit sa kabuhayan ng bansa at paglalagay sa panganib sa seguridad. Tiniyak naman ng Pangulo na bibigyan ng makatarungang paglilitis sa korte ang mga inarestong destabilizers at mga sundalong kasabwat. (Lilia Tolentino)</body>
<link>http://www.philstar.com/Article.aspx?articleId=324290&amp;publicationSubCategoryId=92</link>
</article>
<article>
<title>State of Emergency Part 2, posible</title>
<author></author>
<date>
<month>March</month>
<day>04</day>
<year>2006</year>
</date>
<body>Posibleng ideklara pa rin ang state of national emergency Part 2 kung makakaranas muli ang pamahalaan ng panibagong pagtatangkang ibagsak ito mula sa mga coup plotters. Ito ang inihayag kahapon ni Defense Secretary Avelino Cruz Jr. sa ginanap na press briefing sa Camp Aguinaldo ilang oras matapos bawiin ni Pangulong Arroyo ang Presidential Proclamation 1017. Binigyang-diin ni Cruz na kung may malinaw na panibagong pagbabanta at armadong panganib laban sa pamahalaan o ang tinatawag na clear and present danger ay maaaring ibalik ang emergency rule. Naninindigan ang kalihim na nababatay sa Saligang Batas ang nasabing deklarasyon upang mapangalagaan ang soberenya at integridad ng bansa. Idinepensa naman ni Cruz ang umiral na warrantless arrest laban sa mga hinihinalang sangkot sa coup plot na aniyay wala itong kaugnayan sa Proclamation 1017 kundi nasasaklaw ng Rule 110 ng Rules of Court. Sa Rules 110, ang pagdakip nang walang mandamiento de aresto ay maaaring isagawa kung isang pugante ang nasasangkot, nahuli sa aktong lumalabag at kung isang continuing crime ang kasalanan. Samantala, wala umanong kinalaman ang Estados Unidos sa pagbaba ni Pangulong Arroyo sa state of national emergency. Ani Cruz, ang rekomendasyon nito sa Pangulo na maibaba na ang state of emergency ay alinsunod na rin sa pagtataya ng mga military unit commanders at ng security cluster hinggil sa paghupa ng banta ng armadong pagpapabagsak ng kasalukuyang administrasyon. Bagamat inalis na aniya ang state of national emergency ay kinakailangan pa ring maging mapagbantay ang militar at ipatupad ang tunay na reporma sa hanay nito. Sinabi pa nito na hindi dahil sa natatakot ang Malaca&amp;ntilde;ang sa mga kilos-protesta kung kayat ipinatupad ang emergency rule kundi sa nagbabantang rebelyon na kinasasangkutan ng mga naliligaw ng landas sa hanay ng militar. (Joy Cantos)</body>
<link>http://www.philstar.com/Article.aspx?articleId=324297&amp;publicationSubCategoryId=92</link>
</article>
<article>
<title>Atienza di kikilalaning LP prexy</title>
<author></author>
<date>
<month>March</month>
<day>04</day>
<year>2006</year>
</date>
<body>Hindi umano kikilalanin si Manila Mayor Lito Atienza bilang presidente ng Liberal Party (LP) dahil ilegal ang ginawang eleksiyon. Ayon kina Sen. Mar Roxas at Tarlac Rep. Benigno &amp;quot;Noynoy&amp;quot; Aquino III, mayorya ng LP ay naniniwala sa liderato ni Senate President Franklin Drilon at ang grupo ni Atienza ang itinuturing ngayong break-away group. Hindi rin umano sinabi sa naging imbitasyon ng grupo ni Atienza na mauuwi sa eleksiyon ang convention kundi isang seminar lamang ang okasyon. Nagulat na lamang anya ang lahat ng ideklarang bakante ang lahat ng puwesto at nagdaos ng halalan kung saan nanalo si Atienza bilang pangulo. Ayon kay Aquino, natunugan na nila noon pa man ang gagawing pang-aagaw ng grupo ni Atienza ng posisyon sa grupo ni Drilon. Pinatunayan lamang umano ni Atienza na tapat siyang tauhan ni Pangulong Arroyo. Pinagkaisahang alisin si Drilon dahil nabigo umano itong gawin ang kanyang trabaho bilang pangulo ng partido. Simula raw noong 2004, si Drilon ay hindi man lang nagpatawag ng executive council meeting at kumalas ng suporta kay Pangulong Arroyo nang hindi kinukuha ang opinyon ng nakararami. Nakatakdang kuwestiyunin ng grupo ni Drilon sa Comelec at Korte ang ginawang pagpalit ng liderato ng LP. (Rudy Andal/Malou Escudero)</body>
<link>http://www.philstar.com/Article.aspx?articleId=324303&amp;publicationSubCategoryId=92</link>
</article>
<article>
<title>6 party-list solons House arrest pa rin</title>
<author></author>
<date>
<month>March</month>
<day>04</day>
<year>2006</year>
</date>
<body>Sa kabila ng pagbawi ni Pangulong Arroyo ng kanyang Proclamation 1017, hindi pa rin makakalabas ng Kongreso ang anim na kongresistang sinampahan ng kasong rebelyon. Ayon kay Justice Secretary Raul Gonzalez, hindi pa rin mapapayagan na makalabas ng Kongreso sina Bayan Muna Reps. Satur Ocampo, Teodoro Casino, Joel Virador; Gabriela Rep. Liza Maza, Rep. Rafael Mariano at Anakpawis Rep. Crispin Beltran dahil sa kanilang kinakaharap na kaso. Bunga nitoy mananatili ang mga nabanggit na mambabatas sa kani-kanilang mga tanggapan sa loob ng Kongreso. Kasabay nito, nilinaw ni Gonzalez na bagamat wala na ang PP 1017 ay hindi nangangahulugan na maaari na muling makapagsagawa ng kilos-protesta o rally ang mga militanteng grupo na kinabibilangan ng mga nakadetineng mambabatas dahil mayroon naman umanong umiiral na batas dito o ang tinatawag na Public Assembly Law. Maaari umanong makapagsagawa ng kilos-protesta kung mayroong permit subalit hindi pa rin ito maaaring gawin sa mga lugar na makakasagabal sa taumbayan. Bukod ditoy iiral pa rin umano ang warrantless arrest sa mga sitwasyon na kinakailangan na gamitan nito tulad ng kung ang krimen umano ay ginawa sa iyong presensiya at kung ang taong aarestuhin ay wanted o pinaghahanap ng batas. (Grace Amargo-dela Cruz)</body>
<link>http://www.philstar.com/Article.aspx?articleId=324310&amp;publicationSubCategoryId=92</link>
</article>
<article>
<title>Piso mas lalakas sa pagbawi sa 1017</title>
<author></author>
<date>
<month>March</month>
<day>04</day>
<year>2006</year>
</date>
<body>Kumpiyansiya ang mga kongresista na lalong lalakas ang piso kontra sa dolyar matapos na bawiin kahapon ni Pangulong Arroyo ang Presidential Proclamation 1017. Umaasa rin sinaTarlac Rep. Jesli Lapus, Davao Oriental Rep. Joel Mayo Almario at Para&amp;ntilde;aque Rep. Eduardo Zialcita na aabot sa palitan na P50 ang halaga ng piso laban sa dolyar. Sinabi ng mga kongresista na ang pagbawi sa deklarasyong state of national emergency sa bansa ay isang senyales para manumbalik sa normal ang kalagayan sa bansa at ito naman ang talagang hinihintay ng merkado. Ayon kay Lapus, bagamat walang masyadong epekto sa merkado ang ipinatupad na state of emergency matapos na pumalo sa pinakamataas na P51.22 ang palitan ng piso sa dolyar, lalong mapapalakas ng pagbawi sa PP1017 ang halaga ng salapi ng bansa, at maging ang kalakaran sa Philippine Stock Market. Naniniwala naman si Almario na matagumpay na nalabanan ng pamahalaan ang anumang pagbabantang pabagsakin ang administrasyon. Hinimok din nito ang lahat ng puwersang kumakalaban sa pamahalaan na isantabi na ang hindi pagkakaunawaan at makipagtulungan kay Pangulong Arroyo upang lalong mapabilis ang pag-unlad ng bansa. Kabilang sa mga dapat tutukan sa ngayon ay ang pagtitiyak na maipapatupad ang mga reporma sa ekonomiya upang maging positibo ang magiging takbo ng 2006. Nananalig din si Zialcita na posibleng aabot ito sa P47.50 sa mga susunod na buwan kung magpapatuloy ang magandang takbo ng ekonomiya. (Malou Escudero)</body>
<link>http://www.philstar.com/Article.aspx?articleId=324313&amp;publicationSubCategoryId=92</link>
</article>
<article>
<title>Pagbawi sa 1017 ikinatuwa ng PDSP</title>
<author></author>
<date>
<month>March</month>
<day>04</day>
<year>2006</year>
</date>
<body>Ikinatuwa ng Partido Demokratiko-Sosyalista ng Pilipinas (PDSP) ang pagbawi kahapon ni Pangulong Arroyo sa Proclamation 1017 kung saan ay malilinis na umano ang takot ng mamamayan. Ayo kay Atty. Jose &amp;quot;Nonong Ricafrente, spokesman ng grupo, tuluyan nang magiging malaya at wala nang mararanasang pangha-harass ang mga mamamahayag. Inihayag ng PDSP na ang pagbawi sa naturang proklamasyon ay tanda lamang na kaya na umanong kontrolin ng pamahalaan ang sitwasyon partikular na ang mga kaaway nito na nais na agawin ang kapangyarihan ng Pangulo. Kaugnay nito, patuloy pa ring isinusulong ng PDSP ang pagkakaroon ng radikal na pagbabago sa bansa upang maibsan ang mga problema sa kahirapan at korapsyon.</body>
<link>http://www.philstar.com/Article.aspx?articleId=324317&amp;publicationSubCategoryId=92</link>
</article>
<article>
<title>64 Pinoy detainees sa Saudi, Kuwait palalayain</title>
<author></author>
<date>
<month>March</month>
<day>04</day>
<year>2006</year>
</date>
<body>May 50 Pinoy detainees sa Saudi Arabia at 14 naman sa Kuwait ang nakatakda nang palayain, pahayag ng Department of Foreign Affairs (DFA). Ayon sa DFA, ang pagpapalaya ay bilang bahagi ng selebrasyon ng International Womens Month ngayong Marso sa Saudi dahil karamihan sa mga bilanggo ay Pinay at pawang may mahina at mababang kaso. Binigyan din ng pardon ng Kuwaiti government ang 14 Pinoy bilang tugon sa kahilingang clemency ni Pangulong Arroyo. Inihahanda na ng gobyerno ang pagpapauwi sa mga ito sa Pilipinas. (Ellen Fernando)</body>
<link>http://www.philstar.com/Article.aspx?articleId=324319&amp;publicationSubCategoryId=92</link>
</article>
<article>
<title>Grupo ng manggagawa sa ABC 5 mag aaklas</title>
<author></author>
<date>
<month>March</month>
<day>04</day>
<year>2006</year>
</date>
<body>Nagbabala ang isang grupo ng manggagawa ng Associated Broadcasting Corporation o ABC-5, na nahaharap sa malaking kabiguan ang kanilang napipintong pag-aaklas dahil sa kawalan ng paghahanda ng kanilang unyon. Sa isang kalatas, sinabi ng mga manggagawa na malaking kahinaan sa kanilang hanay ang kawalan ng sapat na pondo na tutustos sa kanilang pag-aaklas. Nauna rito, hiningi ng mga manggagawa sa pamunuan ng kanilang unyon na ipaliwanag kung saan napunta ang nawawalang kalahating milyong piso na pondo nito. Sinabi ng mga kasaping empleyado ng ABC Employees Union na nawala na parang bula ang pondo ng unyon at malamang na ginugol ito sa di pa malamang kadahilanan. Ikinalungkot ng mga empleyado ang patuloy na pagwawalang-bahala ni Carlos Jizmundo, pangulo ng unyon, sa mga panawagan na ipaliwanag ang detalye ng nawawalang pondo ng unyon. Sinabi ng mga manggagawa na maaari silang ihambing sa mga sundalong lumaban sa giyera nang walang baril at bala kung mag-aaklas sila ng walang sapat na pondo. Para na rin daw silang nagpakamatay, ayon na rin sa mga manggagawa. Planong mag-aklas ang unyon matapos magkaroon ng deadlock sa negosasyon para sa isang collective bargaining agreement sa pagitan ng mga empleyado at management.</body>
<link>http://www.philstar.com/Article.aspx?articleId=324320&amp;publicationSubCategoryId=92</link>
</article>
<article>
<title>Graduation fees bawal</title>
<author></author>
<date>
<month>March</month>
<day>04</day>
<year>2006</year>
</date>
<body>Bawal ang pangongolekta ng graduation fees o kahit anong kontribusyon sa gagawing graduation rites sa lahat ng pampublikong high school at elementary school. Base sa Memorandum Order No. 9 ng Department of Education (DepEd), puwedeng mag-solicit ang Parents-Teachers Association (PTA) para sa graduation celebration subalit kinakailangang voluntary lang ito at walang puwersahang singil. Ipinagbawal din ng DepEd na hindi kinakailangang magsuot ng magagandang damit ang mga bata dahil uniporme lang ang isusuot ng mga ito sa araw ng graduation at papatungan lang ito ng toga. (Edwin Balasa)</body>
<link>http://www.philstar.com/Article.aspx?articleId=324321&amp;publicationSubCategoryId=92</link>
</article>
<article>
<title>Drilon nagpasaklolo sa Comelec</title>
<author>Nina Gemma Amargo-Garcia At Rudy Andal</author>
<date>
<month>March</month>
<day>05</day>
<year>2006</year>
</date>
<body>Nagpasaklolo kahapon sa Commission on Election (COMELEC) si Senate President Franklin Drilon matapos na &amp;quot;sibakin&amp;quot; bilang Presidente ng Liberal Party sa ginanap na national convention noong Huwebes sa Manila Hotel. Sa petisyon na isinumite sa COMELEC, hinihiling nito na huwag kilalanin si Manila Mayor Lito Atienze bilang bagong Pangulo ng Liberal Party dahil sa ilegal umano ang naganap na botohan sa ipinatawag na national convention. Ayon naman kay dating Congressman at DepEd Secretary Florencio Butch Abad na siya ring dating Pangulo ng LP mula noong 1998 hanggang 2004, wala umanong kapangyarihan si Mayor Atienza na magpatawag ng botohan kaya si Drilon pa rin umano ang kikilalaning pangulo ng LP. Sinabi pa ni Abad na walang korum sa botohan dahil karamihan umano sa mga dumalo sa ipinatawag na national convention ay mga local members lamang ng partido. Idinagdag pa ni Abad na nilinlang lamang umano ni Atienza ang ilang miyembro ng LP na dumalo sa pagtitipon dahil sa halip na local authonomy ang nasa kanilang agenda ay biglang ginawang national executive council meeting. Nagbigay din ng suporta kay Drilon ang ilan pang dating naging Presidente ng LP tulad nina Wilfredo Ta&amp;ntilde;ada at Raul Daza. Sinabi naman ni Atienza na well inform ang lahat ng kanilang miyembro sa pagtitipon dahil bukod sa personal na paanyaya ay pinadalhan pa umano ng imbitasyon subalit inisnab lamang ng grupo ni Drilon. Maging si Secretary Mike Defensor ay nagsabing dumaan sa tamang proseso ang ginawa nilang pagpapatalsik sa puwesto kay Drilon.</body>
<link>http://www.philstar.com/Article.aspx?articleId=324473&amp;publicationSubCategoryId=92</link>
</article>
<article>
<title>Patuloy na pagtaas ng presyo ng asukal, pinasisilip ng Kongreso</title>
<author></author>
<date>
<month>March</month>
<day>05</day>
<year>2006</year>
</date>
<body>Muling iginiit kahapon ni Anakpawis Rep. Rafael Mariano sa kinauukulang komite sa Mababang Kapulungan ng Kongreso na silipin ang patuloy na pagtaas ng presyo ng asukal sa local market. Ayon kay Mariano na kasalukuyan pa ring nasa protective custody ng Kamara, hindi dapat isantabi ng gobyerno ang mga isyu na may kinalaman sa presyo ng mga pangunahing bilihin. Naniniwala si Mariano na walang epektibong price control mechanism ng gobyerno kaya hindi pa rin magbaba ng tuluyang presyo ng asukal. Sinisi rin nito ang commitment ng gobyerno na suplayan ng asukal ang Amerika sa ilalim ng United States Sugar Quota kaya patuloy na tumataas ang presyo ng nasabing produkto sa local market. Dahil din aniya sa nasabing polisiya, dumami ang sugar cartels na nagiging sanhi para tumaas ang presyo ng asukal. Iginiit ni Mariano na dapat kilalanin ang mga sugar cartels dahil sila ang nagmamanipula ng presyo ng asukal na itinuturing na basic commodity ng mga Pinoy. Idinagdag ni Mariano na iniulat sa kanya ng Kilusang Magbubukid ng Pilipinas, isang national peasant organization at kilalang consumer advocate na umaabot na sa P38 hanggang 40 ang presyo ng asukal. (MRongalerios)</body>
<link>http://www.philstar.com/Article.aspx?articleId=324482&amp;publicationSubCategoryId=92</link>
</article>
<article>
<title>Bombing sa MM, pantasya lang ni Biazon</title>
<author></author>
<date>
<month>March</month>
<day>05</day>
<year>2006</year>
</date>
<body>Isa umanong fantasy tale ang pahayag ni Senador Rodolfo Biazon na pro-administration groups ang nasa likod ng planong pagbobomba sa Metro Manila. Ayon kina Lanao del Sur Rep. Benasing Macarambon at Bacolod City Rep. Monico Puentevella, ang pro-government bombing plot ay bahagi umano ng fantasy tales ni Biazon para tirahin umano ang administrasyon. &amp;quot;This is lunacy, Government is not crazy to put the countrys security and everyones safety at risk. For a senator, its very irresponsable for Biazon to go public with such an unconfirmed and outlandish plot,&amp;quot; ani Macarambon. Bilang dating hepe ng Armed Forces of the Philippines at propesyunal na miyembro ng militar ang pahayag na ito ng senador na naging matatag sa kanilang sinumpaang tungkulin na protektahan ang demokrasya noong nakalipas na linggo. Ang dapat aniyang ginawa ni Biazon ay kumpirmahin muna ang naturang ulat sa awtoridad o di kaya ay paimbestigahan sa pulisya o militar bago nagpalabas ng pahayag ukol dito. Kahina-hinala rin umano ang naging timing ng pagbubunyag ni Biazon dahil katatapos lamang alisin ni Pangulong Arroyo ang state of national emergency. Sinabi pa ni Puentevella na hindi niya lubos maisip na mismong pro-government group ang siyang magpaplano ng pagbobomba sa MM. Posible naman aniya na nais lamang umano ni Biazon na magkaroon ng ibang isyu na iimbestigahan para gamitin laban umano kay Arroyo matapos na mawalan na ng init ang &amp;quot;Hello Garci&amp;quot; issue. (Malou Escudero)</body>
<link>http://www.philstar.com/Article.aspx?articleId=324491&amp;publicationSubCategoryId=92</link>
</article>
<article>
<title>Bodyguards ng politiko, negosyante ni-recall</title>
<author></author>
<date>
<month>March</month>
<day>05</day>
<year>2006</year>
</date>
<body>Ni-recall ni PNP Chief Director General Arturo Lomibao ang lahat ng mga tauhan sa Regional at Provincial Mobile Group na nagsisilbing mga bodyguards ng local executives at mga negosyante sa bansa. Ang hakbang ay ginawa ni Lomibao upang maiwasang magamit ng ilang mapagsamantalang indibidwal ang mga pulis sa mga rehiyon para sa internal security operations partikular na sa mga lugar na may mga insurgency-related activities. &amp;quot;It has come to my attention that some personnel from the Regional and Provincial Mobile Groups are detailed as personal security for local government executives and other VIPs. They must he returned to their mother units to maximize the fighting capability of the MGs,&amp;quot; pahayag ni Lomibao. Sinabi naman ni PNP Spokesman Senior Supt. Samuel Pagdilao Jr., ang hakbang ng pamunuan ng PNP ay bunsod na rin ng mga naganap sa mga liblib na lugar at malayo ang mga police stations at outposts. &amp;quot;We expect more NPA hostilities of this nature in the wake of the directive of the Communist Party of the Philippines for the NPA to step-up tactical offensives against government and civilians targets&amp;quot;, dagdag ni Pagdilao. Noong Biyernes, 2 pulis at isang sibilyan ang napaslang ng NPA terrorists gamit ang isang internationally-outlawed landmines, isang police patrol ang tinambangan sa Sitio Minolo, Barangay San Isidro sa Puerto Galera. May 20-kataong NPA ang sinasabing nasa likod ng mga insidenteng ito gayundin ang panununog ng isang Globe cellsite sa Puerto Galera noong Miyerkules. Noon ding Biyernes, nakasagupa ng isang grupo ng mga sundalo ang isang grupo ng mga NPA terrorists na tangkang isabotahe ang isa pang Globe cellsite sa Sablayan, Occidental Mindoro. (Angie dela Cruz)</body>
<link>http://www.philstar.com/Article.aspx?articleId=324492&amp;publicationSubCategoryId=92</link>
</article>
<article>
<title>Sundalo susuyuin ni GMA</title>
<author></author>
<date>
<month>March</month>
<day>05</day>
<year>2006</year>
</date>
<body>Inihayag ng Malaca&amp;ntilde;ang na handa ang Pangulong Gloria Macapagal Arroyo na makipag-dayalogo sa ibat-ibang grupo ng mga sundalong militar para mabigyang atensyon ang kanilang mga problema. Sinabi ni Press Secretary at Presidential Spokesman Ignacio Bunye na bilang commander-in-chief ng AFP malawak ang responsibilidad ng Presidente kayat bukas ang kanyang pakikipag-ugnayan sa ibat-ibang yunit ng militar. Binanggit pa nito na sa pag-aalis ng Pangulo sa implementasyon ng Proclamation 1017 ay inatasan nito si Defense Secretary Avelino Cruz para ipagpatuloy ang mga reporma sa organisasyong militar. Samantala, maglalaan ng kaukulang pondo ang Defense department mula sa anim na taoin nitong budget para sa National Telecommunications Commission (NTC) upang matiyak na maa-upgrade ang communications equipments ng AFP. Ayon kay Cruz, ito ay may kaugnayan sa modernization program ng ahensiya at para mamantina ang kapasidad ng militar sa larangan ng komunikasyon. Sinabi pa nito na maglalaan ang departamento ng halagang P45 bilyon upang makabili ng mga kailangang kagamitan sa pagrereporma sa AFP. (Lilia Tolentino)</body>
<link>http://www.philstar.com/Article.aspx?articleId=324500&amp;publicationSubCategoryId=92</link>
</article>
<article>
<title>Butas sa wiretapping law, tatakpan</title>
<author></author>
<date>
<month>March</month>
<day>05</day>
<year>2006</year>
</date>
<body>Upang matakpan ang butas sa Republic Act 4200 o mas kilala sa tawag na Wiretapping Law, Inihain ni Muntinlupa Rep. Rufino Biazon ang House Bill No. 5313 na naglalayong amiyendahan ang nasabing batas. Naniniwala si Biazon na mas magkakaroon ng ngipin ang Wiretapping Law kung ito ay maaamiyendahan at matutukoy kung alin lamang ahensiya ng gobyerno ang dapat magsagawa ng wiretapping. Ginawang basehan ni Biazon para isulong ang pag-amiyenda sa panukala ang mga nakaraang debatehan ng mga mambabatas kung tatanggapin bilang ebidensiya o hindi ang &amp;quot;Garci tapes&amp;quot; sa isinagawang pagdinig ng limang komite sa kongreso. Ipinanukala ni Biazon na amyendahan ang section 1 ng naturang batas na naglalayong ipagbawal para sa sinuman na hindi awtorisado ang pagwi-wiretap sa usapan ng dalawang indibiduwal o grupo. Sinabi pa ni Biazon sa kanyang panukala na tanging ang National Bureau of Investigation (NBI), Philippine National Police (PNP) at Armed Forces of the Philippines (AFP) ang tanging government agencies na awtorisadong magsagawa ng legal wiretapping operations. Ayon sa mambabatas, ito ay upang matukoy ang ahensiyang responsable sa ginawang wiretapping kapag nagkaroon ng kaso na isinampa dahil sa paggamit ng illegal nito. Idinagdag nito na sa ilalim ng section 3 ng RA 4200, ang sinumang peace officer ay maaaring bigyang awtorisasyon para mag-wiretap kaya nahihirapan tuloy tukuyin kung sino ang gumawa ng wiretapping tulad ng nangyari sa Hello Garci tapes. (Malou Escudero)</body>
<link>http://www.philstar.com/Article.aspx?articleId=324501&amp;publicationSubCategoryId=92</link>
</article>
<article>
<title>Shabu mini tiangge sa Maynila sinalakay</title>
<author></author>
<date>
<month>March</month>
<day>05</day>
<year>2006</year>
</date>
<body>Nalambat ng pinagsanib na puwersa ng Manila Police District (MPD)-District Anti-Illegal Drugs Special Operation Task Group (DAID-SOTG) at Phil. Drug Enforcement Agency (PDEA) at K-9 ang 19-katao na pawang hinihinalang mga drug pushers sa isinagawang drug operation sa isang mini tiangge ng shabu, ilang metro lamang ang layo sa himpilan ng MPD-Station 4 sa Sampaloc, Manila, kahapon ng hapon. Kinilala ang mga suspect na sina Rafael Abad, Domec Ramos, John Carlo Estacio, Romeo Habahab, Allen Abad, Rafael Abad, Ramil Abad, Christina Gomez, Jaime Valenzuela, Dario Dolores, Daniel Estacio, Edward Salazar, Maria Leonila, Leonida Roy, John Coz, Rolando Coz, Mylene Villanueva, Maria Rosario Estado at Catherine Manabat. Sila ay kasalukuyang nakadetine sa DAID-SOTG. Pinangunahan mismo ni DAID chief Supt. Rodolfo Llorca ang operasyon sa bisa ng search warrant na ipinalabas ng Manila RTC dakong ala-1 ng hapon kahapon sa gilid ng riles ng tren sa G. Tuazon St., Balic-Balic, Sampaloc, na may 70 metro lamang ang layo mula sa likuran ng MPD-Station 4. Ang pagkakabulgar sa mini tiangge ay dahil sa nakalap na impormasyon ng mga tauhan ng MPD-Station 4 hinggil sa talamak na bentahan ng shabu sa naturang lugar. Ipinagbigay-alam naman ito sa tanggapan ni Llorca na siyang nanguna sa pagsalakay. Ikinatwiran ni Llorca na meron siyang memorandum sa mga himpilan ng pulisya sa Maynila na kaagad ipagbigay-alam sa kanila kung may makukuhang impormasyon tungkol sa pamamayagpag ng mga drug pusher sa kanilang nasasakupan. Matapos na makumpirma sa pamamagitan ng test-buy ay kaagad na nagsagawa ng raid ang mga alagad ng batas. Sinasabing naaktuhan ang mga suspect na nagsasagawa ng kumperensiya kasabay sa pagbibenta ng shabu. (Gemma Amargo-Garcia)</body>
<link>http://www.philstar.com/Article.aspx?articleId=324505&amp;publicationSubCategoryId=92</link>
</article>
<article>
<title>Atienza break-away group, sibak sa LP</title>
<author></author>
<date>
<month>March</month>
<day>06</day>
<year>2006</year>
</date>
<body>Itinuturing ng liderato ng Liberal Party (LP) sa pamumuno ni Senate Pres. Franklin Drilon na &amp;quot;resigned&amp;quot; ang break-away group ng partido sa pangunguna ni Manila Mayor Lito Atienza at ilang miyembro ng Gabinete ni Pangulong Arroyo na nagdaos ng kumbensyon sa Manila Hotel kamakailan. Sinabi ni dating Education Sec. Butch Abad, past president ng LP, illegal ang ginawang pagtitipon sa Manila Hotel ng ilang kasapi ng LP kung saan inihalal pa si Atienza na bagong pangulo ng partido bilang hakbang na rin sa planong pagpapatalsik kay Drilon dahil sa posibleng tahasang pagkontra nito sa Arroyo administration. Suportado pa rin si Drilon bilang legal na pinuno ng LP ng mga dating LP past presidents na sina dating Senator Wigberto Tanada at Northern Samar Gov. Raul Daza. Magugunita na naghain ng petisyon ang grupo ni Drilon sa Commission on Elections (Comelec) upang ipagbawal ang grurpo ni Atienza at iba pang kaalyado ni Pangulong Arroyo na umakto bilang bagong pinuno ng LP matapos ang ginanap nitong eleksyon noong Marso 2 sa Manila Hotel. Iginiit pa ng grupo ni Drilon na illegal, illegitimate at paglabag sa Constitution and By-Laws ng LP ang ginawa ng grupo ni Atienza kasama sina Malabon-Navotas Rep. Ricky Sandoval, Presidential Chief of Staff Mike Defensor at Budget Sec. Rolando Andaya Jr. Ipinaliwanag ni Drilon na siya pa rin ang namumuno sa LP at mayroong awtoridad at kontrol sa LP headquarters at sa lahat ng provincial at city chapters. Magugunita na sa kasagsagan ng &amp;quot;Hello Garci&amp;quot; scandal, isa si Drilon sa mga nanawagan ng pagbibitiw ng Pangulo bagaman magkasama sila sa alyansa. (Rudy Andal)</body>
<link>http://www.philstar.com/Article.aspx?articleId=324653&amp;publicationSubCategoryId=92</link>
</article>
<article>
<title>Lady solons iti-takeover ang Kamara</title>
<author></author>
<date>
<month>March</month>
<day>06</day>
<year>2006</year>
</date>
<body>Isang mahalagang araw ngayong Lunes para sa mga babaeng mambabatas dahil patatakbuhin ng mga ito ang sesyon ng Kamara bilang pagdiriwang sa buwan ng mga kababaihan. Si Congw. Josefina Joson (1st District Nueva Ecija) ang aaktong House Speaker sa loob ng isang araw samantalang sina Congw. Nanette Daza ng Q.C. at Baisendig Dilangalen ng Maguindanao ang posibleng maging majority at minority leaders sa sesyon. &amp;quot;Isang pambihirang pagkakataon ito na ibinibigay sa mga babaeng mambabatas taun-taon. Kaya naman sisiguruhin naman na maisulong ang mga pro-women at family bills sa Kamara na kailangan nang aksyunan,&amp;quot; ani Congw. Cynthia Villar, presidente ng lady legislators group. Ang lady legislators ay pangungunahan ang plenaryo sa isang pribilehiyong pagtatalumpati tungkol sa &amp;quot;Womens Participation in Society&amp;quot;, Womens Governance&amp;quot; naman si Rep. Liza Maza, &amp;quot;Anti-Prostitution&amp;quot; si Rep. Ana Theresia Hontiveros-Baraquel at ang &amp;quot;Women in Technological Advances&amp;quot; ay si Rep. Nanette Castelo-Daza. Ang selebarsyon na may temang &amp;quot;CEDAW ng Bayan, Sigaw ng Kababaihan&amp;quot;, ay mag-uumpisa sa pamamagitan ng misa ng pasasalamat at photo exhibit na magtatampok sa pagsisikap ng mga babaeng mambabatas sa pagsusulong ng karapatan ng kababaihan. Magkakaroon ng talakayan tungkol sa Convention on the Elimination of Discrimination Against Women at magkakaloob ng serbisyong medical tulad ng pap smear at breast examination para sa kababaihang empleyado ng Kamara at sa Payatas, Fairview at Novaliches, Quezon City at libreng ear piercing sa mga bata, mula kay Rep. Janette Garin. (Malou Rongalerios)</body>
<link>http://www.philstar.com/Article.aspx?articleId=324662&amp;publicationSubCategoryId=92</link>
</article>
<article>
<title>Floating bomb ship sinita sa muling pagbiyahe ng nakalalasong kemikal</title>
<author></author>
<date>
<month>March</month>
<day>06</day>
<year>2006</year>
</date>
<body>Bagama't pinagbawalan na ng Court of Appeals (CA) at ng Office of the Solicitor General (Solgen), pinayagan ng Philippine Coast Guard (PCG) at Maritime Industry Authority (MARINA) na makapaglayag ang barkong tinaguriang &amp;quot;floating bomb&amp;quot; dahil sa pagkakarga ng nakalalasong kemikal sa kabila umano ng hindi pagtupad sa safety code para sa karagatan. Nabatid na muling nakabiyahe ang LCT M/V Golden Swan nitong Pebrero 25-26 buhat sa Pier 18 sa Tondo, Maynila at nakarating ng Isabela, Leyte upang magkarga ng nakalalasong kemikal na &amp;quot;anhydrous ammonia&amp;quot; na idedeliver naman sa Pheschem Indistry sa Maynila. Itoy matapos na bigyan ng go-signal umano ng PCG-Isabela, Leyte base na rin sa kautusan ni Commander Joseph Badajos, chief officer ng Maritime Safety Office ng PCG-National Capital Region. Base sa rekord, unang nagpalabas ng kautusan ang MARINA noong Disyembre 21, 2001 na bawalang bumiyahe ang Golden Swan hanggang hindi nakakatalima ang nagmamay-ari ng barko sa safety code ng MARINA partikular ang International Code for Construction and Equipment of Ships Carrying Liquefied Gases in Bulk (IGC Code). Sinundan pa ng kautusan ng Office of the President noong Oktubre 30, 2004 at Enero 27, 2005 para sa MARINA at PCG na itigil ang pagkakaloob ng special permit sa Golden Swan upang makapaglayag. (Danilo Garcia)</body>
<link>http://www.philstar.com/Article.aspx?articleId=324668&amp;publicationSubCategoryId=92</link>
</article>
<article>
<title>P8-M hulugan alok ni Goma</title>
<author></author>
<date>
<month>March</month>
<day>06</day>
<year>2006</year>
</date>
<body>Nag-alok kahapon ng halagang P8-milyon ang aktor na si Richard Gomez sa kanyang tax evasion case sa Department of Justice (DOJ) na ibibigay nito ng hulugan. Ayon kay Justice Sec. Raul Gonzalez, ginamit ni Gomez si Gina de Venecia, asawa ni Speaker Jose de Venecia na tulay upang makausap siya nito na iatras ang multi-milyong kaso laban sa kanya sa Bureau of Internal Revenue (BIR). Sinabi ni Gonzalez na nag-alok ng P8 milyon si Goma bilang kabayaran sa buwis na hindi nabayaran sa paglabas sa telebisyon, pelikula at pag-eendorso ng mga produkto sa pamamagitan ng TV commercials. Ngunit nais umano ng aktor na gawing hulugan o &amp;quot;staggered basis&amp;quot; ang bayaran dahil mabigat umano sa kanya kung isang beses lang ang pagbabayad. Samantala, hiniling ng BIR sa DOJ na baliktarin nito ang naunang desisyon hinggil sa P7.5 milyong tax evasion case laban kay Asias Songbird Regine Velasquez. Batay sa motion for reconsiderations ng BIR, iginiit na malaki ang pagkakamali ng DOJ nang ibasura nito ang tax evasion case laban kay Velasquez dahil sa kumpleto ang BIR sa kanilang isinumiteng ebidensya. (Danilo Garcia/Grace Amargo-dela Cruz)</body>
<link>http://www.philstar.com/Article.aspx?articleId=324677&amp;publicationSubCategoryId=92</link>
</article>
<article>
<title>Bigamy vs BoC collector</title>
<author></author>
<date>
<month>March</month>
<day>06</day>
<year>2006</year>
</date>
<body>Isinulong ng Department of Justice (DoJ) ang kasong bigamy laban sa isang kolektor ng Bureau of Customs (BoC) na ikinatuwiran ang pagiging Muslim upang makapagpakasal ng dalawang ulit. Sa limang pahinang resolution ni Justice Secretary Raul Gonzalez, pinaboran nito ang petition for review na inihain ni Samson Pacasum, BoC collector sa Iligan City na naghain ng kanyang bigamy case laban kay Marietta Zamoranos, Deputy collector for operation sa Manila International Container Port (MICP). Batay sa record, si Zamoranos ay ikinasal muna kay Jesus De Guzman noong May 3, 1982 sa pamamagitan ng isang Muslim wedding na sinundan ng isang civil marriage noong July 30, 1982, ngunit matapos nito ay kinatigan naman ng Sharia Circuit Court ang kanilang deborsyo matapos ang isang pagsasama. Makaraan nito ay nagpakasal muli si Zamoranos kay Pacasum noong December 28, 1992 subalit nadiskubre ng huli ang naunang kasal ng kanyang misis na hindi pa pinal na nareresolbahan ng korte ang annulment case nito. Nilinaw ng DOJ sa resolution nito na kahit pa man napawalang-bisa ang Muslim wedding nito ay hindi pa rin nito napatid ang kapangyarihan ng civil marriage at hindi ito maaaring tawagin lamang na ceremonial affair. (Grace dela Cruz)</body>
<link>http://www.philstar.com/Article.aspx?articleId=324678&amp;publicationSubCategoryId=92</link>
</article>
<article>
<title>Pagbawi sa Proc 1017 ipinagbunyi</title>
<author></author>
<date>
<month>March</month>
<day>06</day>
<year>2006</year>
</date>
<body>Nagpahayag kahapon ng kagalakan at pagpupugay ang grupo ng mga barangay Chairman sa kapaligiran ng pantalan sa Maynila sa ilalim ng kanilang samahan na Beyond 2004 Movement sa naging pasya at sensiridad ng Pangulong Gloria Macapagal-Arroyo sa ginawa nitong pagbawi sa proklamasyon 1017. Sa isang pahinang manipesto na ipinalabas ng Beyond 2004 Movement ay nagsasabing ang idineklarang State of National Emergency ng Pangulong Arroyo ay isa umanong nararapat na hakbang upang ipagtanggol ang kapakanan ng mas nakararaming mamamayan at upang mapanatili ang isang matatag na republika. Ang nasabing manipesto ay may pamagat na Mabuhay PGMA na pinirmahan ng mga Barangay Chairman na sina Teodoro Iradiel Jr., ng Barangay 129 ng Smokey Mountain; Perlita Reyes ng Barangay 101 ng Vitas, Katuparan; Luisito Reyes ng Barangay 105, Happy Land; Teresita Lumactod ng Barangay 649 ng Baseco; Ely Saluib ng Barangay 20 ng Parola, Tondo at Justo Dela Cruz ng Barangay 275 ng Parola, Binondo. Nananawagan ang grupo sa ilan pang individual partikular ang nasa panig ng oposisyon na nagnanais pang magpatuloy sa paggawa ng kaguluhan upang pabagsakin ang kasalukuyang pamahalaan na huwag nang tangkaing humakot ng mga mamamayan sa kanilang nasasakupan upang iligaw ang kanilang kaisipan kapalit ng maliit na halaga para lamang isulong ang pangsariling hangarin. Ayon sa grupo, hindi na nila hahayaan na masira ang dignidad ng kanilang nasasakupan kapalit ng anumang halaga at patuloy na maging biktima ng panlalansi at maging kasangkapan sa panggugulo ng iilan upang abalahin at pigilan ang mga programang nakatuon sa pag-angat ng kabuhayan ng mga mahihirap at pag-unlad ng ating ekonomiya. (Mer Layson)</body>
<link>http://www.philstar.com/Article.aspx?articleId=324683&amp;publicationSubCategoryId=92</link>
</article>
<article>
<title>Satur balik-NPA!</title>
<author></author>
<date>
<month>March</month>
<day>07</day>
<year>2006</year>
</date>
<body>Nagpahiwatig kahapon si Bayan-Muna Party-list Rep. Satur Ocampo na posibleng bumalik siya sa underground movement o armadong pakikibaka dahil mismong gobyerno ang nagtutulak sa kanilang grupo. Sinabi ni Rep. Ocampo sa isang pulong-balitaan, hindi imposibleng bumalik muli siya sa kabundukan kung hindi makakakuha ng hustisya sa administrasyong Arroyo. &amp;quot;Kung hindi kami makakakuha ng katarungan then open ang option namin for our survival,&amp;quot; wika pa ni Ocampo sa tanong ng mga reporters kaugnay sa posibilidad na muli itong pumasok sa NPA. Isa si Ocampo sa 5 kongresista na nasa ilalim ng protective custody ng House of Representatives dahil sa kasong rebelyon. Iginiit naman nito, hindi sila pabor na gumamit ng bayolenteng pamamaraan para makuha ang kanilang objective na pulitikal kahit ginigipit na sila ng gobyerno. Si Ocampo ang nagsilbing spokesman ng National Democratic Front (NDF) sa peace talks sa ilalim ng Aquino government. Hinamon din ng kongresista si National Security Adviser Norberto Gonzales na magpakita ng ebidensiya na ginagamit nila ang kanilang puwesto sa Kamara para tulungan ang New Peoples Army (NPA). Ayon naman kay House Minority Leader Francis Escudero, matapos ang EDSA 1 ay nahimok ng gobyerno ang mga leftist group na bumalik sa mainstream ng lipunan at makilahok sa eleksyon. Subalit taliwas ang ginagawa ngayon ng Arroyo government, ayon kay Rep. Escudero, dahil pinipilit nitong itulak pabalik sa underground ang mga leftist group na nagbalik-loob sa pamahalaan. (Malou Escudero)</body>
<link>http://www.philstar.com/Article.aspx?articleId=324807&amp;publicationSubCategoryId=92</link>
</article>
<article>
<title>Paceco di makikinabang sa Northrail project</title>
<author></author>
<date>
<month>March</month>
<day>07</day>
<year>2006</year>
</date>
<body>Siniguro kahapon ni North Luzon Railways Corporation (Northrail) president Jose Cortes Jr. na walang magiging pakinabang ang pag-aari niyang Pacific Cement Co. (Paceco) sa Northrail project gaya ng nais palitawin ng ilang grupo. Nilinaw ni Mr. Cortes, na Undersecretary din ng Department of Transportation and Communications (DOTC), hindi sa Paceco magmumula ang gagamitin semento sa Northrail project para sa pagtatayo ng concrete fence ng railways system nito mula Caloocan City hanggang Clark, Pampanga. &amp;quot;Hinding-hindi ko sisirain aking pangalan para lamang kami ang maging supplier ng semento sa Northrail project na ako mismo ang namumuno. Nagtiwala sa akin si Pangulong Arroyo kaya ako ang kinuha niya na mamuno sa Northrail at hindi ko sisirain ang tiwala niyang ito sa akin,&amp;quot; wika pa ni Cortes. Ipinaliwanag pa ng Northrail president, maraming mga cement factory na malapit lamang sa aming proyekto na puwedeng kunan ng mga contractors para magamit sa gagawing concrete fence bukod sa katotohanan na ang planta ng Paceco ay nasa Surigao del Norte. Aniya, tuloy-tuloy na ang construction ng Northrail kung saan ay sinisimulan na rin ang civil structures na paglalatagan ng 2-track narrow railway system mula sa Caloocan City hanggang Malolos, Bulacan hanggang sa Clark, Pampanga. &amp;quot;Totally new ang railway system na ito kung saan ay bago ang mga riles, mayroong mga elevation sa mga crossings, mayroong concrete fence at air-conditioned ang 21 Diesel Multiple Unit (DMU) trains na may kabuuang 84 coaches,&amp;quot; paliwanag pa ni Mr. Cortes. Idinagdag pa nito, hindi renovation ang kanilang gagawin sa Right of Way (ROW) ng PNR mula Caloocan City hanggang Clark, Pampanga kundi lahat ay bago hindi gaya sa Southrail project na rehabilitation lamang ang gagawin. Inaasahan ni Mr. Cortes na matatapos ang Phase 1 ng proyekto mula Caloocan hanggang Malolos sa loob ng 3 taon.</body>
<link>http://www.philstar.com/Article.aspx?articleId=324817&amp;publicationSubCategoryId=92</link>
</article>
<article>
<title>Drilon payag sa pakikialam ni Salonga</title>
<author></author>
<date>
<month>March</month>
<day>07</day>
<year>2006</year>
</date>
<body>Pabor si Senate President Franklin Drilon na mamagitan sa sigalot ng Liberal Party (LP) si dating Senate President Jovito Salonga para maayos na ang bangayan sa loob ng partido. Ayon kay Sen. Drilon, respetado nila si Sen. Salonga at naniniwala siya na ang katauhan nito ang siyang makakapag-ayos sa gusot ng LP na kasalakuyang nahahati sa pagitan ng kanyang paksyon at ni Manila Mayor Lito Atienza. Sinipa ni Drilon, bilang presidente ng LP, ang grupo ni Mayor Atienza na nagsagawa ng ilegal na kumbensyon noong Marso 2 sa Manila hotel dahil paglabag ito sa kanilang constitution and by-laws. Ang reaksyon ni Drilon ay bilang tugon na rin sa pahayag ni Salonga na payag siyang mamagitan sa dalawang paksyon kung iiwasan ang pagsasapubliko ng kanilang mga propaganda, maging independente mula sa Malaca&amp;ntilde;ang at pagsampa ng kaso sa mga tiwaling opisyal ng gobyerno partikular na ang Comelec, alinsunod sa kanilang saligang-batas. Ipinaliwanag pa ni Salonga, ang magkabilang kampo ay nagbabatuhan ng kanilang akusasyon sa publiko habang ang paksyon ni Atienza ay lumalabas naman na tuta ng Malaca&amp;ntilde;ang at si Drilon naman bilang pangulo ng Senado ay nabigong magsampa ng kaso laban sa mga tiwaling opisyal ng gobyerno. Aniya, dapat ding tandaan ng magkabilang kampo na bawal ang panunuhol sa LP, partikular na ang pagtanggap ng mga pondo mula sa Pagcor, Philhealth, dahil ito ay hindi nagiging iba sa mga tradisyunal na pulitiko. (Rudy Andal)</body>
<link>http://www.philstar.com/Article.aspx?articleId=324823&amp;publicationSubCategoryId=92</link>
</article>
<article>
<title>Lomibao kukuwestyunin sa media harassment</title>
<author></author>
<date>
<month>March</month>
<day>07</day>
<year>2006</year>
</date>
<body>Ipapatawag ng Kamara si PNP chief Arturo Lomibao upang kuwestiyunin hinggil sa ginawang panggigipit at pananakot sa mga kagawad ng media at pag-take over ng pulisya dahil sa paglabag sa Proclamation 1017. Naghain ng resolusyon si Para&amp;ntilde;aque City Rep. Roilo Golez, dahil sa paglabag ni Lomibao sa malayang pamamahayag na ginagarantiyahan sa ilalim ng ating Saligang Batas. &amp;quot;The PNP chief apparently construed PP 1017 as his authority to warn media organization,&amp;quot; giit pa ng kongresista. Ipinaliwanag pa ni Golez, layunin ng Kamara sa gagawing pagpapatawag kay Lomibao na maiwasang maulit ang panggigipit na ito sa hanay ng media. Samantala, handa na ang Malaca&amp;ntilde;ang na harapin sa Korte Suprema ang mga personalidad na kumukuwestiyon sa legalidad ng PP 1017. Sinabi ni Presidential Spokesman Ignacio Bunye, ang proklamasyon ay lipas na at tanging mopping up operations na lamang ang isinasagawa ng mga operatiba kontra sa mga natitirang banta sa seguridad ng bansa. Umapela naman ang Office of the Solicitor General sa Supreme Court na ibasura ang petisyon na kumukuwestyon sa PP 1017 dahil binawi na ito ng Pangulong Arroyo. Binigyang-diin ni Solicitor-General Alfredo Benipayo sa 36-pahinang comment nito sa SC na walang ilegal sa pagdedeklara ng State of National Emergency. (Malou Escudero/Lilia Tolentino/Grace dela Cruz)</body>
<link>http://www.philstar.com/Article.aspx?articleId=324832&amp;publicationSubCategoryId=92</link>
</article>
<article>
<title>Maging tapat tayo sa tungkulin  PCSO director Revilla</title>
<author></author>
<date>
<month>March</month>
<day>07</day>
<year>2006</year>
</date>
<body>Hiniling kahapon ni Philippine Charity Sweepstakes Office (PCSO) Director Strike Revilla sa mga kawani ng Senado na maging tapat sa kanilang tungkulin dahil dito nakasalalay ang taumbayan para sa isang maayos na pamahalaan. Sa kanyang talumpati sa Flag raising Ceremony sa Senado, sinabi ni Revilla, na habang nagkakagulo ang taumbayan sa mga maiinit na isyu sa sambayanan marami naman sa ating mga kababayan ang naghihirap at nangangailangan ng pag-aaruga. &amp;quot;Let us all continue to be dedicated to our jobs and committed to public service. Continue to be loyal to the noble task of ensuring that the government runs well, regardless of uncertainty that lies ahead&amp;quot; ayon kay Strike na dating Chief of Staff ng kanyang kapatid na si Sen. Ramon Revilla Jr. Inihayag din ng bagong direktor na ikinasa na ng PCSO ang Healthbook Program para sa mga kapus-palad kung saan makakakuha sila ng libreng serbisyong pangkalusugan na sa pondo ng PCSO kukunin ang gastos at ang pagkakaroon ng partnership sa Philhealth na PCSO na rin ang magbayad nito. Balak din ni Revilla na magkaroon ng isang Quick Reaction Team (QRT) na siyang dadalo sa mga pangangailangang medical ng mga kaspus-palad nating kababayan. (Rudy Andal)</body>
<link>http://www.philstar.com/Article.aspx?articleId=324838&amp;publicationSubCategoryId=92</link>
</article>
<article>
<title>Hamon ni Rep. Magsaysay, akmang trabaho sa gradweyt</title>
<author></author>
<date>
<month>March</month>
<day>07</day>
<year>2006</year>
</date>
<body>Hinamon ni Alliance of Volunteer Educators (AVE) Party-list Rep. Eulogio &amp;quot;Amang&amp;quot; Magsaysay ang mga guro at paaralan na tiyakin naaangkop sa kailangang trabaho sa bansa ang magsisipagtapos ngayon na mag-aaral. Sinabi ni Rep. Magsaysay, lumitaw sa ulat ng Department of Labor and Employment (DOLE) na kulang pa kung tutuusin ang mga manggagawa na pupuno sa mga bakanteng trabaho sa bansa dahil sa kakulangan ng kwalipikadong aplikante dito. Sa datos ng DOLE, natuklasang mangangailangan ng 4.8 milyong skilled-worker sa susunod na apat na taon pero karamihan sa magtatapos ngayon ay hindi kwalipikado sa mga bakanteng posisyon dahil kulang ang kanilang kaalaman. Naniniwala si Magsaysay na mayroong hindi pagkakatugma sa pagitan ng kursong binibigyang-prayoridad ng mga pamantasan at ang mga industriyang nangangailangan ng mga manggagawa. &amp;quot;Hinihimok ko ang lahat ng paaralan, mga guro at mga kinauukulan na magkapit-bisig upang magkaroon ng mga programang tutugon sa suliranin natin sa trabaho at dapat tulungan natin ang mga mag-aaral na maiangkop ang kanilang mga sarili sa mga trabahong nangangailangan ng serbisyo sa pamamagitan ng pagtitiyak na hindi lamang mga theory ang kanilang matutuhan kundi higit matiyak na mahahasa sila na maging manggagawang tutugon sa pangangailangan ng bansa,&amp;quot; dagdag pa ni Magsaysay.</body>
<link>http://www.philstar.com/Article.aspx?articleId=324842&amp;publicationSubCategoryId=92</link>
</article>
<article>
<title>Marina pinayagang magbiyahe ang floating bomb</title>
<author></author>
<date>
<month>March</month>
<day>07</day>
<year>2006</year>
</date>
<body>Itinuro ng Philippine Coast Guard (PCG) ang Maritime Industry Authority (Marina) na nagbigay ng clearance para makapaglayag ang tinaguriang floating bomb na MV/Golden Swan na naglululan ng tone-toneladang kemikal na tumatagas sa karagatan. Sinabi ni PCG Spokesman Lt. Commander Joseph Coyme, wala silang kapangyarihan na mag-isyu ng special permit para sa LCT M/V Golden Swan at iba pang barko na may kaso para makabiyahe dahil ang Marina lamang ang may mandato nito. Tutol ang PCG na makapaglayag muli ang MV/Golden Swan dahil sa panganib na chemical spill dahil hindi nakakatupad ito sa International Code for Construction and Equipment of Ships carrying Liquified Gases in Bulk. Si Marina director Butch Arceo ang itinuturo naman ng PCG na nagbigay ng clearance sa MV/Golden Swan para makabiyahe sa karagatan mula sa Isabel, Leyte patungong Pier 18 sa Vitas, Tondo, Maynila upang maghatid ng anhydrous ammonia sa Pheschem industry. Sinabi naman ng Court of Appeals (CA) na puwedeng masampahan ng contempt ang Marina sa pagbibigay ng special permit sa Golden Swan kung saan ay may pending case ito kaya hindi pinapayagan ng CA na makabiyahe. (Danilo Garcia)</body>
<link>http://www.philstar.com/Article.aspx?articleId=324844&amp;publicationSubCategoryId=92</link>
</article>
<article>
<title>1017 uulit</title>
<author></author>
<date>
<month>March</month>
<day>08</day>
<year>2006</year>
</date>
<body>Nagbabala kahapon si Pangulong Arroyo na hindi siya magdadalawang-isip na gamitin muli ang kanyang emergency powers laban sa mga grupong ayaw tumigil sa pagtatangkang alisin siya sa puwesto. Ang pahayag ay kasunod ng banta ng mga makakaliwang grupo na magpapatuloy ang mga kilos-protesta para ipanawagan ang pagbibitiw ni Arroyo at ang pahayag ni Bayan Muna Rep. Satur Ocampo na mamumundok siyang muli. Sinabi ng Pangulo na muntik nang nasira ang demokrasya ng bansa kung hindi natunugan ng pamahalaan ang sabwatan ng left-wing at right-wing groups sa ilang &amp;quot;naligaw ng landas&amp;quot; na mga sundalo kaya hindi niya papayagang maulit ang ganitong destabilisasyon. Naghayag ng paniniwala ang Pangulo na nananatili siya sa poder ng kapangyarihan sa kabila ng mga tangkang destabilisasyon at mga batikos dahil ito ay kaloob ng Diyos. Sinabi pa ng Pangulo na hindi siya ang dahilan kaya watak-watak ang bansa dahil mula pa noong EDSA 1 ay nagpatuloy ang pagkakahati-hati ng sambayanan hanggang EDSA 2. Tiniyak din ng Pangulo na anumang desisyon ng Korte Suprema sa pagdedeklara niya ng Proclamation 1017 ay igagalang niya. (Lilia Tolentino)</body>
<link>http://www.philstar.com/Article.aspx?articleId=324959&amp;publicationSubCategoryId=92</link>
</article>
<article>
<title>Gloria bumanat sa Senado</title>
<author></author>
<date>
<month>March</month>
<day>08</day>
<year>2006</year>
</date>
<body>Ibinuhos ni Pangulong Arroyo ang sama ng loob nito sa pulitiko at partikular na binatikos ang Senado na anyay sobra ang pamumulitika at nauubos ang oras sa mga imbestigasyon sa halip na gumawa at magpasa ng mga batas. Sa kanyang pahayag sa radio interview sa GMA-7, sinisi ng Pangulo ang Senado kung bakit hindi agad naipasa ang panukalang batas sa P1,000 dagdag allowance ng mga government employees, dahilan para siya na mismo ang mag-utos na magpalabas ng pondo para rito. &amp;quot;Pinupulitika naman talaga nila lahat ang mga imbestigasyon sa Senado hindi tuloy nakakapasa ng batas, ginagamit lahat na oras halos doon sa imbestigasyon tapos kumakain pa sa oras ng sesyon tapos pagbukas ng sesyon, privelege speech, konting sandali lang adjourned na. Ano ba ang lumalabas sa kanilang imbestigasyon kuno, in aid of legislation o destabilization?,&amp;quot; patutsada ng Pangulo patungkol sa anomalya sa fertilizer fund na sinisiyasat ng Senado. Sinabi pa ng Pangulo na hindi tulad ng Senado na pang-headline ang trabaho, tahimik anya niyang pinaiimbestigahan sa Presidential Anti-Graft Commission ang naturang anomalya. (Lilia Tolentino)</body>
<link>http://www.philstar.com/Article.aspx?articleId=324966&amp;publicationSubCategoryId=92</link>
</article>
<article>
<title>Oral argument sa 1017 lumarga</title>
<author></author>
<date>
<month>March</month>
<day>08</day>
<year>2006</year>
</date>
<body>Sumalang kahapon sa oral argument ang mga petitioners ng Presidential Proclamation 1017 o state of national emergency at iginiit na dapat pa rin magpalabas ng desisyon ang Korte Suprema hinggil sa legalidad nito kahit inalis na ni Pangulong Arroyo ang proklamasyon. Ayon kay Atty. Raul Pangalangan, abogado ni UP Prof. Randy David, ang magiging desisyon ng SC hinggil sa legalidad nito ay maaring maging gabay o batayan ng publiko sa mga darating na panahon at upang maiwasan din umano ang muling pagdedeklara at pagpapatupad ni GMA ng 1017. Nangangamba ang pitong petitioners na kinabibilangan ng UP Lawyers, Philippine Daily Tribune, opposition congressmen, Kilusang Mayo Uno, Integrated Bar of the Philippines, Alternative Law Group at ang kampo ni dating Senador Loren Legarda na muling ipatupad ng Pangulo ang 1017. Binigyang diin pa nito na dapat pa rin ibasura ng SC ang 1017 dahil ang kabuuan nito ay maituturing na illegal o unconstitutional dahil sa &amp;quot;karahasang&amp;quot; idinulot nito ng umanoy ilegal na arestuhin ang mga ralista na malinaw umanong paglabag sa karapatan ng publiko sa malayang pamamahayag ng damdamin para sa kasalukuyang administrasyon. Binigyan ng 7 minuto ang mga petitioners upang maihain ang kani-kanilang argumento, habang 25 minuto sa Office of the Solicitor General para idepensa ang gobyernong Arroyo sa pagdedeklara nito ng 1017. (Grace dela Cruz)</body>
<link>http://www.philstar.com/Article.aspx?articleId=324972&amp;publicationSubCategoryId=92</link>
</article>
<article>
<title>PDIC baon sa P80-B utang</title>
<author></author>
<date>
<month>March</month>
<day>08</day>
<year>2006</year>
</date>
<body>Nalulugi ang Bangko Sentral ng Pilipinas ng higit sa P1.2 bilyon taun-taon dahil nakabaon diumano ang Philippine Deposit Insurance Corp. (PDIC) sa P80 bilyong walang pakinabang na pagkakautang. Dahil dito, pinagpapaliwanag ng Kongreso si Ric Tan, PDIC president, sa mismanagement ng pondo ng ahensiya dahil sa pagliligtas sa mga malalaking commercial banks sa pagbagsak gamit ang bilyun-bilyong piso mula sa kaban ng bayan. &amp;quot;I support the call for an immediate investigation of PDIC management of funds and why the BSP has too much financial exposure in the PDIC. Its president Ric Tan must be made to answer, account and explain why the government is going throught such financial exposure to bailout distressed banks,&amp;quot; pahayag ni Rep. Prospero Nograles, chairman ng House Committee on Rules. Ayon sa ilang banking industry players, mayroon namang hihigit sa P40 bilyong assets ang PDIC mula sa mga distressed banks na makakatulong sa ahensiya kung ibebenta o gagamitin ng ahensiya para pagkakitaan. &amp;quot;Hindi dapat upuan lamang ng PDIC ang mga assets na ito para makabangon ang ahensiya sa malaking pagkalugi,&amp;quot; pahayag ng nasabing industry players na humiling ng anonymity. Ayon naman kay Batangas Rep. Hermilando Mandana, nakapagtataka umano na pinayagang umabot sa mahigit sa P80 bilyon ang naging exposure ng BSP sa PDIC, o two-thirds ng outstanding loan portfolio ng BSP na nasa P124 bilyon.</body>
<link>http://www.philstar.com/Article.aspx?articleId=324973&amp;publicationSubCategoryId=92</link>
</article>
<article>
<title>5 militanteng solons madidiin sa rebelyon</title>
<author></author>
<date>
<month>March</month>
<day>08</day>
<year>2006</year>
</date>
<body>May matibay na ebidensiya ang pamahalaan upang isulong ang kasong rebelyon laban sa limang partylist representatives sa koneksiyon ng mga ito sa New People's Army (NPA). Ayon kay National Security Adviser Norberto Gonzales, isinumite na ng mga legal counsel ng pamahalaan sa Department of Justice (DOJ) ang 162 pirasong ebidensiya kabilang ang mga pangalan ng 147 respondents na karamihan ay mga testigo laban kina Bayan Muna Reps. Satur Ocampo, Teddy Casino, Joel Virador; Gabriela Rep. Liza Maza at Anakpawis Rep. Rafael Mariano. &amp;quot;I have gone through these documents..Its very thick documents. The documents we submitted weighed 1.5 tons,&amp;quot; ani Gonzales. Ipupursige rin ng gobyerno ang kasong malversation of funds dahil sa umano'y hindi magandang pinatutunguhan ng pork barrel funds ng mga militanteng mambabatas . (Joy Cantos)</body>
<link>http://www.philstar.com/Article.aspx?articleId=324982&amp;publicationSubCategoryId=92</link>
</article>
<article>
<title>Protective custody sa 5 solons pinaaalis</title>
<author></author>
<date>
<month>March</month>
<day>08</day>
<year>2006</year>
</date>
<body>Ihihirit ng Philippine National Police (PNP) sa Department of Justice (DOJ) na tanggalin na ang ipinagkaloob na protective custody ng Kamara sa limang militanteng mambabatas upang maipatupad na ang pag-aresto laban sa mga ito sa kasong rebelyon. Ito ay bunga ng paglabag ni Gabriela Rep. Liza Maza sa alituntunin ng protective custody ng pumuslit ito noong Lunes ng gabi sa Kamara para dumalo sa bicameral meeting ng Senado, at nakabalik sa Kamara ng hindi nahuli ng mga pulis. Iginiit ni PNP spokesman Sr. Supt. Samuel Pagdilao na hindi dapat umalis sa Kamara ang lima ng walang go signal ni Speaker Jose de Venecia. Ayon naman kay de Venecia, bagaman at kailangan aniya ang diplomasya, dapat isuko ang lima kapag dumating na ang arrest warrant dahil walang congressman ang mas matas pa sa batas. Ani JDV, ginawang dormitoryo ng limang &amp;quot;Housemates&amp;quot; ang kanyang opisina at pera ng Kongreso ang ginagastos sa pagkain ng mga ito. (JCantos/MEscudero/Gdela Cruz)</body>
<link>http://www.philstar.com/Article.aspx?articleId=324984&amp;publicationSubCategoryId=92</link>
</article>
<article>
<title>Bibitaying Pinay sa Kuwait maisasalba</title>
<author></author>
<date>
<month>March</month>
<day>08</day>
<year>2006</year>
</date>
<body>Posibleng makaligtas sa parusang bitay ang isang Pinay domestic helper na nakapatay sa kanyang among Kuwaiti dahil hawak ngayon ng pamahalaan ang isang matibay na ebidensiya na magliligtas dito at isa na ang pagkakaroon umano nito ng diperensiya sa pag-iisip kaya naisagawa nito ang nasabing krimen. Kasalukuyang nasa Kuwait si VP Noli de Castro upang siyang umasikaso sa kaso ni Marilou Ranario. Nasa Kuwait din ang grupo ng mga dalubhasa sa National Center for Mental Health upang suriin si Ranario at patunayang wala ito sa katinuan nang masaksak at mapatay ang kanyang amo. (Ellen Fernando)</body>
<link>http://www.philstar.com/Article.aspx?articleId=324986&amp;publicationSubCategoryId=92</link>
</article>
<article>
<title>Lady solon inaresto</title>
<author></author>
<date>
<month>March</month>
<day>09</day>
<year>2006</year>
</date>
<body>Inaresto ng mga tauhan ng Quezon City Police District sina Akbayan Rep. Risa Hontiveros-Baraquel at 15 iba pang babaing ralista matapos magsagawa ng kilos-protesta kaugnay ng pagdiriwang ng International Womens Day kahapon sa Welcome Rotonda. Dinampot sina Baraquel at kasamahan nito matapos iutos umano ni QCPD director chief Supt. Nicasio Radovan na i-disperse ang mga ito dahil walang permit. Dito na nagkaroon ng komosyon hanggang sapilitan umanong isakay sa mobile ng pulis sina Baraquel. Ayon kay Baraquel, hindi maganda ang pagtrato sa kanya ng mga pulis dahil marahas ito para sa isang babae. Nagtataka lamang sila kung bakit sila kinuha ng mga pulis samantalang ipinagdiriwang lamang nila ang araw ng kababaihan. Hindi rin umano sigurado ang mga pulis na kumuha sa kanya kung ano ang isasampang kaso. Tiniyak nito na kanyang kakasuhan si Radovan at mga pulis nito na siyang responsable sa panggugulo sa matahimik nilang rally. Nanindigan si Baraquel na ilegal ang ginawag pag-aresto sa kanya dahil sakop siya ng tinatawag na parliamentary immunity. Sa ilalim ng batas, hindi puwedeng arestuhin ang sinumang miyembro ng Kongreso habang nakabukas ang sesyon kung ang katumbas na parusa ay hindi hihigit sa 6 taong pagkakulong. Nakita naman ni Joshua Mata ng Alliance of Progressive Labor ang ginawang pagdi-disperse kina Baraquel kaya pumagitna siya subalit siya naman ang pinalo sa likod ng mga pulis. Ayon kay Mata, napilitan siyang pumagitna nang makita niyang sapilitang isinasakay at pinapalo ng mga pulis ang mga kababaihang nagra-rally. Pinakawalan din si Baraquel habang kakasuhan si Mata. (Doris Franche At Malou Escudero)</body>
<link>http://www.philstar.com/Article.aspx?articleId=325121&amp;publicationSubCategoryId=92</link>
</article>
<article>
<title>Misis, 3 anak ni Gen. Garcia pinapaaresto na</title>
<author></author>
<date>
<month>March</month>
<day>09</day>
<year>2006</year>
</date>
<body>Pinapaaresto na ng Sandiganbayan Second Division ang asawa at mga anak ni retired Army Major Gen. Carlos Garcia na mga akusado rin sa P303.27 milyong plunder case. Ipinalabas kahapon ng korte ang warrant of arrest laban kina Clarita, asawa ni Garcia at mga anak na sina Ian Carl, Juan Paolo at Timothy Mark. Walang inirekomendang piyansa sa mga akusado. Inatasan ni Associate Justice Edilberto Sandoval si Sandiganbayan chief sheriff Edgardo Urieta na ipatupad ang ipinalabas na kautusan, gayundin ang AFP, PNP at NBI para tumulong sa paghahanap sa mga nabanggit na pamilya ng dating heneral. Ang Field Investigation Office (FIO) ng Office of the Ombudsman ang nagrekomenda ng pagsasampa ng kaso sa asawa at tatlong anak ni Garcia matapos ang isinagawang review o pag-aaral sa reklamo. Sangkot din anya sa pagnanakaw ng P303,272,005.99 ang pamilya ng dating heneral mula 1993-2004. Hindi naman matiyak kung nasa bansa pa ang asawat mga anak ni Garcia. (Malou Escudero)</body>
<link>http://www.philstar.com/Article.aspx?articleId=325125&amp;publicationSubCategoryId=92</link>
</article>
<article>
<title>Bansag na paraiso ng drug smugglers ang Pinas hamon sa PNP  Sen. Villar</title>
<author></author>
<date>
<month>March</month>
<day>09</day>
<year>2006</year>
</date>
<body>Dapat umanong ituring na isang hamon para sa drug enforcement unit ang ulat ng US State Department na &amp;quot;drug smugglers paradise&amp;quot; ang Pilipinas. Iginiit ni Sen. Manny Villar na dapat ipagpatuloy ng mga awtoridad ang kampanya laban sa illegal na droga upang hindi mapasama ang imahe ng bansa sa paningin ng buong mundo. Tinukoy ng US report na nananatili pa ring bigo ang Pilipinas na masawata ang operasyon ng ilegal na droga dahil sa kakulangan ng pondo, katiwalian sa gobyerno at iba pang problema. Batay sa ulat, ang Pilipinas ay nananatiling pangunahing transhipment point ng ilegal na droga. Labas-masok ang mga kontrabando sa bansa sa pamamagitan ng daungan, economic zone at mga paliparan. Itinuturing na paraiso ng mga drug smugglers ang Pilipinas dahil sa dami ng entry at exit points na maaring daanan ng ilegal na droga galing sa ibang bansa. (Rudy Andal)</body>
<link>http://www.philstar.com/Article.aspx?articleId=325130&amp;publicationSubCategoryId=92</link>
</article>
<article>
<title>Gen. Lim lumutang sa NBI</title>
<author></author>
<date>
<month>March</month>
<day>09</day>
<year>2006</year>
</date>
<body>Itinanggi kahapon ng sinibak na si Army Scout Ranger Brig. Gen. Danilo Lim ang pagkakasangkot niya sa nabigong kudeta laban sa gobyernong Arroyo sa pagsipot nito kahapon sa National Bureau of Investigation (NBI). Si Lim kasama ang abogadong si Atty. Vicente Verdadero ay nagsumite ng isang liham kay NBI officer-in-charge Atty. Nestor Mantaring at Special Task Force director Atty. Reynaldo Esmeralda para pabulaanan ang isinulat ni Nelly Sindayen ng Times Asia magazine na nakipagsabwatan siya sa isang Pastor Boy Saycon para pamunuan ang isang kudeta laban sa pamahalaan. Itinanggi rin nito na tinangka niyang kumbinsihin si AFP Chief of Staff Gen. Generoso Senga na sumama sa rebelyon dahil kung ginawa niya ito ay dapat kasama na niya ang kanyang buong tauhan para magtuluy-tuloy na ang pag-aklas. Ayon sa general, walang balak ang kanyang grupo na ikudeta ang Pangulo at hindi rin aniya totoo ang balitang pakikipag-alyansa nila sa grupo ng NPA at lalong hindi niya pahihintulutan ang kanyang sarili sampu ng kanyang mga tauhan na magamit ng sinumang pulitiko na mapabagsak ang pamahalaan. (Danilo Garcia)</body>
<link>http://www.philstar.com/Article.aspx?articleId=325138&amp;publicationSubCategoryId=92</link>
</article>
<article>
<title>Kaso vs leftist solons malakas</title>
<author></author>
<date>
<month>March</month>
<day>09</day>
<year>2006</year>
</date>
<body>Lalo pang lumalakas ang ebidensiya laban sa mga partylist lawmaker kaugnay ng pamamahagi nito ng kanilang pork barrel fund sa mga rebeldeng komunista. Ito naman ang nabatid kay Jesuit priest Fr. Romeo Intengan ng Partido Demokratiko-Sosyalista ng Pilipinas (PDSP) kasabay ng pahayag na tuloy ang kasong rebelyon na isinampa laban sa mga ito. Ayon kay Intengan, maituturing na isa itong treason dahil kumukuha umano ang mga kongresistang ito sa pamahalaan ng pera upang labanan ang mismong pamahalaan. Una nang pinabulaanan ni Bayan Rep. Satur Ocampo ang report na hinati-hati ang pork barrel para sa mga rebeldeng grupo. Sinabi ni Intengan na may ebidensiya umano sila na magpapatunay na ilang bahagi ng pork barrel ng mga partylist solons ay ibinigay sa ilang grupo upang magsagawa ng anti-government activities. Aniya, hindi niya maaaring isiwalat pa ang ibang detalye sa pangamba na malagay sa alanganin ang kanyang mga testigo. (Doris Franche)</body>
<link>http://www.philstar.com/Article.aspx?articleId=325142&amp;publicationSubCategoryId=92</link>
</article>
<article>
<title>Hamon kay GMA: Isuko si Bolante!</title>
<author></author>
<date>
<month>March</month>
<day>09</day>
<year>2006</year>
</date>
<body>Hinamon kahapon ni Senate Minority Leader Aquilino Pimentel, Jr., si Pangulong Arryo na isuko na lamang si dating Agriculture Undersecretary Jocelyn &amp;quot;Joc-Joc&amp;quot; Bolante kaysa iutos nito ang pagsasagawa ng imbestigasyon kaugnay sa P728 milyong fertilizer fund scam. Ayon kay Pimentel, kung talagang nais ng Pangulo na lumitaw ang katotohanan tungkol sa fertilizer fund scam ay dapat palutangin na lamang ng Palasyo si Bolante na sinasabing &amp;quot;arkitekto&amp;quot; ng nasabing anomalya. Sinabi ni Pimentel na hindi nararapat na mag-utos ng imbestigasyon si Arroyo sa Presidential Anti-Graft Commission matapos ilabas ng Senate committee on agriculture and food at blue ribbon ang kanilang report na &amp;quot;dapat managot&amp;quot; din ang Pangulo sa maling paggamit ng fertilizer fund na ginamit umano sa 2004 elections. Ayon kay Pimentel, kahit mayroong diskresiyon ang Pangulo ay dapat huwag na siyang makialam pa sa imbestigasyon dahil isinasangkot din siya sa anomalyang ito batay sa naging rekomendasyon ng Senado sa tanggapan ng Ombudsman. (Rudy Andal)</body>
<link>http://www.philstar.com/Article.aspx?articleId=325146&amp;publicationSubCategoryId=92</link>
</article>
<article>
<title>Sanayang paaralan tugon sa pagkaubos ng piloto, mekaniko</title>
<author></author>
<date>
<month>March</month>
<day>09</day>
<year>2006</year>
</date>
<body>Hiniling ng lokal na industriyang panghimpapawid sa pamahalaan na obligahin ang mga internasyonal na kumpanya ng eroplano na magtayo ng sanayang paaralan sa bansa para sa mga piloto at mekaniko upang maiwasan ang pinangangambahang pagkaparalisa ng local aviation. Ayon kina Cesar Lamberte, PAL Vice President for Human Resource Development at Lorenzo Ziga ng Maintenance, Repair and Overhaul (MRO) facilities, umaabot sa 5-6 taong pagsasanay bago maging bihasa ang isang mekaniko at 7-10 taon sa isang piloto para maging Kapitan. Gumagastos naman ng milyung-milyong piso ang mga lokal na kumpanya para sanayin ang kanilang piloto at mekaniko na pinipirata lamang ng mga foreign airline operators. Ayon kay Ziga, may 14,000 lisensiyadong mekaniko ng eroplano sa listahan ng Air Transport Office ngunit may 1,500-1,700 lang ang nagtatrabaho sa paliparan. Ayon sa Philippine Overseas Employment Administration (POEA) may 1,159 magagaling na mekaniko ang umalis sa bansa mula noong 2003 habang 700 piloto ngayon at 450 dito ang nasa PAL ngunit 75 sa mga ito ang umalis simula 2003. Sabi pa ni Lamberte, kabuuang 120 piloto mula sa ibat ibang lokal na magagaling na mekaniko ang umalis simula 2000. (Butch Quejada)</body>
<link>http://www.philstar.com/Article.aspx?articleId=325148&amp;publicationSubCategoryId=92</link>
</article>
<article>
<title>Kampanya vs smugglers, giit paigtingin</title>
<author></author>
<date>
<month>March</month>
<day>09</day>
<year>2006</year>
</date>
<body>Hinamon kahapon ng grupong Aksyon Sambayanan (AkSa) ang Bureau of Customs, mga pulis at iba pang ahensiya na dagdagan pa ang pagmamanman at paghuli sa mga smugglers na nananabotahe sa ekonomiya at mga kasapakat nito sa gobyerno. Ayon sa AkSa, dahil sa mga smugglers at iba pang tax evaders ay natutuyo umano ang ating bansa dahil tinatayang P200 bilyon kada taon ang nawawala sa Bureau of Internal Revenue (BIR) dahil sa mga hindi nagbabayad ng tamang buwis. Ikinatuwa naman ng grupong Partido Demokratiko-Sosyalista ng Pilipinas (PDSP) ang pagkakahuli sa isang big-time smuggler sa bansa na si Samuel Lee kung saan maituturing umano ito na isang hakbang para sa radikal at pagbabago sa lipunan kung kayat kailangan pang hanapin ang iba pang katulad nito. Ayon pa sa PDSP, kung naging matigas lamang ang pamahalaan sa paniningil ng buwis at mawawala ang korapsiyon sa bansa ay hindi na maghihirap pa ang maraming Pilipino. (Angie dela Cruz)</body>
<link>http://www.philstar.com/Article.aspx?articleId=325149&amp;publicationSubCategoryId=92</link>
</article>
<article>
<title>PITPA sumuporta sa Stradcom</title>
<author></author>
<date>
<month>March</month>
<day>09</day>
<year>2006</year>
</date>
<body>Sinuportahan ng pamunuan ng Philippine Information Technology Providers Association (PITPA) ang interconnectivity ng Private Emission Testing Centers sa IT provider na Stradcom ng Land Transportation Office (LTO). Sa isang official statement, sinabi din ni Pitpa president Arthur Gastilo na kinikilala ng kanyang samahan ang tungkulin ng Stradcom, Department of Transportation and Communication (DOTC) at ng LTO gayundin ang mga miyembrong IT Companies sa pagpapatupad ng mga plano para sa Interconnectivity program ng DOTC-LTO para sa PETCs sa ilalim ng Clean Air Act of the Philippines. Sinabi din ni Gastilo na ang samahan ay patuloy na susundin ang lahat ng guidelines at kautusan na itinakda ng gobyerno para sa implementasyon ng naturang programa para makatulong sa pagtiyak ng magandang kalidad ng serbisyo sa publiko. &amp;quot;The association pledges its full support to the leadership of DOTC Secretary Leandro Mendoza, Asst. Secretary Ricardo Alfonso, Asst. Secretary and LTO Chief Anneli Lontoc in implementing measures envisioned to bring the program to a much greater position to provide an improved quality of public service through the Private Emission Testing Center Program under the Clean Air Act,&amp;quot; ayon sa Pitpa. (Angie dela Cruz)</body>
<link>http://www.philstar.com/Article.aspx?articleId=325150&amp;publicationSubCategoryId=92</link>
</article>
<article>
<title>Bulaong pasok sa NBI</title>
<author></author>
<date>
<month>March</month>
<day>09</day>
<year>2006</year>
</date>
<body>Dahil sa magandang track rekord nito, pabor umano ang mga kawani at ahente ng National Bureau of Investigation (NBI) na si Manila Police District (MPD) director chief Supt. Pedro Bulaong ang siyang humalili sa nabakanteng puwesto ng namayapang si NBI Director Reynaldo Wycoco. Ayon sa ilang insiders sa NBI na ayaw magpabanggit ng pangalan, wala silang nakikitang mali sakaling si Bulaong ang mapili ng Malaca&amp;ntilde;ang na bagong director ng NBI. Anila, kuwalipikado si Bulaong na tumayong pinuno ng ahensiya na gaya ni Wycoco ay nagmula sa Philippine National Police bagaman hindi abogado ito. &amp;quot;The man is qualified. Hes no stronger to the job as other people would like to peddle. Hes a professional. His record at the MPD speaks well of his credentials,&amp;quot; ayon sa insider. Nilinaw ng insider na walang katotohanan ang pagdiskuntento ng mga kawani sakaling pumasok si Bulaong sa naturang ahensiya. Ang MPD sa leadership ni Bulaong ay hinirang kamakailan ng National Capital Region Police Office na best police district sa Metro Manila. (Ellen Fernando)</body>
<link>http://www.philstar.com/Article.aspx?articleId=325151&amp;publicationSubCategoryId=92</link>
</article>
<article>
<title>4,000 magtatapos sa ALS DepEd Manila</title>
<author></author>
<date>
<month>March</month>
<day>09</day>
<year>2006</year>
</date>
<body>Inaasahan ang mahigit sa 4,000 mag-aaral ang dadalo sa mass graduation ng Alternatibong Sistema ng Pag-aaral sa Tanghalang Francisco Balagtas sa Marso 16, 2006, 1:00 ng hapon. Tema ng pagtatapos ay &amp;quot;Manile&amp;ntilde;o: Kumilos ka Tungo sa Makabuluhang Pagbabago&amp;quot;. Ito ay sa ilalim ng pamamahala ng ALS DepEd Manila, Dr. Ma. Luisa S. Qui&amp;ntilde;ones, tagapamanihala ng mga paaralang lungsod at Gng. Adelina I. Ranga, hepe ng lingkuran ng ALS. Tatanggap ng sertipiko ang mga magsisipagtapos sa Basic Literacy, PEPT/Mobile Program,TAP/ALS A&amp;amp; E (School Based),TAP/ALS A&amp;amp;E (Special Program)at Literacy cum Livelihood. Panauhing pandangal si Manila Mayor Lito Atienza Jr.</body>
<link>http://www.philstar.com/Article.aspx?articleId=325152&amp;publicationSubCategoryId=92</link>
</article>
<article>
<title>25 coup plotters hinuli</title>
<author>Ni Joy Cantos</author>
<date>
<month>March</month>
<day>10</day>
<year>2006</year>
</date>
<body>Walong opisyal at 17 enlisted personnel mula sa elite Army units ang inaresto kasabay ng pagsasalang sa mga ito sa imbestigasyon kaugnay ng nasilat na kudeta upang patalsikin sa kapangyarihan si Pangulong Arroyo. Sa panayam, kinumpirma ni Army Chief Lt. Gen. Hermogenes Esperon Jr. na maraming mga opisyal mula sa elite First Scout Ranger Regiment ang kanyang ipinakulong matapos masangkot sa nabigong kudeta na pamumunuan umano sana ng sinibak na si Brig. Gen. Danilo Lim. Ang paratang ay itinanggi ni Lim sa pagharap nito sa National Bureau of Investigation (NBI) kamakalawa. Kasabay nito, inihayag ni Esperon na sa loob ng 2-3 araw ay tutukuyin na niya ang mga pangalan ng mga opisyal at mga enlisted personnel na isasalang sa court martial. Kabilang sa mga ito sina Lt. Col. Nestor Flordeliza, sinibak na chief of staff ng FSSR at Capt. Ruben Guinolbay, kasapi ng FSSR. Restricted to quarters na ang dalawa. Maliban sa 2 Colonel, apat pang Captain at dalawang Tinyente ang hinuli at iniimbestigahan.</body>
<link>http://www.philstar.com/Article.aspx?articleId=325306&amp;publicationSubCategoryId=92</link>
</article>
<article>
<title>Dagdag na allowance ng govt employees ginawang P2,000 ng Senado</title>
<author></author>
<date>
<month>March</month>
<day>10</day>
<year>2006</year>
</date>
<body>Inaprubahan kahapon ng Senado ang P2,000 dagdag na allowance para sa may 1.2 milyong empleyado ng gobyerno, doble sa panukala ng Kamara at kautusan ni Pangulong Arroyo na P1,000. Ayon kay Sen. Manny Villar, chairman ng committee on finance, plantsado na ito at magiging epektibo ngayong Hulyo 1. &amp;quot;Dinoble namin ang dagdag na allowance dahil sa pataas nang pataas ang presyo ng mga bilihin at dahil ngayon lang uli makakatikim ng dagdag na kita ang mga government workers mula noong 2001,&amp;quot; ani Villar. Sinabi rin ni Villar na dapat makinabang ang mga kawani ng gobyerno sa malaking kikitain ng pamahalaan mula sa dagdag na pagbubuwis. Ayon sa senador, P19 bilyon ang kailangang pondo ngayong taon para sa dagdag na allowance ngunit ito ay aakyat na sa P26 bilyon simula sa 2007. Kasamang makakatanggap ng P2,000 buwanang dagdag allowance ang mga sundalo at pulis. Bibigyan din ng kapangyarihan ang mga Government Owned and Controlled Corporation (GOCCs) at Local Government Units (LGUs) na bigyan ng dagdag allowance ang kanilang mga kawani na kukunin sa kanilang pondo. (Rudy Andal)</body>
<link>http://www.philstar.com/Article.aspx?articleId=325319&amp;publicationSubCategoryId=92</link>
</article>
<article>
<title>Abortion, divorce haharangin ni GMA</title>
<author></author>
<date>
<month>March</month>
<day>10</day>
<year>2006</year>
</date>
<body>Tiniyak ni Pangulong Arroyo na hindi niya lalagdaan bilang batas ang anumang panukalang batas na may kinalaman sa pagpapahintulot sa abortion at legalisasyon ng diborsiyo sa bansa. Ang pangakong ito ay ginawa ng Pangulo nang bumisita siya kahapon kay Pampanga Archbishop Paciano Aniceto sa okasyon ng anibersaryo ng ika-69 kaarawan ng Arsobispo. Sinabi ni Aniceto sa isang panayam na plano ng Pangulong magpalabas ng isang opisyal na pahayag sa panuntunang ipinatutupad ng pamahalaan sa isyu ng pamilya, populasyon at karapatan ng kababaihan. Ito anya ay gagawin ng Presidente matapos niyang makapulong ang mga kababaihang miyembro ng kanyang Gabinete. Sinabi ni Aniceto, tagapayong pampamahalaan ng Pangulo sa patakarang pampamilya at populasyon, na bilang isang debotong Katoliko, ang Pangulo ay mahigpit na tumatalima sa aral ng Simbahan na may kinalaman sa pamilya, populasyon at prinsipyo ng buhay. Gayundin, nanawagan si Arsobispo Aniceto sa lahat na lider pampulitika na makipagdayalogo sa Pangulo para magkaroon ng pagkakaisa ang mamamayan at maisulong ang mga programang pangkaunlaran ng bansa. Sa panahong ito anya ng Kuwaresma, inaasahan niyang ang lahat na lider politiko ay magninilay para sa kabutihan ng sambayanan. (Lilia Tolentino)</body>
<link>http://www.philstar.com/Article.aspx?articleId=325320&amp;publicationSubCategoryId=92</link>
</article>
<article>
<title>Kahit pa tawaging duwag, Batasan 5 di lalabas ng House!</title>
<author></author>
<date>
<month>March</month>
<day>10</day>
<year>2006</year>
</date>
<body>Kahit pa matawag na duwag, hindi papatulan ng &amp;quot;Batasan 5&amp;quot; ang hamon sa kanila na lumabas ng Batasan complex para lamang patunayan na matapang sila at handang magpa-aresto sa pulisya. Ayon kay Bayan Muna Rep. Satur Ocampo, hindi nila papatulan ang hamon ni Sorsogon Rep. Jose Solis na lumabas sa protective custody ng House of Representatives matapos sabihin ni House Speaker Jose de Venecia na napapagod na siyang maging &amp;quot;Big Brother&amp;quot; sa &amp;quot;Batasan 5&amp;quot; na kinabibilangan nina Ocampo, Bayan Muna Reps. Teddy Casi&amp;ntilde;o, Joel Virador, Gabriela Rep. Liza Maza at Anakpawis Rep. Rafael Mariano. Sinabi ni Virador na hindi makatarungan ang ginawang pagtrato sa kanya ng mga pulis na humuli sa kanya sa Davao at posibleng muli siyang sakalin at pahirapan ng mga ito kung lalabas sila sa Batasan. Sa isang press conference kahapon, naunang sinabi ni Solis na kung hindi lamang ini-extend ng Kongreso ang ibinigay na protective custody ay matagal na sanang nakakulong ang Batasan 5. Ang lima ay nasa ilalim ng kustodiya ng Kamara hanggang walang warrant of arrests na inilalabas laban sa kanila. Pinasinungalingan din ng mga mambabatas na pabigat sila kay de Venecia dahil sa paggamit nila sa tanggapan nito simula noong Pebrero 17 nang tangka silang arestuhin ng pulis matapos ang imposisyon ng state of emergency ng Pangulo. Ayon kay Casi&amp;ntilde;o, natutulog sila sa opisina ni de Venecia mula alas-10 ng gabi hanggang alas-7 ng umaga. Pabor din ang mga miyembro ng House security na doon sila matulog sa conference room ng Speaker. (Malou Escudero)</body>
<link>http://www.philstar.com/Article.aspx?articleId=325330&amp;publicationSubCategoryId=92</link>
</article>
<article>
<title>General atat maging PNP chief</title>
<author></author>
<date>
<month>March</month>
<day>10</day>
<year>2006</year>
</date>
<body>Ginagapang na umano ng isang police general na makopo ang puwestong iiwanan ni PNP chief Dir. Gen. Arturo Lomibao na nakatakdang magretiro sa Agosto. Ayon sa source, sabik o &amp;quot;naglalaway&amp;quot; na umano ang general na ito kaya kinasabwat na pati ang kauupo pa lamang na opisyal ng gobyerno. Ang opisyal naman ng gobyerno ay nanganganib na hindi pumasa sa Commission on Appointment (CA) matapos kuwestiyunin ang kanyang pagkakatalaga at kredibilidad. Dahil dito, maraming opisyal at miyembro ng PNP ang nagtaas ng kilay sa pagmamadali ng heneral. Bakit daw hindi mag-antay ang heneral na magretiro muna si Lomibao bago pumapel gayong kabilang naman siya sa mga kandidato para pumalit sa PNP chief. Sa ngayon ay gumagawa umano ng gimik ang heneral na ito upang mapabilis ang pagpapatalsik kay Lomibao. Sino siya?</body>
<link>http://www.philstar.com/Article.aspx?articleId=325331&amp;publicationSubCategoryId=92</link>
</article>
<article>
<title>Bitay sa 15 convict pinigil</title>
<author></author>
<date>
<month>March</month>
<day>10</day>
<year>2006</year>
</date>
<body>Bilang pagtupad sa ipinangako ni Pangulong Arroyo na sa ilalim ng kanyang termino ay walang mabibitay, muling pinigil sa ika-6 na pagkakataon ang pagsasagawa ng pagbitay ngayong buwan ng Marso sa 15 death convicts. Sa isang pahinang memorandum na pinadala ni Executive Secretary Eduardo Ermita kay Justice Secretary Raul Gonzalez, ipinagpaliban ng 90 araw ang pagsalang sa lethal injection sa 15 preso at muling itinakda sa buwan ng Hunyo. Kabilang sa mga nabigyan ng reprieve sina Ruben Suriaga, Roberto Palero; Filomeno Serrano, Hilgem Soriano, Rogelio Ombreso, Jonel Manio, Danilo Remudo; Alejandre delos Santos, Lucio Untalan, Baltazar Bongalon, Paulino Sevilleno, Fidel Alborido, Salvador Miranda at Ramil Rayos. (Grace dela Cruz)</body>
<link>http://www.philstar.com/Article.aspx?articleId=325333&amp;publicationSubCategoryId=92</link>
</article>
<article>
<title>Calderon bagong ISAFP chief</title>
<author></author>
<date>
<month>March</month>
<day>10</day>
<year>2006</year>
</date>
<body>Itinalaga kahapon bilang hepe ng Intelligence Service of the Armed Forces of the Philippines (AFP) ang senior military aide ni Pangulong Arroyo na si Navy Commodore Leonardo Calderon. Sa turn-over ceremony sa Camp Aguinaldo ay pormal na isinalin ng nagretirong si ISAFP chief Brig. Gen. Marlu Quevedo ang kapangyarihan kay Calderon matapos na magretiro ang una. Si Quevedo ay nagdiwang ng kanyang 56th birthday na siyang mandatory age retirement sa AFP. Ang ISAFP ang sinasabing pinagmulan ng kontrobersiyal na wiretapped &amp;quot;Hello Garci&amp;quot; tape na may kinalaman sa umanoy dayaan noong 2004 presidential elections. (Joy Cantos)</body>
<link>http://www.philstar.com/Article.aspx?articleId=325334&amp;publicationSubCategoryId=92</link>
</article>
<article>
<title>Rollback uli sa LPG</title>
<author></author>
<date>
<month>March</month>
<day>10</day>
<year>2006</year>
</date>
<body>Muling nagbaba ng 50 sentimos o kabuuang P5.50 kada tangke sa presyo ng liquified petroleum gas (LPG) ang LPG Marketers Dealers Association. Ang rollback na ika-4 mula buwan ng Pebrero ay bunsod ng patuloy na pagbaba ng presyo nito sa pandaigdigang merkado, pahayag ni MDA president Arnel Ty. Kung patuloy na hindi magbabago ang trend sa world market ay inaasahan na magkakaroon pa ng sunud-sunod na rollback sa mga darating na linggo. Ang grupo ni Ty ang nagsu-supply ng Island, Omni at Cat gas. (Edwin Balasa)</body>
<link>http://www.philstar.com/Article.aspx?articleId=325335&amp;publicationSubCategoryId=92</link>
</article>
<article>
<title>Mas mabigat na parusa sa smugglers giit</title>
<author></author>
<date>
<month>March</month>
<day>10</day>
<year>2006</year>
</date>
<body>Hinimok ng grupong Partido Demokratiko Sosyalista ng Pilipinas si Pangulong Arroyo na i-certify bilang urgent upang mapabilis na maging capital offense ang smuggling sa bansa at agad na bumuo ng isang ahensiya laban dito. Ayon sa grupo, ang mabilis na pagkakaaresto kay Samuel Lee na sinasabing nasa likod ng ilegal na importasyon ng malalaking shipment ng plastic resin ay dapat na maging basehan para sa Comprehensive Anti-Smuggling Law upang magkaroon ng &amp;quot;ngipin&amp;quot; ang gobyerno para sa kampanya upang malipol ang mga smugglers sa bansa. Si Lee ay sinampahan ng mga kasong paglabag sa Tariff and Customs Code at panunuhol ng P300,000 sa mga umaresto sa kanyang pulis noong Linggo kung saan ay agad namang nakalaya matapos na makapagpiyansa ng P16,000. Idinagdag pa ng grupo na dahil walang mabigat na batas para dito kaya wala pa ring malalaking tao sa sindikato ang nakukulong. Bukod sa smuggling sa mga barko at eroplano, dapat bigyan ng prayoridad ng awtoridad ang oil smuggling na pinangangambahang mas magpapalubog sa ekonomiya ng bansa.</body>
<link>http://www.philstar.com/Article.aspx?articleId=325336&amp;publicationSubCategoryId=92</link>
</article>
<article>
<title>Walang pondo sa P2,000 allowance</title>
<author></author>
<date>
<month>March</month>
<day>11</day>
<year>2006</year>
</date>
<body>Tinuligsa kahapon ng mga mambabatas ang Senado sa ginawa nitong pagpapaasa sa mga manggagawa ng gobyerno dahil sa ibinigay nitong pangako na tiyak namang mapapako. Naniniwala pa sina House Deputy Speaker for Mindanao Gerry Salapuddin at Antique Rep. Execquiel Javier na ang naging desisyon ng mga senador ay paraan para gantihan umano ang Pangulo dahil sa pagkastigo nito sa kanila. Ayon kina Salapuddin, mas praktikal at patas ang version ng mababang kapulungan ng Kongreso na P1,000 increase sa allowance kumpara sa P2,000 inaprubahan ng Senado. Anila, binibigyan ng House version ng panahon ang pamahalaan para makapaghanap ng pondo kung sakaling kulangin ang P13.1 bilyong alokasyon para sa implementasyon ng naturang increase. Niliwanag pa ni Salapuddin na malaki ang posibilidad na hindi kayanin ng gobyerno ang naturang increase dahil sa kakulangan ng pondo para rito. Ang dapat aniyang ginawa ng mga senador ay tinanong muna sa economic teams lalo na sa budget department kung may pondo para sa implementasyon nito. Sinabi pa ni Salapuddin na sinusubukan ng ilang senador na lagpasan ang ginawa ng Pangulo na nag-atas noong Pebrero 28 na bigyan ng P1,000 additional compensation ang mga empleyado ng gobyerno. Sinabi naman ni Javier na batid naman ng mga senador na ang kaya lamang ibigay ng gobyerno ay P1,000 subalit dahil na rin sa pagnanais umanong ipahiya ang Pangulo at agawin dito ang kredito ay itinaas nila ang allowance sa P2,000. Binigyang-diin ni Javier na nais din nilang itaas ang P1,000 allowance subalit batid naman ng lahat na kulang sa pondo ang gobyerno para ipatupad ang mas malaking allowance sa mga ito. Idinagdag pa nito na isang masamang biro ang ginawa ng mga senador sa mga empleyado dahil sa pagpapaasa sa kanila sa isang pangakong alam namang hindi maipapatupad. (Malou Escudero)</body>
<link>http://www.philstar.com/Article.aspx?articleId=325477&amp;publicationSubCategoryId=92</link>
</article>
<article>
<title>Mayors permit sa mga rali di pwedeng pakialaman ni GMA</title>
<author></author>
<date>
<month>March</month>
<day>11</day>
<year>2006</year>
</date>
<body>Iginiit kahapon ni Senate Minority Leader Aquilino Pimentel Jr. na hindi puwedeng kanselahin ng Malaca&amp;ntilde;ang ang inisyung permit ng mga alkalde para sa mga kilos-protesta kahit nasa ilalim man o hindi ang bansa ng state of emergency. Sinabi ni Sen. Pimentel, walang karapatan si Pangulong Arroyo na kanselahin ang mga permit na ipinagkaloob ng mga mayor para sa rali dahil hindi naman niya kontrolado ang mga local government na autonomous mula sa national government. Aniya, ang kapangyarihan lamang ng Pangulo sa ilalim ng Local Government Code sa mga local government units ay supervision kaya hindi niya puwedeng baguhin ang anumang desisyon nito sa pagbibigay ng permit sa mga rally. &amp;quot;Control is different from supervision. The Presidents power over local government is only one of supervision. Therefore, she cannot substitute her judgment for the judgment of the local chief executives,&amp;quot; paliwanag pa ni Pimentel na principal author ng Local Government Code. Ipinaliwanag pa ng mambabatas, tanging ang korte lamang ang may karapatan at kapangyarihan na kanselahin ang ipinagkaloob na permit ng mga alkalde. Nilinaw din ni Pimentel na ang pagkansela ni GMA sa mga rally permits sa panahong idineklara niya ang state of national emergency ay illegal dahil umiiral pa rin naman ang pagkilala sa civil liberties ng mamamayan na ginagarantiyahan sa ilalim ng ating Konstitusyon. &amp;quot;That is why the Constitution is there to put the brakes on possible abuse of powers of the powerful. That is the essence of democratic constitutionalism,&amp;quot; giit pa ng senador. (Rudy Andal)</body>
<link>http://www.philstar.com/Article.aspx?articleId=325488&amp;publicationSubCategoryId=92</link>
</article>
<article>
<title>Senado humirit sa EO 464</title>
<author></author>
<date>
<month>March</month>
<day>11</day>
<year>2006</year>
</date>
<body>Naghain na ng kanilang memoranda ang Senado at Alternative Law Group (ALG) sa Korte Suprema kaugnay sa legalidad ng Executive Order 464 na ipinalabas ni Pangulong Arroyo. Iginiit ng Senado at ALG na labag pa rin sa Constitution ang naturang kautusan ng Pangulo dahil nilalabag nito ang kapangyarihan ng lehislatura sa pagsasagawa ng imbestigasyon sa mga opisyal ng gobyerno, partikular sa sangay ng ehekutibo. Sinabi ng mga petitioners na nabigo ang Malaca&amp;ntilde;ang na ipaalam sa publiko sa pamamagitan ng pagpa-published nito sa mga pahayagan ng naturang kautusan. Ito anila ay maituturing na isang pag-abuso ng pamahalaan sa kapangyarihan nito sa pagpapalabas ng anumang kautusan at sa pagpapatupad nito. Bunga nito, nais ng Senado at ALG na ipawalang-saysay ng Korte ang EO 464 at patigilin ang mga opisyal ng gobyerno sa pagpapatupad nito. Hiniling din ng mga petitioners na agad magpalabas ng desisyon ang SC hinggil dito upang matuldukan ang pagpapatupad ng EO 464 para na rin umano makapagsagawa na rin ng imbestigasyon ang Senado hinggil sa umanoy katiwalian sa ilang ahensiya ng gobyerno tulad na lamang ng fertilizer scam. (Grace dela Cruz)</body>
<link>http://www.philstar.com/Article.aspx?articleId=325491&amp;publicationSubCategoryId=92</link>
</article>
<article>
<title>Interview ng ABC 5 kay Lim hinihingi ni Sec. Defensor</title>
<author></author>
<date>
<month>March</month>
<day>11</day>
<year>2006</year>
</date>
<body>Ipasu-subpoena ng pamahalaan ang sinasabing video tape na panayam ng ABC Channel 5 sa sinibak na si Scout Ranger Regiment Commander Gen. Danilo Lim na umanoy naglalaman ng pahayag nito ng pagbawi ng suporta sa administrasyong Arroyo at chain of command. Ayon kay Presidential Chief of Staff Michael Defensor, ang video tape interview ang maituturing na mahalagang bahagi laban sa mga sangkot sa nabigong kudeta. Sinabi ni Defensor na base sa pakikipagpulong niya kay Justice Secretary Raul Gonzalez, malaki ang kanilang tiwala na malakas ang ebidensiya at kayang ipanalo ang kaso laban sa mga nagtangkang umagaw ng pamahalaan. Bukod kay Lim, 25 opisyal at enlisted personnel ng militar ang inaresto at sumasailalim sa imbestigasyon sa hinalang sangkot sa nabigong kudeta noong Pebrero 24. Pinabulaanan na ng ABC-5 sa pamamagitan ng news anchor na si John Susi na mayroon silang naka-tape na interview kay Lim. Ayon kay Defensor, sa sandaling magkaroon ng pormal na kahilingan ito ang magsisilbing dahilan para sa Channel 5 para ilabas ang video tape. Sinabi ni Defensor na nakuha nila ang impormasyon noong gabi ng Huwebes, Pebrero 23, na mayroong naka-tape na interview ang Channel 5 kay Lim. Mabilis aniya silang umaksiyon pero wala silang nakuhang kopya dahil maaaring mayroon nang nakatalagang kumuha agad ng kopya nito sa istasyon. Sa kanilang impormasyon, ang interview ay nakatakda umanong ipalabas sa kasagsagan ng rally noong Pebrero 25 kasabay ng paglabas ng mga sundalong tumitiwalag na sa gobyerno. (LATolentino)</body>
<link>http://www.philstar.com/Article.aspx?articleId=325501&amp;publicationSubCategoryId=92</link>
</article>
<article>
<title>LPG bagsak presyo na!</title>
<author>Ni Edwin Balasa</author>
<date>
<month>March</month>
<day>12</day>
<year>2006</year>
</date>
<body>Muling nagbagsak ng presyo sa kanilang produktong liquefied petroleum gas (LPG) ang tatlong malalaking kumpanya ng langis, ang ika-limang rolbak sa taong ito. Alas-12:01 ng madaling-araw nang umpisahang ibaba ng Shell, Caltex at Petron sa 50 sentimos kada kilo o P5.50 kada 11 kg. tangke ang halaga ng kanilang LPG. Ayon sa mga tagapagsalita ng kompanya ng langis, ang dahilan ng rollback ay dahil sa patuloy na pagbaba ng presyo ng nasabing produkto sa world market at kung magiging ganoon umano ang trend sa mga susunod na linggo ay inaasahan na magkakaroon pa ng kasunod na rolbak. Ito na ang ikatlong sunod na pagbaba ng presyo ng LPG ng tatlong malalaking kompanya ng langis ngayong buwan ng Marso na umaabot na sa P2 kada kilo. Samantala, sinabi naman ni LPG Independent Dealers Association President Arnel Ty na ang ibinaba ng contact price sa world market ay umabot na sa $90 kada metric tons mula sa halagang $625 ay bumaba ito ng $535 kada metric tons at kung iko-convert ang nasabing pagbaba sa piso ay umaabot ito sa mahigit P4 na rolbak ang kinakailangan. Dahil dito, nangangahulugang kailangan pa umanong magbaba ng mga kompanya ng langis ng halagang P2 kada kilo dahil sa naturang pagbaba ng contact price.</body>
<link>http://www.philstar.com/Article.aspx?articleId=325666&amp;publicationSubCategoryId=92</link>
</article>
<article>
<title>Nagkasalang sundalo parusahan!  solons</title>
<author></author>
<date>
<month>March</month>
<day>12</day>
<year>2006</year>
</date>
<body>Sinuportahan ng mga lider sa Kamara de Representantes ang posisyon ng Armed Forces of the Philippines na walang amnestiyang ibibigay sa mga nagrebeldeng sundalo, sakaling mapatunayang nagkasala ang mga ito sa tangkang pabagsakin ang pamahalaan. Ayon kina House Deputy Majority Leader Antonio Cerilles at Davao del Sur Rep. Joel Mayo Almario, tama ang ginawang desisyon ng AFP na parusahan ang mga akusadong sundalo upang matigil na ang mga pagtatangkang pataubin ang pamahalaan at ang kultura ng kudeta sa hanay ng militar. Ipinagdiinan pa ni Cerilles na dapat harapin ng mga nagrebeldeng sundalo ang kahihinatnan ng kanilang ginawang hakbangin, anuman ang kaparusahang ipapataw. Ani Cerilles, hindi pwedeng patawarin at kalimutan na lamang ang ginawang pagtatangka dahil walang katiyakan na hindi muli ito magaganap sa hinaharap. &amp;quot;What will stop them from engaging in future adventurism if government keeps on treating them with kid gloves? Laws were violated and the coup plotters must answer for it,&amp;quot; pahayag pa ni Cerilles. Sinabi rin ng kinatawan mula sa lalawigan ng Zamboanga del Sur na dapat matuto na sa kasaysayan ang pamahalaan matapos na mabigo ang mga nakalipas na administrasyon na pang-hawakan maigi ang ginawang pag-aalburuto ng mga kasapi ng Rebolusyonaryong Alyansang Makabansa (RAM). Naniniwala naman si Almario na ang pagbibigay ng kaparusahan sa mga nagrebeldeng sundalo ay magpapakita ng determinasyon at kaseryosohan ng pamahalaan na matigil na ang adbenturismo sa loob ng militar. Sinabi rin ni Almario na dapat aksiyunan ng pamahalaan ang mga katulad nina Brig. Gen. Danilo Lim, ang dating hepe ng Scout Rangers at Col. Ariel Querubin dahil malinaw naman umano na handa na ang kanilang plano sakaling magtagumpay ang balaking pabagsakin ang pamahalaan. (Malou Escudero)</body>
<link>http://www.philstar.com/Article.aspx?articleId=325674&amp;publicationSubCategoryId=92</link>
</article>
<article>
<title>Misis, 3 anak ni Gen. Garcia tugis ng FBI</title>
<author></author>
<date>
<month>March</month>
<day>12</day>
<year>2006</year>
</date>
<body>Humingi na ng tulong ang National Bureau of Investigation (NBI) sa Federal Bureau of Investigation (FBI) upang matunton ang kinaroroonan ng pamilya ni dating Armed Forces of the Philippines (AFP) comptroller ret. Major Gen. Carlos Garcia kasunod ng mga ulat na nagtatago na umano sa Amerika ang misis at tatlong anak nito. Batay sa mga naglalabasang ulat, una nang naglunsad ng pagtugis ang Sandiganbayan Sheriff laban sa pamilya Garcia matapos na magpalabas ng warrant of arrest ang anti-graft court kaugnay sa P303 milyon plunder case na kinakaharap ng dating heneral sa Ombudsman. Ayon kay NBI officer-in-charge (OIC) Atty. Nestor Mantaring, aatasan niya ang NBI-Interpol Division na makipag-ugnayan sa FBI at sa US Department of Homeland Security kaugnay sa nasabing isyu. Gayunman, bineberipika pa ang impormasyon na ang asawa ni Garcia na si Clarita at anak na si Ian Carl ay nasa bansa pa habang ang anak nito na sina Juan Paulo at Timothy Mark ay nasa abroad na. Sinabi naman ni Atty. Claro de Castro Jr., executive officer ng NBI-Interpol Division na beberipikahin muna nila ang impormasyon sa oras na dumating ang mga dokumentong kakailanganin nila sa kanilang tanggapan. &amp;quot;We must verify first the information. We would ask the Bureau of Immigration if Garcias family managed to go to the US or other countries. Should report is true that they are in the US, then we will coordinate with the FBI,&amp;quot; ani de Castro. (Gemma Amargo-Garcia)</body>
<link>http://www.philstar.com/Article.aspx?articleId=325678&amp;publicationSubCategoryId=92</link>
</article>
<article>
<title>Angara sinopla sa snap poll</title>
<author></author>
<date>
<month>March</month>
<day>12</day>
<year>2006</year>
</date>
<body>Walang aanihing suporta sa taumbayan at sa mga kongresista ang mungkahing snap poll ni Senador Edgardo Angara dahil hindi na ito bago at matagal nang ibinasura ng mamamayan. Ayon kina Reps Prospero Pichay (Surigao del Sur), Douglas Cagas (Davao del Sur), at Mauricio Domogan, (Baguio City), hindi naman ideya ni Angara ang mungkahi dahil nauna na itong hiniling ni Senador Aquilino Pimentel sa kainitan ng imbestigasyon ng Senado hinggil sa jueteng at sa kontrobersiyal na &amp;quot;Hello Garci&amp;quot; tape. Sinabi pa nina Cagas at Domogan na nang ipukol ni Pimentel ang panukala, ginawa ng oposisyon ang lahat para siraan ang administrasyon at hilingin ang pagpapatalsik kay Pangulong Arroyo. Gayunpaman, walang nakuhang suporta mula sa publiko ang panukala sa kabila ng masigasig na kampanya ng oposisyon at ang kabiguan na maipasa sa Kamara ang reklamong impeachment laban kay Arroyo. Ayon pa kay Domogan, walang nakuhang suporta sa taumbayan ang panawagan at maging ang mga isinagawang kilos-protesta ng oposisyon, bukod sa mga hinakot at binayarang tao at ng mga militanteng grupo. Naniniwala rin si Domogan na sa basurahan din dadamputin ang panukala ni Angara dahil hindi ito papansinin ng publiko na naghihintay sa magandang takbo ng ekonomiya at sa paniniwalang tapos na ang ingay sa pulitika. Sinabi naman ni Pichay na hindi maaring baliin ni Angara ang kagustuhan ng taumbayan na bomoto kina Pangulong Arroyo at Vice President Noli de Castro. Ayon pa sa vice chairman ng Commission on Appointments, hindi naman tagapagsalita nina Pangulong Arroyo at de Castro si Angara kung kaya dapat nitong igalang ang ibinigay na basbas ng taumbayan. Naniniwala rin si Cagas na tapos na ang usapin hinggil sa lehitimasyon ng administrasyong Arroyo matapos na ibasura ng Presidential Electoral Tribunal ang election protest laban sa Pangulo. (Malou Escudero)</body>
<link>http://www.philstar.com/Article.aspx?articleId=325688&amp;publicationSubCategoryId=92</link>
</article>
<article>
<title>Panukalang paggamit ng ethanol pinapatay</title>
<author></author>
<date>
<month>March</month>
<day>12</day>
<year>2006</year>
</date>
<body>Ibinunyag kahapon ni Senate Minority Leader Aquilino Pimentel ang matinding pagla-lobby ng mga car at oil industries sa bansa upang mapatay ang panukalang batas na naglalayong paunlarin ang paggamit ng ethanol bilang alternatibong fuel. Ayon kay Pimentel, noong Agosto 10, 2004 pa niya inihain ang alternative energy sources bill sa Senado subalit magpahanggang ngayon ay hindi man lamang ito nakaka-first base sa kapulungan. Nalaman ng senador na kaya nabuburo ang kanyang panukala ay dahil sa ginagawang pagla-lobby ng car at oil industries sa bansa na huwag paaprubahan ang naturang panukala dahil magdudulot ito ng kalugihan sa kanilang negosyo. Malaking halaga umano ang gagastusin ng mga car manufacturer para baguhin ang makinang isasalpak sa mga sasakyan na gagamitan ng ehtanol bilang mix fuel imbes na krudo o gasolina. Bukod dito, hihina rin umano ang benta ng mga kumpanya ng langis sa bansa kung maraming sasakyan ang gagamit ng ethanol. Taun-taon ay umaabot sa $3.8 bilyong o P20 bilyon ang nakukunsumo ng bansa mula sa crude oil at petroleum products. (Rudy Andal)</body>
<link>http://www.philstar.com/Article.aspx?articleId=325692&amp;publicationSubCategoryId=92</link>
</article>
<article>
<title>Koneksiyon ng partylist reps sa komunista ilalantad</title>
<author></author>
<date>
<month>March</month>
<day>12</day>
<year>2006</year>
</date>
<body>Ilalabas na ng pamahalaan ang kanilang mga hawak na ebidensiya na nagpapatunay na ang ilan sa mga party-list representatives ay may koneksiyon sa communist rebel at kasama sa isinasagawang destabilisasyon laban sa administrasyong Arroyo. Ito ang nabatid sa Partido Demokratiko-Sosyalista ng Pilipinas na pinamumunuan ni National Security Adviser Norberto Gonzales kasabay ng pagsasabing isusumite nila ito bukas sa Department of Justice kaugnay ng pagsisimula ng preliminary investigation sa mga partylist congressman. Aniya, ang mga ebidensiya laban sa mga ito ay bunga ng kanilang tatlong buwang intelligence work. Kasong rebelyon ang isinampa laban sa limang partylist representatives na pinaniniwalaang sangkot sa pagpapatalsik sa Arroyo government. Ang mga ito ay kasalukuyang nasa ilalim ng protective custody ng House of Representatives upang makaiwas sa pag-aresto. Ayon naman kay Atty. Jose Ricafrente, head ng PDSP Legal Department, may sapat silang mga ebidensiya laban sa mga ito at mga saksi na handang tumestigo laban sa mga partylist solons na sangkot sa pagpapabagsak ng gobyernong Arroyo. Matatandaan na una na ring hiniling ni Gonzalez ang pag-audit sa pork barrel ng mga nasabing kongresista sa posibilidad na ang mga pork barrel nito ay ipinamamahgi na sa ibat ibang grupong komunista. (Doris Franche)</body>
<link>http://www.philstar.com/Article.aspx?articleId=325696&amp;publicationSubCategoryId=92</link>
</article>
<article>
<title>FVR, negosyante, susuportahan pa rin ako  PGMA</title>
<author></author>
<date>
<month>March</month>
<day>13</day>
<year>2006</year>
</date>
<body>Nagpahayag pa rin ng kumpiyansa si Pangulong Arroyo na susuportahan pa rin ni dating Pangulong Ramos at mga negosyante ang kanyang administrasyon sa kabila ng kinakaharap nitong krisis sa pulitika pero wala na siyang balak na ituloy ang reconciliation sa grupong nananawagan sa kanyang pagbibitiw. &amp;quot;I believe that he (FVR) cares for the country and I count on his support,&amp;quot; wika pa ni Pangulong Arroyo sa exclusive interview nito kay Philippine Star columnist Babe Romualdez noong Sabado. Sinabi ni Mrs. Arroyo, pagod na siya sa pagsusulong ng reconciliation lalo na kay dating Pangulong Cory Aquino na kabilang sa personalidad na nananawagan ng kanyang pagbibitiw sa puwesto. Parehong bumatikos kay PGMA sina FVR at Mrs. Aquino sa pagdedeklara nito ng State of National Emergency sa pamamagitan ng Proclamation 1017. &amp;quot;But she (Aquino) also declared a state of emergency in 1989 and she also rejected all calls for her to resign and a lot of blood was shed in some of the coups (during Aquino administration),&amp;quot; wika pa ni PGMA. Tumanggi naman si Pangulong Arroyo na ikumpara ang kanyang sarili sa mga nakaraang presidente kasabay ang paglilinaw na hindi niya itinuturing ang kanyang sarili bilang &amp;quot;best&amp;quot; leader ng bansa. Aniya, nagkamali lamang ng pagkakaintindi ang mga miyembro ng Foreign Correspondents of the Philippines sa kanyang ibig sabihin na siya ang &amp;quot;best&amp;quot; sa lahat ng namuno sa bansa. &amp;quot;I was talking about the transition from the presidential to the parliamentary form of government at this point. What I said was that I was the best President to lead this transition, from presidential to parliamentary, because Im already here,&amp;quot; paglilinaw ng Pangulo. Wika pa ni Mrs. Arroyo, hindi pa naman siya nagsasara ng pinto para sa mga lider na nais ng totoong reconciliation pero hindi niya uubusin ang kanyang oras para lamang himukin ang mga personalidad na patuloy sa pagbatikos sa kanyang administrasyon. &amp;quot;Im always open to reconciliation. Its just that I cant spend all my time chasing the bully around the schoolyard, but Im always open to reconciliation, the door is always open,&amp;quot; sabi pa ng Pangulo. (Aurea Calica)</body>
<link>http://www.philstar.com/Article.aspx?articleId=326014&amp;publicationSubCategoryId=92</link>
</article>
<article>
<title>Budget ng Palasyo tatapyasan para sa umento ng government workers</title>
<author></author>
<date>
<month>March</month>
<day>13</day>
<year>2006</year>
</date>
<body>Malaki ang posibilidad na tapyasan ang budget ng Malakanyang para mapunan ang inaprubahang P2,000 dagdag na umento para sa mga government workers na magiging epektibo ngayong Hulyo 1, 2006. Ayon kay Sen. Manuel Villar Jr., chairman ng senate committee on finance, isa ang Presidential budget sa puwedeng mapagkunan ng pondo para hindi na mahirapan pa ang Senado kung saan kukunin ang P6 bilyon para maipatupad ang pay hike para sa government workers. Inaprubahan ng Senado ang dagdag na umento para sa mga manggagawa ng gobyerno noong nakaraang linggo, matapos na ihayag ni Pang. Arroyo at ng Kongreso na aprubado na nila ang P1,000 dagdag na umento para dito. Para sa mga senador kulang ang P1,000 increase dahil noong 2001 pa ang huling dagdag ng mga government workers kaya dinoble nila ito. Ipinaliwanag pa ni Sen. Villar na bukod sa pondo ng Malakanyang pwede rin na kumuha sa mga projected income ng gobyerno para mapunan ang P19B na increase. Iginiit naman ni Senate Minority Leader Aquilino Pimentel Jr., na labag sa Saligang-Batas ang ginawa ng Kongreso sa pag-apruba ng P1,000 increase at maging ang Memorandum Order ni PGMA. Aniya, kailangan ng sertipikasyon na mayroon pondo bago ito ipasa ng Kongreso at hinggil naman sa kautusan ng Pangulo, wala daw itong karapatan para magbigay ng kautusan dahil tanging ang dalawang kapulungan lang ayon sa Saligang-Batas ang pwedeng gumawa nito. Sinabi ni Sen. Pimentel na suportado niya ang mga government workers pero dapat daw ito ay naaayon sa itinakda ng ating Konstitusyon. (Rudy Andal)</body>
<link>http://www.philstar.com/Article.aspx?articleId=326019&amp;publicationSubCategoryId=92</link>
</article>
<article>
<title>Government takeover sa media di susuportahan ng Kongreso</title>
<author></author>
<date>
<month>March</month>
<day>13</day>
<year>2006</year>
</date>
<body>Siniguro ni Cebu Rep. Antonio Cuenco na hindi susuportahan ng Kamara ang anumang hakbang ng gobyerno upang itake-over ang mga media outfits na kritikal sa Arroyo administration. Sinabi ni Rep. Cuenco, chairman ng house committee on foreign relations, dapat itigil ni Justice Sec. Raul Gonzalez at iba pa nitong alipores ang pagbibigay ng pahayag na posibleng govt take-over sa mga media organizations na kritikal sa gobyerno. Wika pa ni Cuneco, dapat itigil na ni Sec. Gonzalez at iba pang opisyal ang planong ito dahil lalo lamang itong magiging sanhi ng suliraning pampulitikal ng bansa. &amp;quot;The declaration of state of emergency created chilling effects on our cherised civil liberties and sacred individual freedoms. Its good that the Supreme Court will soon resolve this gray matter to prevent another institutional gridlock between the executive and legislature,&amp;quot; dagdag pa ni Rep. Cuenco. Ipinaliwanag pa ng mambabatas, dapat ang gawin ng lahat ng opisyal ng gobyerno lalo ang miyembro ng Gabinete ay tumulong sa political consolidation at institutional building at hindi lumikha ng kaaway.</body>
<link>http://www.philstar.com/Article.aspx?articleId=326026&amp;publicationSubCategoryId=92</link>
</article>
<article>
<title>Matagal ng alam ni PGMA ang problema ng sundalo  Pimentel</title>
<author></author>
<date>
<month>March</month>
<day>13</day>
<year>2006</year>
</date>
<body>Hindi na kailangan pa ni Pang. Gloria Macapagal-Arroyo na makipag-dayalogo sa Armed Forces of the Philippines (AFP) partikular na ang mga Junior military officials dahil batid naman niya ang problema ng mga ito. Ayon kay Senate Minority Leader Aquilino Pimentel Jr., ang dayalogo ay isang &amp;quot;pa pogi points&amp;quot; lang ng Pangulo dahil wala naman itong magiging katiyakan para maresolba at masagot ang mga katanungan ng mga AFP junior officers. Aniya, alam na ni Pang. Arroyo kung ano ang nasa kalooban ng mga sundalo at huwag na siyang magpanggap na wala siyang alam dahil batid niya na ito umpisa pa lang ng pumutok na ang tinatawag na kaguluhan sa loob ng AFP. Sinabi pa ni Sen. Pimentel na sa halip na magkaroon ng pag-uusap, ang dapat na gawin ni Pang. Arroyo ay isa-publiko na ang naging resulta ng imbestigasyon na ginawa ni AFP Inspector General at ngayon ay Navy Flag Officer Gen. Mateo Mayuga hinggil sa kontrobersya na bumabalot sa Hello Garci tape. Naniniwala ang mambabatas na ang Hello Garci tape kung saan pinangalanan ang ilang matataas na opisyal ng militar ang siyang naging ugat ng kaguluhan o agam-agam sa hanay ng AFP. Idinagdag pa ng senador na karapatan ng taumbayan at publiko na malaman ang katotohanan sa Hello Garci tape, pero sa halip na ilantad ito ay hinadlangan pa ito ni Pang. Arroyo. Nauna rito, pinayuhan na rin ni Vice President Noli de Castro si Pang. Arroyo na ihayag na ang Hello Garci tape, dahil naniniwala siya na isa ito sa dahilan ng pagkawatak-watak ng militar. Aniya, nasa taumbayan ang paghuhusga sakaling ihayag na ni Pang. Arroyo ang naging papel niya sa Hello Garci tape. (Rudy Andal)</body>
<link>http://www.philstar.com/Article.aspx?articleId=326030&amp;publicationSubCategoryId=92</link>
</article>
<article>
<title>Selda ng Batasan 5 handa na</title>
<author></author>
<date>
<month>March</month>
<day>14</day>
<year>2006</year>
</date>
<body>Inihahanda na ng National Capital Regional Police Office (NCRPO) ang dormitoryo sa Camp Bagong Diwa, Taguig City na magsisilbing kulungan para sa tinaguriang &amp;quot;Batasan 5&amp;quot; na kinasuhan ng Department of Justice (DOJ) ng rebelyon. Itoy matapos magpahiwatig ang Department of Justice (DOJ) na may matibay umanong ebidensiya para makalaboso sina Party-list Reps. Satur Ocampo, Teddy Casi&amp;ntilde;o, Joel Virador, Liza Maza at Rafael Mariano. Una nang sinabi ni National Security Adviser Norberto Gonzales na may hawak silang ebidensiya na magpapatunay na ang ilan sa mga party-list representatives ay may koneksiyon sa communist rebel at kasama sa isinasagawang destabilisasyon laban sa administrasyong Arroyo. Ayon kay NCRPO director Vidal Querol, bibigyan naman ng VIP treatment ang mga ito dahil sila ay mga mambabatas. Lalagyan ang kanilang selda ng TV, radyo at refrigerator para alam nila ang nangyayari sa labas ng kanilang kulungan. Magtatalaga rin ng doktor at nurse upang madaling mamonitor ang kanilang kalusugan at magdi-deploy ng 30-40 police officers para magbantay sa kanila sa loob ng 24 oras. Nabatid na ang kulungan ng limang partylist solons ay isang exclusive building na malayo sa bilangguan ng Bureau of Jail Management and Penology at rehabilitation center. Napag-alaman na kahapon ang preliminary investigation sa kasong rebelyon na isinampa laban sa lima na isinagawa sa Batasan complex ngunit hindi dumalo ng mga ito. Ayon kay Casi&amp;ntilde;o, binago ng DOJ ang venue at oras ng PI ng wala umanong abiso sa kanila. Dahil dito, hindi nakapagprisinta ng ebidensiya ang limang kongresista at sa halip ay dumalo na lamang ng misa. Ipinaliwanag naman ni DOJ State Prosecutor Manny Velasco na bibigyan nila ng kopya ng reklamo ang Batasan 5 na kailangang sagutin sa loob ng 15 araw. Kung hindi masasagot ang reklamo ay isusumite ito para sa resolusyon at pagpapalabas ng desisyon ng DOJ. Pero kung sasagutin ng Batasan 5 ang reklamo, pag-aaralan ito ng fiscal o prosekusyon at saka magdedesisyon kung isasampa sa korte ang kaso. (Joy Cantos, Lordeth Bonilla at Malou Escudero)</body>
<link>http://www.philstar.com/Article.aspx?articleId=326183&amp;publicationSubCategoryId=92</link>
</article>
<article>
<title>Coup plotters patatayuan ng multi-milyong kulungan</title>
<author></author>
<date>
<month>March</month>
<day>14</day>
<year>2006</year>
</date>
<body>Pinasimulan na ng Phil. Army ang pagtatayo sa multi-milyong high profile detention center sa Tanay, Rizal para pagkulungan ng mga maaarestong destabilizer at coup plotters mula sa hanay ng mga aktibong sundalo ng Armed Forces of the Philippines (AFP). Itoy sa gitna na rin ng isinasagawang witch-hunting sa mga opisyal at tauhan ng AFP partikular na mula sa mga elite units matapos ang nasilat na kudeta sa pagkakaaresto kay Army Scout Ranger Regiment Command Brig. Gen. Danilo Lim. Ang nasabing high-profile detention center ay itinatayo sa loob ng himpilan ng Armys 2nd Infantry Division sa Camp Capinpin, Tanay, Rizal na siyang nagsisilbing unang pinagkulungan sa pinatalsik na si dating Pangulong Estrada. Ayon kay Army chief Lt. Gen. Hermogenes Esperon Jr., tiniyak nito na sa kalaboso babagsak at hindi makakatakas dahilan sa &amp;quot;well secured&amp;quot; ang itinatayong kulungan ng mga coup plotters. Binigyang diin pa ni Esperon na ang nasabing kulungan na pinondohan ng multi-milyong halaga ng AFP ay nakalaan lamang sa mga aktibong opisyal ng militar na sangkot sa malalaking kaso tulad ng destabilisasyon o tangkang kudeta tulad ng kinakaharap ng Magdalo mutineers. Subalit posible rin umano itong gamitin para sa mga sibilyan ang naturang kulungan kung hihilingin ng kanilang commander-in-chief. (Joy Cantos)</body>
<link>http://www.philstar.com/Article.aspx?articleId=326188&amp;publicationSubCategoryId=92</link>
</article>
<article>
<title>Beltran di pakakawalan ng PNP</title>
<author></author>
<date>
<month>March</month>
<day>14</day>
<year>2006</year>
</date>
<body>Hindi palalayain ng Philippine National Police (PNP) si Anakpawis Rep. Crispin Beltran sa detention cell nito sa Camp Crame sa kabila ng ipinalabas na kautusan ng Quezon City Regional Trial Court (RTC) na pakawalan na ang inarestong militanteng mambabatas. Sinabi ni PNP-Criminal Investigation and Detection Group Director P/Chief Supt. Jesus Versoza, bagaman may utos na ang QCRTC para palayain si Beltran ay hindi nila ito gagawin dahil may nakabinbin pa itong kasong rebelyon na hiwalay na isinampa sa Makati City Regional Trial Court. Nitong Lunes ay kinatigan ni QC court Branch 43 Judge Evangeline Castillo-Margomen ang mosyon para pakawalan si Beltran na isinumite ng legal counsel nitong si Atty. Romeo Capulong. Ikinatwiran ng korte na pinalaya si Beltran dahil sa Article 6 Section 11 ng Konstitusyon na nagbibigay ng parliamentary immunity sa mga miyembro ng Mababang Kapulungan ng Kongreso. Napatunayan din ng korte na illegal ang naging pag-aresto kay Beltran dahil sa kawalan ng warrant of arrest. Ayon naman kay DOJ Sec. Raul Gonzales, kahit walang warrant ang korte, maaari pa ring arestuhin at ikulong si Beltran dahil isang uri ng &amp;quot;continuing crime&amp;quot; ang kasong rebelyon. &amp;quot;Unless the Makati City court orders his release, Congressman Beltran will remain in detention,&amp;quot; ani PNP spokesman Sr. Supt. Samuel Pagdilao. Ang militanteng mambabatas ay kinasuhan ng inciting to sedition at rebelyon dahil sa umanoy partipasyon nito sa anti-government rallies noong Pebrero 24. (Joy Cantos/Grace dela Cruz/Doris Franche/Angie dela Cruz)</body>
<link>http://www.philstar.com/Article.aspx?articleId=326195&amp;publicationSubCategoryId=92</link>
</article>
<article>
<title>Dinky namumuro sa rebelyon</title>
<author></author>
<date>
<month>March</month>
<day>14</day>
<year>2006</year>
</date>
<body>Posibleng makasuhan din ng rebelyon si dating Department of Social Welfare and Development (DSWD) Secretary Dinky Soliman matapos idawit siya ng lumutang na testigo na nakitang nakikipagpulong para sa destabilisasyon ng pamahalaang Arroyo. Sa 9-pahinang salaysay ng testigong si Jaime Beltran Fuentes, nagpakilalang chief security officer ni Vicente Ladlad na miyembro ng Central Committee ng CPP-NPA, nakasama niya si Ladlad at isang Randal Echaniz dati umanong kalihim ng CPP-NPA sa ibat-ibang pagpupulong ng kilusan na lihim na idinadaos sa Bayan National Office, Kilusang Magbubukid ng Pilipinas (KMP) office at Bayan Muna National Office na pawang matatagpuan sa Quezon City. Sinabi ni Fuentes na Enero hanggang Pebrero 2006 idinaos ang mga nasabing pagpupulong kung saan pinag-uusapan aniya ang pagpapabagsak sa administrasyon. Nasaksihan din umano niya ang pakikipagpulong ni Ladlad sa mga kilalang miyembro ng &amp;quot;Black and White Movement&amp;quot; kung saan nakita niya umanong dumalo si Soliman at isang Vicky Veles. Nakita din umano niyang dumadalo sa pagpupulong sina Bayan Muna Rep. Satur Ocampo, Teddy Casino, Anakpawis Rep. Rafael Mariano at Crispin Beltran, Gabriela Rep. Liza Maza, at ilan pang opisyal ng mga militanteng grupo. Si Ladlad ay kabilang sa mahigit 50 personalidad na kinasuhan ng rebelyon sa DOJ kasama rin sina CPP-NPA Founding Chairman Jose Maria Sison, Gregorio &amp;quot;Ka Roger&amp;quot; Rosal, dating Sen. Gringo Honasan, ilang miyembro ng Magdalo at ilan pang makakaliwang grupo. (Grace dela Cruz)</body>
<link>http://www.philstar.com/Article.aspx?articleId=326201&amp;publicationSubCategoryId=92</link>
</article>
<article>
<title>Jamby pinaiyak ni Enrile</title>
<author></author>
<date>
<month>March</month>
<day>14</day>
<year>2006</year>
</date>
<body>Luhaang lumisan ng session hall ng Senado si Sen. Jamby Madrigal matapos magkainitan sa gitna nang kanilang debatihan ni Sen. Juan Ponce Enrile tungkol sa Batas Militar noong panahon ni dating Pangulong Marcos. Bunga ng iyakan blues, tinigil tuloy ni Senate President Franklin Drilon ang sesyon kahapon. Nag-umpisa ang bangayan ng dalawang opposition senators noong nakaraang linggo kung saan sa privilege speech ni Madrigal ay naungkat ang umanoy fake ambush na isinagawa ni Enrile noong martial law. Agad na sinabihan ni Enrile ang senadora na dapat ayusin niya ang akusasyon dahil ang sinasabing &amp;quot;fake ambush&amp;quot; ay nangyari noong umiiral na ang Batas Militar ni Marcos. Kahapon, muling nagsalita si Enrile at sinabi nito na ang mga kamag-anak ni Madrigal ay &amp;quot;nag-enjoy&amp;quot; noong panahon ng Martial Law at habang nagkakainitan ang dalawa ay hindi napigilan ni Madrigal ang pag-iyak at kinatwiran nito na hindi nakinabang ang kanyang angkan sa mga Marcos, katunayan aniya, ay nalugi ang kanilang negosyo. Ibinunyag ni Enrile na matagal na silang may alitan ni Madrigal kahit noong magkasama sila sa tiket ng Koalisyon ng Nagkakaisang Pilipino (KNP) noong 2001 elections kung saan pareho silang natalo. Sinabi nito na sinisira ni Madrigal ang kanyang mga posters at muntik na rin siyang mamatay ng maghagis ng pulseras si Madrigal bilang bahagi ng kanyang propaganda campaign. (Rudy Andal)</body>
<link>http://www.philstar.com/Article.aspx?articleId=326208&amp;publicationSubCategoryId=92</link>
</article>
<article>
<title>Dayaan, katiwalian sa gobyerno ilalatag ng oposisyon sa dialogue sa mga sundalo</title>
<author></author>
<date>
<month>March</month>
<day>14</day>
<year>2006</year>
</date>
<body>Inihayag ng opposition bloc sa Mababang Kapulungan ng Kongreso na nais nilang makipag-usap sa sundalo upang talakayin ang tungkol sa dayaan sa eleksiyon at katiwalian sa gobyerno. Sinabi ni House Minority Leader Francis Escudero na bagaman at nasa hanay sila ng oposisyon, bahagi rin sila ng pamahalaan at may karapatan na makipagdayalogo sa mga opisyal at miyembro ng AFP. &amp;quot;Ang mga sundalo ay mamamayan din at nais namin na marinig nila ang aming posisyon sa mga bagay-bagay upang magkaroon sila ng tamang pagdedesisyon,&amp;quot; sabi ni Escudero. Nang tanungin kung saan nila balak idaos ang dialogue, sinabi ni Escudero na puwedeng itong isagawa sa Phil. Military Academy na isang &amp;quot;learning institution&amp;quot;. &amp;quot;Pero hindi kami magpupumilit na pumasok sa pintuan kung ayaw naman kaming papasukin,&amp;quot; anang solon. Kung nais naman anya ng gobyerno, maaaring gawing sabay ang dialogue sa mga sundalo ng administrasyon at oposisyon. Pero taliwas sa iniaalok ng administrasyong Arroyo, hindi anya kaya ng oposisyon na mag-alok sa mga sundalo ng housing projects at iba pang benepisyo na gamit ang pondo ng gobyerno. (Malou Escudero)</body>
<link>http://www.philstar.com/Article.aspx?articleId=326213&amp;publicationSubCategoryId=92</link>
</article>
<article>
<title>Testigo sa nakawan ng balota hawak ng oposisyon</title>
<author></author>
<date>
<month>March</month>
<day>14</day>
<year>2006</year>
</date>
<body>Sinigurado kahapon ng oposisyon na hawak pa rin nila ang dalawang testigo na magpapatunay na nagkaroon ng break-in sa loob ng storage sa House of Representatives kung saan ninakaw at pinalitan umano ang election returns ng nasa 38 probinsiya. Ayon kay House Minority Leader Francis Escudero, ang dalawang testigo na hawak nila ay may direktang partisipasyon sa nangyaring palitan ng election returns at nakahanda pa rin silang humarap sa sandaling maisampa ang panibagong impeachment complaint laban kay Pangulong Arroyo, Walang kumpiyansa si Escudero sa imbestigasyong ipapatawag ni Speaker Jose de Venecia kaugnay sa &amp;quot;nabuhay&amp;quot; na isyu ng break-in dahil ang itinuturong kasama sa nasabing switching ng mga balota ay mga civilian employees at security ng Kamara. Sinabi ni Escudero na unti-unti nang lumalabas ang katotohanan at hindi habang panahon ay maitatago ng administrasyong Arroyo ang nangyaring dayaan noong 2004 presidential elections. Batay sa ulat, nagkaroon umano ng switching sa nasabing mga ballot boxes sa pagitan nitong huling bahagi ng Pebrero 2005 at huling bahagi ng Enero matapos pasukin ng mga armadong pulis ang south wing ng Batasan complex. Ang break-in ay nakunan sa digital video camera ng isang security officer kung saan ang compact disk copy nito ay ipinadala sa isang kilalang pahayagan at napalathala. Nabatid na ang insidente ay naganap matapos kuwestiyunin ng kampo ng yumaong Fernando Poe, Jr. ang pinakamahigpit na kalaban ni Pangulong Arroyo sa puwesto ang resulta ng halalan dahilan umano sa malawakang dayaan. (Malou Escudero/Joy Cantos)</body>
<link>http://www.philstar.com/Article.aspx?articleId=326214&amp;publicationSubCategoryId=92</link>
</article>
<article>
<title>GMA grabe pa kay Marcos!</title>
<author>Ni Rudy Andal</author>
<date>
<month>March</month>
<day>15</day>
<year>2006</year>
</date>
<body>Mas matindi pa sa Martial Law na idineklara ni dating Pangulong Ferdinand Marcos ang Proclamation 1017 ni Pangulong Arroyo lalo na sa pagsikil sa malayang pamamahayag. Ito ang sinabi ni Sen. Joker Arroyo, chairman ng Senate committee on justice and human rights, sa ginawang pagdinig ng komite hinggil sa ginawang panggigipit ng gobyerno sa media sa pamamagitan ng idineklarang State of National Emergency. Ayon kay Sen. Arroyo, walang written order na hawak ang elemento ng Criminal Investigation and Detection Group (CIDG) ng salakayin nito ang tanggapan ng The Daily Tribune noong Pebrero 25 kumpara sa ginawang government takeover noong 1972 sa lahat ng media organizations nang ideklara ni Marcos ang Presidential Decree 1081. Naniniwala din ang mambabatas na mas malala ang naging harassment sa media sa ilalim ng Proc. 1017 kaysa sa idineklarang batas-militar ni Marcos. Bagaman walang pananagutan si Mrs. Arroyo habang nakaupo bilang Pangulo sa mga akusasyon ng paglabag sa karapatang-pantao at paglabag sa saligang-batas ng ipatupad nito ang PP 1017, ang mananagot daw nito ay ang mga implementors ng 1017 partikular na ang militar at pulisya. &amp;quot;In so far as the liability of the President is concerned, certainly this will come, if any, after her stint as President. Under the constitution, she is exempt from prosecution during her incumbency&amp;quot;, ayon kay Senate President Franklin Drilon. Ayon naman kina Ninez Cacho-Olivares, editor-in-chief ng The Daily Tribune at Shiela Coronel, executive director ng Philippine Center for Investigative Journalism (PCIJ), na patuloy pa rin ang panggigipit sa media kahit inalis na ang 1017. Binatikos din ni Olivares ang isang linggong pananatili ng PNP sa tanggapan ng Tribune na nagresulta sa pagiging mahinahon ng kanyang mga reporter sa pag-uulat pagkatapos ng raid kahit sinabi ng PNP na hindi sila makikialam sa operasyon ng pahayagan. Sinabi naman ni Coronel, may nakaambang search warrant laban sa kanilang tanggapan dahil sa umanoy paglathala sa transcript ng &amp;quot;Hello Garci tapes&amp;quot; o pag-uusap sa pagitan nina dating Comelec Commissioner Virgilio Garcillano at Pangulong Arroyo sa kanilang blogsite. Ayon kay Coronel, kinasuhan sila ng inciting to sedition sa korte ng isang Jonathan Tiongco na umanoy miyembro ng Intelligence Monitong Group ng PNP habang 5 mamamahayag ng PCIJ ang nakaambang kasuhan din ng inciting to sedition.</body>
<link>http://www.philstar.com/Article.aspx?articleId=326351&amp;publicationSubCategoryId=92</link>
</article>
<article>
<title>Beltran unti-unting pinapatay sa Crame</title>
<author></author>
<date>
<month>March</month>
<day>15</day>
<year>2006</year>
</date>
<body>Unti-unti umanong pinapatay si Anakpawis Rep. Crispin Beltran, 73, sa pamamagitan ng mga bawal na pagkain na ibinibigay ng PNP General Hospital sa Camp Crame na posibleng pumatay sa militanteng mambabatas. Inihalintulad sa kantang &amp;quot;Killing Me Softly&amp;quot; ang kalagayan ngayon ni Beltran na ayon sa kanyang anak na si Ofel Beltran-Balleta, chief-of-staff ng solon, ay hinahainan ng mga pagkaing kontra sa sakit niyang hypertension at diabetes. Sinabi ni Balleta na batid ng ospital ang mga sakit ng kanyang ama, subalit tila sinasadya umano itong bigyan ng mga pagkaing bawal sa kanya. Kalimitang matamis na salad, beans, may sarsang manok at matatabang pagkain ang ibinibigay sa kanyang ama kaya dinadalhan na lamang nila ito ng sariling pagkain na walang sebo. Samantala, sinimulan ng asawa ni Beltran na si Rosario ang isang signature campaign sa mga kongresista na naglalayong suportahan ang agarang pagpapalaya sa kanyang asawa. Umaabot na kahapon sa 34 kongresista ang lumagda pabor sa resolusyon. (Malou Escudero)</body>
<link>http://www.philstar.com/Article.aspx?articleId=326359&amp;publicationSubCategoryId=92</link>
</article>
<article>
<title>Giyera ni Enrile vs Jamby tumindi</title>
<author></author>
<date>
<month>March</month>
<day>15</day>
<year>2006</year>
</date>
<body>Lalong lumala ang bangayan sa loob ng oposisyon matapos magpahayag si Sen.Juan Ponce Enrile na nakahanda siyang tumestigo sakaling mabuhay ang isyung nandaya noong nakaraang eleksyon si Sen. Jamby Madrigal. Sa pulong-balitaan kahapon, sinabi ni Sen. Enrile na mayroong isang surprise witness na magdidiin kay Madrigal na nandaya ito noong 2004 elections at nakahanda siyang tumestigo para suportahan ang alegasyon ng sinasabi niyang &amp;quot;surprise witness&amp;quot;. Ayaw sabihin ni Enrile ang laman ng affidavit ng binabanggit niyang &amp;quot;surprise witness&amp;quot; pero sinabi nito na mayroon siyang direktang kaalaman kung ano ang tinutukoy sa sinumpaang-salaysay ng testigo. Idinetalye ni Enrile, na noong nakaraang eleksyon magkatabi sila ni dating Agriculture Sec. Salvador Escudero sa isang kampanyahan sa Gumaca. Quezon ng marining nila si Madrigal na may kausap sa cellphone kung saan binanggit ng senadora na dapat kasama siya sa top-5 ng mga mananalong senador. Si Enrile, Madrigal at Escudero ay pawang tumakbo noong nakaraang halalan sa ilalim ng Koalisyon ng Nagkakaisang Pilipino (KNP). &amp;quot;Name the price&amp;quot; ito daw ang narinig ni Enrile mula kay Madrigal at naniniwala ang dating kalihim ng Tanggulang Pambansa na kukumpirmahin din ni Escudero ang kanyang pahayag. Ayaw banggitin ni Enrile kung sino ang kausap ni Madrigal, pero may palagay na ang nasa kabilang linya ay si dating Comelec Commissioner Virgilio Garcilliano. Noong pumutok ang Hello Garci tape, inamin ni Madrigal na nakausap niya si Garcilliano, pero ito ay sa hindi inaasahang pagkakataon at ipinasa lang daw sa kanya ang telepono. Ayon kay Enrile, wala siyang matatandaan na pinag-umpisahan ng kanilang away, at ang tanging nakikita niya ay noong hindi niya napagbigyan ang senadora sa kahilingan nito na huwag kumpirmahin si DENR Sec. Mike Defensor na ngayon ay Presidential Chief of Staff. Wala rin pakialam si Enrile kung tapos na ang prescription period sa kaso ng dayaan aniya, ang mahalaga ay maibunyag ito. Dinagdag pa ni Enrile mula noon ay naging mainit na sa kanya si Madrigal at personal na ang pag-atake sa kanya sa ilalim ng senate inquiry kung saan naging mainit ito sa San Jose Timber Corporation (SJTC) na pag-aari ng kanyang pamilya. Iginigiit daw ni Madrigal na ang committee cultural minorities na kanyang pinamumunuan ang siyang manguna sa imbestigasyon sa SJTC dahil may mga tribung Manobo ang naapektuhan nito. Ayon kay Enrile, walang tribung Manobo sa SJTC at ang operasyon nito ay kanselado pa noong magpatawag ng pagdininig. &amp;quot;Gusto niyang magpasikat, kung si Enrile ay gago at kaya niya, subukan niya,&amp;quot; ayon sa 84-anyos na senador. Tinuldukan na rin ni Enrile ang posibilidad na magkakabati sila ni Madrigal sa pagsasaad ng katagang &amp;quot;too late I have tolerated her too long&amp;quot;. Iginagalang naman ni Madrigal ang pahayag ni Enrile, dahil ayon na rin sa kanya ay respetado niya ang matandang senador at nilinaw din nito na hindi siya naging personal kay Enrile partikular na ang isyu sa SJTC. (Rudy Andal)</body>
<link>http://www.philstar.com/Article.aspx?articleId=326366&amp;publicationSubCategoryId=92</link>
</article>
<article>
<title>Manhunt vs Gringo inilatag</title>
<author></author>
<date>
<month>March</month>
<day>15</day>
<year>2006</year>
</date>
<body>Inilatag na ng mga operatiba ng Armed Forces of the Philippines (AFP) ang malawakang manhunt operations laban kay dating Senador Gregorio &amp;quot;Gringo&amp;quot; Honasan, ang umanoy utak ng 2003 Oakwood mutiny at sinasabing sangkot sa nasilat na kudeta laban sa gobyerno nitong Pebrero 24. &amp;quot;Out priority is to capture Honasan. The warrant is already out. We would like to get him 100 percent,&amp;quot; ani AFP-PIO chief Col. Tristan Kison. Si Honasan, dating Army colonel ay nasangkot sa ilang bigong coup plot laban sa administrasyon ni dating Pangulong Cory Aquino. Sa paglilitis ng Makati City Regional Trial Court Branch 62 laban sa mga lider ng Oakwood mutiny, sinabi ng testigo ng prosecution na si Capt. Manuel Rosuello na nasaksihan niya mismo ng makipagpulong si Honasan sa mga namuno sa nabigong pag-aaklas ng Magdalo. Kabilang umano sa mga pinulong ni Honasan sina Navy Lt. Sr. Grade Antonio Trillanes, Marine Capt. Gary Lejano at Army Capts. Gerardo Gambala at Milo Maestrecampo gayundin ang isa sa tatlong puganteng Magdalo na si Army Capt. Nathaniel Rabonza. Idinagdag pa ni Kison na itinuro rin si Honasan ng mga kadete ng Phil. Military Academy na siyang nag-recruit sa kanilang hanay. (Joy Cantos)</body>
<link>http://www.philstar.com/Article.aspx?articleId=326371&amp;publicationSubCategoryId=92</link>
</article>
<article>
<title>Mahihirap dapat maabot ng Cha-cha</title>
<author></author>
<date>
<month>March</month>
<day>15</day>
<year>2006</year>
</date>
<body>Hinimok kahapon ng Partido Demokratiko Sosyalista ng Pilipinas ang Charter Change Advocacy Commission (ChaCha-Adcom) na puntahan ang mga liblib na lugar kung nais nito na magustuhan ng tao ang isinusulong na Chacha. Ayon sa PDSP, limitado lamang umano ang pinupuntahang lugar ng isinasagawang caravan na kung saan ang mga dumadalo lamang ay ang mga local officials at government employees na meron na umanong kaalaman kaugnay sa Chacha. Iminungkahi ng grupo na kailangan ding dayuhin ang mga lugar na marami ang mahihirap at ipaliwanag kung ano ang magandang maidudulot ng pagbabago ng Konstitusyon sa kanilang pamumuhay, ayon kay Atty. Jose Nonong Ricafrente, head ng PDSP legal dept. Isa rin sa mga requirement ng Chacha ay mapakinggan ang saloobin ng mamamayan at ito ay obligasyon umano ng mga pro-Chacha, pahayag naman ni Fr. Romeo Intengan, isa sa mga lider ng PDSP. (Angie dela Cruz)</body>
<link>http://www.philstar.com/Article.aspx?articleId=326376&amp;publicationSubCategoryId=92</link>
</article>
<article>
<title>Solgen ni GMA nagbitiw!</title>
<author></author>
<date>
<month>March</month>
<day>15</day>
<year>2006</year>
</date>
<body>Nagbitiw kahapon sa puwesto si Solicitor General Alfredo Benipayo sa hindi binanggit na dahilan. Ang irrevocable resignation ay ginawa ni Benipayo sa pamamagitan ng isang sulat na ipinadala niya sa Pangulo kahapon. Ang kanyang pagbibitiw ay epektibo simula Abril 1, 2006. Pinasalamatan nito ang Pangulo sa pagkakataong ibinigay sa kanya para makapaglingkod sa bansa at bilang tagapagtanggol ng karapatan ng mamamayan. Wala pang reaksiyon ang Palasyo hinggil sa naturang pagbibitiw. (Lilia Tolentino)</body>
<link>http://www.philstar.com/Article.aspx?articleId=326377&amp;publicationSubCategoryId=92</link>
</article>
<article>
<title>Bounty vs Gringo, 15 pa</title>
<author></author>
<date>
<month>March</month>
<day>16</day>
<year>2006</year>
</date>
<body>Pinag-aaralan na ng Malaca&amp;ntilde;ang ang pagbibigay ng pabuya sa sinumang makapagtuturo sa kinaroroonan ni dating Senador Gregorio &amp;quot;Gringo&amp;quot; Honasan upang mapabilis ang pagdakip dito. Ayon kay Presidential Chief of Staff Mike Defensor, pinag-uusapan na ng Cabinet cluster on security kung magkano ang ilalaang halaga para kay Honasan at sa 15 iba pang coup plotters. Ang reward money ay magmumula sa pondo ng Philippine National Police. Sa PNP nanggaling ang panukalang magbigay ng reward para mahuli ang mga nagtangkang ibagsak ang gobyernong Arroyo. Kung matutuloy ang plano ng Malaca&amp;ntilde;ang, ito ang ikalawang beses na mapepresyuhan ang ulo ni Honasan. Noong panahon ni dating Pangulong Cory Aquino ay P5 milyon ang patong sa ulo nito matapos masangkot sa ilang bigong kudeta. Ayon naman kay Department of Justice (DOJ) Justice Sec. Raul Gonzalez, willing ang pamahalaan na makipagtulungan kay Honasan at ayusin ang kanyang pagsurender para harapin ang kanyang kaso. Makaasa anya ang dating senador ng patas na paglilitis mula sa pamahalaan. Ayon sa DOJ, patuloy ang pagiging banta ng grupo ni Honasan sa pambansang seguridad. (Lilia Tolentino At Grace Amargo-Dela Cruz )</body>
<link>http://www.philstar.com/Article.aspx?articleId=326531&amp;publicationSubCategoryId=92</link>
</article>
<article>
<title>AFP spokesman bagong kaaway ng Senado</title>
<author></author>
<date>
<month>March</month>
<day>16</day>
<year>2006</year>
</date>
<body>Binatikos ng mga senador ang pahayag ni AFP spokesman Col. Tristan Kison na kalaban na ng militar ang oposisyon at anumang dayalogo na mamagitan sa pagitan ng AFP at ng mga oposisyon ay gagawaran nila ng kaparusahan. Ayon kay Sen. Rodolfo Biazon, masyadong nalasing sa kapangyarihan ang AFP at umaasa siya na ang pahayag ni Kison ay personal niyang opinyon hindi ng buong AFP, dahil napakadelikado ng kalagayan ng ating bansa. &amp;quot;The legitimate political opposition is now regarded as an enemy of the state by the military under the Arroyo Regime. Any dialogue that hold with the officers and men in uniform without the express consent of the military top brass will be met with &amp;quot;necessary action the military can make or break the government,&amp;quot; pahayag ni Kison, bilang reaksiyon sa kahilingan ng oposisyon na bigyan sila ng puwang na makausap ang AFP. Binira din ni Sen. Miriam Defensor-Santiago ang AFP at sinabihan nitong tigilan na ang kanilang panaginip dahil walang katotohanan na nakasalalay sa kanila ang bansa. Aniya, madaling magsagawa ng kudeta pero sa kaysaysayan sa buong mundo, walang matagumpay na bansa na nasa military rule at nanaig pa rin ang boses ng mga sibilyan at kadalasan ay napapatalsik din sila ng mga sibilyan. Pinayuhan pa ni Sen. Santiago ang AFP na rebisahin ang saligang-batas dahil malinaw naman na nakalagay doon na mas makapangyarihan ang sibilyan kontra sa militar. Binalaan pa ni Santiago ang AFP na hindi rin sila magiging matagumpay kung walang suporta ng sibilyan at sakaling maging matagumpay sila ay tiyak na magdudulot ng kaguluhan sa buong bansa na mauuwi sa civil war. Idinagdag pa ni Biazon na ang ganitong klaseng pahayag ay nagpapatunay lang na hawak ng militar ang gobyernong Arroyo at naglalayong supilin din ang Kongreso at Senado para maisulong ang kanilang interes. Sinabi naman ni Sen. Panfilo Lacson na kaya naman hindi makapalag ang mga heneral kay Pangulong Arroyo ay dahil natatakot ang mga ito na buweltahan bunga ng pagkakaugnay nila sa dayaan noong 2004 elections. (Rudy Andal)</body>
<link>http://www.philstar.com/Article.aspx?articleId=326542&amp;publicationSubCategoryId=92</link>
</article>
<article>
<title>Ka Bitoy bagong alyas ni Gringo</title>
<author></author>
<date>
<month>March</month>
<day>16</day>
<year>2006</year>
</date>
<body>Hindi na &amp;quot;Gringo&amp;quot; kundi &amp;quot;Ka Bitoy&amp;quot; ang sinasabing bagong alyas ni dating Sen. Gregorio Honasan. Ayon sa nakalap na mga dokumento, si Ka Bitoy umano ang lider ng Katipunan ng mga Anak ng Bayan (KAB), ang grupo na itinatag na may layuning patalsikin sa puwesto si Pangulong Arroyo. Kasama umano ni Bitoy sa KAB sina Sy, Sony at iba pang mga &amp;quot;seniors&amp;quot; at isang tao mula sa akademya at isa sa Local Government Unit. Batay pa sa dokumento, dalawang taon na binuo ang alliance nila sa mga komunista bago sila humantong sa kanilang common goal: Ang pagpapatalsik kay Ginang Arroyo. Tiwala anya ang CPP na sa tulong nila Bitoy at ng kanyang &amp;quot;progressive patriotic group&amp;quot; sa AFP ay makakamit nila ang mithiin at ng sila naman ang umupo sa Transition Council. Sa kanilang assessment ay matutuloy ang plano nilang pabagsakin ang gobyerno, subalit pumalpak ang plano ni Ka Bitoy at ni Ka Nikkie na sinasabing ang sinibak na Army Scout Ranger Brig. Gen. Danilo Lim na siyang tumatayong over-all ground commander. Ayon sa source, malabong magtagumpay ang plano nila Ka Bitoy at Lim dahil sawa na anya ang taong bayan sa mga &amp;quot;gimik&amp;quot;ni Gringo. Nabatid pa na may balak tumakbong muli sa susunod na halalan si Honasan pero tila malabo na itong mangyari.</body>
<link>http://www.philstar.com/Article.aspx?articleId=326544&amp;publicationSubCategoryId=92</link>
</article>
<article>
<title>Kampo ng militar lilibutin ni GMA</title>
<author></author>
<date>
<month>March</month>
<day>16</day>
<year>2006</year>
</date>
<body>Sa kabila na rin ng patuloy na banta ng destabilisasyon, nakatakdang libutin ni Pangulong Arroyo ang mga kampo ng militar sa buong bansa upang makipagdayalogo sa hanay ng mga sundalo. Ayon kay AFP spokesman Col. Tristan Kison, hindi umano bahagi ng witch-hunting para sa mga sundalo na magtatangkang sumama sa destabilisasyon laban sa pamahalaan ang planong pakikipagdayalogo. Nabatid sa opisyal na handa na ang AFP para sa gagawing paglilibot ng Pangulo sa ibat ibang mga kampo ng militar sa buong bahagi ng bansa. Sinabi pa ni Kison na trabaho na umano ng intelligence at counter intelligence units ng AFP ang pagsasagawa ng imbestigasyon kung may mga sundalong kumakalas o tatalikod sa Chain of Command. Ayon kay Kison, makakasama ng Pangulo sa nasabing dayalogo ang mga matataas na opisyal ng AFP gayundin ang tatlong Major Service Command na kinabibilangan ng Phil. Army, Navy at Air Force. (Joy Cantos)</body>
<link>http://www.philstar.com/Article.aspx?articleId=326552&amp;publicationSubCategoryId=92</link>
</article>
<article>
<title>Mahigit 30 bills na pumasa sa Kamara inaamag sa Senado</title>
<author></author>
<date>
<month>March</month>
<day>16</day>
<year>2006</year>
</date>
<body>Inireklamo na kahapon ni House Majority Leader Prospero Nograles ang patuloy na pagbalewala ng mga senador sa mahigit 30 mahahalagang panukalang batas na inaamag na sa Senado bagaman at matagal nang naipasa sa Mababang Kapulungan ng Kongreso. Ayon kay Nograles, lalo lamang nagkakaroon ng dahilan ang mga kongresista na isinulong ang unicameral government upang hindi na dumaan pa sa dalawang kapulungan ng Kongreso ang mga ipinapasang panukalang batas. Mas mahaba aniya ang oras na ginugugol ngayon ng mga senador sa imbestigasyon ng kung anu-anong bagay kaysa sa unahin ang trabaho na tumalakay at magpasa ng batas. Kabilang sa mga panukalang nakabinbin sa Senado ang panukalang Tax Amnesty Law, Consolidated Investment Incentives Code, Anti-Smuggling Act of 2005, Bio-ethanol Bill at maging ang panukalang magbibigay ng mas malawak na proteksiyon sa media. Nasesentro din aniya ang mga imbestigasyon ng Senado sa pag-atake sa administrasyon. Sinabi naman ni Nueva Ecija Rep. Rodolfo Antonino na patuloy ang pagbatikos ng mga senador sa administrasyong Arroyo dahil sa sinasabing panggigipit sa media pero hindi naman kumikilos ang mga ito para ipasa ang panukalang mag-e-exempt sa mga publisher, editor at reporters ng mga publication na ibunyag ang source ng kanilang istorya. Noon pang Dis. 22, 2005 pumasa ang nasabing panukala sa Kamara. Wala aniyang mangyayaring maganda sa gobyerno sa ginagawang imbestigasyon ng mga senador na nagiging dahilan lamang upang mabinbin ang mga mahahalagang panukalang batas. (Malou Escudero)</body>
<link>http://www.philstar.com/Article.aspx?articleId=326557&amp;publicationSubCategoryId=92</link>
</article>
<article>
<title>Jinggoy tinuluyan ni FG</title>
<author></author>
<date>
<month>March</month>
<day>16</day>
<year>2006</year>
</date>
<body>Sinampahan kahapon ng kasong libelo ni First Gentleman Mike Arroyo si Senador Jinggoy Estrada matapos nitong idawit ang pangalan ng una sa mga hinihinalang big-time smugglers sa bansa. Isinampa ang kaso sa piskalya ng Pasay kung saan humingi si Arroyo ng P10 milyong danyos. Nag-ugat ang kaso matapos idawit ni Estrada ang Unang Ginoo habang nagpapa-interview ito sa media sa hinihinalang mga big time smuggler tulad ni Sammy Lee. Matatandaan na si Lee ay iniuugnay kay Vicky Toh na sinasabing may relasyon umano kay Mr. Arroyo. Si Lee ay inaresto ng CIDG kamakailan ngunit nakalaya matapos magpiyansa. Ayon sa abogado ng First Gent na si Atty. Melanie Trinidad, malisyoso at isang paninirang puri ang mga binitawang salita ni Estrada. (Lordeth Bonilla)</body>
<link>http://www.philstar.com/Article.aspx?articleId=326558&amp;publicationSubCategoryId=92</link>
</article>
<article>
<title>Moratorium sa mga piloto at mekaniko malamang ipatupad</title>
<author></author>
<date>
<month>March</month>
<day>16</day>
<year>2006</year>
</date>
<body>Dahil sa patuloy na paglisan ng mga piloto at mekaniko na pinangangambahang maging dahilan sa pagkalumpo ng lokal na industriyang panghimpapawid na kasalukuyang nasa kritikal na kalagayan ay seryosong ikinokonsidera ng pamahalaan ang pagpapatupad ng moratorium o pagbabawal sa deployment o pagpapaalis sa mga ito sa loob ng 3-5 taon. Ayon kay Labor Undersecretary Danilo Cruz, may matibay na batayang legal ang pamahalaan sakalit ideklara ang moratorium sa pagdeploy ng mga piloto at mekaniko alang-alang sa pambansang interes. Minsan ng ginawa ng pamahalaan ang pagbabawal sa pagpapaalis ng mga domestic helper at ito ay kinatigan ng Korte Suprema. Sinabi naman ni Director Stella Banawis ng Philippine Overseas Employment AdministrationTechnik Philippines, na mahigit pa sa 1,000 ang job order balance (JOB) ng mga piloto mula sa ibat ibang bansa kumpara sa 700 piloto na kasalukuyang naka-empleyo sa mga lokal na kompanyang panghimpapawid kasama na ang PAL, Air Philippines, Asia Spirit, Cebu Pacific at Seair, at halos triple naman ng may 1,700 naka-empleyong mekaniko ang JOB para sa mga mekaniko sa taong ito. Inamin naman nina Efren Uy ng Asian Spirit at Ernesto Serapio ng Air Philippines na may ilang piloto at mekaniko sa kanilang kumpanya ang nagbitiw at nangangamba silang magpapatuloy ang paglisan ng mga ito dahil sa mas mataas na alok ng sweldo at iba pang benepisyo mula sa mga banyagang kumpanya.</body>
<link>http://www.philstar.com/Article.aspx?articleId=326559&amp;publicationSubCategoryId=92</link>
</article>
<article>
<title>Comelec dapat nang linisin</title>
<author></author>
<date>
<month>March</month>
<day>16</day>
<year>2006</year>
</date>
<body>Matapos magbatuhan ng akusasyon sina Sens. Jamby Madrigal at Juan Ponce Enrile hinggil sa dayaan noong 2004 elections ay hinamon ng Partido Demokratiko Sosyalista ng Pilipinas (PDSP) na dapat na rin umanong simulan ang paglilinis sa Comelec. Ayon sa PDSP, dapat lisanin na ng mga opisyal ng Comelec ang kanilang tungkulin dahil wala man lamang itong nagawa para maitama ang sistema ng eleksiyon sa bansa. Ang pahayag ay ginawa ng PDSP nang sumambulat ang awayang Jamby at Enrile sa Senado. Sinabi ng PDSP na bagaman walang kumpirmasyon ang akusasyon ni Enrile na nandaya umano si Madrigal noong nakalipas na eleksiyon, dapat na rin maging hudyat ito sa pamahalaan para usisain o busisiin ang sistema ng halalan sa bansa. Kahit na sabihin pang hindi kumpirmado ang mga sumbong na pagbili ng boto, pandaraya sa balota at paggamit ng flying voters noong eleksiyon, maliwanag na patunay lamang umano ito na may butas ang Omnibus election code. Kaugnay nito, iginiit ni PDSP legal chief Atty. Jose Nonong Ricafrente na hindi na dapat balewalain ng gobyerno ang mga panawagang linisin ang kabuuan ng Comelec. Binigyang diin ni Ricafrente, hindi kailanman magiging malinis sa paningin ng publiko ang Comelec at hindi nito mababawi ang dating taglay na integridad hanggat nananatiling nakaupo rito ang mga dating taong namahala sa kontrobersiyal na eleksiyon noong 2001. (Angie dela Cruz)</body>
<link>http://www.philstar.com/Article.aspx?articleId=326560&amp;publicationSubCategoryId=92</link>
</article>
<article>
<title>Caloocan giit gawing sentro ng technical/vocational schools sa MM</title>
<author></author>
<date>
<month>March</month>
<day>16</day>
<year>2006</year>
</date>
<body>Isinusulong ngayon ni Caloocan City Mayor Enrico &amp;quot;Recom&amp;quot; Echiverri ang pagkilala sa lungsod upang maging sentro ng mga paaralang technical at vocational sa Metro Manila. Ayon kay Echiverri, may malaking pangangailangan upang isulong at tulungang paunlarin ang mga pagtatayo ng mga pribadong paaralang vocational at technical sa lungsod upang magkaloob ng mataas na kalidad na edukasyon para sa mga residente. Binigyang-diin nito na mahalagang mabigyan ang mga mamamayan ng sapat na kaalaman at kakayahan upang maging produktibo at makasabay sa nagbabagong pangangailangan ng mga trabaho. Kasalukuyang may 54 technical at vocational school sa Caloocan-Malabon-Navotas-Valenzuela (CAMANAVA) na may 15,000 estudyante, karamihan dito ay matatagpuan sa Caloocan. Ipinahayag ni Echiverri na karapat-dapat ang lungsod ng Caloocan na maging sentro ng mga &amp;quot;skill schools&amp;quot; sa National Capital Region (NCR) dahil sa istratehiko nitong lokasyon.</body>
<link>http://www.philstar.com/Article.aspx?articleId=326561&amp;publicationSubCategoryId=92</link>
</article>
<article>
<title>LPG nagrolbak uli!</title>
<author></author>
<date>
<month>March</month>
<day>16</day>
<year>2006</year>
</date>
<body>Muli na namang nagbaba ng 50 sentimos sa presyo ng Liquified Petroleum Gas (LPG) ang LPG Marketers Dealers Association matapos bumaba ang contact price nito sa world market. Ayon kay Arnel Ty, tuloy-tuloy pa ang rollback sa susunod na linggo hanggang umabot sa P4 ang kabuuang rollback. Inaasahan din nila na aabot na lang sa halagang P480 kada tangke ang presyo nito mula sa pinakamataas na P530 noong nakaraang taon. Samantala, hindi pa nagpahayag ang malalaking kompanya ng langis kung susunod sila sa grupo ni Ty. Ito na ang ika-anim na rollback na ginawa ng grupo ni Ty ngayong taon. (Edwin Balasa)</body>
<link>http://www.philstar.com/Article.aspx?articleId=326562&amp;publicationSubCategoryId=92</link>
</article>
<article>
<title>Pekeng fertilizers nagkalat</title>
<author></author>
<date>
<month>March</month>
<day>16</day>
<year>2006</year>
</date>
<body>Hiniling kahapon ng mga magsasaka sa Department of Trade and Industry (DTI) at Departmet of Agriculture (DA) na imbestigahan ang mga ibinebentang fertilizers na kulang umano sa sangkap ng kinakailangang kemikal sa pagpapataba ng lupa. Ayon kay Teodulo Caranay, mula ng gumamit umano siya ng 14-14-14 fertilizers na gawa ng Swire at 16-20-0 na gawa ng Atlas, sa halip na lumago ay bumaba ang kanyang ani. Una nang isinumite ng mga magsasaka sa lokal na sangay ng DTI sa Dagupan City, Pangasinan ang reklamo hinggil sa mga fertilizers na gawa ng kumpanyang Swire Agricultural Corp., Phil. Phosphate Fertilizers Corp. at Atlas Fertilizers Corp. na umanoy kulang sa tamang sangkap ng nitrogen, phosphorous at potassium. Sa isinagawa namang pagsusuri ng Bureau of Soils and Water Management sa naturang fertilizers na gawan ng tatlong nabanggit na kumpanya, natuklasan na kung hindi sobra ay malaki umano ang kulang na kinakailangang kemikal upang tumaba ang lupa. Kaugnay nito ay nagtataka rin ang mga magsasaka kung bakit nananatiling tahimik sa naturang reklamo ang Fertilizers and Pesticide Authority (FPA) na pinamumunuan ni Dr. Norlito Gicana. (Doris Franche)</body>
<link>http://www.philstar.com/Article.aspx?articleId=326563&amp;publicationSubCategoryId=92</link>
</article>
<article>
<title>Mukha ni Gringo ikakalat</title>
<author>Nina Joy Cantos At Lordeth Bonilla</author>
<date>
<month>March</month>
<day>17</day>
<year>2006</year>
</date>
<body>May 10,000 piraso ng mga poster ni dating Senador Gregorio &amp;quot;Gringo&amp;quot; Honasan ang ipapakalat ng Philippine National Police (PNP) bilang bahagi ng ikinakasang Order of Battle laban sa mga coup plotters ng gobyerno. Ayon kay PNP spokesman Sr. Supt. Samuel Pagdilao, sa susunod na mga araw ay ipapaskil ng PNP ang mga poster ni Honasan sa mga pampublikong lugar upang mapabilis ang pag-aresto sa dating senador na itinuturing na ngayong wanted sa batas. Sinabi ni Pagdilao na partikular nilang uunahing ipakalat ang mukha ni Honasan sa MRT at LRT stations, palengke, park, bus terminals, daungan at paliparan. Kasabay nito, inihayag ng Philippine National Police (PNP) na P5 milyon ang halagang napagkasunduang ibigay na pabuya sa sinumang makapagtuturo o makapagbibigay ng impormasyon sa ikadarakip ni Honasan. Nauna nang inihayag ni DOJ Sec. Raul Gonzalez na P5 hanggang P10 milyong halaga ang maaaring ibigay ng gobyerno. Kasama ni Honasan sa mga nilagyan ng reward sa ulo ang mga umanoy dawit sa bigong kudeta na sina Felix Turingan na may patong sa ulo na P1 milyon; Virgilio Padilla Briones, P.5-M; Romeo Lazo, P.5M; Ernesto Macahiya, P.5-M; George Duldulao, P250,000 at Lina Reyes, P250,000. Si Honasan kasama ang may 50 pang personalidad ay kinasuhan ng kudeta kaugnay ng pamumuno sa Oakwood mutiny ng Magdalo noong Hulyo 27, 2003, inciting to sedition at rebelyon kaugnay naman ng nasilat na coup plot laban sa gobyernong Arroyo noong Pebrero 24. Ayon kay Pagdilao, itinuring nang wanted sa batas si Honasan at kamakalawa ay pinakilos na ng AFP ang tracking teams nito matapos na magpalabas ng warrant of arrest ang korte laban sa dating senador.</body>
<link>http://www.philstar.com/Article.aspx?articleId=326730&amp;publicationSubCategoryId=92</link>
</article>
<article>
<title>Lacson kay Gringo:Wag kang sumuko!</title>
<author></author>
<date>
<month>March</month>
<day>17</day>
<year>2006</year>
</date>
<body>Pinayuhan kahapon ni Sen. Panfilo Lacson si dating Sen. Gringo Honasan na huwag itong susuko sa mga awtoridad kung ayaw nitong matulad sa sinapit ni Anakpawis Party-list Rep. Crispin Beltran. Sinabi ni Sen. Lacson, kaklase ni Sen. Honasan sa Philippine Military Academy (PMA) Class 71, mas makakabuting magtago na lamang si Honasan at huwag susuko matapos maglunsad ng manhunt ang gobyerno laban sa kanya matapos kasuhan ng sedition at rebelyon kaugnay sa Oakwood mutiny ng Magdalo soldiers at tangkang kudeta nitong Pebrero 24. Ayon kay Lacson, pilit lamang binubuhay ang mga lumang kaso ng mga kritiko ni Pangulong Arroyo bilang porma ng panggigipit ng gobyerno lalo na ng ideklara nito ang State of National Emergency sa pamamagitan ng Proclamation 1017. Wika naman ni Sen. Miriam Defensor-Santiago, dapat ay magkaroon ng matibay na ebidensiya at testigo ang gobyerno kaugnay sa isinampang kaso laban kay Honasan sa korte. Iginiit naman ni Sen. Rodolfo Biazon na tatayo siyang testigo ni Honasan upang patunayan sa korte na wala itong kinalaman sa naganap na Oakwood mutiny. (Rudy Andal)</body>
<link>http://www.philstar.com/Article.aspx?articleId=326742&amp;publicationSubCategoryId=92</link>
</article>
<article>
<title>Freon, spraynets, pesticides etc.nakaka-cancer, sumisira pa sa ozone layer</title>
<author></author>
<date>
<month>March</month>
<day>17</day>
<year>2006</year>
</date>
<body>Malapit ng matapos ang paggamit ng mga spraynets, freon sa mga airconditioner at refrigerators, solvents, cleaners, pesticides at iba pang mga industrial products na nakakasira hindi lamang sa Ozone layer kundi nagdudulot din ng skin cancer, cataracts, retinal damages, at pagkasira ng immune system ng isang tao. Ayon kay Sen. Miriam Defensor-Santiago, chairman ng senate committee on foreign relations, niratipikahin ng Senado ang Montreal-Bejing Amendments ng Montreal Protocol on Substance that Deplete Ozone layer na naglalayong makontrol ang paggamit ng mga nakakasira sa kalikasan at iyon ay binatay din nila sa saligang-batas kung saan walang tratado o internasyunal na kasunduan ang puwedeng pasukin ng gobyerno kapag hindi naratipika ng Senado. Ipinaliwanag ni Santiago na ang Montreal agreement ay naglalayong maglagak ng kasunduan sa import/export ng paglisensiya nito habang ang Beijing agreement naman ay pagkontrol sa konsumo ng mga ozone depleting substances. Aniya, sa ginawa ng Senado ay makakaasa na tayo ng ayuda mula sa Multilateral Funds para matanggal na ang mga nakakasirang gamit na ito. (Rudy Andal)</body>
<link>http://www.philstar.com/Article.aspx?articleId=326744&amp;publicationSubCategoryId=92</link>
</article>
<article>
<title>Lumantad, harapin ang kaso</title>
<author></author>
<date>
<month>March</month>
<day>17</day>
<year>2006</year>
</date>
<body>Umapela ang mga kongresista kay dating SenadorGringo Honasan na lumabas sa lungga at harapin ang paratang na sangkot ito sa nabigong Oakwood mutiny noong Hulyo 27, 2003. Sa pinagsamang kalatas, sinabi nina Malabon-Navotas Rep. Federico Sandoval at Leyte Rep. Eduardo Veloso na hindi makakatulong ang ginagawang pagtatago ni Honasan matapos na ibuking ni Army Capt. Manuel Darius Ressuello na pinamunuan ng dating senador ang ginawang pagpupulong ng binuong grupong Magdalo noong gabi ng Hunyo 4, 2003. Hinimok pa ni Sandoval si Honasan na lumantad na lamang at pabulaanan sa harap ng korte ang paratang. &amp;quot;Kung walang kasalanan, dapat hindi siya nagtatago. The longer he hides, the deeper hes digging his legal grave,&amp;quot; pahayag pa ni Sandoval. Ipinagtataka rin ng vice chairman ng House committee on appropriations kung bakit palaging nagtatago si Honasan, tulad ng isang kriminal, kapag nasasangkot ang pangalan nito sa anumang pagtatangka laban sa pamahalaan. Naniniwala rin si Sandoval na hindi masisisi ang AFP na magsagawa ng malawakang paghahanap sa dating senador dahil mas pinili pa ni Honasan na magtago matapos na magpalabas ng warrant of arrest ang korte sa kasong rebelyon dahil sa bigong mutiny. &amp;quot;The AFP also linked him to the aborted coup plot last month. He should clear himself of these charges,&amp;quot; sang-ayon pa kay Sandoval. (Malou Escudero)</body>
<link>http://www.philstar.com/Article.aspx?articleId=326754&amp;publicationSubCategoryId=92</link>
</article>
<article>
<title>Dialogue ni GMA sa mga sundalo pinamamadali</title>
<author></author>
<date>
<month>March</month>
<day>17</day>
<year>2006</year>
</date>
<body>Malaki ang paniniwala ng social democrats na ang pakikipagdiyalogo at pakikinig ni Pangulong Arroyo sa mga sundalo ay makatutulong upang maibsan ang tension sa Armed Forces of the Philippines (AFP) na siyang naging dahilan ng destabilisasyon. Ayon sa Partido Demokratiko Sosyalista ng Pilipinas (PDSP), mahalaga na abutin ni PGMA ang hinaing ng nagkawatak-watak na sundalo at mga junior officers at pakinggan ang kanilang mga saloobin na nagiging dahilan ng kanilang galit at pag-aaklas. Bagamat may mga military official na nagpapakitang normal ang sitwasyon, mayroon pa rin maliliit at mababang sundalo na hindi kuntento sa pamamalakad ni PGMA at naghahanap ng tunay na pagbabago. &amp;quot;Kung patuloy na babalewalain ng pamahalaan ang karaingan ng mga sundalo hindi malayong muling maganap ang nangyari noong nakaraang buwan&amp;quot;, anang PDSP. Ipinaliwanag pa ng PDSP na ang pagnanais ni Pangulong Arroyo na makipag-usap sa sundalo ay isang paraan tungo sa isang tunay na pagbabago at hindi na muling magkakaroon ng kinatatakutang rebelyon. Ilan din sa mga dapat na talakayin sa ugnayan ng Pangulo at ng mga sundalo ay ang promotion, pagsugpo sa graft and corruption at ang pagresolba sa pagkakasangkot ng ilang AFP officials sa nakaraang election at sa pelikula. (Angie dela Cruz/Doris Franche)</body>
<link>http://www.philstar.com/Article.aspx?articleId=326757&amp;publicationSubCategoryId=92</link>
</article>
<article>
<title>US-bound Pinoy workers tutulungan</title>
<author></author>
<date>
<month>March</month>
<day>17</day>
<year>2006</year>
</date>
<body>Magkakaloob ng tulong pinansiyal o pautang na sasakyan ang isang kumpanya para sa mga nagnanais mamasukan at manirahan sa Amerika. Sa isang kasunduang nilagdaan sa pagitan ng International AutoSource Inc., ang nangungunang vehicle financing company sa Amerika at ng HRPC training and Accreditation Assistance Center, Inc,. sa Pilipinas, pumirma sina Eli Goodrich, Worldwide Business Developmnet manager for AutoSource at Jonathan Co, chief executive ng HRPC para sa pormal na pagpasok ng dayuhang kumpanya sa Pilipinas. Ayon sa kasunduan, magkakaloob ng bago at murang sasakyan ang mga papunta pa lamang na Pinoy sa Amerika upang may magamit sa kanilang paghahanapbuhay at paninirahan doon. Sa vehicle financing scheme na ito, magiging mas madali para sa ating mga kababayan na maaprubahan ang sasakyang bibilhin kahit walang US credit history. Ipinaliwang ni Ed Lucena, HRPC general manager na ang pagmamay-ari ng sasakyan sa Amerika ay hindi isang luho kundi pangunahing pangangailangan. Ayon pa sa kanya, tama lamang na bumili ng sasakyan bago umalis ng Pilipinas upang makaiwas sa mga dokumentong kailangan tulad ng past driving at credit history sa Amerika. Dapat ding samantalahin ng ating mga kababayan na US visa holders at contract workers ang oportunidad na bumili ng bagong sasakyan ng kahit anong klase sa mura at mababang halaga sa pamamagitan ng Limited Staggered Down Payment Offer. Sa karagdagang impormasyon, tumawag sa 724-8601 to 06 (Manila office); (032) 254-9678 (Cebu office). Bumisita rin sa kanilang website: www.hrpc.com.ph o mag-send ng e-mail sa nurses@hrpc.com.ph</body>
<link>http://www.philstar.com/Article.aspx?articleId=326760&amp;publicationSubCategoryId=92</link>
</article>
<article>
<title>Chavit, Ynares sabit sa Pasig ambush!</title>
<author></author>
<date>
<month>March</month>
<day>18</day>
<year>2006</year>
</date>
<body>Nasasangkot ang pangalan nina Ilocos Sur Governor Luis Chavit Singson at Rizal Governor Casimiro &amp;quot;Ito&amp;quot; Ynares sa pagpatay sa isang kilalang negosyante na pinagbabaril ng pinaniniwalaang mga hired killers kamakalawa ng tanghali sa Pasig City. Napag-alamang matapos na mamatay ang biktimang si Leonardo Umale, 62, sa Medical City ay lumabas ang asawa nitong si Clarissa at naghi-hysterical na sumigaw sa mga reporter na nasa labas ng emergency room at sinabing &amp;quot;tanungin niyo si Chavit kung sino ang pumatay sa asawa ko!&amp;quot; na tatlong beses nitong inulit bago napigilan ng mga kaanak at mabilis na ipinasok sa loob ng kuwarto. Matatandaan noong Enero 2005 ay nagkaroon ng awayan ang pamilya Umale at pamilya Ynares kung sino ang magmamay-ari ng pinauupahang parking lot sa kahabaan ng Pearl Drive na nauwi sa alitan. Ang mga Umale at Ynares ay may gusali sa kahabaan ng lugar samantala ang Superb Security Agency naman na inuupahan ng mga Ynares ay si Chavit ang may-ari. Bukod dito, mayroon pa umanong away ang mga Umale at Chavit sa isang strip mall sa Ortigas kung saan may kaso ito sa Pasig Regional Trial Court. Samantala, inilabas na ng pulisya ang cartographic sketch ng tatlo sa apat na suspek na bumaril kay Umale habang paakyat ito sa kanyang opisina dakong 11:45 ng umaga na naging sanhi ng kamatayan nito. Sa nauna nang pahayag, sinabi ni Singson na wala siyang kinalaman sa pagkakapatay kay Umale. Anya, mas kaibigan siya ng biktima kaysa kaaway dahil hinihingian umano siya nito ng tulong sa mga kasong kinakaharap nito. (Edwin Balasa)</body>
<link>http://www.philstar.com/Article.aspx?articleId=326903&amp;publicationSubCategoryId=92</link>
</article>
<article>
<title>Pekeng Pinoy Muslim pumupuslit sa Saudi</title>
<author></author>
<date>
<month>March</month>
<day>18</day>
<year>2006</year>
</date>
<body>Binalaan kahapon ng Department of Foreign Affairs (DFA) ang mga Pinoy na nagpapakilalang Muslim gamit ang mga pekeng dokumento upang makapagtrabaho at makapasok sa mga ipinagbabawal na lugar sa Saudi Arabia. Ayon kay Asst. Sec. for Middle East and Action Oscar Valenzuela, nakatanggap ang kagawaran ng mga ulat na ilang recruitment agencies ay nagpapadala ng mga Pinoy workers sa Saudi Arabia gamit ang mga pekeng dokumento na nagsasabing sila ay Muslim na isa naman sa tinitingan para mas madaling makapagtrabaho at makapasok sa naturang bansa. Ang mga manggagawang Pinoy at pilgrims ay nagpapakilalang may relihiyong Muslim base sa ipinakikitang &amp;quot;certificates&amp;quot; na nabili naman nila sa kanilang mga illegal recruiters. Sinabi ni Valenzuela na posibleng maharap sa pag-aresto ang mga Pinoy na mahuhuling may hawak na mga pekeng certificates. Inamin ng opisyal na may mga Pinoy nang nakalusot sa ganitong modus operandi matapos na makakuha ng &amp;quot;entry visas&amp;quot; sa Saudi at ngayon ay nagtatrabaho doon. Kaugnay nito, sinabi rin ni Valenzuela na binigyan na rin ng warning ang publiko na ang Saudi Embassy sa Manila ay nagbabala na sa pagpasok ng mga hindi Muslim sa mga lungsod ng Mecca at Medina, ang dalawang sagradong lugar para sa mga Islam na mahigpit na ipinagbabawal. Ang sinuman anyang nakapuslit dito ay mahaharap sa matinding parusa kapag nahuli. (Ellen Fernando)</body>
<link>http://www.philstar.com/Article.aspx?articleId=326914&amp;publicationSubCategoryId=92</link>
</article>
<article>
<title>Taumbayan pakinggan mo!</title>
<author></author>
<date>
<month>March</month>
<day>18</day>
<year>2006</year>
</date>
<body>Iginiit kahapon ni Senate Minority Leader Aquilino Pimentel Jr. kay Pangulong Arroyo na pakinggan na nito ang damdamin ng taumbayan makaraang lumitaw sa pinakahuling survey ng Pulse Asia na mayorya ang may gustong magbitiw na si Mrs. Arroyo. Sinabi ni Sen. Pimentel, ito na ang tamang panahon para bumaba sa kanyang puwesto si Pangulong Arroyo makaraang lumitaw na 65 percent ng respondent sa pinakahuling survey ang nagnanais na magbitiw na ang Pangulo. &amp;quot;Gloria should now realize before its too late time for her to resign peacefully, so we can hold snap elections, elect new leader. She cannot stay president by threatening people,&amp;quot; wika pa ni Pimentel. Matagal na anyang nais ng taumbayan na magkaroon ng panibagong eleksyon makaraang pagdudahan ang pagkapanalo ni Mrs. Arroyo sa nakaraang May 2004 elections matapos mabunyag ang &amp;quot;Hello Garci&amp;quot; tapes. Idinagdag pa ni Pimentel, hindi matatapos ang krisis sa pulitika laban kay Mrs. Arroyo hanggang hindi naliliwanagan ng taumbayan ang kontrobersya sa &amp;quot;Hello Garci&amp;quot; kung saan ay nabulgar ang umanoy pagkakaroon ng dayaan. Pinayuhan pa ng senador si Arroyo na mas makakabuti sa kanya ang bumaba sa puwesto habang hindi pa huli ang panahon dahil hindi naman siya puwedeng manatiling presidente na mayroong agam-agam ang taumbayan sa kanyang pagkapanalo. (Rudy Andal)</body>
<link>http://www.philstar.com/Article.aspx?articleId=326919&amp;publicationSubCategoryId=92</link>
</article>
<article>
<title>PNP may lead na sa kuta ni Gringo</title>
<author></author>
<date>
<month>March</month>
<day>18</day>
<year>2006</year>
</date>
<body>May &amp;quot;lead&amp;quot; na ang Philippine National Police (PNP) sa pinagtataguan ni dating Senador Gregorio &amp;quot;Gringo&amp;quot; Honasan na wanted sa batas sa kasong kudeta. Gayunman, tumanggi si PNP spokesman Sr. Supt. Samuel Pagdilao na idetalye ang impormasyon na nakuha nila sa intelligence community sa lugar kung saan nagpapalipat-lipat ng pagtatago si Honasan upang hindi madiskaril ang kanilang operasyon. Ayon kay Pagdilao, mabibitag nila ang dating senador kasunod ng paglalabas ng gobyerno ng P5 milyong pabuya kapalit ng pagkakaaresto rito. Kasabay nito, sinabi ni Pagdilao na taliwas sa mga espekulasyon ay hindi nila ikinokonsidera kailanman ang pag-iisyu ng &amp;quot;shoot-to-kil&amp;quot; order laban sa dating senador. Hindi anya naaakma ang naturang hakbang laban sa sinumang pinaghahanap ng batas pero nilinaw namang ibang usapin na kung manlaban si Honasan sakalit itoy makorner ng mga awtoridad. Nakikipag-ugnayan na ang PNP sa Bureau of Immigration para sa hold-departure order. Ayon sa BI, hindi pa nakakalabas ng bansa si Honasan. (Joy Cantos)</body>
<link>http://www.philstar.com/Article.aspx?articleId=326928&amp;publicationSubCategoryId=92</link>
</article>
<article>
<title>Demolisyon itigil muna!</title>
<author></author>
<date>
<month>March</month>
<day>18</day>
<year>2006</year>
</date>
<body>Binigyan ng ultimatum si Vice President Noli De Castro ng mga lider ng ibat ibang peoples organization sa riles ng tren mula sa Caloocan City hanggang Los Ba&amp;ntilde;os, Laguna hinggil sa kanilang apela na aksiyunan ang mga hinaing ng libu-libong pamilyang naapektuhan ng demolisyon sa Northrail-Southrail Linkage Project sa rehabilitasyon ng Philippine National Railways (PNR). Ang apela ay bunsod na rin sa kahilingan ni Manila Archbishop Cardinal Gaudencio Rosales kay de Castro gayundin kay Pangulong Arroyo na huwag pilitin, pagbantaan o takutin ang mga maralitang taga-lungsod para lamang umalis. Sa isinagawang demolisyon sa Bgy. San Antonio, Makati City apektado ang pag-aaral ng mga bata roon dahil silay inilipat sa Southville housing project sa Cabuyao, Laguna na anilay malayo sa paaralang pinapasukan kaya matinding hirap ang dinaranas ng mga estudyante dahil sa Maynila sila nagsisipag-aral. Nanawagan ang mga lider na huwag muna sanang i-demolis ang mga naninirahan sa iba pang barangay sa tabing riles ng tren sa nasabing lungsod hanggat hindi pa bakasyon sa eskuwela ang kanilang mga anak. Hindi naman anya tumututol sa proyekto ang mga mahihirap, subalit ayon kay Cardinal Rosales, dapat ayusin muna ang relokasyon. &amp;quot;Perspektibo ng mahirap na hindi sila titira riyan kung sila ay hindi talagang nangangailangan. Pero kailangan nila ng tahanan, ng disenteng matutuluyan.&amp;quot; Taliwas naman ito sa sitwasyon sa relocation site dahil doon ay wala pang bahay na lilipatan kundi mga tent lamang na nagpapalubha sa kalagayan ng kalusugan ng mga bata at matatanda. Nangangamba rin sila na magkasakit dahil walang mainom na malinis na tubig. Problema rin sa relocation site ang kawalan ng elektrisidad at nanganganib din ang kanilang seguridad dahil walang police visibility sa lugar. Kinuwestiyon ng Urban Poor Associates (UPA), isang non-government organization, ang pahayag ni National Housing Authority general manager Federico Laxa na boluntaryo umano ang pagpunta ng mga tao sa relocation site. Ayon sa UPA, sapilitan ang pagpapaalis dahil nagbigay umano si PNR general manager Jose Ma. Sarasola II ng abiso sa paglikas sa loob lamang ng 30 araw. &amp;quot;Wala silang choice kundi umalis agad dahil puwersahan silang gigibain,&amp;quot; sabi ng UPA.</body>
<link>http://www.philstar.com/Article.aspx?articleId=326929&amp;publicationSubCategoryId=92</link>
</article>
<article>
<title>OVR pinabubuwag ng transport groups</title>
<author></author>
<date>
<month>March</month>
<day>18</day>
<year>2006</year>
</date>
<body>Iginiit ng ibat ibang transport groups sa pamahalaan na gumawa ng kaukulang hakbang para alisin na lamang ang official violation receipt (OVR) na iniisyu ng mga lokal na pamahalaan sa mga motoristang nahuhuli na lumabag sa batas trapiko. Sa isang panayam, sinabi ni Zeny Maranan, pangulo ng Federation of Jeepney Operators and Drivers Association of the Philippines (Fejodap) na ugat lamang ng korapsiyon sa mga traffic enforcers ang OVR. Ayon kay Maranan, sa OVR ay may 25% komisyon ang kada enforcers sa bawat huli nila sa mga motorista. Kinatigan din ni Efren de Luna, pangulo ng Alliance of Concerned Transport Organization (ACTO) na napapanahon na alisin ang OVR ng mga LGUs dahil sa sobrang mahal ng multa at wala pa sa lugar ang paghuli. Halimbawa sa kasong obstruction, P100 ang penalty sa LTO, sa LGU ay aabutin ng P500. (Angie dela Cruz)</body>
<link>http://www.philstar.com/Article.aspx?articleId=326935&amp;publicationSubCategoryId=92</link>
</article>
<article>
<title>Estudyante welga</title>
<author>Ni Doris Franche</author>
<date>
<month>March</month>
<day>19</day>
<year>2006</year>
</date>
<body>Nagbanta ang mga estudyante na lalabas sa kalye kung ipipilit ang pagtataas ng matrikula sa darating na school year sa Hunyo. Sa pahayag ng National Union of Students of the Philippines (NUSP) at College Editors Guild of the Philippines (CEGP), hindi na makagulapay ang mga magulang sa pagpapaaral sa kanilang mga anak dahil sa taas ng matrikula at marami na rin ang tumigil sa pagpasok. Kung ipapatupad anila ang 100 prsiyentong taas sa matrikula at miscellaneous fees ay saan na sila patungo? Dahil dito kaya humihingi na ng tulong sa Kongreso ang libu-libong estudyante na kumilos para pigilan ang inilabas na Memorandum No. 14 ng Commission on Higher Education (CHED). Ayon kay NUSP Secretary General Alvin Peters, sa halip na protektahan ang mga estudyante at i-regulate ng CHED ang tuition fees at iba pang bayarin sa mga pamantasan, binigyan pa umano nito ang mga school owners ng kapangyarihan na magtaas ng singil sa tuition ng hindi kinukunsulta ang mga mag-aaral. Kung hindi naman magtataas ng tuition ang ibang pamantasan ay tiyak anyang babawiin ito sa mga hindi makatarungang miscellaneous fees, dagdag pa ni Peters. &amp;quot;With the worsening economic condition, new taxes and stagnant wage levels, a tuition hike moratorium will help lessen the burden of indebted Filipino families,&amp;quot; pahayag naman ni Kabataan Party vice president Carl Marc Ramota. Hiniling ni Ramota na magkaroon muna ng tuition hike moratorium habang nire-review ang CHED memo at imbestigahan ang mga paglabag ng mga private education institutions.</body>
<link>http://www.philstar.com/Article.aspx?articleId=327043&amp;publicationSubCategoryId=92</link>
</article>
<article>
<title>P10-M sa Umale killers alok ng pamilya</title>
<author></author>
<date>
<month>March</month>
<day>19</day>
<year>2006</year>
</date>
<body>Sinabi kahapon ng misis ng pinaslang na negosyante sa Pasig na handang magbigay ang kanilang pamilya ng halagang P10 milyon para sa sinumang makapagtuturo o makapagbibigay ng impormasyon sa ikadarakip ng mga suspek sa pagpatay sa kanyang mister na si Leonardo Umale. Kahapon ay muling idiniin ni Vicky Umale si Ilocos Sur Governor Luis &amp;quot;Chavit&amp;quot; Singson na may kinalaman sa pagkamatay ng kanyang asawa dahil ang gobernador lamang umano ang may pinakamalaking dahilan upang ipapatay ang biktima dahil sa pagkatalo ng gobernador sa korte sa isang kaso hinggil sa awayan se negosyo sa biktima. &amp;quot;He (Chavit) cannot accept defeat, he cannot swallow the fact that someone is defeating him,&amp;quot; pahayag ni Vicky sa isang panayam sa kanyang tahahan sa Valle Verde Phase III sa Pasig City. Subalit ayaw namang palawakin pa ng biyuda kung anong negosyo ang pinag-ugatan ng nasabing away na nauwi sa patayan. Tinawag din ni Vicky si Singson na pinaka-nakakatakot na tao sa Pilipinas. &amp;quot;Chavit is the most feared man in the country. This is all about money, grieve and power,&amp;quot; pahayag ni Vicky. Samantala inabswelto rin ni Mrs. Umale si Rizal Gov. Casimiro Ynares sa listahan ng mga posibleng magpapatay sa kanyang asawa dahil kung ikukumpara ang kaso noong nakaraang taon hinggil sa awayan sa parking lot ay napakaliit na bagay umano niyon para umabot sa patayan at dagdag pa ni Mrs. Umale na kilala nila ang pamilya Ynares at hindi kayang magpapatay ng mga ito. Hanggang kahapon ay nananatiling blangko ang pulisya kung sino ang pumatay kay Umale na pinagbabaril ng apat na armadong kalalakihan dakong alas-11:45 ng umaga noong Huwebes habang papasok ito sa kanyang pagmamay-aring building sa Pearl Plaza Building sa Ortigas Center, Pasig. (Edwin Balasa)</body>
<link>http://www.philstar.com/Article.aspx?articleId=327057&amp;publicationSubCategoryId=92</link>
</article>
<article>
<title>Pag-aresto kay Dinky sa Baywalk kinondena</title>
<author></author>
<date>
<month>March</month>
<day>19</day>
<year>2006</year>
</date>
<body>&amp;quot;Bawal na bang mamasyal sa Pilipinas?&amp;quot; Ito ang pagtatanong kahapon ni Bayan Muna Rep. Joel Virador kasabay ang pagkondena sa ginawang paghuli kamakalawa kay dating DSWD Sec. Dinky Soliman ng mga tauhan ng PNP sa Baywalk, Roxas blvd., Manila. Bagaman at pinakawalan din si Soliman, sinabi ni Virador na walang malinaw na kaso ang pulisya laban sa kanya dahil wala namang batas sa bansa ang nagsasabing bawal mamasyal ang isang tao lalo na sa pampublikong lugar. Sinabi ni Virador na maliwanag na talagang paranoid na ang Arroyo government lalo na sa mga pinaghihinalaang nais magpatalsik sa Pangulo sa puwesto. Nagbabala si Virador na marami pang aarestuhin ang pulisya at naghahanda na ito ng mga &amp;quot;fabricated cases&amp;quot; upang mapabilis ng pag-aresto tulad ng ginawa sa Batasan 5 na nasa protective custody ngayon ng Kamara. Matatandaan na inaresto ng mga tauhan ng Malate Station 9 si Soliman bandang alas-6 kamakalawa ng gabi matapos magmartsa kasama ang grupo ng Black &amp;amp; White na pawang nakausot ng itim na t-shirt na may nakasulat na &amp;quot;Patalsikin na, Now na.&amp;quot; Napasugod din sa tanggapan ng General Assignment Section (GAS) ng MPD sina dating pangulong Cory Aquino, anak nitong si Tarlac Rep. Noynoy Aquino at ilang miyembro ng Hyatt 10 upang magbigay ng suporta kay Soliman. Gayunman, pinakawalan din ito nang makitang walang sapat na merito ang pagkakaaresto sa kanya. Sa desisyon ni Fiscal Glenda Ramos ng Manila Fiscl Office, hindi maaaring kasuhan si Soliman ng paglabag sa Batas Pambansa 880 o &amp;quot;illegal assembly&amp;quot; dahil hindi rin naman umano nakakasagabal sa publiko ang ginawang paglakad ng grupo ng Black &amp;amp; White sa Baywalk. (Malou Escudero/Gemma Amargo-Garcia)</body>
<link>http://www.philstar.com/Article.aspx?articleId=327059&amp;publicationSubCategoryId=92</link>
</article>
<article>
<title>Arbitrary detention ni Beltran vs GMA umusad na sa UN</title>
<author></author>
<date>
<month>March</month>
<day>19</day>
<year>2006</year>
</date>
<body>Nasa kamay na ng United Nations (UN) ang reklamong arbitrary detention ni Anakpawis Rep. Crispin Beltran laban kay Pangulong Arroyo. Naniniwala si Beltran na tutugunan ng UN ang kanyang kahilingan na siyasatin ang nangyayari sa kanyang ilegal na pagkakakulong sa Camp Crame simula pa nitong Pebrero 25. Inilatag ni Beltran sa kanyang reklamo ang sunud-sunod na pangyayari mula nang siyay hulihin sa Bulacan at mga dokumentong magpapatunay sa kanyang ilegal umanong pagkakabilanggo. Ang reklamo ay tinanggap ni Marcus Schmidt, head ng Petitions Unit ng UN Human Rights Committee. Naniniwala ang abogado ni Beltran na si Neri Javier Colmenares na ilegal ang pagkakakulong sa kongresista at labag ito sa Philippine at International Laws dahil may halo umano itong pulitika matapos gamitin sa pag-aresto ang lumang warrant of arrest na ipinalabas noon pang 1985. Nilalabag din aniya ng gobyerno dito sa Pilipinas ang ipinalabas na kautusan ng korte na nagsasabing dapat nang palayain si Beltran. Kabilang sa mga kakatawan kay Beltran sa New York sina Marie Hilao Enriquez ng Karapatan at human rights lawyer Edre Olalia na nagsumite ng hiwalay na reklamo kaugnay sa summary executions ng mga aktibista sa ilalim ng gobyernong Arroyo. Umaasa si Beltran na magpapadala kaagad ng kinatawan sa Pilipinas ang UN bilang tugon sa kanyang reklamo. Itinuturing naman ng Malaca&amp;ntilde;ang na katawa-tawa at isang propaganda lamang ang pagsasampa ng reklamo sa UN. Ayon kay Press Secretary Ignacio Bunye, anumang reklamo ng paglabag ng administrasyon sa karapatang-pantao ay kailangang patunayan muna sa mga lokal na krote. (Malou Escudero/Lilia Tolentino)</body>
<link>http://www.philstar.com/Article.aspx?articleId=327068&amp;publicationSubCategoryId=92</link>
</article>
<article>
<title>Paghuli kay Dinky, gimik lang daw</title>
<author></author>
<date>
<month>March</month>
<day>19</day>
<year>2006</year>
</date>
<body>Nanawagan ang kongresistang kaalyado ni Pangulong Arroyo sa pulisya na maging maingat sa pagpapatupad ng &amp;quot;no permit, no rally&amp;quot; policy upang hindi mahulog sa bitag ng mga elementong nais lamang makakuha ng libreng publisidad. Ginawa ni Baguio City Rep. Mauricio Domogan ang mungkahi makaraang gamitin ni dating Social Welfare Secretary Dinky Soliman ang Manila Police District para makakuha ng publisidad sa kanilang panawagang patalsikin sa puwesto si Pangulong Arroyo. Ayon pa kay Domogan, dapat huwag nang pansinin pa ng pulisya ang mga gimik at pakulong ginawa ng grupo ni Soliman dahil inaasahan naman na mang-iimbita ito ng mga mamamahayag para sa kanilang kampanya. Naniniwala pa ang kongresista na hindi pamamasyal sa Baywalk ang nais ng grupo ni Soliman, kundi ang makakuha ng simpatiya mula sa taumbayan dahil malinaw naman na pulitika ang mensaheng gusto nitong ipaaabot sa mamamayan. Aniya, malinaw na publisidad lamang ang gusto ni Soliman at libreng naibigay naman ito ng pulisya matapos na arestuhin at pakawalan dahil sa paglabag umano sa illegal assembly act. Ipinagdiinan pa ni Domogan na kung gusto ni Soliman at ng grupo nito na makakuha ng publisidad, dapat itong naglakad sa kahabaan ng Roxas Boulevard at maging sa EDSA para mapansin ng tao. Hiniling nito sa pulisya na maging maingat sa pagpapatupad ng &amp;quot;no permit, no rally&amp;quot; policy upang hindi mabigyan ng pagkakataon ang mga kritiko ng pamahalaan na samantalahin ang pagkakataon. (Malou Escudero)</body>
<link>http://www.philstar.com/Article.aspx?articleId=327073&amp;publicationSubCategoryId=92</link>
</article>
<article>
<title>Hepa B vaccine sa bagong silang na sanggol</title>
<author></author>
<date>
<month>March</month>
<day>19</day>
<year>2006</year>
</date>
<body>Gagawin ng mandatory ang immunization sa mga bagong silang na sanggol laban sa Hepatitis B virus (HBV) sa sandaling maging isang ganap na batas ang panukalang isinusulong ng ilang mambabatas sa Mababang Kapulungan ng Kongreso. Layunin ng panukala na mabigyan kaagad ng Hepatitis B vaccination ang lahat ng sanggol, 12-oras matapos silang ipanganak upang maiwasan ang nasabing viral infection. Gagawin na ring obligasyon sa panig ng mga health practitioners na ipaalam sa mga magulang o legal guardians ang availability at benepisyong makukuha ng mga sanggol sa Hepa B immunization. Nakasaad din sa panukala na kung hindi sa ospital o medical clinic ipinanganak ang isang sanggol, dapat itong dalhin sa pinakamalapit na health care facility para mabigyan ng immunization laban sa Hepatitis B sa loob ng 12-oras matapos ipanganak o maximum na pitong-araw. Binigyan din ang mga sanggol ng isang national health passport na ipagkakaloob sa sandaling iparehistro sila sa Local Civil Registry. Ang health passport ang magsisilbing mobile record booklet na maglalaman ng basic medical data ng sanggol at ng kanyang official immunization record. Ang Hepatitis B virus ang nagiging sanhi ng chronic hepatitis at liver cirrhosis.Nakukuha ang nasabing virus mula sa infected na dugo, body fluids at sexual intercourse. Pero napag-alaman din kamakailan na maaaring ipasa ng isang infected mother ang nasabing sakit sa kanyang bagong silang na sanggol. (Malou Escudero)</body>
<link>http://www.philstar.com/Article.aspx?articleId=327076&amp;publicationSubCategoryId=92</link>
</article>
<article>
<title>Oposisyon naghahanda sa snap presidential polls</title>
<author></author>
<date>
<month>March</month>
<day>20</day>
<year>2006</year>
</date>
<body>Naghahanda na umano ang oposisyon para palitan si Pangulong Arroyo sakaling maisulong ang panawagang snap presidential elections. Ayon kay Senate Minority Leader Aquilino Pimentel, Jr., maraming alternatibong lider na puwedeng pumalit kay Ar-royo mula sa hanay ng administrasyon at oposisyon sa sandaling magkaroon tayo ng snap election. Ayon kay Pimentel, sa sandaling pumayag si Arroyo na bumaba sa kanyang puwesto at magkaroon tayo ng special elections ay nasisiguro niyang magkakaisa ang oposisyon upang magkaroon ng common candidate. &amp;quot;As a member of the opposition, I am not pushing for the candidacy of anybody, But when the right moment comes, I am sure a deserving leader will emerge to challenge the administration candidate,&amp;quot; pahayag ng senador. Aniya, kung sinuman ang manalo mula sa administrasyon o oposisyon sa sandaling magkaroon ng snap presidential elections ay dapat suportahan na ito ng taumbayan. Naniniwala rin si Pimentel na mas makabubuting isulong ng oposisyon ang panawagan para magbitiw si Pangulong Arroyo kaysa bigyan ng importansiya ang paghaharap ng pangalawang impeachment complaint. Sinabi ng senador, nakikita niyang gagamitin na naman ng Malaca&amp;ntilde;ang ang lahat ng paraan upang hadlangan na magtagumpay ang pangalawang impeachment complaint. &amp;quot;It will be another round of buying some people who can be bought and I am not too sure that it will results in an honest-to-goodness investigation,&amp;quot; pahayag nito. Ipinaliwanag pa ni Pimentel, natitiyak niyang hindi magtatagumpay ang panibagong paghahain ng impeachment complaint laban kay Arroyo hanggang naririyan ang mga kakampi nitong mambabatas na nagiging bulag at bingi sa saloobin ng taumbayan kapalit ng pabor mula sa Malaca&amp;ntilde;ang. (Rudy Andal)</body>
<link>http://www.philstar.com/Article.aspx?articleId=327225&amp;publicationSubCategoryId=92</link>
</article>
<article>
<title>Honasan naispatan sa Visayas Region</title>
<author></author>
<date>
<month>March</month>
<day>20</day>
<year>2006</year>
</date>
<body>Namataan umano si dating Senador Gregorio &amp;quot;Gringo&amp;quot; Honasan sa Visayas Region kung saan pinaniniwalaang nagtatago ito matapos na magpalabas ng P5 milyong reward sa kanyang ulo ang pamahalaan. Sa report ni Police Regional Office (PRO) 7 director C/Supt. Doroteo Reyes II, nakatanggap siya ng report mula sa kanilang mga asset na si Honasan ay naispatan sa Dumangas, Iloilo at Negros Occidental nitong mga nakalipas na araw bagaman masusi pa nilang bineberipika ang nasabing impormasyon. Dahil dito, higit pang pinalakas ang inilatag na manhunt operations laban sa dating senador na wanted sa batas matapos iturong utak sa Oakwood mutiny at sa nasilat na kudeta nitong nakaraang Pebrero 24. Kaugnay nito, nanawagan naman ang PNP sa publiko na makipagtulungan sa mga awtoridad para sa mabilisang ikadarakip ni Honasan. Bukas ang PNP Text 2920 at 117 para tumang-gap ng mensahe mula sa mga concerned citizens. (Joy Cantos)</body>
<link>http://www.philstar.com/Article.aspx?articleId=327237&amp;publicationSubCategoryId=92</link>
</article>
<article>
<title>Lanao Gob. lusot sa kasong administratibo, kriminal</title>
<author></author>
<date>
<month>March</month>
<day>20</day>
<year>2006</year>
</date>
<body>Ibinasura ng Office of the Ombudsman nitong nakaraang linggo ang lahat ng kasong administratibo at kriminal na isinampa laban kay Lanao del Sur Governor Aleem Bashier Manalao. Batay sa 40-pahinang joint resolution na nilagdaan noong Marso 13 ni Ombudsman Ma. Merceditas Gutierrez, wala siyang nakitang anumang katiwalian na nagawa ang gobernador kasama ang apat na iba pang opisyales nito. Sa desisyon, sinabi ni Gutierrez na wala siyang nakitang sapat na ebidensiya upang idiin ang gobernador sa anim na kasong katiwalian hinggil sa akusasyon ng nepotismo, pagbiyahe sa Malaysia at pagbili ng mo- bile patrol cars. Nag-ugat ang demanda sa Ombudsman bunga ng reklamo ni Lanao del Sur Vice Gov. Monera Macabangon at mga miyembro ng Sangguniang Panlalawigan laban kay Manalao. Subalit iginiit ng Ombudsman na walang saysay ang reklamo sa akusasyon ng nepotismo sa kanyang mga kamag-anak dahil ang posisyon ng mga ito ay maituturing na confidential at legal, ayon sa Local Government Code. Sa pagbili naman ng police patrol cars mula sa Hilton Truck Sales sa Cebu City ng walang public bidding, iginiit ng Ombudsman na pinapayagan ang nasabing pagbili dahil ito ay ginawa sa panahon ng emergency at kinuha sa ilalim ng kanilang pondo bilang capital outlay. Idinismis din ng Ombudsman ang reklamo na ginamit ng gobernador ang pondo ng gobyerno na umaabot sa P2.5 milyon sa pagbiyahe nito sa Malaysia. Hindi anya napatunayan nina Macabangon na pera nga ng pamahalaan ang ginastos dito, bagkus ay personal na salapi ng gobernador. (Grace dela Cruz)</body>
<link>http://www.philstar.com/Article.aspx?articleId=327242&amp;publicationSubCategoryId=92</link>
</article>
<article>
<title>Tax exemptions sa mga piloto tututukan</title>
<author></author>
<date>
<month>March</month>
<day>20</day>
<year>2006</year>
</date>
<body>Isinusulong ngayon ng isang mambabatas mula sa Mindanao ang tax exemptions para sa mga commercial pilot at aircraft mechanics upang mapigilan ang mga ito sa pag-alis at matugunan ang pagkaubos ng mga ito na maaring pumaralisa sa aviation industry. Ayon kay Zamboanga del Norte 2nd district Rep. Roseller Barinaga, House committee on labor and employment, posibleng maghain ang Kongreso ng panukalang batas para sa tax exemptions at reporma na puwedeng maisabatas tulad sa ibang mga bansa. Ang 32 percent na kabawasan sa buwis ay one-third na ng take home pay ng mga ito na kung magpapatuloy ay maaaring magbabago sa kanilang isip at manatili na lamang sa bansa. Nabatid na sa kasalukuyan, ang mga manggagawa sa aviation industry, aircraft mecha-nics, painters, planners, ground at cabin crews partikular ang mga commercial pilots para sa domestic aviation industry ay binabawasan ng 32% buwis sa kanilang suweldo. Nauna rito, sinabi ni Labor Undersec. Danilo Cruz na hindi kasagutan ang pagdaragdag sa suweldo ng mga piloto at mekaniko sa &amp;quot;pamimirata&amp;quot; ng mga foreign airlines dahil mayroon pa ring &amp;quot;tax component&amp;quot; ang mga nagtatrabaho sa Pilipinas. Aniya, kung ang foreign airline company ay mag-aalok sa isang Filipi- no commercial pilot ng buwanang sahod na $10,000, matatanggap niya ito nang buo, dahil sinusuportahan ng gobyerno ang kanilang airlines. Hinikayat ni Barinaga ang mga kapwa mambabatas na bigyang halaga ang inihain niyang House Resolution 1106 na humihiling na hanapan ng &amp;quot;remedial measures upang mahinto ang nanganganib na pagkaubos ng mga manggagawa sa domestic aviation industry.&amp;quot; (Malou Escudero)</body>
<link>http://www.philstar.com/Article.aspx?articleId=327247&amp;publicationSubCategoryId=92</link>
</article>
<article>
<title>Raid vs smuggling wag ningas-cogon</title>
<author></author>
<date>
<month>March</month>
<day>20</day>
<year>2006</year>
</date>
<body>Nangangamba ang Partido Demokratiko-Sosyalista ng Pilipinas (PDSP) na maging &amp;quot;ningas-cogon&amp;quot; na naman ang ginagawang aksiyon laban sa mga talamak na smugglers sa bansa. Ang pahayag ay kasunod ng raid na isinagawa ng Bureau of Customs, PNP at National Bureau of Investigation (NBI) sa 168 Mall sa Divisoria, Manila kung saan nakumpiska ang saku-sakong smuggled products. &amp;quot;These efforts should be pursued continously and should even be intensified. They should not be just another case of ningas cogon,&amp;quot; ayon kay Jesuit priest Fr. Romeo Intengan, isa sa founding leaders ng PDSP. Idinagdag pa ng grupo na hindi lamang sa Metro Manila namamayagpag ang mga smuggler kundi naiisahan din ang mga ito sa pagbebenta ng mura at imported na produkto. Iminungkahi ng grupo na bukod sa paghahabol sa mga hindi nagbabayad ng buwis ay dapat din umanong bantayan ng Immigration ang mga ilegal alien sa bansa. At upang mas lumabas na seryoso ang pamahalaan sa pag-raid sa mga &amp;quot;economic saboteurs&amp;quot; sa bansa ay kailangan din umanong bumuo ang gobyerno ng batas na magpapataw ng mabigat na parusa sa mga mapapatunayang lumabag sa anti-smuggling sa bansa. (Doris Franche)</body>
<link>http://www.philstar.com/Article.aspx?articleId=327252&amp;publicationSubCategoryId=92</link>
</article>
<article>
<title>Marines alburoto uli?</title>
<author></author>
<date>
<month>March</month>
<day>21</day>
<year>2006</year>
</date>
<body>Nagbabantang magsagawa ng mass resignation ang ilang mga opisyal ng Philippine Marines dahil umano sa pagkadismaya sa sistema ng Armed Forces of the Philippines (AFP). Ito ang maugong na balitang kumakalat kasunod naman ng mga kontrobersyang kinasangkutan ng ilan nilang opisyal kabilang na ang pagkakasibak kay dating Marine Corps commandant Maj. Gen. Renato Miranda na nagbunsod sa pag-aalburoto ng mga opisyal at tauhan nito sa pangunguna ni Col. Ariel Querubin noong Pebrero 26. Kaagad namang itinanggi ni Navy Chief Vice-Admiral Mateo Mayuga ang nasabing ulat na mayroong nagbabantang mass resignation sa Marines. &amp;quot;I think thats untrue, that maybe the way of some people to rock the organization of the Marine Corps,&amp;quot; wika ni Mayuga. Ayon sa mapagkakatiwalaang source sa loob ng Marines, marami sa kanila ang magre-resign dahil isinasabit ang ilan nilang opisyal sa umuugong na kudeta. Nilinaw naman ni Mayuga na malaya ang sinumang umalis sa serbisyo kung nanaisin magbitiw sa pagiging sundalo. Wika pa ng Navy chief, boluntaryong responsibilidad ang maging sundalo at malaya ang sinuman na nais ng umalis sa kanilang organisasyon. (Joy Cantos)</body>
<link>http://www.philstar.com/Article.aspx?articleId=327380&amp;publicationSubCategoryId=92</link>
</article>
<article>
<title>Payo kay Honasan para magtago, magdudulot ng gulo</title>
<author></author>
<date>
<month>March</month>
<day>21</day>
<year>2006</year>
</date>
<body>Pinaniniwalaang mas matinding gulo ang posibleng kaharapin ngayon ng bansa kaugnay sa naging panawagan nina Sen. Juan Ponce Enrile at Sen. Panfilo Lacson sa kanilang dating kasamahan na si Gregorio &amp;quot;Gringo&amp;quot; Honasan na manatili kung saan man ito nagtatago ngayon. Ayon kay Jose &amp;quot;Nonong&amp;quot; Ricafrente ng Partido Demokratiko-Sosyalista ng Pilipinas (PDSP), bagamat ganon ang naging tugon ng dalawang mambabatas ay magmamadali naman ngayon ang mga taong interesado sa P5 milyon ipinatong sa ulo ni Honasan. Idinagdag pa ng grupo na sa ginawang ito nina Enrile at Lacson, lumalabas lamang na walang respeto ang mga ito sa due process at rule of law. Iginiit pa ni Ricafrente na sa halip na makatulong ay lalo pang inilalagay ng dalawang mambabatas sa peligro ang pangalan ng ating bansa dahil posibleng mauwi lamang ito sa madugong karahasan. Aniya, sa sandaling dumanak ang dugo ay hindi na magkakaroon ng katapusan ang gantihan sa pagitan ng pamahalaan at ng ibat ibang grupong pulitikal sa bansa. Matatandaang inakusahan si Honasan na may partisipasyon umano ito sa Oakwood Mutiny noong taong 2003 ngunit pinayuhan siya ni Enrile na huwag lumabas upang harapin ang kasong kinakaharap nito. (Doris Franche)</body>
<link>http://www.philstar.com/Article.aspx?articleId=327394&amp;publicationSubCategoryId=92</link>
</article>
<article>
<title>Sibilyan argabyado sa crackdown ng gobyerno</title>
<author></author>
<date>
<month>March</month>
<day>21</day>
<year>2006</year>
</date>
<body>Mga sibilyan ang argabyado sa ginagawang crackdown ng gobyerno habang nakangiti naman ang mga militar na isinasangkot sa sinasabing destabilisasyon laban sa pamahalaan. Ayon kay Sen. Joker Arroyo, kapag ang mga sibilyan, maging mga Kongresista at dating opisyal ng pamahalaan ang nagsasagawa ng kilos protesta binabambo pa ito ng estado pero kung ang militar naman ang nagpapahayag ng kanilang pag-protesta nakatawa pa ang estado. &amp;quot;The government goes after them hammer and tongs, never mind if you are a member of the Congress, military protesters are treated with kid gloves, even if they conspired to &amp;quot;withdraw support&amp;quot; in plain language not to obey your Commander-in-Chief&amp;quot;, paliwanag ni Arroyo. Aniya, malaki ang boses na sasampahan sa court-martial ang mga militar pero dakong huli ay hindi rin ito uubra dahil magkakabaro sila. Hindi rin pinaligtas ni Arroyo, si Presidents Counsel and Solicitor General Eduardo Nachura ng sabihin nitong naniniwala siya sa ginawa ng pulis, at prosecutors sa pagdakip kay dating DSWD Sec. Dinky Soliman. Ayon kay Arroyo, nakakalungkot ang pahayag ni Nachura, pero hindi niya rin daw ito masisisi dahil nga sa bagong posisyon nito. Samantala, nadismaya naman si Senate Minority Leader Aquilino Pimentel Jr., sa paggawad ng Distinguished Service Star Award kay Maj. Gen. Jovito Palparan, sa kabila ng paratang na lumabag ito sa karapatang-pantao. (Rudy Andal)</body>
<link>http://www.philstar.com/Article.aspx?articleId=327395&amp;publicationSubCategoryId=92</link>
</article>
<article>
<title>AFP di magpapagamit sa pulitika</title>
<author></author>
<date>
<month>March</month>
<day>21</day>
<year>2006</year>
</date>
<body>Siniguro ni Defense Sec. Avelino Cruz Jr. na hindi magpapagamit ang militar sa mga pulitiko para maisulong ang kanilang pansariling interes. Sinabi ni Sec. Cruz sa pagdiriwang ng ika-109 anibersaryo ng Philippine Army (PA) na hindi niya papayagang magamit ang mga sundalo sa pulitika. &amp;quot;Unfortunately under a poisoned political climate, there are those who continue to challenge the principle of insulating the military from partisan politics,&amp;quot; wika ni Cruz. Ipinaliwanag pa ng DND chief, ang organisasyong militar ay hindi lugar para sa demokrasya kung kayat walang karapatan ang mga sundalo na magbigay ng sariling opinyon. Umapela din ang kalihim ng DND sa mga sibilyan na tigilan na ang pakikialam sa usaping militar. (Joy Cantos)</body>
<link>http://www.philstar.com/Article.aspx?articleId=327406&amp;publicationSubCategoryId=92</link>
</article>
<article>
<title>BID binatikos ni Sen. Revilla</title>
<author></author>
<date>
<month>March</month>
<day>21</day>
<year>2006</year>
</date>
<body>Binatikos ni Sen. Ramon Revilla Jr., ang Bureau of Immigration and Deportation (BID) dahil sa kapabayaang magsagawa ng ilegal na operasyon ang mga Indian National o Bumbay lalo na sa larangan ng pagpapautang o 5-6. Ayon kay Sen. Revilla, malinaw na lumalabag sa batas ang mga Bumbay, partikular na sa Retail Trade Liberalization Act, kung saan nagbabawal sa mga foreign national na magsagawa ng transaksyon sa ating bansa lalo na sa &amp;quot;small scale businesses&amp;quot;. &amp;quot;It is very annoying for the BID to candidly say that they cannot find these illegal lenders. Just stand in one corner of the street, and in no time at all, you will see these motorcycle riding lenders collecting payments&amp;quot; paliwanag ni Revilla. Aniya, hindi maitatago na nakakatulong ang mga ito sa mga maliliit na negosyante dahil mabilis na makakuha sa kanila ng pera pero ang hindi naiisip ng ating mga kababayan ay sobrang mahal ng tubo nito. Sinabi pa nito na hindi dapat naging talamak ang negosyo ng 5-6 sa bansa kung nagiging mahigpit ang mga tauhan ng BID sa pagpapatupad ng batas at malaki din ang posibilidad na mga ilegal na mangangalakal ang mga Bumbay. Nanawagan din si Revilla na maging maluwag ang gobyerno at mga bangko sa pagpapatupad ng kanilang mga &amp;quot;micro-financing programs&amp;quot; dahil sa sobrang mga papeles na kailangan nito ay tinatamad na ang mga maliliit na negosyante para mangutang sa halip sa Bumbay na lang. (Rudy Andal)</body>
<link>http://www.philstar.com/Article.aspx?articleId=327407&amp;publicationSubCategoryId=92</link>
</article>
<article>
<title>Dinky binalaan ni Nachura</title>
<author></author>
<date>
<month>March</month>
<day>21</day>
<year>2006</year>
</date>
<body>Binalaan kahapon ni Solicitor-General Eduardo Nachura si dating DSWD Sec. Dinky Soliman na paghandaan nito ang anumang magiging bunga ng kanyang mga kilos-protesta laban sa pamahalaan. Ginawa ni Nachura ang babala kay Soliman matapos magpahayag ang dating DWSD chief na hindi siya titigil sa pagdaraos ng demonstrasyon at planong pamamahagi ng t-shirt na may nakasulat na &amp;quot;Patalsikin na. Now na.&amp;quot;. Ipinaliwanag ni Nachura na hindi makakasuhan ng sedisyon ang sinumang ordinaryong tao na magsusuot ng nasabing t-shirt dahil wala naman ang pangalan ng Pangulo subalit kung ito ang grupong laban kay Pangulong Arroyo ang magsusuot nito ay malinaw na si PGMA ang kanilang tinutukoy sa kanilang suot na t-shirt. Idinepensa din ni Nachura ang ginawang pag-aresto ng mga pulis kay Dinky noong Biyernes dahil sa pagsusuot ng nasabing t-shirt na nagplano pang magsagawa ng demonstrasyon sa Baywalk, Roxas Blvd., Maynila. (Lilia Tolentino)</body>
<link>http://www.philstar.com/Article.aspx?articleId=327414&amp;publicationSubCategoryId=92</link>
</article>
<article>
<title>Palasyo pinayuhang huwag makialam sa Sandiganbayan</title>
<author></author>
<date>
<month>March</month>
<day>21</day>
<year>2006</year>
</date>
<body>Pinayuhan ni Ilocos Norte Rep. Imee Marcos ang Palasyo na huwag nitong pakialaman ang Sandiganbayan sa nakatakdang pag-upo sa witness stand ni dating Pangulong Erap Estrada upang hindi lumubha ang kaguluhan sa bansa. Ginawa ni Rep. Marcos ang apela sa Malaca&amp;ntilde;ang matapos kumpirmahin na maraming ibubunyag na lihim si Erap sa pag-upo nito sa witness stand bukas sa Sandiganbayan kaugnay sa kanyang kasong plunder at perjury. Aniya, ang gagawing pakikialam ng Palasyo ay para masiguro na mahahatulan ng guilty si Estrada dahil sa patuloy na pagiging banta sa Arroyo government. &amp;quot;Kung talagang walang matibay na kaso laban kay Estrada ay pakawalan na nila ito. At itigil na sana ng Palasyo ang pakikialam sa kaso ni Erap dahil lalo lamang gugulo ang sitwasyon,&amp;quot; giit pa ni Rep. Marcos. (Malou Escudero)</body>
<link>http://www.philstar.com/Article.aspx?articleId=327415&amp;publicationSubCategoryId=92</link>
</article>
<article>
<title>Erap tetestigo ngayon</title>
<author></author>
<date>
<month>March</month>
<day>22</day>
<year>2006</year>
</date>
<body>Bantay-sarado ngayon ang halos 1,000 pulis na idedeploy upang mangalaga sa seguridad kaugnay sa pagtestigo ni dating Pangulong Joseph Estrada sa Sandiganbayan para depensahan ang kanyang kasong pandarambong. Apat na isyu ang nakatakdang ipaliwanag ni Estrada, ang Jose Velarde account, tobacco excise tax scam, Belle Share Corp. at P200 milyong kickback mula sa jueteng. Ipinagbawal sa loob ng korte ang live coverage, camera at cellphone. Nagbabala ang Philippine National Police (PNP) na paiiralin nila ang calibrated preempive response o CPR sa inaasahang rally na idaraos ng mga tagasuporta ni Estrada at bagaman libreng magdaos ng rally bilang suporta sa dating presidente ay mahigpit na ipatutupad ang &amp;quot;no permit, no rally&amp;quot; policy. Sinabi ni NCRPO chief Director Vidal Querol, maliban sa dispersal team at elite troops ng Special Action Force (SAF) at Special Weapons and Tactics (SWAT) ay may itatalaga ring sapat na bilang ng mga pulis na magsisilbing close-in security ni Erap. Ayon kay Querol, partikular na idedeploy ang mga pulis sa bisinidad ng Sandiganbayan at St. Peters Basilica sa Commonwealth, Quezon City kung saan may planong mag-vigil ang mga supporters ni Erap. Sinigurado kahapon ng mga abogado ni Estrada na plantsado na ang lahat at na-review na nila ang mga ebidensiyang ipiprisinta sa testigo ng dating pangulo. Si Erap ay nahaharap sa P4.1 bilyong plunder at perjury case. Inaasahang dadalo rin sa hearing si Ilocos Sur Gov. Luis &amp;quot;Chavit&amp;quot; Singson. Sinabi naman ni Presidential Chief of Staff Mike Defensor na ito na ang huling yugto ng kaso ni Erap pero wala siyang alam kung ano ang nilalaman testimonya ng dating lider. Halos limang taon nang nakakulong si Estrada na sumasailalim sa house arrest sa kanyang villa sa Tanay, Rizal. (Joy Cantos, Malou Escudero At Lilia Tolentino)</body>
<link>http://www.philstar.com/Article.aspx?articleId=327553&amp;publicationSubCategoryId=92</link>
</article>
<article>
<title>Cha-cha huling baraha ni GMA</title>
<author></author>
<date>
<month>March</month>
<day>22</day>
<year>2006</year>
</date>
<body>Determinado umano ang Malaca&amp;ntilde;ang na isulong ang Charter Change upang mailigtas si Pangulong Arroyo sa pagharap sa panibagong impeachment case na inihahanda na ng oposisyon. Sinabi ni Taguig-Pateros Rep. Alan Peter Cayetano na tanging ang pagsusulong lamang sa Cha-cha ang naiisip na solusyon ng Palasyo para mapanatili sa kapangyarihan si Arroyo hanggang 2010 at makaligtas sa panibagong imbestigasyon ng Kamara. &amp;quot;Right now, there is a race between the administration and the opposition,&amp;quot; ani Cayetano. Sa side aniya ng administrasyon ay minamadali ang Cha-cha, samantalang ang impeachment complaint o snap election naman ang inihahanda ng oposisyon. &amp;quot;Kailangan na naman nilang mandaya at gumastos ng malaki para sila magtagumpay,&amp;quot; ani Cayetano. Sinabi pa ni Cayetano na ngayon pa lamang ay nakakasigurado na ang oposisyon na makakakuha sila ng 79 na boto ng mga congressman para ma-impeach si Arroyo sa kasong ihahain sa Hulyo. Natuto na aniya ang oposisyon sa unang impeachment complaint na inihain nila laban sa Pangulo kaya pinalitan na nila ang kanilang istratehiya. (Malou Escudero)</body>
<link>http://www.philstar.com/Article.aspx?articleId=327566&amp;publicationSubCategoryId=92</link>
</article>
<article>
<title>Biazon shut up!</title>
<author></author>
<date>
<month>March</month>
<day>22</day>
<year>2006</year>
</date>
<body>Binatikos ng ilang senior intelligence officers ng Armed Forces of the Philippines (AFP) ang umanoy sobrang panghihimasok ni Senador Rodolfo Biazon sa mga isyu sa hanay ng mga sundalo. &amp;quot;Biazon should shut up because he himself had been part of the military as a former chief of staff,&amp;quot; ayon sa mga opisyal na tumangging magpabanggit ng pangalan. Sa panayam, sinabi ng mga intelligence officers na dahilan sa ginagawang pagpanig ni Biazon sa Magdalo group at sa grupo ng nag-alburotong si Col. Ariel Querubin ng Marines ay posible itong makakuha ng simpatya sa hanay ng mga sundalo para mag-aklas laban sa gobyerno. &amp;quot;Nakakahiya ang ginagawa niya para sa isang dating opisyal ng AFP. It is so painful to see a former military man hitting the profession that made him for what he is now,&amp;quot; himutok pa ng mayorya sa mga opisyal ng AFP. Ayon pa sa mga ito, dapat tigilan na ng senador ang pakikialam nito sa kanilang hanay dahil baka lumikha lamang ito ng pagkakahati-hati ng militar. Imbes anya tumulong na pasiglahin at buuin ang institusyong pinanggalingan niya ay lalo pa itong ginugulo ni Sen. Biazon at &amp;quot;kinakampihan&amp;quot; sina Querubin at Gringo Honasan. &amp;quot;The Armed Forces has been doing its job to unite the military,&amp;quot; dagdag pa ng mga ito. (JCantos)</body>
<link>http://www.philstar.com/Article.aspx?articleId=327567&amp;publicationSubCategoryId=92</link>
</article>
<article>
<title>Jamby gumamit daw ng 2 generals para manalo</title>
<author></author>
<date>
<month>March</month>
<day>22</day>
<year>2006</year>
</date>
<body>Dalawang retired generals ang itinuro ni Sen. Juan Ponce Enrile na nag-maniobra umano para mapabilang sa top five noong nakaraang 2004 senatorial race si Sen. Jamby Madrigal. Sa isang pulong-balitaan, itinuro ni Sen. Enrile si dating AFP vice chief of staff Gen. Rodolfo Garcia at ret. Chief Supt. Dictador Alqueza na namuno para manalo si Madrigal. Ayon kay Enrile, nakatanggap din siya ng isang affidavit kalakip ang litrato na magkakasama sina Alqueza, Garcia at Eric Vallade Dubione, ang Frances na asawa ni Madrigal. Ayon pa sa senador, wala siyang balak na gamitin ang Senado para imbestigahan si Madrigal at kung balak niyang maghain ng reklamo ay titiyakin niya na sa isang maayos na forum ito. Nauna nang iginiit ni Enrile na may hawak siyang affidavit na magpapatunay na nandaya si Madrigal noong nakaraang halalan. Aniya, narining niya rin mismo mula kay Madrigal na may kausap sa cellphone sa isang kampanya sa Gumaca, Quezon kung saan sinasabi nito na tiyakin ang kanyang panalo na narinig din ni dating Agriculture secretary Salvador Escudero. Iginiit naman ni Madrigal na malinis ang kanyang konsensiya at handa siyang ipabulatlat ang mga Election Returns (ERs) ng nakaraang eleksiyon para patunayang hindi siya nandaya. (Rudy Andal)</body>
<link>http://www.philstar.com/Article.aspx?articleId=327578&amp;publicationSubCategoryId=92</link>
</article>
<article>
<title>Juvenile Bill lusot na</title>
<author></author>
<date>
<month>March</month>
<day>22</day>
<year>2006</year>
</date>
<body>Inaprubahan na ng dalawang kapulungan ng Kongreso ang Juvenile Justice Bill na magbibigay ng proteksiyon sa mga menor-de-edad na masasangkot sa mga krimen.Ayon kay Senate Majority Leader Francis Pangilinan, may-akda ng batas, mula 9-anyos hanggang 15-anyos ang minor, hindi sila pwedeng ikulong at wala itong criminal liability bagkus ay papatawan lang ng penalty o danyos perwisyo at community services. Nakasaad din dito ang agad na paghihiwalay ng minor offenders sa mga adult criminals at dapat agad i-turn over ng isang apprehending party ang minor offender sa DSWD. Hindi rin lalampas sa walong oras bago ito dalhin sa rehabilitasyon.Ikinatuwa din ni Pangilinan ang ginawang paglipat ng Bureau of Jail Management and Penology (BJMP) sa may 520 juveniles patungo naman sa mga bahay kanlungan para sa mga kabataan. Sa ulat ng BJMP, aabot sa 1,569 kabataan pa ang nasa kanilang kulungan sa buong bansa hindi pa kasama ang nasa pangangalaga ng DSWD, PNP at Bilibid Prisons. Ayon sa senador, ang barangay pa rin ang inaasahang makakatulong sa pagpapatupad ng bagong batas dahil karamihan sa mga krimen na kinakasangkutan ng mga menor de edad ay nagaganap sa mga kanya-kanyang barangay. Lagda na lang ni Pangulong Arroyo ang kailangan para itoy maging isang ganap na batas. (Rudy Andal)</body>
<link>http://www.philstar.com/Article.aspx?articleId=327579&amp;publicationSubCategoryId=92</link>
</article>
<article>
<title>Na-frame-up ako!  Erap</title>
<author></author>
<date>
<month>March</month>
<day>23</day>
<year>2006</year>
</date>
<body>Gaya ng inaasahan, mariing itinanggi kahapon ni dating Pangulong Joseph Estrada ang mga alegasyon sa kanya na nakapaloob sa plunder case kabilang na ang pagtanggap ng P130 milyong kickback sa tobacco excise tax. &amp;quot;These are trumped-up charges, a frame-up,&amp;quot; ani Estrada. Ito ang unang pagkakataong naupo si Estrada sa witness stand upang tumestigo sa kanyang kasong pandarambong. Sa kanyang testimonya sa pagharap sa Sandiganbayan Special Division, sinabi ni Estrada na hindi niya makakayang magnakaw mula sa pondo ng mga magsasaka. Anya, tumakbo siya sa pagka-pangulo para tulungan ang mahihirap hindi para pagnakawan ang mga ito. Sinabi ni Estrada na mula nang maupo siyang mayor, senator, vice president ay hindi nakaladkad ang kanyang pangalan sa mga anomalya lalo na anya ng maupo siyang presidente ng bansa. &amp;quot;Since I was mayor, senator, vice president, my name was never dragged into any anomaly, accepting percentage from any government transactions, what more when I became President,&amp;quot; ani Estrada sa unang sigwa ng kanyang pagtestigo. Itinanggi rin ni Estrada na malapit niyang kaibigan si Ilocos Sur Governor Luis &amp;quot;Chavit&amp;quot; Singson at magkasangga lamang sila sa pulitika. Anya, nag-iisa lamang ang kanyang best friend at ito ay ang namayapang aktor na si Fernando Poe, Jr. Bagsak anya si Singson sa mga katangiang hinahanap niya sa isang kaibigan ang pagiging tapat at mapagkakatiwalaan. Bagaman inamin ni Estrada na kaibigan niya si Atong Ang, pinagsabihan niya ang huli na dumistansiya sa kanya dahil sa kanyang masamang reputasyon. Dumating sa Sandiganbayan si Estrada dakong alas-8:30 ng umaga na nakasuot ng Barong Tagalog. Kasamang dumating ng dating pangulo ang asawang si Sen. Loi Ejercito, mga anak na sina Sen. Jinggoy Estrada, San Juan Mayor JV Ejercito, Jude Estrada at Jackie kasama ang asawa nitong si Beaver Lopez. Maliban pa kay Atty. Jose Flaminiano, kabilang din sa dumating para sa depensa sina dating senator Rene Saguisag, Raymund Fortun, retired Chief Justice Andres Narvasa at dating SC Associate Justice Serafin Cuevas. Ang kasong plunder ay isang non-bailable offense at may parusang kamatayan. Kabilang sa mga akusasyon kay Estrada ang pagkamal umano ng bilyong piso mula sa jueteng, tax kickbacks at pagtanggap ng komisyon na itinago umano sa mga secret bank accounts sa ilalim Nahaharap din ito sa minor charge na perjury o pagsisinungaling dahil sa hindi tamang pagre-report ng kanyang assets noong 1999. Dumalo rin sa hearing si Singson na nagsangkot kay Erap sa jueteng at kickbak sa tobacco excise tax. Ani Singson, hindi kaya ni Erap na gibain ang kanyang kredibilidad. &amp;quot;I am 100 percent sure he will lie. But he is an actor. He can very well fake it,&amp;quot; ani Singson. Muling haharap sa korte si Estrada sa susunod na Miyerkules. Siya ang pang-79 at huling testigo. Tinatayang nasa 1,000 pulis ang ipinakalat para magbantay sa Sandiganbayan kabilang na ang mga miyembro ng elite Special Action Force at SWAT. Mistulang kinabahan sa ginanap na Erap trial ang Manila Police District (MPD) matapos na magtaas ng &amp;quot;heighened alert&amp;quot; at bantayan ang mga lugar na balwarte ng oposisyon sa pangamba na mahakot ang mga residente rito sa mga kilos-protesta. Siniguro ng MPD na hindi makapaghahakot ng mga tao ang Erap supporters upang dalhin sa Sandiganbayan matapos tutukan ang mga lugar ng Baseco compound sa Port Area; Parola compound at Isla Puting Bato na pawang sa Tondo. (Malou Escudero, at may ulat ni Doris Franche at Danilo Garcia)</body>
<link>http://www.philstar.com/Article.aspx?articleId=327727&amp;publicationSubCategoryId=92</link>
</article>
<article>
<title>Passport ni Garci, peke</title>
<author></author>
<date>
<month>March</month>
<day>23</day>
<year>2006</year>
</date>
<body>Maraming indikasyon na peke at hindi naaayon sa &amp;quot;standard&amp;quot; ang isa sa dalawang passport ni dating Comelec Commissioner Virgilio Garcillano na isinumite sa limang komite na nag-imbestiga sa Hello Garci scandal. Base sa laboratory examination report na ipinalabas ng Banknotes and Securities Printing Department ng Bangko Sentral ng Pilipinas, ang passport ni Garcillano na may No. JJ243816 ay mas maliit sa standard size ng passport. Ang papel at print sa inside front cover at inside back cover ay hindi rin naaayon sa standard at may &amp;quot;cuts&amp;quot; at &amp;quot;joints&amp;quot; sa seam ng pages 1 at 32. Ayon kay Cavite Rep. Gilbert Remulla, dating chairman ng House committee on public information, maliwanag na peke ang pasaporte ni Garcillano at posibleng sampahan ito ng kasong perjury at falsification of public documents. Nauna rito, hiniling ng limang komite sa BSP na suriin kung peke ang mga pasaporte ni Garcillano matapos mapaulat na nagtago ito sa ibang bansa, pero &amp;quot;malinis&amp;quot; na passport ang iprinisinta nito sa limang komite. Ang BSP ang manufacturer ng mga passport booklets na idini-deliver sa Department of Foreign Affairs (DFA). Sa examination report, ang lumang pasaporte na inisyu at isinumite ni Garcillano ay sumusunod sa standard form ng pasaporte habang ang ikalawang pasaporte ay hindi. Napansin din sa ikalawang passport ni Garcillano na BISA ang nakatatak sa halip na VISA at ang kalidad ng text print na &amp;quot;sakaling maaksidente o mamatay&amp;quot; ay hindi rin kumporme sa standard. Sa kabila ng naturang report ng BSP, ayaw naman sabihin o i-conclude ng mga chairmen na peke nga ang naturang pasaporte. Ipapaubaya na lamang sa komite na nag-iimbestiga at sa plenaryo kung gagamitin itong basehan para magrekomenda kung anong aksyon ang gagawin kabilang na ang pagsampa ng kaso laban kay Garcillano sa Department of Justice. (Malou Escudero)</body>
<link>http://www.philstar.com/Article.aspx?articleId=327740&amp;publicationSubCategoryId=92</link>
</article>
<article>
<title>Lucio Co mas close raw kay Erap kesa kay FG</title>
<author></author>
<date>
<month>March</month>
<day>23</day>
<year>2006</year>
</date>
<body>Hinamon kahapon ng kampo ni First Gentleman Mike Arroyo si Sen. Jinggoy Estrada na pabulaanan ang kumakalat na ulat na ang umanoy big-time smuggler na si Lucio Co ay nakakadiretso sa mismong silid-tulugan ni dating pangulong Joseph Estrada sa Malaca&amp;ntilde;ang noong sila ay nasa posisyon pa. Sinabi ni Atty. Jess Santos, tagapagsalita ni FG Arroyo na ito ay isang katibayan na malapit si Co kay Erap at hindi kay Ginoong Arroyo na unang ikinalat ng mambabatas sa media. &amp;quot;Hinahamon namin si Sen. Estrada na pasinungalingan ito, na sabihin niyang hindi kilala ng kaniyang ama si Ginoong Co. May nakarating sa amin na laging closed door kung mag-usap ang dating Pangulo at ang umanoy smuggler,&amp;quot; ayon kay Santos. Pinuna ni Santos na ayon mismo sa senador, nag-iismuggle na si Co noong ang kanyang ama pa ang Pangulo. &amp;quot;Para makadiretso sa Pangulo ng bansa ang isang binansagan mismo ng kaniyang anak bilang isang smuggler at hindi man lang magalaw ay hindi lamang kaduda-duda kundi immoral pa,&amp;quot; ayon kay Santos. Nauna nang inihayag ni Jinggoy na mas lumawak ang operasyon ni Co sa smuggling dahil sa koneksiyon umano nito kay FG Arroyo. Subalit inamin din ng senador na ang tanging basehan niya sa alegasyong ito ay isang kolum lamang sa isang pahayagan. Sa kabila nito, tumanggi si Jinggoy na humingi ng paumanhin sa Unang Ginoo kaya sinampahan ito ng kasong libelo sa korte. Binigyang-diin ni Santos na hindi man lang kilala at hindi nakita man lang kahit kailan ng Unang Ginoo si Co. (Rudy Andal)</body>
<link>http://www.philstar.com/Article.aspx?articleId=327741&amp;publicationSubCategoryId=92</link>
</article>
<article>
<title>STL di sagot sa kawalan ng trabaho</title>
<author></author>
<date>
<month>March</month>
<day>23</day>
<year>2006</year>
</date>
<body>Iginiit kahapon ng Kilusang Mayo Uno (KMU) na hindi sagot sa malawakang kawalan ng trabaho sa bansa ang small-town lottery na ipatutupad ng pamahalaan para sa milyong Pilipino. Ayon kay Elmer Labog, national president ng KMU, hindi ang usapin sa STL ang dapat na pagtuunan ng pansin ng pamahalaan para mabigyan ng trabaho ang maraming bilang ng manggagawang Pilipino kundi ang dapat gawin ng pamahalaan ay humanap ito ng mas disenteng hanapbuhay na ipagkakaloob sa mga tao at hindi para maging kabo o kubrador. Bagamat umabot anya sa 2.8 milyong Pinoy ang walang hanapbuhay sa kasalukuyan, hindi tugon ang STL upang ang mga ito ay mabuhay nang disente. &amp;quot;Itinutulak ng gobyerno ang mga tao sa pag-asa sa games of chance para pagtakpan ang katotohanang hindi nararamdaman ng taumbayan ang ipinagmamalaki nitong pagtaas ng piso o propaganda nitong pagganda ng ekonomiya. Kaiba sa mga mayayaman na nagka-casino bilang paglilibang, para sa mahihirap ay kabuhayan ang pagsusugal dahil sa kawalan ng disenteng trabaho at pasahod,&amp;quot; dagdag ni Labog. Hindi rin aniya ito akma sa 10-point agenda ni Pangulong Arroyo para sa taumbayan na naunang nangako ng kaunlaran sa bansa. (Angie dela Cruz)</body>
<link>http://www.philstar.com/Article.aspx?articleId=327750&amp;publicationSubCategoryId=92</link>
</article>
<article>
<title>Pork ng mga kongresista hirit gawing P70-M</title>
<author></author>
<date>
<month>March</month>
<day>23</day>
<year>2006</year>
</date>
<body>Minamadali na ng mga mambabatas sa Mababang Kapulungan ng Kongreso ang pagpasa ng P1.040 trilyong national budget ngayong 2006 kung saan nakapaloob ang pagbabalik ng orihinal na P70 milyong pork barrel ng mga kongresista mula sa kasalukuyang P40 milyon. Sinabi ni House Majority Leader Prospero Nograles na pabor ang lahat ng mga kongresista na ibalik sa orihinal ang kanilang Priority Development Assistance Fund sa P70 milyon, ang standard na pork barrel allotment na ibinibigay sa bawat distrito. Gumanda na naman aniya ang fiscal situation ng bansa dahil na rin sa ipinatutupad na mga tax reforms. Makikinabang din sa restoration ng pork barrel ang mga senador dahil babalik sa P200 milyon ang kanilang matatanggap na pondo. Isa sa mga inaasahang pagkukunan ng pork ng mga kongresista ang P5 bilyon Kilos Asenso Program at ang P3 bilyon fund para sa Kalayaan Barangay program na kapwa isiningit sa 2006 national budget. (Malou Escudero)</body>
<link>http://www.philstar.com/Article.aspx?articleId=327755&amp;publicationSubCategoryId=92</link>
</article>
<article>
<title>Gringo nalusutan ang PNP</title>
<author></author>
<date>
<month>March</month>
<day>23</day>
<year>2006</year>
</date>
<body>Nakatakas sa inilatag na dragnet operations ng Philippine National police (PNP) ang puganteng coup plotter na si dating Senador Gregorio &amp;quot;Gringo&amp;quot; Honasan matapos nitong malusutan ang mga awtoridad na tumutugis sa kanya. Sinabi ni PNP spokesman Sr. Supt. Samuel Pagdilao na naakalis na si Honasan sa lugar bago pa man ito madakip ng arresting team ng pulisya. Gayunman, tumanggi si Pagdilao na tukuyin ang huling hideout na tinigilan ni Honasan dahil baka mabulilyaso umano ang kanilang susunod pang operasyon. Una nang napaulat na naispatan ito sa Iloilo at Negros Occidental sa Western Visayas at sa Cagayan de Oro City sa Mindanao. Aminado si Pagdilao na may maiimplunwensiyang personalidad ang nagkakanlong kay Honasan na may patong sa ulo na P5 milyon. (Joy Cantos)</body>
<link>http://www.philstar.com/Article.aspx?articleId=327759&amp;publicationSubCategoryId=92</link>
</article>
<article>
<title>GRP-NDF peace talks inutil!</title>
<author></author>
<date>
<month>March</month>
<day>23</day>
<year>2006</year>
</date>
<body>Tahasang sinabi ni Fr. Romeo Intengan, isa sa founding leaders ng Partido Demokratiko Sosyalista ng Pilipinas (PDSP) na simula pa lamang ay inutil na umano ang peace talks ng pamahalaan sa National Democratic Front (NDF) at Communist Party of the Philippines (CPP) dahil hindi naman pursigido ang mga ito. Ayon kay Intengan, tila wala na umanong pag-asang umusad ang peace talks dahil mismong ang mga leader ng mga ito ay walang ginagawang paraan upang matalakay ito. Taliwas umano ang naging pahayag ni NDF chief Jose Ma. Sison na si Pangulong Arroyo ang gumagawa ng balakid upang hindi na matigil ang peace talks. Sa katunayan, ang mga rebeldeng grupo umano ang umatras sa negosasyon kung saan inilunsad din nila ang all-out armed offensive laban sa pamahalaan na bahagi ng usapin. Aniya, ang pahayag ni Sison na bubuhayin lamang ang peace talks kung mapapatalsik sa puwesto si GMA ay patunay lamang na nais ng rebel group na magkaroon ng karahasan at gulo sa bansa. (Doris Franche)</body>
<link>http://www.philstar.com/Article.aspx?articleId=327761&amp;publicationSubCategoryId=92</link>
</article>
<article>
<title>Peoples Initiative pag-asa ng masa</title>
<author></author>
<date>
<month>March</month>
<day>23</day>
<year>2006</year>
</date>
<body>Ang pagsusulong na lamang ng Peoples Initiative ang nakikitang pag-asa ng ibat ibang non-governmental organization upang matupad ang Charter Change makaraang kontrahin ng Senado ang pagkakaroon ng Constituent Assembly (Con-Ass) para amyendahan ang Konstitusyon. Sinabi ni Mr. Forting Yabud, national president ng Masa Bansa, hindi dapat masira ang layuning maisulong ang reporma sa gobyerno dahil lamang sa pagtanggi ng Senado na suportahan ang Cha-Cha sa pamamagitan ng Con-Ass. &amp;quot;Hindi dapat na nasa isang tabi lamang ang masa habang ang mga senador natin ay patuloy na inaantala ang kaunlaran ng ating ekonomiya dahil sa kanilang nakakainis na pulitikal na mga interes at ambisyon,&amp;quot; wika ni Yabud. Iginiit naman ni Iloilo City Mayor Jerry Trenas, pangulo ng League of Cities of the Philippines, mangunguna ang mga lokal na opisyal sa lalawigan ng Iloilo upang isulong ang Cha-Cha sa pamamagitan ng peoples initiative. Ayon naman kay Efren de Luna, pangulo ng PCDO-ACTO, maituturing na patay na ang daan para sa Con-Ass habang sobrang magastos naman ang Con-Con kaya ang nalalabing option ng taumbayan para amyendahan ang 1987 Constitution ay Peoples Initiative. Sinabi naman ni Carlo Masanjo, chairman ng Youth for Peace and Development na ginagarantiyahan sa ilalim ng Konstitusyon ang karapatan ng taumbayan sakaling mabigo ang Kongreso na maisulong ang pag-amyenda sa ating Saligang Batas. (Rudy Andal)</body>
<link>http://www.philstar.com/Article.aspx?articleId=327765&amp;publicationSubCategoryId=92</link>
</article>
<article>
<title>Mag-ingat sa summer disease  DOH</title>
<author></author>
<date>
<month>March</month>
<day>23</day>
<year>2006</year>
</date>
<body>Nagbabala kahapon ang Department of Health (DOH) sa publiko na mag-ingat sa mga sakit na magsusulputan ngayong panahon ng tag-init gaya ng diarrhea at sakit sa balat tulad ng bungang-araw at bulutong. Sa health advisory na ipinalabas ng DOH, pinag-iingat din ang publiko sa posibleng food-poisoning bunsod sa mabilis na pagkapanis ng mga pagkain dahil sa sobrang init ng panahon. Payo rin ng DOH na huwag masyadong magbilad sa araw dahil sa maaaring magdulot ito ng cancer sa balat. Bukod dito, kailangan ding kumain ng mga prutas na masagana sa tubig tulad ng singkamas at pakwan. (Gemma Amargo-Garcia)</body>
<link>http://www.philstar.com/Article.aspx?articleId=327766&amp;publicationSubCategoryId=92</link>
</article>
<article>
<title>PMA graduation bobombahin</title>
<author>Ni Joy Cantos</author>
<date>
<month>March</month>
<day>24</day>
<year>2006</year>
</date>
<body>May plano umano ang mga rebeldeng sundalo na bombahin ang graduation ceremony bukas ng Philippine Military Academy (PMA) kung saan target ng kill plot si Pangulong Arroyo, Defense Secretary Avelino Cruz, Jr., mga generals ng AFP at iba pang prominenteng personalidad. Ayon sa nakalap na intelligence report ng AFP, nasilat ang paglulunsad ng Oplan Hackle sa PMA Alumni Homecoming noong Pebrero 18 kaya sa graduation rites umano ito isasagawa. Ang Oplan Hackle ang destabilization roadmap ng nag-alyansang left and right wing forces na may layuning ibagsak ang gobyernong Arroyo. Dahil dito, 1,000 tropa mula sa elite Special Forces Regiment at US-trained Light Reaction Company ang ipapakalat upang tumulong sa puwersa ng militar at pulisya sa pangangalaga ng seguridad sa gaganaping pagtatapos ng PMA Class Mandala 2006 sa Fort del Pilar, Baguio City. Lahat ng mga pangunahing daan patungo sa PMA parade grounds sa Borromeo field ay isasara. Nabatid pa sa intelligence report na ang bomb plot ay kahalintulad ng naganap noong Marso 18, 1987 nang magkaroon ng pagsabog sa loob ng Fort del Pilar habang nagtatalumpati si dating Pangulong Cory Aquino na kumitil ng buhay ng tatlong sundalo at isang babae habang 47 pa ang nasugatan. Kabilang sa mga matataas na opisyal ng AFP na dadalo sa okasyon sina AFP Chief of Staff Gen. Generoso Senga, Army Chief Lt. Gen. Hermogenes Esperon Jr., Air Force Chief Lt. Gen. Jose Reyes, Navy Chief Vice Admiral Mateo Mayuga at PMA Superintendent Brig. Gen. Leopoldo Maligalig.</body>
<link>http://www.philstar.com/Article.aspx?articleId=327908&amp;publicationSubCategoryId=92</link>
</article>
<article>
<title>Kawalan ng trabaho kayang pataubin ng pagnenegosyo</title>
<author></author>
<date>
<month>March</month>
<day>24</day>
<year>2006</year>
</date>
<body>Hinimok ni Sen. Manny Villar ang mga bagong tapos ng kolehiyo na ituon ang kanilang konsentrasyon sa pagnenegosyo dahil na rin sa kawalan ng katiyakan na mabigyan sila ng trabaho. Inamin ni Sen. Villar na walang sapat na trabahong maibibigay ang gobyerno at katunayan, karamihan sa mga nagtapos noong nakaraang taon ay naka-istambay pa rin kaya ang dapat na isipin ng mga bagong tapos ay ang pagkakaroon ng sariling negosyo. Sa talaan ng Department of Education (DepEd) at Commission on Higher Education (CHED), aabot sa 447,847 ang magtatapos sa kolehiyo ngayong taon. Magandang balita ito dahil halos kalahating milyon ang ga-graduate pero ang masamang balita ay walang sapat na trabaho para sa kanila at lalong tataas ang bilang ng mga walang trabaho sa bansa kung isasama ang libu-libong graduates noong 2005 na walang trabaho. Iginiit ni Villar na dapat isama sa kurikulum ng kolehiyo ang paksa hinggil sa entrepreneur dahil naniniwala siya na ito ang magiging gabay sa mga estudyante para magkaroon ng kita. (Rudy Andal)</body>
<link>http://www.philstar.com/Article.aspx?articleId=327913&amp;publicationSubCategoryId=92</link>
</article>
<article>
<title>DFA inabsuwelto ng Mca&amp;ntilde;ang</title>
<author></author>
<date>
<month>March</month>
<day>24</day>
<year>2006</year>
</date>
<body>Inabsuwelto agad ng Malaca&amp;ntilde;ang ang Department of Foreign Affairs (DFA) sa isyu ng pagkakaroon ng pekeng passport ni dating Comelec Commissioner Virgilio Garcillano. Ayon kay Executive Secretary Eduardo Ermita, hindi na kailangang magpaliwanag pa ng DFA dahil nakuha ni Garcillano ang kanyang passport noong nagbitiw na ito sa puwesto sa Comelec. Ipinauubaya na lamang ng Palasyo sa limang komite ng House of Representatives ang pagsisiyasat kung peke o hindi ang passport. Ayon naman kay DFA spokesman Gilbert Asuque, ang DFA lamang ang naglalagay ng mga larawan sa mga passport at nagpi-fill up ng iba pang impormasyon tulad nang pangalan ng may-ari ng pasaporte at lugar ng kapanganakan nito. Kamakalawa ay sinabi ng Bangko Sentral ng Pilipinas (BSP) Banknotes and Securities Printing Department na ang unang pasaporte ni Garcillano na may bilang BB60533 ay nagko-conform sa standard habang ang ikalawa na may number code JJ243816 ay hindi. Pinuna rin ng BSP ang kaibahan ng dalawang pasaporte sa sukat nito, uri ng papel na ginamit, stitching at print quality. Samantala, sinabi ni Sen. Serge Osme&amp;ntilde;a na bukod sa pinekeng passport, may hawak na flight manifesto si Rep. Gilbert Remulla kung saan kumpirmado na galing South Africa si Garcillano bago pumunta ng Singapore taliwas sa pahayag ng dating opisyal na hindi siya lumabas ng bansa noong siyay nagtatago. (Lilia Tolentino/Rudy Andal/Mer Layson)</body>
<link>http://www.philstar.com/Article.aspx?articleId=327919&amp;publicationSubCategoryId=92</link>
</article>
<article>
<title>Batasan 5 nakaharap ang star witness</title>
<author></author>
<date>
<month>March</month>
<day>24</day>
<year>2006</year>
</date>
<body>Nagkaharap-harap kahapon sa isinagawang preliminary investigation sa Department of Justice (DOJ) ang tinaguriang &amp;quot;Batasan 5&amp;quot; na sinampahan ng kasong rebelyon at ang testigo ng gobyero laban sa kanila. Napilitan ang PNP-Criminal Investigation Group na ilabas ang star witness na si Jaime Fuentes matapos sabihin ng limang militanteng mambabatas na idismis na lamang ang kaso laban sa kanila kung hindi nila ihaharap si Fuentes. Si Fuentes ang umanoy saksi ng makipagmiting sina Bayan Muna Reps. Teddy Casino, Satur Ocampo at Crispin Beltran, Anakpawis Rep. Joel Virador at Gabriela Rep. Liza sa mga sundalo at komunistang grupo para pabagsakin ang gobyerno. Itinanggi ng limang kongresista na kilala nila ang testigo. Iginiit ng mga kongresista na dapat lamang na ibasura ang naturang kaso dahil kulang-kulang ang reklamo at nabigo umano ang prosecution na maipaalam sa kanila ang rebelyong isinampa ng PNP-CIDG. Hindi pa rin makakauwi sa kani-kanilang mga tahanan ang lima at sa halip inatasan sila ng DOJ na maghain ng pormal na motion to dismiss sa kanilang kasong rebelyon. (Grace dela Cruz)</body>
<link>http://www.philstar.com/Article.aspx?articleId=327929&amp;publicationSubCategoryId=92</link>
</article>
<article>
<title>Hamon kay Jinggoy: Kasuhan mo si Ping!</title>
<author></author>
<date>
<month>March</month>
<day>24</day>
<year>2006</year>
</date>
<body>&amp;quot;Kung nagsisinungaling si Sen. Ping Lacson, kasuhan ninyo siya ng libelo.&amp;quot; Ito ang naging hamon kahapon ni Atty. Jess Santos, spokesman ni First Gentleman Mike Arroyo kay Sen. Jinggoy Estrada matapos ang pahayag ni Lacson sa media na inamin sa kanya ni dating Pangulong Erap na tumanggap ito ng jueteng payola para pondohan ang Erap Muslim Youth Foundation. Ayon kay Santos, dapat munang malinis nina Sen. Jinggoy at Sen. Loi Estrada ang kanilang pangalan sa mga ipinahayag ni Lacson bago sila muling mag-akusa ng anuman kaninuman. Binigyang-diin ni Santos na ang pahayag ni Lacson ay nararapat lamang siyasatin agad ng mga kinauukulan.Kung walang dapat itago ang mga Estrada sa naging pahayag ni Lacson, sinabi ni Santos na walang dapat maging problema para sa mag-inang senador na sumailalim sa anumang pagsisiyasat.</body>
<link>http://www.philstar.com/Article.aspx?articleId=327933&amp;publicationSubCategoryId=92</link>
</article>
<article>
<title>Illegal recruitment ng mekaniko ng eroplano nabuking</title>
<author></author>
<date>
<month>March</month>
<day>24</day>
<year>2006</year>
</date>
<body>Sasampahan ng kaukulang kaso ng Philippine Overseas Employment Administration (POEA) ang isang ahensiya na nahuli sa akto ng ilegal na pag-recruit ng mga mekaniko ng eroplano noong Sabado sa Heritage Hotel sa Pasay City. Kinilala ni Atty. John Bautista, hepe ng Operations and Surveillance Division ang kakasuhang ahensiya na Prime Opportunities, Inc. (POI). Natagpuan sa hotel ang may 70 aplikante na nakalinya para sa interview na karamihan ay mekaniko ng eroplano. Iba-blacklist ng POEA ang prinsipal na Singaporean ng POI na Maj. Aviation Pte., Ltd. (MAPL) at ang mga opisyal nito. Nabigo ang POI na magpakita ng anumang dokumento na nagpapatunay na otorisado itong magsagawa ng panayam para sa mga mekaniko sa eroplano. Kamakailan lamang nanawagan ang mga kinatawan ng lokal na industriyang panghimpapawid sa pamahalaan na pansamantalang ipagbawal ang pagpapaalis sa mga mekaniko at piloto at kumilos kaagad laban sa pamimirata ng mga banyagang airlines.</body>
<link>http://www.philstar.com/Article.aspx?articleId=327937&amp;publicationSubCategoryId=92</link>
</article>
<article>
<title>Signature campaign pabor sa Cha-cha umusad na</title>
<author></author>
<date>
<month>March</month>
<day>24</day>
<year>2006</year>
</date>
<body>Sinimulan na kahapon ng may 100 Peoples Organization (POs) ang signature campaign na tinaguriang &amp;quot;Sigaw ng Bayan Coalition&amp;quot; para suportahan ang pagsusulong sa Charter Change. Tiniyak din ng naturang grupo na makakakalap sila ng 5 milyong lagda sa susunod na 60 araw upang maisampa na ang petisyon sa Comelec na mag-aamyenda sa Konstitusyon. &amp;quot;After two months of nationwide consultations, we are certain that an overwhelming majority of our people want a shift to the parliamentary setup along with other systematic changes in our outmoded political and economic structure,&amp;quot; pahayag ni Atty. Raul Lambino, spokesman ng koalisyon. Ang hakbang ang anila'y tanging paraan upang matapos na ang mga iringan ng mga mambabatas sa Kamara at Senado kaugnay ng di magkakaparehong pananaw hinggil sa pag-amyenda sa Saligang Batas. (Angie dela Cruz)</body>
<link>http://www.philstar.com/Article.aspx?articleId=327941&amp;publicationSubCategoryId=92</link>
</article>
<article>
<title>12-taong kulong kay Garci</title>
<author></author>
<date>
<month>March</month>
<day>25</day>
<year>2006</year>
</date>
<body>Posibleng makalaboso ng hanggang 12 taon si dating Comelec Commissioner Virgilio Garcillano matapos kasuhan kahapon ng oposisyon bunga ng lantaran nitong pagsusumite ng kanyang pekeng passport at pagsisinungaling na hindi siya lumabas ng bansa nang humarap sa pagdinig ng Kongreso kamakailan kaugnay ng &amp;quot;Hello Garci&amp;quot; scandal. Nagsanib-puwersa kahapon ng umaga na nagtungo sa Quezon City Prosecutors Office sina Sen. Panfilo Lacson, Reps. Allan Peter Cayetano, Joel Villanueva at Teofisto Guingona III kung saan pormal nilang isinampa ang kasong perjury, falsification of public documents at paglabag sa Passport Act of 2001 laban kay Garcillano. Ayon kay Lacson, ang ginawa nilang pagsampa ng kaso laban sa dating Comelec official ay marapat lamang dahil mismong pamunuan ng Bangko Sentral ng Pilipinas (BSP) ang nagsabi na isa sa dalawang passport na iprinisinta ni Garcillano sa kasagsagan ng hearing sa Kamara ay peke umano at hindi sumusunod sa standard ng Philippine passport. Bukod sa tatlong kasong isinampa ng mga mambabatas, ikinonsidera rin ang paghahain ng disbarment case laban kay Garcillano sa Integrated Bar of the Philippines (IBP) dahil sa pagsisinungaling. Base sa isinumiteng affidavit ng BSP, maliwanag na may binaklas sa pasaporte ni Garcillano. Nag-ugat ang kaso sa pagsusumite ni Garcillano ng &amp;quot;pekeng&amp;quot; passport at sa paggigiit sa Kongreso na hindi siya umalis ng bansa sa pagitan ng Hulyo-Agosto 2005 sa kainitan ng Hello Garci controversy. Isinama sa pitong pahinang reklamo ang isang kopya ng Note Verbal na ipinadala ng Ministry of Affairs ng Singaporean government na nagsasabing dumating sa Singapore si Garcillano noong Hulyo 14 sakay ng Learjet 35. Umalis ng Singapore si Garcillano noong Hulyo 15, 2005 sakay ng Singapore Airlines flight SQ 320. Kaugnay nito, nagbigay na ng go-signal si Speaker Jose de Venecia sa limang komite na nag-imbestiga sa Hello Garci na ibigay sa NBI at DOJ ang kanilang rekomendasyon para makabuo ng kaso laban kay Garcillano. Ipinaliwanag ng Speaker na walang prosecutorial powers ang Kamara at maaari lamang silang magsumite ng rekomendasyon kaugnay sa mga isinagawang imbestigasyon. Ikinalugod naman ng Malaca&amp;ntilde;ang ang pagsasampa ng oposisyon ng kaso laban kay Garcillano. Ayon kay Presidential Chief of Staff Mike Defensor, kung talagang may nilabag na batas si Garcillano kaugnay ng pamemeke ng pasaporte ay susuportahan ng Palasyo ang inihaing demanda laban dito. (Doris Franche, Malou Escudero, Rudy Andal, Lilia Tolentino at Ellen Fernando)</body>
<link>http://www.philstar.com/Article.aspx?articleId=328019&amp;publicationSubCategoryId=92</link>
</article>
<article>
<title>GMA dadalo sa PMA graduation</title>
<author></author>
<date>
<month>March</month>
<day>25</day>
<year>2006</year>
</date>
<body>Tuloy ang pagdalo ni Pangulong Arroyo sa graduation ceremony ng mga kadete ng Philippine Military Academy (PMA) sa Baguio City ngayong araw sa kabila ng balitang plano umanong isabotahe ng mga rebeldeng sundalo ang naturang okasyon. Ayon kay Press Secretary at President Spokesman Ignacio Bunye, bagaman hindi binabalewala ng Malaca&amp;ntilde;ang ang kaligtasan at seguridad ng Pangulo, tungkulin na ng Armed Forces of the Philippines (AFP) na tiyakin ang kaligtasan at seguridad ng Presidente. Isinailalim na sa red alert status ng AFP ang buong puwersa nito sa buong bansa partikular na sa Metro Manila at Northern Luzon. Si Pangulong Arroyo ang panauhing pandangal sa pagtatapos ng 324 kadete ng PMA Mandala Class 2006 na gagawin sa Boromeo field parade grounds sa Fort del Pilar. Pangungunahan ni Cadet Ariel Toledo, magna cum laude, ang mga magsisipagtapos. Nakatakda siyang italaga sa Phil. Air Force. Tatanggap si Toledo ng Presidential Saber at PGMA Achievement Award for Academic Excellence. Ang &amp;quot;bomb plot&amp;quot; ay natuklasan ng AFP intelligence kasunod ng pagkaunsiyami ng Oplan Hackle na nakatakda umanong ilunsad noong Pebrero 18 sa PMA Alumni Homecoming. (Lilia Tolentino/Joy Cantos)</body>
<link>http://www.philstar.com/Article.aspx?articleId=328033&amp;publicationSubCategoryId=92</link>
</article>
<article>
<title>Cha-cha pinatay sa Kamara</title>
<author></author>
<date>
<month>March</month>
<day>25</day>
<year>2006</year>
</date>
<body>Naabot na ng minority bloc sa House of Representatives ang kinakailangang lagda ng mga mambabatas para harangin ang pagsusulong ng panukalang Charter change. Kinumpirma ni House Minority Leader Francis &amp;quot;Chiz&amp;quot; Escudero na nakuha na nila ang 48 lagda o lagpas ng anim para sa kinakailangang 42 pirma. Ayon kay Escudero, nangako ang mga mambabatas na pumirma na dadalo sa sesyon kapag kailangan nang kumpirmahin ang kanilang mga lagda. Matatandaang naglunsad ng signature campaign si Speaker Jose de Venecia upang makakuha ng 195 lagda o 3/4 bilang ng may 236 kongresista at 24 senador para mai-convene ang Kongreso sa Constituent Assembly. Ito naman ay tinapatan ng minority bloc sa pamamagitan nang pagsusulong din ng signature drive upang harangin ang plano ni de Venecia. (Malou Escudero)</body>
<link>http://www.philstar.com/Article.aspx?articleId=328034&amp;publicationSubCategoryId=92</link>
</article>
<article>
<title>Naging totoo lang ako  Ping</title>
<author></author>
<date>
<month>March</month>
<day>25</day>
<year>2006</year>
</date>
<body>Iginiit kahapon ni Sen. Panfilo Lacson na walang dapat ipagtampo ang kampo ni dating Pangulong Estrada sa kanyang mga pagbubunyag hinggil sa jueteng money na naging pondo ng Erap Muslim Youth Foundation dahil naging totoo lamang siya. Wika pa ni Lacson, maganda man ang intensyon ni Estrada para sa nasabing foundation kung saan ay nais niyang pag-aralin ang mga kabataang Muslim ay ilegal pa rin ang pinanggalingan ng pondo nito. Ipinaliwanag pa ng senador, pinayuhan niya noon si Erap na huwag kunin sa jueteng money ang pondo ng nasabing foundation pero hindi siya pinakinggan hanggang sa magkaroon sila ng tampuhan. Aniya, minsang nakumbida siya bilang judge ng isang beauty pageant sa Araneta Coliseum ay biglang tumunog ang kanyang cellular phone at ang caller ID sa kabilang linya ay si Erap subalit ng kanyang sagutin ay si Ilocos Sur Gov. Chavit Singson ang sumagot kung saan ay pinagsabihan siyang maghinay-hinay sa anti-jueteng campaign sa Pampanga. Itinanggi rin ni Lacson ang akusasyon ni Gov. Singson na nais lamang daw niyang maging centralized ang jueteng collections sa panahon ng pagiging PNP chief nito kaya tinanggihan ang milyong buwanang payola. (Rudy Andal)</body>
<link>http://www.philstar.com/Article.aspx?articleId=328043&amp;publicationSubCategoryId=92</link>
</article>
<article>
<title>Barangay assembly lumarga ngayon</title>
<author></author>
<date>
<month>March</month>
<day>25</day>
<year>2006</year>
</date>
<body>Hinikayat ng local government executives ang mamamayan na aktibong makibahagi sa isasagawang barangay assembly ngayong araw na may layuning malaman ang mga problema, aktibidades at mga pangangailangan sa bawat barangay, gayundin ang isyu sa Charter change nang sa gayon ay marinig ang kanilang &amp;quot;boses&amp;quot; sa isyung ito. Ayon kay Bohol Gov. Erico Aumentado ng grupong Union of Local Authorities of the Philippines (ULAP), mahalaga na magkaroon ng barangay assembly dahil ito lamang ang pagkakataon upang malaman ng pamahalaan ang problema sa barangay level na hindi nabibigyan ng sapat na pansin dahil na rin sa dami ng problema ng bansa. Kabilang sa mga topic ay La Ni&amp;ntilde;a, disaster-preparedness, fire prevention, peace and order, gender and development at iba pang napapanahong isyu. Tatalakayin din ang isyu sa Cha-cha subalit pinabulaanan nito na pangangalap ng pirma para maisulong ang pag-amyenda sa Konstitusyon ang sentro ng assembly. Sa katunayan, maaaring isumbong sa kanila ang sinumang nangangalap ng pirma upang masampahan ng kaukulang kaso. (Doris Franche)</body>
<link>http://www.philstar.com/Article.aspx?articleId=328045&amp;publicationSubCategoryId=92</link>
</article>
<article>
<title>1.6M graduates walang trabaho</title>
<author>Ni Edwin Balasa</author>
<date>
<month>March</month>
<day>26</day>
<year>2006</year>
</date>
<body>Aabot na sa 1.6 milyon ang bilang ng mga tambay at walang trabaho sa bansa dahil sa halos kalahating milyong estudyante na inaasahang magtatapos sa kani-kanilang college degree ngayong school year. Ayon kay Kabataan sectoral group president Reymond Palatino, base sa kanilang nakuhang data ay umaabot sa mahigit 400,000 estudyante ang magsisipagtapos ngayon sa kolehiyo na wala pang katiyakan kung makakahanap ng trabaho. Dagdag pa rito ang 1.2 milyon na nakatapos na nitong nakaraang taon na wala pa ring mapasukang trabaho. Anya, walang sapat na trabahong maibibigay ang gobyerno at katunayan, karamihan sa mga nagtapos noong nakaraang taon ay naka-istambay pa rin. Base sa National Statistics Office (NSO) Labor Force Survey, tumaas ang unemployment rate ng nakaraang taon mula sa 7.4 ay umabot na ito sa 8.1 percent nitong Enero. &amp;quot;This means that some 2.8 million Filipinos failed to find work in January 2006,&amp;quot; saad ni Palatino sa isang press statement. Sinabi pa nito na sa 10 college graduates ay apat lang umano sa mga ito ang nakakakuha ng trabaho sa mga susunod na dalawang taon at karamihan sa mga ito ay hindi pa angkop o related sa kanilang kanuhang kurso. Binatikos din ni Palatino ang gobyernong Arroyo dahil sa economic at labor policies na ginagawa nito. &amp;quot;The governments adherence to globalization policies which vulnerably open up the economy to unrestrained entry of foreign goods and capital is slowly killing our own enterprises, leading to mass lay-off of workers and lost job opportunities,&amp;quot; paliwanag ni Palatino.</body>
<link>http://www.philstar.com/Article.aspx?articleId=328201&amp;publicationSubCategoryId=92</link>
</article>
<article>
<title>GMA sa PMA grads: Umiwas sa pulitika</title>
<author></author>
<date>
<month>March</month>
<day>26</day>
<year>2006</year>
</date>
<body>BAGUIO CITY - Hiningi ni Pangulong Arroyo sa mga bagong graduates ng Philippine Military Academy (PMA) na umiwas sa pulitika sa halip ay ituon ang pansin sa paglaban sa mga kaaway ng estado. Sa kanyang talumpati sa seremonya ng pagtatapos ng 324 kadete ng Mandala (Mandirigmang May Dangal) Class 2006 na ginanap sa lungsod na ito, sinabi ng Pangulo na habang ang mga sundalo ay gumaganap ng kanilang tungkulin bilang tagapangalaga ng seguridad ng bansa at proteksiyunan ang mamamayan, ang pamahalaan naman sa ilalim ng kanyang liderato ang siyang in-charge sa pagsusulong ng kabuhayan para maiangat ang kabuhayan ng mahihirap. &amp;quot;There are many forces that wish to drag us back and stop our forward progress. Some of you know that personally. Some of you have been the objects of attempts at recruitment,&amp;quot; pahayag ng Pangulo. Ayon sa Pangulo, bilang mga bagong opisyal ng AFP inaasahaan niya na magiging tapat ang mga ito sa kanilang sinumpaang tungkulin sa bansa at sa Konstitusyon. Sa kanyang panig, sinabi ng Pangulo na mananatili siyang tapat sa militar at sa magandang simulaing magkatuwang nilang binabalikat at itinataguyod, ang paglaban sa makatarungan, pantay at matatag na demokrasya. (Lilia Tolentino)</body>
<link>http://www.philstar.com/Article.aspx?articleId=328215&amp;publicationSubCategoryId=92</link>
</article>
<article>
<title>11 teenagers tinortyur ng mga pulis sa Benguet</title>
<author></author>
<date>
<month>March</month>
<day>26</day>
<year>2006</year>
</date>
<body>Pinagpapaliwanag ng oposisyon sa Senado si Philippine National Police (PNP) Director General Arturo Lomibao sa report na 11 kabataang hitchhiker ang hinuli at tinortyur ng pulisya sa Benguet sa pag-aakalang sila ang sumalakay sa isang military camp dito. Sa pangunguna ni Senate Minority Leader Aquilino Pimentel Jr., iginiit nito na marapat lang umanong hingan ng paliwanag ni Lomibao ang regional commander ng PNP sa Cordillera Region at ang provincial commander sa Benguet sa report na ang inaresto nilang hitchhikers ay mga &amp;quot;fall guys&amp;quot; na pinilit lamang paaminin sa krimen matapos tortyurin. Sa ipinadalang e-mail ng Manja Bayang ng Cordillera Human Rights Alliance, 10 kabataang kalalakihan at isang babae ang nakiangkas sa isang dump truck sa Halsema Highway nang sila'y parahin at arestuhin ng PNP Mobile Group at Regional Mobile Group noong Pebrero 14. Agad silang dinala sa 1604th camp ng PNP kung saan ipinaranas sa kanila ang physical, emotional at mental torture kung kayat napilitan ang mga backpackers na umamin na sila daw ang sumalakay sa military camp sa Cabiten, Mankayan, Benguet noong Peb. 10, 2004. Ang mga backpackers na may edad 15-21 ay pinagsisipa at pinagsusuntok umano sa katawan, kabilang na sa maseselang bahagi, pinaluhod sa lupa upang mabilad sa araw, nilulunod sa tubig, sinusukluban ng plastic bag sa ulo, itinatapon sa hukay na sinasabing human grave at pinaghuhubad sa gabi habang binubuhusan ng malamig na tubig. Ipinaliwanag ni Pimentel na kahit na may katotohanan ang ibinibintang sa mga kabataang ito, hindi pa rin makatuwiran na tortyurin ang mga suspek dahil may karapatan din sila sa ilalim ng ating batas. (Rudy Andal)</body>
<link>http://www.philstar.com/Article.aspx?articleId=328217&amp;publicationSubCategoryId=92</link>
</article>
<article>
<title>Ex-LTO director Avila binurda ng anomalya</title>
<author></author>
<date>
<month>March</month>
<day>26</day>
<year>2006</year>
</date>
<body>Tadtad umano ng mga anomalya ang nasibak na Land Transportation Office (LTO) director Cirilo Avila matapos makalkal ang mahabang track record ng umanoy extortion, abuse of authority, scandal at estafa nito. Ito ang ibinunyag ng LTO sa isang sulat nito sa Civil Service Commission (CSC) kung saan idinetalye ang mga umanoy criminal offenses ni Avila hindi lamang noong nanunungkulan pa ito bilang director of law enforcement service sa LTO kundi maging noong opisyal pa siya sa Philippine Charity Sweepstakes Office (PCSO). Idinetalye ng communiqu&amp;eacute; ang pagkakaaresto kay Avila noong nakaraang taon na pinangunahan ng National Bureau of Investigation (NBI) base sa isang reklamo ng robbery extortion. Ayon sa NBI records, positive si Avila sa fluorescent specks at smudges sa kanyang mga kamay na kanyang nakuha sa marked money na tinanggap niya mula sa complainant sa isang entrapment operation sa Cubao, Quezon City. Ayon sa biktimang si Ida Pelipel, vice president for finance ng PP Bus Lines, kinikikilan umano sila ni Avila ng P3,000 kada linggo bukod pa sa P150,000 sum payment na kanyang hinihingi sa bus company upang maging garantiya na hindi aarestuhin ang mga drayber at hindi maiimpound ang mga bus nito. Humingi ang bus company ng tulong sa NBI nang takutin umano ni Avila na ipasasara ang kumpanya kung hindi maibibigay ang P150,000. Dito naaresto si Avila nang tumanggap ito ng pera mula sa bus company na may halong mga marked money.</body>
<link>http://www.philstar.com/Article.aspx?articleId=328226&amp;publicationSubCategoryId=92</link>
</article>
<article>
<title>Sementong gawa sa Pinas mahinang klase raw</title>
<author></author>
<date>
<month>March</month>
<day>26</day>
<year>2006</year>
</date>
<body>Pinasisiyasat ni Quezon Rep. Danilo Suarez sa House committee on oversight ang ulat na ilang manufacturers ng semento sa Pilipinas ang gumagawa ng mahinang klase ng semento na posibleng maging dahilan sa pagbagsak ng cement industry ng bansa at pagsimulan ng disgrasya. Naungkat ang mahinang klase ng semento na ginagawa sa Pilipinas sa deliberasyon ng komite kung saan sinabi ng isang resource person na nire-reject ng mga foreign consultants ang cement products na gawa sa bansa dahil sa &amp;quot;poor and inferior quality&amp;quot;. Ni-reject anya ng mga foreign consultants ang mga locally manufactured cement at mas pinaboran ang mga imported na semento mula sa Vietnam para gamitin sa on-going construction ng Subic-Clark-Tarlac Expressway project. Kung totoo aniya ang ulat, siguradong hindi matitibay ang mga istraktura at buildings na ginamitan ng mga locally manufactured cement at posibleng bumigay ang mga ito pag nagtagal. (Malou Escudero)</body>
<link>http://www.philstar.com/Article.aspx?articleId=328231&amp;publicationSubCategoryId=92</link>
</article>
<article>
<title>P1,000 bills pinababawi ng Bangko Sentral</title>
<author></author>
<date>
<month>March</month>
<day>26</day>
<year>2006</year>
</date>
<body>Hiniling kahapon ni Senate Minority Leader Aquilino Pimentel Jr. sa Bangko Sentral ng Pilipinas (BSP) na ipaliwanag kung saan gagamitin ang pinabawing P1,000 bills sa sirkulasyon. Ginawa ito ni Pimentel dahil sa kanyang hinala na posibleng ipagamit sa kampanya ng pamahalaan sa Charter change ang P10 bilyong halaga ng demonetized bills. Malaki ang pagdududa ng senador na ipapagamit sa chacha ang nasabing demonetized bills dahil noong panahon na ipinahugot ng BSP sa sirkulasyon ang lumang P1,000 bills ay sumunod naman dito ang assemblies ng mga barangay sa buong kapuluan upang pag-usapan ang Chacha at upang makakuha na rin ng sapat na lagda para sa tinatawag na peoples initiative. Nauna rito ay sinabi na ni Sen. Mar Roxas na maghahain siya ng resolusyon upang mapaimbestigahan ang suhulan sa signature drive ng pamahalaan sa Chacha. Sa inisyal na ulat na natanggap ng mga senador, bibigyan umano ng malaking pondo ang mga barangay chairmen sa buong kapuluan upang mabigyan ng pera ang mga taong pipirma pabor sa pagretoke ng Konstitusyon sa ilalim ng sistema ng peoples initiative. (Rudy Andal)</body>
<link>http://www.philstar.com/Article.aspx?articleId=328234&amp;publicationSubCategoryId=92</link>
</article>
<article>
<title>Coddlers ni Gringo tukoy na!</title>
<author></author>
<date>
<month>March</month>
<day>27</day>
<year>2006</year>
</date>
<body>Kilala na ng Armed Forces of the Philippines (AFP) at Philippine National Police (PNP) ang mga maiimpluwensiyang personalidad na nagkakanlong kay dating Senador Gregorio &amp;quot;Gringo&amp;quot; Honasan kaya binalaan nila ang mga ito na kung hindi isusuko ang huli ay mahaharap sila sa kasong kudeta. Inamin ni PNP spokesman Sr. Supt. Samuel Pagdilao na kaya nahihirapan ang mga awtoridad na masakote si Honasan ay dahil sa mga coddlers nito. Bagaman may mga lead silang sinusundan, bago pa man nila matunton ang lugar ay nakakapuslit na ang dating senador. Binalaan ni Pagdilao na kakasuhan ng obstruction of justice ang mga mapapatunayang coddlers ni Honasan. Kahapon ay nabigo ang National Bureau of Investigation (NBI) na madakip si Honasan sa tatlong araw na operasyon nito sa lalawigan ng Cebu. Sinabi ni NBI-Special Task Force regional director Atty. Reynaldo Esmeralda na iniatras na niya ang kanilang operasyon sa paghahanap kay Honasan nitong nakaraang Biyernes matapos na mabigo na matunton ito sa ilang mga posibleng lugar sa Cebu. Kasama sa mga lugar na pinuntahan ng NBI ang isang resort na umanoy pag-aari ni Honasan sa bulubunduking barangay ng Bolkoon at Alcoy sa Cebu City. Sa kabila nito, sinabi ni Esmeralda na patuloy pa rin naman ang kanilang isinasagawang manhunt laban kay Honasan matapos na makatanggap sila ng kopya ng warrant of arrest laban dito. Matatandaan na naglunsad ng nationwide manhunt ang pamahalaan kung saan pinakilos ang AFP, PNP at maging ang NBI. Si Honasan ay may patong sa ulo na P5-M matapos siyang iturong utak sa pag-aklas ng Magdalo soldiers sa Oakwood noong Hulyo 27, 2003. Si Honasan din ang umanoy nasa likod ng nasilat na kudeta noong Pebrero 24, 2006. Una nang nagmatigas si Honasan sa pagsasabing hindi siya susuko pero sa kabila nito ay nagpahayag ng kahandaang lumantad upang linisin ang kanyang pangalan. Pero gagawin niya lamang ito kapag wala ng mga banta sa kanyang buhay. (Joy Cantos At Danilo Garcia)</body>
<link>http://www.philstar.com/Article.aspx?articleId=328390&amp;publicationSubCategoryId=92</link>
</article>
<article>
<title>Garci nilaglag ng Malaca&amp;ntilde;ang</title>
<author></author>
<date>
<month>March</month>
<day>27</day>
<year>2006</year>
</date>
<body>Nagsimula nang dumistansiya ang Malaca&amp;ntilde;ang kay dating Comelec Commissioner Virgilio Garcillano makaraang uminit ang sitwasyon nito ng matuklasang peke ang isa sa dalawang pasaporte na isinumite nito sa Kamara. Naniniwala si Senate Minority Leader Aquilino Pimentel Jr. na binitiwan na ng Palasyo si Garcillano matapos sabihin nina Executive Sec. Eduardo Ermita at Presidential Chief of Staff Mike Defensor na suportado raw ni Pangulong Arroyo ang gagawing imbestigasyon ng Kongreso sa ibinulgar ng Bangko Sentral ng Pilipinas (BSP) na dinoktor ang pasaporte ni Garcillano. &amp;quot;Glorias distancing herself from the Garcillanos forged passport betrays her perchant to use others for her own ends when its over, she will leave them to their own devices, Bolante and others, beware,&amp;quot; wika pa ni Pimentel. Pinuri naman ni Pimentel ang BSP sa kanilang professionalism, transparency at tapang na ilantad ang katotohanan sa sinuri nilang pasaporte ni Garcillano kahit na hindi magugustuhan ng Malaca&amp;ntilde;ang ang inilabas nilang resulta nito. (Rudy Andal)</body>
<link>http://www.philstar.com/Article.aspx?articleId=328396&amp;publicationSubCategoryId=92</link>
</article>
<article>
<title>Sec. Puno ipokrito!  Nene</title>
<author></author>
<date>
<month>March</month>
<day>27</day>
<year>2006</year>
</date>
<body>Tinawag na ipokrito ni Senate Minority Leader Aquilino Pimentel Jr. si Interior and Local Government Secretary Ronaldo Puno at hindi nararapat mamuno sa DILG. Ang pahayag ni Sen. Pimentel ay kaugnay sa tinuran ni Sec. Puno sa mga DILG officials at employees na huwag daw makikialam sa peoples intiative para sa isinusulong na Charter Change at ang mahuhuling nagtatangkang manuhol ay kanyang ipapaaresto. Pinaalalahanan ng senador si Puno na ang kanyang pagtatangkang diktahan ang mga local government executives ay malinaw na paglabag sa &amp;quot;autonomous character&amp;quot; ng mga ito sa ilalim ng Local government Code. &amp;quot;Maybe Puno does not know that the local governments are no longer under the control of the DILG Secretary. He is not in the position to order them to do this or that. One of the aims of the Local Government Code is precisely to remove the control of the DILG over the local governments,&amp;quot; wika pa ni Pimentel. Hindi rin naniniwala ang senador na walang kinalaman ang Malaca&amp;ntilde;ang sa inilunsad na signature campaign para sa Cha-Cha noong March 25 sa pamamagitan ng barangay assemblies sa buong bansa. Aniya, nalaman niya sa isang impormante na pinulong ni Puno ang ilang barangay at local government officials kung saan ay inatasan daw ng DILG chief ang mga ito na talakayin sa barangay assemblies ang tungkol sa Cha-Cha pero pinayuhan na huwag galawin ang usapin ng termino ng Pangulo. (Rudy Andal)</body>
<link>http://www.philstar.com/Article.aspx?articleId=328405&amp;publicationSubCategoryId=92</link>
</article>
<article>
<title>FG hinamon ng debate ni Jinggoy</title>
<author></author>
<date>
<month>March</month>
<day>27</day>
<year>2006</year>
</date>
<body>Hinamon ni Sen. Jinggoy Estrada si First Gentleman Mike Arroyo sa isang public debate upang malaman ng publiko kung sino ang totoong nagbibigay ng proteksyon sa mga hinihinalang smugglers sa bansa. Sinabi ni Sen. Estrada, kahit sa EDSA shrine, sa Luneta, Liwasang Bonifacio o kahit saang lugar ay handa nitong harapin sa isang one-on-one debate si FG Arroyo para malaman ng publiko ang katotohanan at kung sino ang nagsasabi ng totoo sa kanilang dalawa. Ito ang naging tugon ni Sen. Jinggoy matapos siyang sampahan ng libelo ng Unang Ginoo dahil sa pag-aakusa umanong nagbibigay siya ng proteksiyon sa smuggler na si Samuel Lee na tauhan daw ni Vicky Toh. Magugunita na binatikos din ni Jinggoy ang pagpapalaya kay Lee dahil sa mababaw na kasong isinampa lamang dito ng Quezon City Prosecutors Office kaya nakapaglagak ito ng piyansa. Kabilang umano si Lee sa listahan ng suspected smugglers kasama sina Vicky Toh at Lucio Co na umanoy malalapit kay FG Arroyo na lumutang sa isinagawang imbestigasyon ng Senado. (Rudy Andal)</body>
<link>http://www.philstar.com/Article.aspx?articleId=328407&amp;publicationSubCategoryId=92</link>
</article>
<article>
<title>4 counts ng libel vs insurance manager</title>
<author></author>
<date>
<month>March</month>
<day>27</day>
<year>2006</year>
</date>
<body>Pinaboran ng Makati City Prosecutors Office na maisulong ang apat na bilang ng kasong libelo laban sa isang branch manager ng isang insurance company makaraang siraan ang bise presidente ng nabanggit na kompanya dahil sa umanoy pang-aagaw ng kliyente. Batay sa dokumentong nakalap, may merito ang reklamo ng isang Rafael Villar, vice president ng Sterling Insurance Company laban sa branch manager na si Charles Almendras na makasuhan ng apat na bilang ng libelo. Sa reklamo ni Villar, siniraan umano siya ni Almendras sa pangulo ng nasabing insurance company sa pamamagitan ng liham na may petsang Hunyo 13, 2005 at nagsasaad ng direktang pagtukoy kay Villar na umanoy magnanakaw ng kliyente mula sa mga ahente ni Almendras upang makuha ang komisyon. Nasundan pa umano ito ng tatlo pang liham na pawang mga paninira pa rin kay Villar kung saan maanomalya at illegal umano ang pakikipag-transaksiyon nito sa kliyente. Tinawag pa umano ni Almendras si Villar na &amp;quot;evil person.&amp;quot; (Grace dela Cruz)</body>
<link>http://www.philstar.com/Article.aspx?articleId=328415&amp;publicationSubCategoryId=92</link>
</article>
<article>
<title>SLEX paluluwagin</title>
<author></author>
<date>
<month>March</month>
<day>27</day>
<year>2006</year>
</date>
<body>Inilunsad ni Pangulong Arroyo ang P4.42 bilyong rehabilitasyon ng South Luzon Expressway para mapaluwag ang Metro Manila at buksan ang mga bagong negosyo sa Timog Katagalugan para magkaroon ng magandang pagkakataon sa empleyo ang mga residente ng rehiyon. Ang pagsasaayos ay kinabibilangan ng Project Toll Road 1, 2 at 3. Ang TR1 na nagkakahalaga ng P1.34 bilyon ay sumasaklaw sa pagkukumpuni ng 1.2 kilometrong Alabang viaduct at pagpapalit ng bridge deck. Dalawang bagong linya ng lansangan ang mabubuksan para madagdagan ang anim na linyang kalsada. Ang TR2 na nagkakahalaga ng P2.98 bilyon ay sumasakop sa rehabilitasyon ng walong linya ng lansangan mula Alabang viaduct sa Muntinlupa City hanggang Sta. Rosa, Laguna. Ang TR3 na nagkakahalaga ng P1.56 bilyon ay sa pagtatayo ng four-lane toll road mula Calamba City hanggang Sto. Tomas, Batangas. (Lilia Tolentino)</body>
<link>http://www.philstar.com/Article.aspx?articleId=328418&amp;publicationSubCategoryId=92</link>
</article>
<article>
<title>Cha-cha OK kung wala si Gloria!</title>
<author></author>
<date>
<month>March</month>
<day>28</day>
<year>2006</year>
</date>
<body>Resign muna bago mag-Cha-cha. Ito ang iginiit ni Senate Minority Leader Aquilino Pimentel Jr. kaugnay sa sinabi ng isang mambabatas na kasama siya sa 7 senador na katig sa pag-amyenda sa 1987 Constitution. Itinanggi din ni Sen. Pimentel ang mga pahayag nina House Speaker Jose de Venecia at Cagayan de Oro City Rep. Constantino Jaraula na isa daw siya sa 7 senador na sumusuporta sa pag-amyenda sa Saligang batas upang palitan ang presidential system tungo sa parliamentary form. &amp;quot;I am for a federal system but not now. No Charter Change while Gloria is in power. She must resign first before Cha-Cha because she is diverting public attention from her misuse of powers and plunder of the economy,&amp;quot; dagdag pa ni Pimentel. Aniya, isinasantabi muna niya ang pagsusulong ng federal system sa pag-amyenda sa Konstitusyon habang hindi pa nagbibitiw o umaalis sa poder si PGMA. &amp;quot;First of all, Rep. Jaraula does not speak for me. He has no right to say that I am in favor of Charter Change which they are now trying to pursue. I am a proponent of the federal system. But I think Cha-cha can wait because I do not want Gloria to use it to cover up her misgovernance. I prefer to have Charter change after Gloria has stepped down,&amp;quot; dagdag pa ni Pimentel. Siniguro pa ng senate minority leader na walang senador ang susuporta sa isinusulong ng Kamara para maamyendahan ang 1987 Constitution matapos lagdaan ng Senado noong nakaraang linggo ang resolusyon na nagsasabing kapag na-convert ang Kongreso bilang Constituent Assembly ay dapat aprubahan muna ito ng 3/4 votes ng Kamara at Senado na voting separately. Idinagdag pa ni Pimentel, niloloko lamang nina de Venecia at Jaraula ang kanilang mga sarili sa pagsasabing itutuloy ng Kamara ang pag-amyenda sa Konstitusyon kahit wala ang Senado sa pamamagitan ng pangangalap ng 195 lagda ng mga kongresista para i-convene ang Kongreso bilang Constituent Assembly. Wika pa nito, mawawalan din ng saysay ang pagod ni de Venecia sakaling maiharap ni House Minority Leader Francis Escudero ang sinasabi nitong 51 kongresista na lumagda sa resolusyon para harangin na maging Constituent Assembly ang Kongreso. Binalaan naman ng Palasyo ang Senado sa planong pagharang sa peoples initiative para kumalap ng pirma mula sa taumbayan para isulong ang pag-amyenda sa Konstitusyon. Ayon kay Presidential Spokesman Ignacio Bunye, kapag hinadlangan ng Senado ang peoples initiative ay ipinagkakait ng mga mambabatas sa taumbayan ang hinahangad nitong reporma sa kabuhayan at pampulitika. Pinaiimbestigahan naman ni Ilocos Norte Rep. Imee Marcos ang sinasabing pekeng mga pirma sa inilunsad na barangay assembly para suportahan ang Cha-Cha. Sinabi ni Rep. Marcos, sa sandaling mapatunayan na maraming pekeng pirma sa inilunsad na signature campaign ng Sigaw ng Bayan Coalition ay maibabasura ang panukala nilang pag-amyenda sa Saligang Batas. (Rudy Andal)</body>
<link>http://www.philstar.com/Article.aspx?articleId=328554&amp;publicationSubCategoryId=92</link>
</article>
<article>
<title>Pirma sa Cha-cha 4-M na!</title>
<author></author>
<date>
<month>March</month>
<day>28</day>
<year>2006</year>
</date>
<body>Umani na ng mahigit sa apat na milyong lagda ang inilunsad na signature campaign ng Sigaw ng Bayan Coalition Movement sa buong bansa para maisulong ang Peoples Initiative sa pag-amyenda ng Konstitusyon. Ang kampanya sa pangangalap ng lagda ay nagsimula noong Sabado at ang bilang ay nagsimulang lumobo kamakalawa ng gabi batay sa resulta mula sa Visayas at Mindanao. Naniniwala ang mga pribadong samahan ng mamamayan na mahihigitan ng kampanya ang hinihinging bilang ng Konstitusyon para masimulan ang Charter change sa pamamagitan ng peoples initiative. Ayon kay Atty. Raul Lambino, ang minimum na bilang ng pirma na required ng Konstitusyon ay 5.6 milyon lamang at batay sa pumapasok na resulta, ito ay malamang mahigitan pa. Ang Sigaw ng Bayan ay isang Koalisyon ng may mahigit 100 peoples organization na sumusuporta sa pag-amyenda sa 1987 Constitution.</body>
<link>http://www.philstar.com/Article.aspx?articleId=328568&amp;publicationSubCategoryId=92</link>
</article>
<article>
<title>15 negosyante kinasuhan ng tax evasion</title>
<author></author>
<date>
<month>March</month>
<day>28</day>
<year>2006</year>
</date>
<body>Labinlimang katao kabilang ang pangulo ng isang marketing association ang sinampahan ng kasong kriminal dahil sa umanoy hindi pagbabayad ng Value Added Tax (VAT) sa loob ng 15 taon na tinatayang umaabot sa P34 milyon. Sinampahan ni Atty. Manuel Jose Oyson III, presidente ng Philippine Marketing Excellence Awards (PMEA) sa Pasig Prosecutors Office ng &amp;quot;massive tax evasion&amp;quot; sina Tomas Banguis Jr., pangulo ng Philippine Marketing Association (PMA) at mga board of directors nito na sina Erlinda de Guzman, Lizzane Uychaco, Alexander Flores, Frederick Alegre, Virgilio Ajero, Jaime Sibauco, Herminio del Rosario, Cergen Go, Edith Dychiao, Gina Luengas, Arlene Martinez, Mylene Abiva-Sazon, Vivian Fautino at Edwin Mapanao, na may tanggapan sa Philippine Stock Exchange Center, West Tektite Towers, Unit 1006, Exchange Rd., Ortigas Center, Pasig City. Nabatid na umaabot umano sa P23 milyon ang taunang kita ng PMA subalit hindi ito inirereport sa SEC, Bureau of Internal Revenue at sa 25 miyembro ng asosasyon. Batay sa dokumento na hawak umano ni Oyson, sa loob ng 15 taon mula sa P2.3 milyon taunang tax liabilities ng PMA, umaabot umano ito sa P34.5 milyon ang &amp;quot;nanakaw&amp;quot; ng grupo sa gobyerno dahil sa hindi pagbabayad ng VAT. Base sa balance sheet na isinumite ng PMA, ipinalabas umano nilang P1,565,110.00 lamang ang kanilang kinita mula sa P23 milyong kita nito kada taon. (Ellen Fernando)</body>
<link>http://www.philstar.com/Article.aspx?articleId=328570&amp;publicationSubCategoryId=92</link>
</article>
<article>
<title>FG ayaw makipag-debate kay Jinggoy</title>
<author></author>
<date>
<month>March</month>
<day>28</day>
<year>2006</year>
</date>
<body>Iginiit kahapon ng kampo ni First Gentleman Mike Arroyo na hindi nakikipag-debate sa sinungaling ang Unang Ginoo matapos siyang hamunin ni Sen. Jinggoy Estrada. Ayon kay Atty. Jess Santos, tagapagsalita ni FG Arroyo, sa halip na mag-aksaya ng panahon si Sen. Estrada sa paghahamon ng debate ay dapat ipaliwanag nito sa publiko ang kanyang mga kasinungalingang ibinabato sa Unang Ginoo. &amp;quot;Sen. Jinggoy declared to media that foreigner Jack Lam was granted contracts by Pagcor because of the businessmans link to Mr. Arroyo. But the senators father, the former President himself, admitted that the contracts were granted during the Estrada presidency,&amp;quot; paliwanag pa ni Atty. Santos. Wika pa ni Santos, kailanman ay hindi pa nakikilala ni Mr. Arroyo si Co at kailanman ay hindi papayagan ng Unang Ginoo ang smuggling. &amp;quot;The First Gentleman has never even met Co. Sen. Jinggoy also later admitted that he had no evidence to prove this other than an item in a newspaper column,&amp;quot; dagdag pa ng tagapagsalita ni FG Arroyo. Aniya, inamin mismo ni Jinggoy na si Co ay matagal ng nasa listahan ng mga suspected smugglers kahit noong kapanahunan ng kanyang ama bilang presidente subalit hindi din naaresto o nakasuhan si Co. Wika pa ni Santos, para patunayan na hindi kinukunsinti ng pamilya ni FG Arroyo at Pangulong Arroyo ang smuggling activities ay pinasalakay ang 168 mall na umanoy nagbebenta ng smuggled goods, pag-aresto sa suspected smuggler na si Sammy Lee at paglulunsad ng malawakang anti-smuggling operations. (Rudy Andal)</body>
<link>http://www.philstar.com/Article.aspx?articleId=328578&amp;publicationSubCategoryId=92</link>
</article>
<article>
<title>DOJ pinalilipat ang Subic rape case sa Maynila</title>
<author></author>
<date>
<month>March</month>
<day>28</day>
<year>2006</year>
</date>
<body>Hiniling kahapon ng Department of Justice (DOJ) sa Korte Suprema na ilipat ang paglilitis ng kaso ng Subic rape case sa Maynila. Ito ang nilalaman ng 1-pahinang liham ni Justice Secretary Raul Gonzales kay Chief Justice Artemio Panganiban dahil tatlo lamang umano ang hukom sa Olongapo City na kinabibilangan nina Judge Renato Dilag ng RTC-branch 73, Judge Reynaldo Caguioa ng branch 74 at Judge Avenilo Lazo ng branch 75 na puwedeng humawak sa Subic rape case. Ayon kay Sec. Gonzales, nag-inhibit sa kaso si Judge Dilag dahil sa conflict of interest at posibleng mag-inhibit din si Judge Caguioa kayat ang matitira lamang na puwedeng humawak sa kaso ay si Judge Lazo na nakatakdang magretiro naman sa Disyembre. Dahil sa nakasaad sa Visiting Forces Agreement, kailangang matapos sa loob ng isang taon ang paglilitis kayat posibleng maapektuhan ang kaso at mabinbin sa korte sa pagreretiro ni Judge Lazo. Dahil dito, hiniling ni Sec. Gonzales sa High Tribunal na ilipat na lamang ang Subic rape case sa Maynila sa lalong madaling panahon. Kabilang sa nahaharap sa kasong ito ang mga US servicemen na sina Chad Carpentier, Keith Silkwood at Dominic Duplantes. (Gemma Amargo-Garcia)</body>
<link>http://www.philstar.com/Article.aspx?articleId=328582&amp;publicationSubCategoryId=92</link>
</article>
<article>
<title>P2-M libel ng CIDG vs Ping</title>
<author></author>
<date>
<month>March</month>
<day>28</day>
<year>2006</year>
</date>
<body>Sinampahan ng P2 milyong libel suit ng PNP Criminal Investigation and Detection Group (CIDG) si Sen. Panfilo Lacson sa Mandaluyong City Prosecutors Office matapos akusahan ang isang opisyal nito ng pamemeke sa pasaporte ni dating Comelec Commissioner Virgilio Garcillano. Sinabi ni Sr. Supt. Asher Dolina, PNP-CIDG National Capital Region chief, sobrang paninira sa kanyang puri ang ginawang pag-akusa sa kanya ni Sen. Lacson kaya napilitan na siyang magharap ng kasong libelo. &amp;quot;If he has evidence, he should have filed a case in court instead of prosecuting me before the court of public opinion,&amp;quot; wika pa ni Dolina na nagharap ng P1 milyong moral damages at P1 milyong exemplary damages at attorneys fees. Aniya, inakusahan siya ni Lacson sa media noong Disyembre 15 at Marso 23 na nameke umano sa pasaporte ni Garcillano. (Joy Cantos)</body>
<link>http://www.philstar.com/Article.aspx?articleId=328586&amp;publicationSubCategoryId=92</link>
</article>
<article>
<title>Oposisyon insecure  GMA</title>
<author>Ni Lilia Tolentino</author>
<date>
<month>March</month>
<day>29</day>
<year>2006</year>
</date>
<body>Ang mga akusasyon laban sa pangangalap ng pirma para sa pag-amyenda ng Konstitusyon ay tanda ng mga insecurities ng oposisyon dahil sa paglobo ng bilang mga taong pabor sa Charter change, ayon sa Malaca&amp;ntilde;ang. Umaabot na sa 4.5 milyon ang nakakalap na pirma sa inilunsad na kampanya ng Sigaw ng Bayan, isang coalition ng may 100 peoples organizations na naghahangad ng pag-amyenda sa Konstitusyon sa pamamagitan ng isang peoples initiative. Ayon kay Pangulong Arroyo, dapat pakinggan ng oposisyon ang naghuhumiyaw na sigaw ng taumbayan na panahon na ang pagbabago sa sistema ng pamahalaan. Dapat na rin anyang tigilan ng mga tumututol sa pagbabago ang pang-iintriga sa pulitika para lamang siraan ang peoples initiative na itinatakda naman ng ating Saligang Batas bilang isa sa tatlong pamamaraan upang mabago ang Konstitusyon. Umaasa naman ang tagapagsalita ng Sigaw ng Bayan na si Atty. Raul Lambino na mahihigitan nito ang hinihinging 5-M lagda ng Konstitusyon. Tahasan ding hinamon ni Lambino ang mga senador na bumabanat sa peoples initiative sa debate sa legalidad ng signature campaign, subalit pinuri rin niya si ex-President Ramos sa pagsuporta nito sa peoples initiative. Ang kampanya sa pangangalap ng lagda ay nagsimula noong Sabado at ang bilang ay nagsimulang lumobo kamakalawa ng gabi batay sa resulta mula sa Visayas at Mindanao. Naniniwala ang mga pribadong samahan ng mamamayan na mahihigitan ng kampanya ang hinihinging bilang ng Konstitusyon para masimulan ang Charter Change. Ayon pa kay Lambino, ang minimum na bilang ng pirma na required ng Konstitusyon ay 5.6 milyon lamang at batay sa pumapasok na resulta, ito ay malamang mahigitan pa.</body>
<link>http://www.philstar.com/Article.aspx?articleId=328725&amp;publicationSubCategoryId=92</link>
</article>
<article>
<title>DOJ probe sa Ultra stampede pinatigil ng CA</title>
<author></author>
<date>
<month>March</month>
<day>29</day>
<year>2006</year>
</date>
<body>Tuluyan nang pinigilan ng Court of Appeals (CA) ang Department of Justice (DOJ) sa pagsasagawa ng preliminary investigation kaugnay sa Ultra stampede makaraang magpalabas ang CA 13th Division ng temporary restraining order (TRO) para sa pansamantalang pagpapahinto sa nabanggit na imbestigasyon. Dahil dito. hindi na muna maaaring ituloy ng DOJ panel of prosecutors sa pangunguna ni Sr. State Prosecutor Leo Dacera ang nakatakdang ikatlong PI sa kaso sa darating na Abril 6. Itinakda ng CA ang pagdinig sa Abril 24 ganap na alas-2 ng hapon kung saan pinapaharap ang ABS-CBN at ang DOJ. Dito ay kinakailangan na idepensa ng DOJ ang akusasyon ng abogado ng ABS-CBN na si Aty. Regis Puno na nagkaroon na ng bias sa panig ng DOJ matapos mismong si Justice Sec. Raul Gonzalez ang nagsabi na may pananagutan sa Ultra stampede ang may-ari ng TV network. Una ng nagsumite ng petisyon si Puno sa CA upang hilingin na mapahinto ang PI sa DOJ. Sinabi ni Puno na napre-judge na ni Gonzalez ang kaso ng sabihing may criminal liability si Gabby Lopez, chairman &amp;amp; CEO ng ABS-CBN. (Grace dela Cruz)</body>
<link>http://www.philstar.com/Article.aspx?articleId=328737&amp;publicationSubCategoryId=92</link>
</article>
<article>
<title>Subic rape case inilipat sa Makati RTC</title>
<author></author>
<date>
<month>March</month>
<day>29</day>
<year>2006</year>
</date>
<body>Inilipat na sa Makati Regional Trial Court ang kasong rape laban sa apat na sundalong Kano makaraang katigan ng Supreme Court (SC) ang kahilingan ng Department of Justice (DOJ) na malipat ang nasabing kaso sa Metro Manila mula sa Olongapo Regional Trial Court. Batay sa ipinalabas na resolution ng SC, pinaniwalaan ng SC ang argumento ng DOJ na dapat lamang na mailipat ang nasabing kaso dahil patuloy itong tumatagal dahil sa umanoy kawalan ng hukom na hahawak. Una nang nag-inhibit si Olongapo RTC Judge Renato Dilag sa paghawak sa nasabing kaso dahil dati umanong naging empleyado ang anak nito sa Sycip, Gorres, Velayo law firm kung saan dito umano nagmula ang ilang abogado na nagtatanggol sa ilang US servicemen. Gayunman, sinabi ni SC-PIO chief Atty. Ismael Khan na inatasan na ng korte ang Olongapo RTC na ilipat na sa Makati RTC ang mga dokumento ng kaso. Aniya, isasailalim pa rin sa raffle ang naturang kaso upang mabatid kung sinong hukom ang didinig dito. (Grace dela Cruz)</body>
<link>http://www.philstar.com/Article.aspx?articleId=328740&amp;publicationSubCategoryId=92</link>
</article>
<article>
<title>9 Pinoy inaresto sa Egypt</title>
<author></author>
<date>
<month>March</month>
<day>29</day>
<year>2006</year>
</date>
<body>Siyam na manggagawang Pinoy sa Egypt ang inaresto dahil sa kawalan ng visa at paglabag sa Immigration laws doon. Sa report ng RP Embassy sa Cairo kay DFA Usec. for Migrant Workers Affairs Esteban Conejos, Jr., hindi nakaporma ang 9 OFWs sa immigration authorities ng pasukin ang tinutuluyan nilang bahay at madiskubre na iligal ang kanilang pagpasok sa nasabing bansa sa kabila ng mga babala ng pamahalaan. Gayunman, tiniyak ni Conejos na ginagawa na ng gobyerno ang lahat upang mapakawalan ang 9 OFWs at maproseso ang kanilang repatriation pabalik sa Pilipinas. (Ellen Fernando)</body>
<link>http://www.philstar.com/Article.aspx?articleId=328749&amp;publicationSubCategoryId=92</link>
</article>
<article>
<title>AFP, PNP todo alerto vs NPA anniv. attack!</title>
<author></author>
<date>
<month>March</month>
<day>29</day>
<year>2006</year>
</date>
<body>Isinailalim sa heightened alert at red alert status ng Armed Forces of the Philippines (AFP) at Philippine National Police (PNP) ang buong puwersa nito sa buong bansa kaugnay ng pinangangambahang pinatinding pag-atake ng mga rebeldeng New Peoples Army (NPA) sa kanilang ika-37 anibersaryo ngayong Miyerkules. Ang hakbang ay matapos kumpirmahin ni NPA spokesman Gregorio &amp;quot;Ka Roger&amp;quot; Rosal sa isang phone interview mula sa hideout nito na may standing order ang CPP central committee na patindihin ang mga pag-atake laban sa tropa ng pamahalaan. Alas-6 kagabi ay nasa heightened alert na ang 120,000 puwersa ng pulisya samantala itataas ngayong araw ng militar sa red alert ang buong puwersa nito upang paghandaan ang inaasahang pagpapalakas ng mga pag-atake ng komunistang rebelde. Nilinaw naman ni Ka Roger na psywar lamang umano ng militar at pulisya ang pangangalandakang aatake ang kanilang grupo sa pagdiriwang ng ika-37 taong pagkakatatag ng communist movement sa araw na ito dahil magsasaya lamang umano sila at saka na aatake. (Joy Cantos)</body>
<link>http://www.philstar.com/Article.aspx?articleId=328751&amp;publicationSubCategoryId=92</link>
</article>
<article>
<title>STL kahit legal, sugal pa rin</title>
<author></author>
<date>
<month>March</month>
<day>29</day>
<year>2006</year>
</date>
<body>Hindi solusyon ang small town lottery o STL para tuluyang matigil ang jueteng sa bansa. Ito ang binigyang diin ni Sen. Manny Villar, chairman ng Senate committee on public order and illegal drugs, tungkol sa ipinalabas na guidelines ng PCSO at Napolcom para sa operasyon ng STL sa bansa. &amp;quot;Kahit sabihing legal pa yang STL, sugal pa rin iyan. Kahit PCSO pa ang magpatakbo ng STL, hindi maikakaila na hinihikayat pa rin nito ang mga tao na magsugal,&amp;quot; paliwanag ni Villar. Dahil sa naturang guidelines, hindi na maaaring arestuhin ng mga pulis ang sinuman na binigyan ng otorisasyon ng PCSO na magpatakbo ng STL operations. Una nang ipinatupad ang STL sa ilalim ng administrasyong Aquino ngunit nabigo itong patayin ang jueteng dahil mas malaking panalo ang nakukuha ng mga tao sa ilegal na sugal. Ani Villar, maganda sana ang layon ng STL bilang alternatibong kabuhayan ng mga kabo at kubrador na nawalan ng kabuhayan dahil sa kampanya laban sa jueteng, pero kahit saan anyang anggulo tingnan, sugal pa rin ang STL at masama pa rin ito lalo na para sa ating mga kabataan. Sinabi pa ng senador na hindi natin dapat pagyamanin ang kultura ng pagsusugal. Sa halip, ipaunawa sa taumbayan ang prinsipyo ng sipag at tiyaga para mabuhay. (Rudy Andal)</body>
<link>http://www.philstar.com/Article.aspx?articleId=328757&amp;publicationSubCategoryId=92</link>
</article>
<article>
<title>Kapalit ni Garci sa Comelec kontra sa peoples initiative</title>
<author></author>
<date>
<month>March</month>
<day>29</day>
<year>2006</year>
</date>
<body>Walang kahirap-hirap na nakalusot kahapon sa Commission on Appointment (CA) sina Baguio City Regional Trial Court Judge Romeo Brawner at kasamahan nitong si Cesar Buenaflor bilang mga bagong komisyoner ng Comelec. Si Brawner ang pumalit sa kontrobersyal na si dating Comelec komisyuner Virgilio Garcilliano habang si Buenaflor naman ay kahalili ni Jose Erestain na nagretiro na. Sa kanyang pagharap sa CA, pinayuhan ni Brawner ang mga nagpapanukala sa Peoples Initiative partikular na ang DILG na mababalewala ng Comelec ang kanilang petisyon dahil mayroon nang naunang desisyon hinggil dito ang Korte Suprema. Ayon kay Brawner, dapat na idulog na lang nila sa Korte ang kanilang petisyon dahil kung ang tatanungin ay ang Comelec, wala silang magagawa kung hindi sundin ang desisyon ng Korte. Ang pahayag ni Brawner ay salungat naman sa pananaw ni Comelec Chairman Benjamin Abalos na hindi pinagbabawalan ng Korte Suprema ang kanilang tanggapan na magsagawa ng paunang hakbang sa peoples initiative campaign. Samantala, hiniling naman ni Senate Minority Leader Aquilino Pimentel Jr. sa Ombudsman na dapat sampahan na ng kaso ang mga Comelec officials na dawit sa P1.3 B computerization deal na nauna ng binalewala ng SC Aniya, ito ang tamang panahon para mapatunayan ni Ombudsman Merceditas Gutierrez na hindi nila tinutulugan ang kaso at wala silang kinikilingan. (Rudy Andal)</body>
<link>http://www.philstar.com/Article.aspx?articleId=328758&amp;publicationSubCategoryId=92</link>
</article>
<article>
<title>GMA sa PNPA grads: Wag kayong traydor</title>
<author>Ni Lilia Tolentino</author>
<date>
<month>March</month>
<day>30</day>
<year>2006</year>
</date>
<body>Binalaan ni Pangulong Arroyo ang mga bagong graduates ng Philippine National Police Academy (PNPA) na lumayo sa pulitika, maging tapat sa Konstitusyon at huwag ipagkanulo ang kinabukasan ng bansa. Sa kanyang talumpati sa ika-27 seremonya ng pagtatapos ng Bagsay Lahi Class 2006 na ginanap sa Silang, Cavite ay muling inulit ng Pangulo ang kanyang panawagan na maging maingat sa mga personalidad na kumakalap ng kanilang suporta at nangangako ng mga reporma. &amp;quot;Be wary of the vested interest behind seemingly attractive promises of reforms but actually, they put to great risk the future of the nation,&amp;quot; sabi ng Pangulo. Sinabi ng Pangulo na bilang alagad ng batas ay binibigyan sila ng karapatang humawak ng baril, subalit dapat nilang isurender ang kanilang karapatan sa &amp;quot;free speech&amp;quot; o maghayag ng kanilang opinyon sa usaping pampulitika. Responsibilidad anya ng mga alagad ng batas na panatilihin ang kapayapaan sa bawat komunidad at isang pagsira sa kanilang sinumpaang tungkulin kung sila mismo ang maglalagay sa mamamayan sa kapahamakan. &amp;quot;The Filipino wants progress not a re-run of the past. Everyone will pay the price of adventurism and it will be severe because it will impact on our economy and the livelihood of the people. And as I said last week, we cannot keep sweeping disloyalty under the rug,&amp;quot; anang Pangulo.</body>
<link>http://www.philstar.com/Article.aspx?articleId=328898&amp;publicationSubCategoryId=92</link>
</article>
<article>
<title>STL ang papatay sa jueteng  Hagedorn</title>
<author></author>
<date>
<month>March</month>
<day>30</day>
<year>2006</year>
</date>
<body>Iginiit ni Puerto Princesa Mayor Edward Hagedorn na ang Small Town Lottery (STL) ang magiging susi upang tuluyang mamatay ang illegal na operasyon ng jueteng sa bansa na makakapagbigay naman ng kaukulang trabaho sa mga dating jueteng cubradors. Ayon kay Mayor Hagedorn, dating itinalagang anti-jueteng czar ni Pangulong Arroyo, ang ilulunsad na STL ang nakikita niyang solusyon para tuluyang mawala ang jueteng operations sa bansa. Sinabi pa ng alkalde, ang STL ang magiging kapalit ng jueteng kung saan ay kikita pa ang gobyerno at maging ang local government units. Ayon naman kay Philippine Charity Sweepstakes Office (PCSO) director Strike Revilla, hindi lamang makakatulong sa gobyerno sa pagkalap ng pondo ang STL kundi maraming mahihirap din ang matutulungan lalo ng PCSO dahil sa pagkakaroon ng kanilang ahensiya ng karagdagang pondo mula sa kikitain mula sa STL. Wika pa ni Revilla, ang mga cubrador ng jueteng na nawalan ng trabaho ay mabibigyan ng trabaho sa STL habang magkakaroon naman ng seguridad ang mga mananaya dito kaysa sa nakagisnan nilang pagtaya sa jueteng. Sabi pa ni Revilla, ngayon ay nasa pilot operations pa lamang ang STL sa Quezon City at Angeles City, Pampanga at kapag tuluyang naging matagumpay ito ay ilulunsad na ito ng PCSO sa buong bansa bilang kapalit ng ilegal na sugal na jueteng. (Rudy Andal)</body>
<link>http://www.philstar.com/Article.aspx?articleId=328903&amp;publicationSubCategoryId=92</link>
</article>
<article>
<title>Resulta ng Bar Exams malalaman ngayon</title>
<author></author>
<date>
<month>March</month>
<day>30</day>
<year>2006</year>
</date>
<body>Malaki ang posibilidad na ipalabas ngayong araw ang resulta ng 2005 Bar Examinations kung saan mahigit 5,000 law graduates ang kumuha ng pagsusulit noong September 2005. Gayunman, sinabi ng Supreme Court na maiiba ang nakaugaliang tradisyon na nakapaskil lamang sa isang green board ang listahan ng mga pangalan ng mga pumasa sa naturang exams. Ipinaliwanag ng SC na maglalagay ito ng isang wide screen sa harap ng gusali nito sa Padre Faura st., Ermita, Maynila at dito ipapakita ang mga pangalan ng masusuwerteng pumasa. Samantala, sinabi ng isang source na mahigit 20% lamang umano ng mahigit sa 5,000 examinees ang pasado. (Grace dela Cruz)</body>
<link>http://www.philstar.com/Article.aspx?articleId=328911&amp;publicationSubCategoryId=92</link>
</article>
<article>
<title>Jinggoy di sinipot ang libel ni FG</title>
<author></author>
<date>
<month>March</month>
<day>30</day>
<year>2006</year>
</date>
<body>Hindi sinipot ni Sen. Jinggoy Estrada ang preliminary investigation ng kasong libelo na isinampa sa Pasay City Prosecutors Office ni First Gentleman Mike Arroyo. Ayon kay Atty. Jess Santos, abogado ng Unang Ginoo, dapat na sumipot ang senador para maklaro ang pangalan ni Arroyo na madalas isinasangkot sa katiwalian ni Estrada. Walang naging malinaw na kasagutan ang abugado ni Estrada kung bakit hindi ito sumipot sa paunang pagdinig at wala din itong isinumiteng counter-affidavit sa kasong libelo. Isinangkot ni Estrada si Atty. Arroyo na mayroon daw koneksyon ito kay Lucio Co, isang big-time smuggler na itinanggi naman ng kampo ng Unang Ginoo. Sinabi rin ni Estrada na nagkaroon din daw ng kontrata si Jack Lam sa Pagcor dahil sa koneksyon nito kay Atty. Arroyo. Ayon kay Santos, walang katotohanan ang mga paratang ni Estrada, at katunayan ay sumulat pa ang kanyang kliyente sa Bureau of Customs para arestuhin ang sinumang nagbabanggit sa kanyang pangalan. (Rudy Andal)</body>
<link>http://www.philstar.com/Article.aspx?articleId=328913&amp;publicationSubCategoryId=92</link>
</article>
<article>
<title>Media interview sa Erap trial bawal</title>
<author></author>
<date>
<month>March</month>
<day>30</day>
<year>2006</year>
</date>
<body>Nagpalabas ng kautusan kahapon si Sandiganbayan Presiding Justice Teresita Leonardo-de Castro sa mga abogado ng prosekusyon at depensa na tigilan na ang pagpapa-interview sa media kaugnay sa kaso ni dating Pangulong Joseph Estrada. Ang kautusan ay matapos maghain ng mosyon si Atty. Rene Saguisag na humihiling sa korte na magpalabas ng isang &amp;quot;ground rules&amp;quot; kaugnay sa media interview. Inireklamo ni Saguisag ang ulat sa isang pahayagan na sinabi ni Ilocos Sur Gov. Luis &amp;quot;Chavit&amp;quot; Singson na mako-convict si Estrada dahil sa kanya. Ayon sa report, wala pang naipapanalong kaso si Saguisag at posibleng ganito rin ang mangyari sa kaso ni Estrada. Pero nilinaw ni de Castro, chairperson ng Special Division, na hindi gag order ang kanyang ipinalabas dahil pinapayagan naman ang media na magkober sa nangyayari sa Sandiganbayan. Kahapon ay muling humarap sa korte si Estrada at tulad nang inaasahan, itinanggi nito ang akusasyon laban sa kanya at tinawag niyang sinungaling si Singson. Sinabi ni Estrada na napatunayan ang pagsisinungaling ni Singson sa ginawang reenactment sa Bangko Sentral ng Pilipinas kung saan hindi nagkasya sa apat na kahon ang P13 milyon na may denomation na P1,000. Inakusahan ni Singson si Estrada na tumanggap ng P130 milyong kickback mula sa tobacco excise tax. Binuhay naman ni Estrada ang isyu ng malversation charges na kinakasangkutan ni Singson kung saan hindi umano na-liquidate ni Singson ang P1.4 bilyong government funds na ginamit nito sa ibat ibang maanomalyang proyekto sa kanyang probinsiya noong 1998. Nabasura lamang anya ang mga kaso nang mabigyan ng &amp;quot;immunity from suit&amp;quot; si Singson matapos tumestigo laban sa kanya sa kasong plunder. (Malou Escudero)</body>
<link>http://www.philstar.com/Article.aspx?articleId=328920&amp;publicationSubCategoryId=92</link>
</article>
<article>
<title>11 Magdalo kumalas sa abogado</title>
<author></author>
<date>
<month>March</month>
<day>30</day>
<year>2006</year>
</date>
<body>Tuluyan nang kumalas bilang mga kliyente ang 11 Magdalo mutineers sa poder ng kanilang abogadong si Atty. Roel Pulido na pangunahing nagtatanggol sa kinakaharap ng mga itong kasong mutiny sa General Court Martial ng AFP. Sa kanilang liham kay Pulido ay sinabi ng mga ito na pinuputol na nila ang anumang ugnayan nila sa kanilang legal counsel dahil hindi na umano sila nasisiyahan sa serbisyo nito. Sa kabila nito ay pinasalamatan ng naturang mga mutineers si Pulido sa pagdedepensa nito sa kanilang kaso. Sinabi naman ni Pulido na maluwag niyang tinatanggap ang desisyon ng 11 enlisted personnel na kanyang pinagdududahan na may nagsulsol o nagbuyo lamang umano sa mga ito. (Joy Cantos)</body>
<link>http://www.philstar.com/Article.aspx?articleId=328923&amp;publicationSubCategoryId=92</link>
</article>
<article>
<title>NAIA 3 sub-standard</title>
<author></author>
<date>
<month>March</month>
<day>30</day>
<year>2006</year>
</date>
<body>Kasunod nang pagbagsak ng kisame sa Ninoy Aquino International Airport Terminal 3 (NAIA 3) malapit sa arrival area, sinabi ng abogado ng Asias Emerging Dragon Corp. (AEDC) at ng tagapamahala ng Manila International Airport Authority (MIAA) na sub-standard ang ipinagmamalaking world class terminal. Sinabi ni Atty. Perfecto Yasay, abogado ng AEDC, na nababahala si Lucio Tan, chairman ng AEDC at chief executive officer ng Philippine Airlines, sa katatagan at kaligtasan ng gusali matapos ang pagguho ng malaking bahagi ng kisame. Nanawagan si Tan na repasuhin ang istraktura, pundasyon at teknikal na aspeto ng terminal. Nauna rito, sinisi ni MIAA General Manager Alfonso Cusi ang mahinang pagkakagawa, o kayay ang mahinang klase ng ginamit na materyales. Ang AEDC ang nagpanukala sa pagtatayo ng terminal ngunit iginawad sa Philippine International Air Terminals Co (PIATCO) ang karapatan dito. Nang mapawalang bisa ang kontrata sa PIATCO, hinahabol ng AEDC ang karapatan sa pamamahala sa pasilidad. Idinagdag ni Yasay na ang pagguho ay patunay lamang ng matagal na nilang pinuna na depektibo ang pasilidad at hindi na nasilip dahil sa pagmamadali ng pamahalaan na mabuksan ito. Sinabi ni Yasay na dapat muling pag-aralan ng pamahalaan ang seguridad at pamantayan ng paliparan. Malinaw aniyang hindi napagtuunan ng pansin ang mga depekto sa konstruksyon ng terminal, bagay na ikinababahala ni Tan. Nagpapasalamat naman si Yasay na naganap ang pagguho bago ito nabuksan.</body>
<link>http://www.philstar.com/Article.aspx?articleId=328924&amp;publicationSubCategoryId=92</link>
</article>
<article>
<title>Bilang ng HS students na adik tumataas</title>
<author></author>
<date>
<month>March</month>
<day>30</day>
<year>2006</year>
</date>
<body>Kumilos na ang Land Transportation Office (LTO) at Department of Health (DOH) sa paghanap ng mga paraan kung paano malulunasan ang tumataas na bilang ng mga high school student na adik. Ayon kay DOH Undersec. Jade del Mundo, may kabuuang 8,670 high school students sa bansa ang sugapa na sa paggamit ng marijuana at shabu. Ang naturang bilang anya ay napatunayan nang maging positibo sa drug test ang mga kabataang mag-aaral sa isang random drug test sa ilang mga paaralan. Sa panig naman ni LTO chief Anneli Lontoc, nakikipagtulungan ito sa kampanya na malutas ang problemang ito dahil marami rin sa mga kabataan ang kumukuha ng student drivers license at para maiwasan ang mga aksidente dahil sa paggamit ng droga ng mga ito. Pinag-aaralan ng LTO at DOH na maglagay ng videocam sa kanilang data base upang ang litrato ng isang driver ay magka-record sa naturang mga ahensiya. &amp;quot;Kapag may picture madali nating makikita sa record ang mga nag-positive at hindi maaaring bigyan ng license,&amp;quot; ani Lontoc. (Angie dela Cruz)</body>
<link>http://www.philstar.com/Article.aspx?articleId=328925&amp;publicationSubCategoryId=92</link>
</article>
<article>
<title>Shabu sa yate na ginagawa</title>
<author></author>
<date>
<month>March</month>
<day>30</day>
<year>2006</year>
</date>
<body>Ibinunyag kahapon ng awtoridad na dahil sa sunud-sunod na shabu raid ay nakaisip ng paraan ang mga sindikato ng droga at sa yate na ginagawa ang nasabing bawal na gamot. Ayon kay Anti-Illegal Drugs Special Operations Task Force (AIDSOTF) chief Marcelo Ele Jr., nakatanggap sila ng intelligence report na inilipat na ng mga sindikato ng droga ang pagawaan ng shabu sa kani-kanilang mga yate upang mahirapan ang pulisyang mapasok ito dahil sa kasalukuyan ay kulang ang sasakyang pandagat at gamit upang tumugis sa mga ito. &amp;quot;Hirap kaming mapasok ang mga drug syndicate ngayon dahil sa yate na sila gumagawa ng shabu. Kahit kami sa PDEA ay hindi handa sa ganitong sitwasyon at wala ni isa man lang sea patrol,&amp;quot; pahayag ni Ele. Sa ngayon, dagdag pa ni Ele, hindi pa matukoy ng AIDSOTF kung sino ang may-ari ng mga pribadong yate ngunit base sa kanilang nakalap na impormasyon, ang modus operandi ng sindikato ay sa mga yate lulutuin ang finish product na shabu at makalipas ang ilang araw ay saka isasalin sa mga maliliit na bangka na siya namang gagamitin para sa distribusyon. Dahil sa ganitong istratehiya umano ay nakakaligtas ang lider ng sindikato habang ang mga chemist lamang ang siyang nasa yate at makaraan ang pagluluto ng shabu ay ililipat naman sa ibang lugar. Inamin ni Ele na ilang Filipino-Chinese at Muslim ang kanilang iniimbestigahan na may kinalaman sa bagong modus operandi. (Edwin Balasa)</body>
<link>http://www.philstar.com/Article.aspx?articleId=328926&amp;publicationSubCategoryId=92</link>
</article>
<article>
<title>Cash incentives sa top students ng QC</title>
<author></author>
<date>
<month>March</month>
<day>30</day>
<year>2006</year>
</date>
<body>Tatanggap ng cash incentives ang top three graduating students mula sa mga public elementary at high school na kinasasakupan ng distrito ni Congresswoman Nanette Daza. Ang insentibo ay bahagi ng programa ni Daza na makapagbigay ng educational assistance hindi lamang para sa pagpapaayos ng mga pasilidad ng paaralan kundi na rin sa paghubog at pagsulong ng mga public school students sa pamamagitan ng pagkilala sa kanilang pagsusumikap na mangibabaw at makamit ang pinakamataas na karangalan sa edukasyon. May P200,000 ang nakalaan para sa nabanggit na incentive na kukunin naman sa congressional allocation ng mambabatas mula sa Quezon City. Marami pang pondo ang nakahanda para maitaguyod ang may kalidad na edukasyon. &amp;quot;Naniniwala ako na edukasyon ang susi para mabigyan natin ng magandang kinabukasan ang ating mga kabataan,&amp;quot; ani Daza.</body>
<link>http://www.philstar.com/Article.aspx?articleId=328927&amp;publicationSubCategoryId=92</link>
</article>
<article>
<title>Blackout na, taas-kuryente pa!</title>
<author>Ni Edwin Balasa</author>
<date>
<month>March</month>
<day>31</day>
<year>2006</year>
</date>
<body>Nagbabala ang National Transmission Corp. (Transco) na hindi lamang malawakang blackout ang mararanasan sa Metro Manila kundi magtataas pa sila ng singil sa kuryente sakaling magdesisyon ang Supreme Court (SC) na i-shut down ang operasyon ng 230-kilovolt transmission sa Sucat-Araneta line. Ayon kay Allan Ortiz, presidente ng Transco, malaking problema sakaling ipag-utos ng SC ang paglilipat sa naturang transmission line dahil ito ang pangunahing electric source sa katimugang bahagi ng kamaynilaan. Maliban sa magiging kakulangan sa supply ng kuryente at ang pagsasara ng nabanggit na substation ay magdudulot ito ng pagtataas ng singil sa kuryente sanhi ng paggamit ng alternatibong paraan na diesel-pipelines na mas mahal. Ipinaliwanag ni Ortiz na ang diesel-fired engines ang nakatakdang gamitin sakaling i-shut down ang mga nabanggit na transmission lines. Dagdag pa nito na hindi lang mataas ang halaga ng diesel fire engines kundi may malaking epekto pa ito sa kapaligiran. &amp;quot;We will appeal to their wisdom, to their compassion, to their understanding na yung desisyon na po na yan ay hindi pa dapat o nararapat sa sitwasyon ngayon,&amp;quot; saad ni Ortiz. Dagdag pa nito, ang pagre-relocate ng nabanggit na transmission line ay magiging sanhi rin ng pagkaparalisado ng operasyon ng MRT, call centers at airports habang ang mga tatamaan umanong mga lugar kung sakali ay Para&amp;ntilde;aque, Makati, Pasay at Muntinlupa. Ang usaping relokasyon ng transmission line ay bunsod ng petisyon na ipatigil ang pagdaan ng naturang kuryente sa Dasmari&amp;ntilde;as Village sa Makati dahil masama umano ang radiation na dala nito. Inaantay na lamang ang final at executory ruling ng SC sa naturang usapin.</body>
<link>http://www.philstar.com/Article.aspx?articleId=329100&amp;publicationSubCategoryId=92</link>
</article>
<article>
<title>Peoples initiative inendorso ni GMA</title>
<author></author>
<date>
<month>March</month>
<day>31</day>
<year>2006</year>
</date>
<body>Hayagang inindorso kahapon ni Pangulong Arroyo ang peoples initiative bilang mabisang paraan para amyendahan ang Saligang Batas. Ayon sa Pangulo, kailangang maisulong na ang Charter change upang maipatupad ang mga hinahangad niyang mga reporma sa bansa. Patuloy anyang hindi makakaangat ang ekonomiya at mauunsiyami ang mga nilalayong repormang pampulitika kung hindi maipupursige ang pagpapalit ng sistema ng pamahalaan. Sinabi rin ng Pangulo na damang-dama na ngayon ang tunay na kapangyarihan ng mamamayan sa inilunsad na barangay assembly para mangalap ng pirma at maisulong ang peoples initiative. Hindi anya dapat isantabi ang makatotohanang panawagan ng taumbayan ng pagbabago sa Konstitusyon dahil ito ang kailangan ng bansa para lalo pang maging mabilis ang pag-unlad. Umabot na sa mahigit 4 milyon ang lagdang nakalap. Samantala, mariing itinanggi ng Department of Interior and Local Government (DILG) na may kinalaman sila sa nabunyag na umanoy operation center ng isinusulong na peoples initiative sa 5th floor ng New Horizon Hotel sa Mandaluyong City. Gayunman, sinabi ni DILG Undersecretary for Local Government Wencelito Andanar na paiimbestigahan ang report matapos mamataan din sa lugar si DILG director Rolando Acosta. Ayon kay Andanar, posibleng may personal na kinatagpo sa nasabing hotel si Acosta at hindi tungkol sa peoples initiative. Anya, kung totoo mang nakita roon si Acosta, wala itong kinalaman sa kumakalat na balitang may isang kuwarto itong inookupahan kung saan nakitaan ng bultu-bultong dokumento na hinihinalang may kinalaman sa peoples initiative. (Lilia Tolentino/Doris Franche)</body>
<link>http://www.philstar.com/Article.aspx?articleId=329105&amp;publicationSubCategoryId=92</link>
</article>
<article>
<title>UP topnotcher sa Bar Exams</title>
<author></author>
<date>
<month>March</month>
<day>31</day>
<year>2006</year>
</date>
<body>Nanguna ang University of the Philippines sa 1,526 law graduates na pumasa sa 2005 Bar Exams sa resultang inilabas kagabi. Si Joan A. de Venecia ng UP ay nakakuha ng gradong 87% habang kasama niya sa top 10 sina Jomini C. Nazareno ng Ateneo de Manila; Sheryl May Tanquilut, Ateneo de Manila; Nyerson Dexter Tito Q. Tualla, Manuel L. Quezon University; Tamsin Rae N. Lucila, UP; Gladys Gervacio, University of Perpetual Help Rizal; Claudine B. Orocio-Isorena, UP; Pedro Jose Bernardo, Ateneo de Manila; Dexter B. Caliza, Philippine Law School; Johnson Ong, Far Eastern University. Ang bilang ng mga nakapasa ay kumakatawan sa 27.22% lamang mula sa 5,607 examinees. Ang nasabing porsiyento ay mas mababa kumpara sa bilang ng mga pumasa sa Bar exams upang maging abogado noong 2004. (G.dela Cruz)</body>
<link>http://www.philstar.com/Article.aspx?articleId=329114&amp;publicationSubCategoryId=92</link>
</article>
<article>
<title>PNP magre-recruit ng 3,000 pulis</title>
<author></author>
<date>
<month>March</month>
<day>31</day>
<year>2006</year>
</date>
<body>Upang mapalakas pa ang kampanya laban sa kriminalidad at banta ng terorismo, magre-recruit ng karagdagang 3,000 tauhan ang Philippine National Police (PNP). Ayon kay PNP spokesman Sr. Supt. Samuel Pagdilao, inaprubahan na ni PNP Chief Director General Arturo Lomibao ang requirement quota  para sa recruitment ng mga bagong pulis at sinimulan na ng PNP-Directorate for Personnel and Records Management (DPRM) &amp;nbsp;ang pagpoproseso ng mga aplikante para sa Police Officer 1. &amp;quot;Upon the guidance of the President, 15% or 450 recruitment slots are reserved for women who now comprise almost nine percent of the police force,&amp;quot; ayon kay Pagdilao. Ang 3,000 libong pulis ay itatalaga sa mga puwestong binakante ng may 2,900 personnel ng PNP na nagretiro sa serbisyo noong 2005 at iba pang inaasahan namang magreretiro sa unang bahagi ng taong ito. (Joy Cantos)</body>
<link>http://www.philstar.com/Article.aspx?articleId=329115&amp;publicationSubCategoryId=92</link>
</article>
<article>
<title>Peoples initiative lakas ng bawat Pinoy  PDSP</title>
<author></author>
<date>
<month>March</month>
<day>31</day>
<year>2006</year>
</date>
<body>&amp;quot;Ang Peoples initiative ay pagsubok sa lakas ng bawat Filipino!. Ito naman ang binigyang-diin ni Atty. Jose Ricafrente, spokesperson ng Partido Demokratiko-Sosyalista ng Pilipinas kaugnay ng kanilang pagnanais na maisulong ang peoples initiative na naaayon naman sa Konstitusyon. Sinabi ni Ricafrente na ang kampanya para sa peoples initiative ay pagkakataon upang mabigyan ng sapat na impormasyon ang publiko tungkol sa Konstitusyon at mga kinakailangang pagbabago upang mas lalo pang mapabuti ang pamumuhay ng bawat isa at political system ng bansa. Para naman kay Beth Angsioco, secretary general ng Aksyon Sambayanan, mas nararapat na sundin sa pagbabago ng Konstitusyon ang boses ng bayan at hangad din ng AkSa na mapabuti ang pagbibigay ng pagkain, pabahay, edukasyon at trabaho kaugnay ng pagbabago ng Saligang Batas.</body>
<link>http://www.philstar.com/Article.aspx?articleId=329124&amp;publicationSubCategoryId=92</link>
</article>
<article>
<title>Anti-terror bill isabatas na!  solons</title>
<author></author>
<date>
<month>March</month>
<day>31</day>
<year>2006</year>
</date>
<body>Hinikayat ng mga may-akda sa Kongreso ng anti-terror bill na pagtibayin na ang nasabing panukala kasunod ng mga naganap na pagpapasabog at ang pagkumpirma na nagkaroon ng pag-uusap sa pagitan ng mga rebeldeng sundalo at mga rebeldeng komunista upang patalsikin si Pangulong Arroyo. Sa pinagsamang kalatas, sinabi nina Reps. Antonio Cuenco at Marcelino Libanan, na muling nagbabalik sa kamalayan ng bansa ang mga teroristang gawain, kung kayat napapanahon pagtibayin na ng Kongreso ang House Bill 4839. Layunin ng panukala na kilalanin kung sino-sino ang mga terorista at mailatag ang isang mekanismo upang mapigilan ang pananalakay nito sa bansa. Ayon kay Cuenco, dapat nang magising sa katotohanan ang mga mambabatas sa dalawang kapulungan ng Kongreso sa panganib na dulot ng terorismo sa ating bansa, kung saan maging ang mga inosenteng sibilyan ay dinadamay sa kanilang karumal-dumal na karahasan. Kabilang na rito ang naganap na pagpapasabog sa Jolo, Sulu kung saan mahigit sa limang katao ang namatay at ang ginawang pagsunog sa Weena bus sa Davao del Sur na ikinasugat ng mahigit sa 20 katao. (Malou Escudero)</body>
<link>http://www.philstar.com/Article.aspx?articleId=329125&amp;publicationSubCategoryId=92</link>
</article>
<article>
<title>Customs binira sa 168 Mall raid</title>
<author></author>
<date>
<month>March</month>
<day>31</day>
<year>2006</year>
</date>
<body>Hiniling kahapon ni Sen. Sergio Osme&amp;ntilde;a III sa Bureau of Customs (BOC) na ang mga bigtime smugglers ang habulin ng mga ito at hindi ang maliliit na retailers katulad ng mga sinalakay nitong tiangge sa 168 Mall kamakailan. Sinabi ni Sen. Osme&amp;ntilde;a, &amp;quot;barking at the wrong tree&amp;quot; ang BOC ng salakayin nito ang mga lehitimong stall owners sa 168 Mall na ang tanging kasalanan ay bumili ng kanilang paninda na walang resibo. Ayon kay Osme&amp;ntilde;a, ang dapat na bigyang prayoridad ni BOC Commissioner Napoleon Morales ay ang smuggling operations sa Subic Freeport sa Zambales, Clark sa Angeles City at Batangas City Port. &amp;quot;Dont raid retailers but the bringers of smuggled goods in container vans. They are there in Subic, Clark and Batangas Ports,&amp;quot; wika ng senador. Idinagdag pa ni Osme&amp;ntilde;a, madalas ang mga lehitimong retailers ay namimili ng kanilang paninda sa mga kilalang importers na kadalasan ay walang kaukulang resibo dahil ito ang kanilang nakagawian sa Divisoria. Sinalakay ng BOC at PDEA ang 168 Mall sa Divisoria, Maynila dahil na rin sa reklamo kay Pangulong Arroyo ng Philippine Retailers Association dahil sa bagsak-presyo na mga paninda sa 168 Mall na lubhang nakakaapekto sa kanilang negosyo. (Rudy Andal)</body>
<link>http://www.philstar.com/Article.aspx?articleId=329128&amp;publicationSubCategoryId=92</link>
</article>
<article>
<title>Phase out ng mga bus binawi</title>
<author></author>
<date>
<month>March</month>
<day>31</day>
<year>2006</year>
</date>
<body>Ipinagpaliban ng Department of Transportation and Communications ang pag-phase out sa mga 15-year-old bus ngayong taon matapos pumayag ang ahensiya na ayusin at isailalim sa rehabilitasyon ang kanilang mga sasakyan upang hindi naman ito maging mapanganib sa mga pasahero. Ayon kay Sec. Leandro Mendoza, mas binigyan ng puntos ng DOTC sa kanilang desisyon na huwag munang ipatupad ang phase out dahil sa hirap ng buhay sa ngayon at malaki ang gagastusin ng isang operator kung bibili ang mga ito ng mga brand new buses. Aabutin sa P3.5 milyon hanggang P4 milyon ang gagastusin ng isang bus owner sa isang unit ng bus sakaling alisin sa kalye ang mga 15-taong bus sa bansa partikular sa Metro Manila. Una nang umapela ang Intercity Bus Operators Asso. (Inter-BOA) at Integrated Metro Manila Bus Operators Asso. (IMMBOA) sa DOTC na ipagpaliban ang phase out program nito at sa halip ay payagan silang maisailalim sa rehabilitasyon ang kanilang mga lumang bus para sila ay makatipid sa gastusin. Ikinatwiran ng naturang mga samahan na hindi naman nila patatakbuhin ang mga unit kung hindi ito road worthy dahil sila rin naman ang malalagay sa alanganin sakaling masangkot sa aksidente ang mga sasakyan. (Angie dela Cruz)</body>
<link>http://www.philstar.com/Article.aspx?articleId=329129&amp;publicationSubCategoryId=92</link>
</article>
<article>
<title>Walang illegal na paglabas ng Marcos funds  DAR</title>
<author></author>
<date>
<month>March</month>
<day>31</day>
<year>2006</year>
</date>
<body>Pinanindigan ng Department of Agrarian Reform (DAR) na walang &amp;quot;illegal na pagpapalabas&amp;quot; ng pondo mula sa tinatawag na Marcos money sa ilalim ng Comprehensive Agrarian Reform Program (CARP). Tumugon ang DAR sa alegasyon ng mga oppositionist senator na may P20-B ang &amp;quot;nilihis&amp;quot; ng Presidential Agrarian Reform Council (PARC) upang makuha ang suporta ng mga lokal na opisyales sa presidential bid ng Pangulo noong Mayo 2004. Sa isang pahayag, nilinaw ng DAR na salungat sa sinabi ni Senate Presient Franklin Drilon, ang PARC executive committee ay may awtoridad na gumugol ng pondo mula sa kayamanan ng Marcos dahil itoy bahagi ng pondo sa repormang pansakahan. Ang PARC taun-taon ay may alokasyon mula sa Agrarian Reform Fund (ARF) sa lahat ng CARP implementing agencies para sa mabilis at mabisang implementasyon ng kani-kanilang proyekto sa lahat ng bahagi ng bansa. Ang paglilipat ng pondo ay pinahihintulutan sa ilalim ng Comprehensive Agrarian Reform Law (CARL) na nagtatadhana na ang gastusin o aproprasyon para maipatupad ang programa ay kinabibilangan ng mga tinanggap sa mga ari-ariang nabawi at sa mga benta sa mga ill-gotten wealth. Binigyang-diin ng DAR na kung itoy illegal, ito ay illegal mula noong panahon ni dating Pangulong Aquino dahil ang nasabing resolusyon ay ginamit upang magpalabas ng pondo para sa CARP sa panahon ng administrasyon nina Ramos at Estrada. Idinagdag pa ng DAR na mula noon, walang order o resolution ang pinalabas na binago o inalis ito. (Angie dela Cruz)</body>
<link>http://www.philstar.com/Article.aspx?articleId=329130&amp;publicationSubCategoryId=92</link>
</article>
<article>
<title>Spotter pinagbabaril, dedo</title>
<author></author>
<date>
<month>March</month>
<day>31</day>
<year>2006</year>
</date>
<body>Pinagbabaril hanggang sa mapatay ng dalawang hindi pa nakikilalang lalaki ang spotter sa isang bilyaran kamakalawa ng gabi sa Quezon City. Dead-on-arrival sa FEU Hospital ang biktimang si Edison Doblado, 28, matapos na magtamo ng mga tama ng bala ng baril sa ibat ibang bahagi ng katawan. Batay sa ulat ng pulisya, bandang alas-10:15 ng gabi naganap ang insidente sa Purok 21, Unit 5 sa Brgy. Commonwealth, ng nasabing lungsod. Kasalukuyang naglalaro ng billiard ang biktima nang bigla na lamang umanong dumating at lumapit ang mga suspect, saka walang sabi-sabing pinaputukan ng baril ang biktima. Hindi naman nakakilos ang ilang tao sa loob ng bilyaran sa takot na madamay. Isang follow-up operation pa ang isinasagawa ng mga awtoridad upang matukoy ang naging motibo sa naganap na krimen. (Doris Franche)</body>
<link>http://www.philstar.com/Article.aspx?articleId=329131&amp;publicationSubCategoryId=92</link>
</article>
</data>