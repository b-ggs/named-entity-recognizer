<?xml version="1.0" encoding="ISO-8859-1" ?>
<data>
<article>
<title>Kidnap gang gumagala sa Metro</title>
<author>Joy Cantos at Jhay Mejias</author>
<date>
<month>September</month>
<day>01</day>
<year>2001</year>
</date>
<body>Isang kidnapping syndicate na ang pinupuntirya ay mga estudyante at maramihan kung dumukot ang gumagala ngayon sa Metro Manila. Ito ang nabatid kahapon sa PNP-Criminal Investigation and Detection Group matapos na makatakas ang isang lalaking estudyante ng Trinity College sa Quezon City mula sa kamay ng nasabing gang na kumidnap rito kamakalawa. Nakilala ang nakatakas na biktimang si Mario A. Asumbrado, first year Hotel and Restaurant Management student at residente ng #57 Mary Covident Village, Marikina City. Sa pahayag ng biktima sa pulisya, dinukot siya dakong alas-4:30 ng hapon kamakalawa habang naghihintay ng masasakyan papuntang Cubao sa harapan ng Trinity College sa E. Rodriguez Avenue. Isang L-300 van na kulay tsokolate na may plakang DEL-412 at isang motorsiklo ang huminto sa kanyang harapan at isang lalaki na armado ng .45 kalibre na baril ang bumaba mula sa motorsiklo at tinutukan ang biktima. Isinakay ito sa van na may sakay pang tatlong armadong lalaki at sa loob nito ay nakita niya ang walo pang kabataan na pawang nakapiring ang mga mata at karamihan sa mga ito ay nakauniporme pa. Bago pa siya makapag-obserbang mabuti ay piniringan na rin siya ng tatlong suspek. Ilang oras silang nagbiyahe hanggang sa tumigil ang nasabing van dakong alas-7:30 ng gabi. Nagkunwaring naiihi ang biktima at nagpaalam sa mga kidnapper. &amp;quot;Galit na pinayagan ako, kaysa naman daw na magkalat ako sa sasakyan kaya pinahinto nila ito tapos tinanggal ang piring sa mata ko at pinababa ako ng van,&amp;quot; ani Asumbrado. Dito na sinamantala ng biktima ang pagkakataon at agad kumaripas ng takbo hanggang sa makarating sa Cloverleaf market sa Edsa. Hinabol siya ng dalawa sa apat na suspek pero hindi siya naabutan dahil nakasakay na ito ng pampasaherong jeepney. Masusing sinisilip ng PNP ang anggulong panibagong modus operandi ng naglipanang criminal gang kung saan maramihan kung dumukot ang mga ito at isasakay sa L-300 van bago doon pipiliin kung sino ang ilalaglag na biktima at kung sino ang may kaya na posible nilang &amp;quot;magatasan&amp;quot; sa pamamagitan ng paghingi ng ransom sa pamilya nito. (Ulat nina Joy Cantos at Jhay Mejias)</body>
<link>http://www.philstar.com/Article.aspx?articleId=132196&amp;publicationSubCategoryId=92</link>
</article>
<article>
<title>PMAers nagalit sa 'All Right Sir' ni Ping</title>
<author>Joy Cantos</author>
<date>
<month>September</month>
<day>01</day>
<year>2001</year>
</date>
<body>Nagalit ang mga cavaliers sa Philippine Military Academy (PMA) sa ginawang pang-iinsulto ni Senador Panfilo Lacson ng lantarang gamitin nito ang sagradong &amp;quot;Code of Honor&amp;quot; ng institusyon sa mainit na pagkuwestiyon kay Defense Secretary Angelo Reyes sa question hour ng Senado kamakalawa. Ayon sa mga opisyal ng AFP at PNP na pawang PMA graduates, ang Code of Honor na &amp;quot;All Right Sir&amp;quot; ay hindi dapat ginamit ni Lacson sa ginawa nitong paggisa kay Reyes na upper class nito sa PMA. Sa obserbasyon ng mga PMAers na dumagsa sa e-mail sa internet ng AFP at PNP, dapat nirespeto ni Lacson na PMA Class 71, si Reyes na miyembro ng PMA Class 66, subalit mistulang bata nitong kinastigo ang kalihim sa Senate hour nang kuwestiyunin ng senador ang pagbabalik sa serbisyo ni ISAFP Chief Col. Victor Corpus. Ang nasabing code of honor ay ginagamit lamang kapag pinaaamin ang isang PMAer kung guilty sa kasong ipinaparatang rito. Nakasaad sa conduct na hindi dapat magsinungaling, magnakaw at mandaya ang sinumang PMAers. Kapag walang itinatagong kasalanan ay sasagot rin ng kahalintulad na &amp;quot;All Right Sir.&amp;quot; Binastos umano ni Lacson ang nasabing conduct dahil hindi dapat hinahamon ng isang junior officer ang upper class nito. Sa kabila nito, maginoong sinagot ni Reyes ang hamon ni Lacson ng sabihin nitong &amp;quot;Im still under oath Sir.&amp;quot; (Ulat ni Joy Cantos)</body>
<link>http://www.philstar.com/Article.aspx?articleId=132203&amp;publicationSubCategoryId=92</link>
</article>
<article>
<title>Rosebud may video kasiping si Campos</title>
<author>Angie dela Cruz</author>
<date>
<month>September</month>
<day>01</day>
<year>2001</year>
</date>
<body>Ibinunyag kahapon ni PAOCTF civilian agent Mary &amp;quot;Rosebud&amp;quot; Ong na naka-relasyon niya at nakasiping pa nga sa kama si PNP Narcotics Command Division Chief, Supt. John Campos. Ang paglilinaw ay matapos sabihin ni Campos na kahit kailan ay wala silang naging ugnayan at hindi sila magkakilala ni Rosebud. Para mapatunayan ang kanyang pakikipag-relasyon kay Campos, handa umano si Ong na ilabas ang isang &amp;quot;video tape&amp;quot; na nagpapakita na silang dalawa ni Campos ay nakahiga at magkasama sa pagtulog sa iisang kama. Hindi naman umano mahalay ang naturang tape kaya maaari itong maipakita at upang mapatunayan lamang ang kanyang sinasabi na siya ay naka-relasyon ni Campos. Sinasabing si Campos ay isa sa tapat na tauhan ni Region 4 Director Reynaldo Acop nang ang huli ay hepe pa ng Narcotics Command ng PNP. Sina Acop, Campos at iba pang opisyal ng PNP kasama na si dating PNP Chief Panfilo Lacson, ang mga matataas na opisyal sa PNP na may kinalaman umano sa paglaganap ng ipinagbabawal na shabu sa bansa. Ang mga pahayag na ito ni Ong ay ginawa upang linawin lamang ang mga balitang siya ay naging isa sa mga instrumento nina Lacson, Acop at Campos sa illegal drug trade sa bansa. Unang nilinaw ni Ong na lumabas siya sa lungga para kalabanin na ang mga dating kaalyado sa modus operandi dahil nalaman niyang isa na siya sa hanay ng mga taong nasa &amp;quot;termination list&amp;quot; ng naturang sindikato dahil sa dami ng nalalaman niya sa ilegal na gawain. Hiniling naman nito sa kanyang mga kalaban na huwag buweltahan ang kanyang mga anak at sila na lamang ang maglaban. Nais din umano ni Ong na matigil na ang matinding paglaganap ng ilegal na droga sa bansa, isang dahilan din ng kanyang paglitaw dahil baka pagdating ng araw ay anak naman niya ang mabiktima ng sindikato. (Ulat ni Angie dela Cruz)</body>
<link>http://www.philstar.com/Article.aspx?articleId=132210&amp;publicationSubCategoryId=92</link>
</article>
<article>
<title>Wiretapping vs Lacson, 10 pa isinampa na</title>
<author>Grace Amargo,Rose Tamayo at Lilia Tolentino</author>
<date>
<month>September</month>
<day>01</day>
<year>2001</year>
</date>
<body>Isinampa kahapon ng PNP-Criminal Investigation and Detection Group sa tanggapan ng Ombudsman si Sen. Panfilo Lacson at 10 dating PAOCTF members ng kasong paglabag sa anti-wiretapping law. Sa 10-pahinang complaint affidavit na isinumite ni PNP C/Supt. Nestor Gualberto, nahaharap din sa kasong malversation at perjury sina Lacson at mga kasamahang sina Supt. Michael Ray Aquino, Supt, Magtanggol Gatdula, Col. Dioscoro Reyes, Lt. Col. Dennis Agaram, Supt. John Lopez, C/Insp. Steve Ludan, PO2s Giovannie Belen, Freddie Ferrer, Wendel Arenas, TSgt. Arturo Tabang at iba pang papangalanan sa mga susunod na araw. Bumuo na ng 5-man panel ang Ombudsman para sa isasagawang preliminary investigation. Samantala, pinayuhan ni Pangulong Arroyo si Lacson na sagutin ang mga akusasyon laban sa kanya at patunayang wala siyang kasalanan. &amp;quot;Ang totoo may simpatiya ako kay Lacson, ang masasabi ko sagutin na lang niya ang akusasyon at ipagdarasal ko na sanay malinaw niyang maipaliwanag ang kanyang panig at masagot ang mga bintang laban sa kanya. (Ulat nina Grace Amargo,Rose Tamayo at Lilia Tolentino)</body>
<link>http://www.philstar.com/Article.aspx?articleId=132216&amp;publicationSubCategoryId=92</link>
</article>
<article>
<title>Abu Sayyaf takot sa bubuyog!</title>
<author>Malou Rongalerios</author>
<date>
<month>September</month>
<day>01</day>
<year>2001</year>
</date>
<body>May kinatatakutan din pala ang mga bandidong Abu Sayyaf! Sa nakakatawang bahagi ng kuwento ng construction magnate na si Rhegis Romero II sa ginanap na public hearing ng House committee on national defense, takot sa bubuyog ang mga miyembro ng Abu Sayyaf. Matapos umano ang mahaba nilang paglalakbay sa karagatan mula sa Dos Palmas resort sa Palawan ay dumaong sila sa isang isla upang magpahinga at magpalipas ng gabi. Hindi umano sinasadya na masagi ng isang bandido ang bahay ng mga bubuyog. Lumabas sa lungga ang napakaraming insekto at agad hinabol ng mga bubuyog ang mga bandidong grupo kasama ang mga bihag at sa katatakbo ay napadpad sila sa kung saan-saan. Ilang minuto din umanong tumagal ang nasabing habulan hanggang sa tumigil din sa paghabol ang mga binulabog na bubuyog. Si Romero, nakalayang bihag ng Abu Sayyaf ay dumalo sa isinagawang hearing ng komite ni Surigao del Sur Prospero Pichay kaugnay ng isiniwalat ni Fr. Cirilo Nacorda na nagkaroon umano ng sabwatan sa pagbibigay ng ransom money sa pagitan ng military at Abu Sayyaf. (Ulat ni Malou Rongalerios)</body>
<link>http://www.philstar.com/Article.aspx?articleId=132221&amp;publicationSubCategoryId=92</link>
</article>
<article>
<title>3 araw na bakasyon ng gov't employees OK kay GMA</title>
<author>Ely Saludar at Angie dela Cruz</author>
<date>
<month>September</month>
<day>01</day>
<year>2001</year>
</date>
<body>Pabor si Pangulong Arroyo sa panukalang magpatupad ng tatlong araw na bakasyon sa mga kawani ng pamahalaan. Sinabi ng Pangulo na ang naturang panukala ay pinag-aaralan ding mabuti kung puwedeng ipatupad sa pribadong sektor. Ayon sa Pangulo, maaaring umpisahan ng gobyerno ang three-day weekends sa pamamagitan ng pagsasagawa ng public holidays sa Biyernes o Lunes. Ang three-day weekends ay ipinanukala ni Tourism Secretary Richard Gordon na naglalayong bawasan ang araw ng pasok ng mga manggagawa upang mabigyan ng pagkakataon ang mga itong makatulong sa pagpo-promote ng turismo sa bansa. Apat na araw ang pasok sa trabaho ng mga manggagawa na tatagal ng 10 oras. Biyernes hanggang Linggo ang bakasyon ng mga obrero para higit na makapagpahinga at makatulong sa pagpapalaganap ng turismo sa bansa. (Ulat ni Ely Saludar at Angie dela Cruz)</body>
<link>http://www.philstar.com/Article.aspx?articleId=132224&amp;publicationSubCategoryId=92</link>
</article>
<article>
<title>Nasibak na PAOCTF officers nangingidnap na</title>
<author>Ely Saludar</author>
<date>
<month>September</month>
<day>02</day>
<year>2001</year>
</date>
<body>Gumaganti na umano sa gobyerno ang mga nasibak na opisyal at tauhan ng binuwag na Presidential Anti-Organized Crime Task Force (PAOCTF) sa pamamagitan ng pangingidnap upang hiyain ang kasalukuyang administrasyon. Ayon kay Presidential Spokesman Rigoberto Tiglao, may natanggap silang ulat na ginagamit ng mga nasibak na mga tauhan ng PAOCTF ang kanilang hindi naibalik na mga armas at uniporme para makapangidnap. Sinasamantala umano ng mga ito ang pagiging abala ng mga law enforcement agencies na nakatuon ang pansin sa mga destabilisasyon laban sa pamahalaan. &amp;quot;Kidnapping groups may have taken advantage of our law enforcements distraction in addressing the destabilization attempts against this administration in April and May. There have been also reports that sacked officers and men of the defunct PAOCTF retaliated against this government by undertaking kidnapping, using the arms and uniforms they had refused to turn over to the PNP,&amp;quot; pahayag ni Tiglao. Ang paliwanag na ito ni Tiglao ay bilang reaksiyon sa ulat na tumaas ng 96 porsiyento ang insidente ng kidnapping simula Enero hanggang Hulyo ng taong ito. Kamakalawa lamang ay napaulat na isa na namang kidnap gang ang gumagala sa Metro Manila na ang target ay mga may kayang mga estudyante at maramihan kung dumukot. Gayunman, nilinaw ng Palasyo na mahigpit na pinagtutuunan ng pansin ng Pangulo ang kidnapping problem at sa katunayan ay naglabas na ito ng mga kautusan sa PNP para lutasin ang problema. Naniniwala rin ang Pangulo na nagbunga na rin ang operasyon ng PNP dahil na rin sa pagkakaaresto ng ilang kidnapping syndicates sa nakalipas na buwan. (Ulat ni Ely Saludar)</body>
<link>http://www.philstar.com/Article.aspx?articleId=132309&amp;publicationSubCategoryId=92</link>
</article>
<article>
<title>Pulitiko nasa likod ng banggaan ng PNP at AFP</title>
<author>Joy Cantos</author>
<date>
<month>September</month>
<day>02</day>
<year>2001</year>
</date>
<body>Nagkakaisang inihayag ng mga junior at senior officers ng PNP at AFP na hindi nila hahayaang magamit sila sa &amp;quot;disinformation machinery&amp;quot; ng mga gahamang pulitiko na tila walang pakialam sukdulang maapektuhan at magkabanggaan ang AFP at PNP makamtan lamang ang kanilang pulitikal na interes na lubhang nakakaalarma na ayon sa mga ito. Nagpahayag ng pagkadismaya ang mga junior officers sa mga nangyayaring baliktaktakan sa hanay ng military at pulisya. Nakasama pa rito ang pagharap ng witness na si Mary &amp;quot;Rosebud&amp;quot; Ong ng akusahan nito ang ilang opisyal ng PNP na umanoy sangkot sa drug trafficking sa bansa. Tinugon naman ito ng dating lover nitong si Supt. John Campos na ang ISAFP umano at hindi ang PNP ang sangkot sa drug trafficking kung saan ang batuhan ng mga alegasyon ay lubhang nakasira sa magkabilang hukbo. &amp;quot;We the officers and men of the different uniformed services are again forced to raise our voices above the din of condition that now covers our nation and society. Once again the dark clouds of uncertainty and disunity darken the horizon. We see through the shallow ramblings of these agents of deception to drag the uniformed services into their political maneuverings,&amp;quot; pahayag ng ipinakalat na 2-pahinang manifesto ng mga junior officers ng AFP at PNP. (Ulat ni Joy Cantos)</body>
<link>http://www.philstar.com/Article.aspx?articleId=132316&amp;publicationSubCategoryId=92</link>
</article>
<article>
<title>Lahat ng anti-drug units, balasahin - solon</title>
<author>Malou Rongalerios</author>
<date>
<month>September</month>
<day>02</day>
<year>2001</year>
</date>
<body>Dapat umanong magkaroon ng top-to-bottom revamp sa lahat ng anti-drug units ng pamahalaan upang maibalik ang kredibilidad sa kampanya ng pamahalaan na labanan ang droga. Ayon kay Cebu City Rep. Antonio Cuenco, ang pagbalasa ay dapat isagawa sa PNP Narcotics Group, National Bureau of Investigation Narcotics Command at sa Bureau of Customs Narcotics Group. Dapat din umanong i-relieve sa kanyang serbisyo si Chief Supt. Reynaldo Acop, Supt. John Campos at iba pang opisyal ng pulisya na nadadawit ang pangalan sa ilegal na droga. &amp;quot;Itinuturing natin silang mga inosente hanggat hindi pa napapatunayan ang mga alegasyong ibinabato sa kanila ni Mary Ong, subalit dapat din nating isipin na dahil sa pagkakasangkot ng kanilang pangalan ay nasira ang anti-narcotics drive ng pamahalaan,&amp;quot; ani Cuenco. Sinabi pa ng kongresista na dapat isagawa sa lalong madaling panahon ang top-to-bottom revamp upang maalis ang hinala ng mga mamamayan na magkakaroon ng whitewash sa isasagawang imbestigasyon. &amp;quot;The people would deduce a Moro-Moro if an investigation is held with these officers still in active duty,&amp;quot; paliwanag pa ni Cuenco. Magugunitang ibinunyag ni Mary Ong sa isinagawang pagdinig sa Senado na sangkot ang mga nasabing opisyal sa diumanoy pagkalat ng ilegal na droga sa bansa. Dapat umanong alalahanin na naging bahagi ng operasyon si Ong kaya hindi imposibleng totoo ang kanyang mga sinabi sa Senado. &amp;quot;Maaaring kuwestiyunin ang kredibilidad ni Ong subalit hindi ito dapat maging dahilan upang hindi imbestigahan ang kanyang mga isinawalat,&amp;quot; pahayag pa ng kongresista. (Ulat ni Malou Rongalerios)</body>
<link>http://www.philstar.com/Article.aspx?articleId=132323&amp;publicationSubCategoryId=92</link>
</article>
<article>
<title>Driver ng Press secretary naaktuhang namboboso sa</title>
<author>Ely Saludar</author>
<date>
<month>September</month>
<day>02</day>
<year>2001</year>
</date>
<body>Isang driver ni Press Secretary Noel Cabrera ang nakatakdang sibakin sa trabaho dahil sa umanoy pamboboso o paninilip sa CR ng kababaihan sa Office of the Press Secretary sa Kalayaan Hall, Malaca&amp;ntilde;ang. Nabisto ang kahalayang ginagawa ng driver na hindi muna binanggit ang pangalan, matapos na umamin ang ilang saksing janitor na nakahuli sa akto habang umaakyat sa kisame ang suspek sa bodega ng CR ng lalaki na ang katabi ay sa babae. Napatunayan din ng mga lady reporter na may butas ang kisame ng kanilang CR na siyang pinagbobosohan ng suspek. Matapos sumingaw ang pamboboso ay agad na nagbakasyon ang driver ng press secretary. Sa panayam naman kay Cabrera, hindi na nakapagpaalam sa kanya ang nasabing driver at nagbilin sa kanyang opisina na magpapa-opera ito sa paa. Tiniyak ni Cabrera na sisibakin sa trabaho ang driver nito sakaling mapatunayan ang alegasyong pamboboso, pero nilinaw nito na hindi niya ito personal driver at sa panahon pa ni dating Press Secretary Rod Reyes nagsilbing driver sa OPS ang suspek. Naghain na rin ng pormal na reklamo ang Malaca&amp;ntilde;ang Press Corps kay Cabrera laban sa nasabing driver na napag-alamang naka-hold ang suweldo. (Ulat ni Ely Saludar)</body>
<link>http://www.philstar.com/Article.aspx?articleId=132330&amp;publicationSubCategoryId=92</link>
</article>
<article>
<title>CPLA-AFP integration inaprubahan ni GMA</title>
<author>Ely Saludar</author>
<date>
<month>September</month>
<day>02</day>
<year>2001</year>
</date>
<body>Inaprubahan na ni Pangulong Arroyo ang pagpapahintulot sa pagsasanib ng mga miyembro ng Cordillera Peoples Liberation Army (CPLA) sa Armed Forces of the Philippines (AFP). Nilagdaan ng Pangulo ang isang Administrative Order para sa nasabing integration sa kanyang pagbisita kahapon sa lalawigan ng Kalinga. Ang CPLA ay pinamumunuan ni Fr. Conrado Balweg at ito ay kahalintulad ng mga miyembro ng MNLF na nakapasok sa AFP matapos ang peace agreement. Binalewala ng Pangulo ang mga pagtutol ng ilang sektor sa hinalang kaalyado ng New Peoples Army ang CPLA. Aabot sa 264 na miyembro ng CPLA ay mapapabilang na mga regular na sundalo ng AFP. Nakasaad sa integration arrangement ng CPLA at AFP na sasailalim ang CPLA members sa 11 buwan basic training. (Ulat ni Ely Saludar)</body>
<link>http://www.philstar.com/Article.aspx?articleId=132336&amp;publicationSubCategoryId=92</link>
</article>
<article>
<title>Kidnap Gang nanlambat ng 4 katao</title>
<author>Gemma Amargo</author>
<date>
<month>September</month>
<day>03</day>
<year>2001</year>
</date>
<body>Apat na katao kabilang ang dalawang Filipino-Chinese mestiza ang umanoy kinidnap ng anim na armadong kalalakihan habang pababa sa kanilang kotse kamakalawa ng hapon sa Brgy. Ugong, Valenzuela City. Sa sketchy report na ipinalabas ni Inspector Salvador dela Cruz, hepe ng Station Investigation and Intelligence Division (SIID)ng Valenzuela PNP, na dakong alas-5:30 ng hapon nang harangin ng anim na armadong kalalakihan na lulan ng kulay abong Toyota Revo (UKM-436) ang sasakyang Honda Civic (WFT-196) ng mga biktima sa may Tatalon St., ng nasabing barangay. Ayon kay Dela Cruz, isang nagngangalang Jessica na umanoy isang Filipino-Chinese ang siya lamang nakilala sa apat na kinidnap ng mga hindi pa kilalang suspek. Ang report na pagkidnap sa mga biktima ay nalaman lamang ng Valenzuela PNP nang matanggap ni Dela Cruz, ang pagpapalabas ng emergency alarm ng National Capital Region Office (NCRPO) na may naganap na kidnapping sa kanilang lugar. Bagamat tukoy na ng mga awtoridad ang plaka ng sasakyan ng mga suspek at biktima ay hindi nila agad ito maberipika maliban kay Jessica dahil sarado umano ang tanggapan ng Land Transportation Office (LTO). Ayon sa pulisya, posibleng mga anak umano ng mga mayayamang negosyante na isa sa may-ari ng pabrika sa naturang lugar ang mga nabiktima. (Ulat ni Gemma Amargo)</body>
<link>http://www.philstar.com/Article.aspx?articleId=132437&amp;publicationSubCategoryId=92</link>
</article>
<article>
<title>Cellfones firms manloloko - Oreta</title>
<author></author>
<date>
<month>September</month>
<day>03</day>
<year>2001</year>
</date>
<body>Binatikos ni Sen.Teresa Aquino Oreta ang ilang kumpanya ng cellfones sa panloloko sa mga subscribers nito sa isang promotional gimmick para sa post-paid plan o iyong may buwanang bayad na nagbibigay umano ng daan-daang libreng text messages. Partikular ang promo ng Globe na nangangakong magbibigay ng 900 hanggang 2,400 libreng text messages sa mga kukuha ng post-paid plan na mapupunta lamang sa wala sapagkat tatagpasin naman ito ng 66%. Pinaliwanag ni Oreta na ang promo ng Globe ay nangangako sa isang kustomer na magkakaroon ng 900 libreng text messages sa ilalim ng &amp;quot;Personal&amp;quot; plan, ang &amp;quot;Business&amp;quot; plan naman ay nagbibigay sa mga subscriber ng P1,200 libreng text messages, samantalang ang &amp;quot;Executive&amp;quot; plan naman ay nagbibigay ng 1,800 libreng text messages. Ang &amp;quot;CEO&amp;quot; o high-end plan naman ay nagbibigay sa mga subscriber ng 2,400 libreng text messages para sa buwanang service fee na P 2,662. Isa umanong malinaw na panloloko ang ginawa ng Globe, dahil natapos noong Agosto 31 ang kanilang promo at nagsimula naman ang pagbabawas ng libreng text messages noong Sabado. Hindi rin napakinabangan ng mga subscribers ng postpaid plan nitong huling araw ang promotion ng Globe dahil sa paghihintay na maaprubahan ang kanilang credit line dahil sa mag-uumpisa na ang pagtatagpas ng 66%. Isa pang promo ng Globe na tinaguriang &amp;quot;myGlobe Text Group&amp;quot; ang binatikos ni Oreta na umano silay magbibigay ng katipiran sa mga subscribers sapagkat ang isang mensaheng ipapadala nang sabay-sabay sa hanggang 25 katao ay nagkakahalaga lamang ng P1. Ngunit ang hindi nilinaw ng Globe sa mga tao ay piso lamang ang gagastusin ng magpapadala,pero ang bawat padadalhan naman nito ay sisingilin ng piso sa bawat mensahe na matatanggap nila. (P.R.)</body>
<link>http://www.philstar.com/Article.aspx?articleId=132444&amp;publicationSubCategoryId=92</link>
</article>
<article>
<title>GMA sumusuporta sa mga texters</title>
<author>Lilia Tolentino</author>
<date>
<month>September</month>
<day>03</day>
<year>2001</year>
</date>
<body>Suportado ng Pangulong Gloria Macapagal Arroyo ang paninindigan ng Department of Transportation and Communication na bigyan nito ng pangangalaga ang mga texters sa biglaang pag-aalis ng libreng text message na plano ng mga cellfone firms. Ayon kay Presidential Spokesman Rigoberto Tiglao, bagaman may karapatan ang kompanya ng cellular phone na bawasan ang ipinatutupad nilang libreng text message ay may karapatan din naman ang mga texters na magprotesta sa hakbanging ito. &amp;quot;Sa tingin ni Transportation Secretary Pantaleon Alvarez na apektado ang kapakanan ng publiko sa planong ito ng mga kompanya ng cellular phone dahil dumami ang kanilang parokyano sa pag-alok nila ng libreng text message tapos bigla nilang tatanggalin&amp;quot; ani Tiglao. Sa pananaw ni Secretary Alvarez,ay mayroong papel na dapat gampanan ang gobyerno na mamagitan sa isyu para sa kapakanan ng mga texters. Nilinaw naman ni Tiglao na hindi naman ibig sabihin na ang pamahalaan ay manghihimasok sa mga kompanya ng cellular phone, kundi nais lang tiyakin na mapangalagaan ang kapakanan ng publikong gumagamit ng text. (Ulat ni Lilia Tolentino)</body>
<link>http://www.philstar.com/Article.aspx?articleId=132451&amp;publicationSubCategoryId=92</link>
</article>
<article>
<title>Isyu ng cha-cha: Partido ng mambabatas malamang ma</title>
<author>Rudy Andal</author>
<date>
<month>September</month>
<day>03</day>
<year>2001</year>
</date>
<body>Malamang na mawala na ang party affiliation ng mga mambabatas kung sakaling uminit na ang isyu ng Charter change (Cha-cha) ayon kay Senate Minority Leader Aquilino Pimentel Jr. Naging maganda umano ang timing ni Speaker Jose de Venecia sa pagsulong ng cha-cha dahilan sa malayo pa ang eleksyon kayat hindi ito mababahiran ng anumang kulay pulitika. Lumalabas na maraming oposisyon ang nais sumuporta sa cha-cha na una nang iminungkahi noong panahon pa lamang ni dating Pangulong Fidel Ramos, matapos makita na maraming butas ang presidential form of government. Ngunit nais ni Pimentel na kung ito ay isasagawa, kailangang ihalal ang mga kinatawan ng bawat rehiyon na siyang magbabalangkas ng mga pagbabago sa Saligang Batas na hindi na tugma sa kasalukuyang pamumuhay ng Filipino. Ang mga naihalal naman ay kinakailangan magkaroon ng sapat na panahon sa pag-aaral ng ganitong uri ng trabaho habang nagpapatuloy ang dalawang kapulungan ng Kongreso sa pagpasa ng mga panukalang batas na makakabuti sa bansa. (Ulat ni Rudy Andal)</body>
<link>http://www.philstar.com/Article.aspx?articleId=132458&amp;publicationSubCategoryId=92</link>
</article>
<article>
<title>10 empleyado ng BOC, sinibak</title>
<author>Butch Quejada</author>
<date>
<month>September</month>
<day>03</day>
<year>2001</year>
</date>
<body>Sampung kagawad ng Bureau of Customs (BOC) sa Port of Manila ang sinibak sa kanilang mga tungkulin matapos na matuklasan na sangkot ang mga ito sa isang multi-milyong anomalya sa pagbabayad ng buwis sa mga imported na mga mamahaling sasakyan. Sinabi ni Customs Comm. Titus Villanueva na ilan sa mga imported na sasakyan ay ginamitan ng mga &amp;quot;tampered import entries&amp;quot; at pekeng dokumento para palabasin na ang mga ito ay pawang mga lumang modelo na. Binabaklas din ang mga &amp;quot;discrepancy reports&amp;quot; sa mga nasabing sasakyan para lang makaiwas ang importer sa pagbabayad ng kaukulang buwis na tinatayang umaabot sa milyong halaga na sa halip mapunta sa kaban ng bayan ay naibubulsa ng mga tiwaling empleyado. Kaya naman ipinababawi ni Villanueva ang mahigit na 400 imported na sasakyan tulad ng Pregio, Starex, Besta at Grace na nauna ng nailabas upang magsagawa ng panibagong assesment na umaabot sa P30 milyong piso ang naibulsa. (Ulat ni Butch Quejada)</body>
<link>http://www.philstar.com/Article.aspx?articleId=132464&amp;publicationSubCategoryId=92</link>
</article>
<article>
<title>Ugnayang Ping - International terrorists bubusisii</title>
<author>Joy Cantos</author>
<date>
<month>September</month>
<day>04</day>
<year>2001</year>
</date>
<body>Iimbestigahan ng Philippine National Police (PNP) ang alegasyong sangkot umano si Senador Panfilo Lacson sa tatlong naarestong dayuhang pinaghihinalaang mga international terrorists sa bansa. Ang pahayag ay bunsod ng nakumpiskang sulat ng mga operatiba mula sa naarestong suspek na kinukuha umano ng grupo ng mga international terrorists ang serbisyo ni Lacson noong itoy kasalukuyan pa lamang nagsisilbi bilang police colonel sa Military Intelligence and Service Group (MISG) sa ilalim ng namayapang si Col. Rolando Abadilla na sumama sa kanilang paghahasik ng terorismo sa bansa. Hindi naman malinaw kung tinanggap ni Lacson ang nasabing alok na pinaniniwalaaang may kapalit na malaking halaga. &amp;quot;Were still investigating. Kasama iyan (involvement ni Lacson) sa tinitingnan natin. Lahat na kailangang imbestigahan na motibo, mga anggulo and other circumstances ay iniimbesigahan na natin. But we have no substantial and solid evidence about that,&amp;quot; pahayag ni PNP chief director General Leandro Mendoza Kahapon ay iniharap kahapon sa mediamen ang tatlong naarestong suspected international terrorists na kinilalang sina Vo Van Duc alyas Nguyen Vinh Tan, 47, Vietnamese pero isa ring US citizen; Hunynh Thuan Nngoc alyas Tom/Quyen, 42, Vietnamese at isang Swiss citizen, at ang Japanese national si Makoto ito, 62. Gayunman nilinaw ni Mendoza na sa kasalukuyan ay wala pa namang silang matibay na impormasyong direktang magdadawit kay Lacson sa grupo ng mga international terrorists pero kapag nakakuha na sila ng matibay na ebidensiya ay mananagot ang lahat ng may kasalanan. Sa ginanap na joint conference, sinabi ni Immigration Commissioner Andrea Domingo na sinampahan na ng kasong kriminal sa Department of Justice ang nahuling mga dayuhan kung saan ay kinumpirma ng Vietnamese Embassy na positibong mga terorista ana mga ito. Samantala nasa hot water naman ang isang Filipinang nakilalang si Florinda Estrada-Valderama, dating operatiba ng MISG dahilan sa pagbibigay nito ng matutuluyan sa mga naarestong dayuhang suspek at may-ari ng tonwhomes na tinirhan ng mga suspek. Si Valderama rin umano ang rumenta ng truck na ginamit sa pagbibiyahe ng mga bomba at iba pang eksplosibo sa dating tahahan ng ma suspek sa Bel-Air, Makati patungo sa tinutuluyan ng mga ito sa San Juan. Ipaghaharap si Valderema ng kasong harboring and concealing llegal aliens na isang criminal offense at may parusang pagkabilanggo. Ito ay maliban pa sa kasong illegal possession of firearms laban kay Valderama. (Ulat ni Joy Cantos)</body>
<link>http://www.philstar.com/Article.aspx?articleId=132551&amp;publicationSubCategoryId=92</link>
</article>
<article>
<title>Ping itinurong dawit sa drug traffic</title>
<author>Rudy Andal</author>
<date>
<month>September</month>
<day>04</day>
<year>2001</year>
</date>
<body>Tinukoy kahapon ni whistleblower Mary Ong Rosebud si Senator Panfilo Lacson na kasabwat ng iba pang matataas na opisyal ng pulisya hindi lamang sa drug trafficking at kidnapping kundi sa pagpatay din sa mga pinaghihinalaang drug traffickers sa bansa na tinaguriang &amp;quot;Oplan Cyclops&amp;quot; sa pagpapatuloy ng pagdinig ng Senado kahapon. Tahasang ipinagtapat ni Rosebud sa Senate committee on public order and illegal drugs, na mismong si Lacson ay kasabwat din sa recycle o pagbebenta muli ng mga nakukumpiskang droga mula sa mga buy-bust operations partikular sa mga bigtime Chinese drug traffickers. Isinangkot din ni Rosebud na kasabwat ni Sen. Lacson na noon ay namumuno sa binuwag na Presidential Anti-Crime Commission (PACC) Task Force Habagat, hanggang sa maitatag ang Presidential Anti-Organized Task Force (PAOCTF) sina C/Supt. Reynaldo Acop, Sr. Supt. Michael Ray Aquino, Sr. Supt. Francisco Vilaroman, Sr. Supt. John Campos, C/Supt. Francisco Zubia at iba pang opisyal. Hindi mabilang na dokumento din ang isinumite ni Ong sa naturang komite kabilang ang mga photo copy ng mga tseke na inisyu ni C/Supt. Acop para sa drug-bust noong Oct. 1998, ang kanyang 3 affidavit at mga kopya ng passport at plane ticket ng mga chinese nationals na dinukot at pinatay ng grupo ni Lacson mula noong 1998 hanggang 2000. Aniya, humingi ng 10 kilo ng shabu si Col. Campos mula kay Chong Hui Ming para palayain ng mga ito ang mga inarestong sina Eduardo Hong Ling Ong, Ah Kiat at Lee Ming You noong December 1998 sa Ma. Clara St. Matapos makuha nito ang hinging droga ay pinalaya ang 3 Intsik matapos piyansahan na nagresulta sa pagka-dismis ng mga kaso nito matapos hindi na humarap pa ang mga pulis na umaresto sa mga ito sa korte. Noong December 30, 1998, dinukot si Chong Hui Ming at dinala ito ng mga tao ni Lacson sa kanilang hideout habang ang mga Chinese Nationals na sina Wong Kam Chong, Zeng Jiaxuan, Hong Zhen Qiao, Zeng Kang Fang at kanilang driver James Ong ay dinukot naman noong March 26, 1999 sa Damar Village, Quezon City. Pinalaya ang mga dinukot na Intsik maliban kay Wong Kam Chong matapos magbayad ang mga ito ng P3 milyong paunang bayad sa hinihinging P10 milyong ransom saka pinilit na pumirma sa affidavit si Jia Xuan na nagsasaad na siya ay boluntaryong nagsisilbing Action agent ng PNP. Winika pa ni Ong, narinig niya ang pag-uusap nina Acop at Lacson sa telepono nang sila ay nasa Camp Vicente Lim noong May 18, 1999 kung saan ay sinabi sa kanila ni Acop na nagagalit na daw si Lacson dahil buhay pa raw ang mga Intsik na sina Wong Kam Chong, Chong Hui Ming at Chan Ka Tseung kung saan isinagot naman ni Acop na ayos na bukas ang mga iyan. Idinagdag pa ni Ong, akala nina Wong Kam Chong, Chong Hui Ming at Chan Ka Tseung noong May 19, 1999 na sila ay palalayain na matapos iutos sa kanila ni Col. Campos na magbihis sila ng maayos na damit pero sinundo sila nina Col. Villaroman saka sinalvage at pinagpira-piraso ang kanilang katawan at dinurog na animoy pulbos. Samantala, sinabi ni Lacson na dadalo na siya sa susunod na hearing ng komite sa Sept. 6 upang harapin mismo si Rosebud. Sa kabilang dako, sinabi naman ni Senators Renato Cayetano, Noli De Castro at Francis Pangilinan na pawang mga documentary at circumstantial evidence lamang ang iniharap ni Ong laban kay Lacson kung saan ay walang direktang ebidensiya para idiin ang senador sa drug trafficking, summary executions at kidnappings. (Ulat ni Rudy Andal)</body>
<link>http://www.philstar.com/Article.aspx?articleId=132558&amp;publicationSubCategoryId=92</link>
</article>
<article>
<title>P20-M libel suit vs Corpus isinampa na ni Erap</title>
<author>Danilo Garcia</author>
<date>
<month>September</month>
<day>04</day>
<year>2001</year>
</date>
<body>Tinuluyan na ring kasuhan ni dating Pangulong Joseph Estrada at asawa nitong si Senador Loi Estrada si Intelligence Service of the Armed Forces of the Philippines chief, Col. Victor Corpus at ang pahayagang Philippine Daily Inquirer (PDI) ng P20 milyong libelo sa Pasig City Prosecutors Office, kahapon ng umaga. Sa kabila ng mga unang pahayag na si Estrada mismo ang personal na magsasampa ng kaso, tanging ang kanilang abogadong si Atty. Cleofe Villar-Verzola lamang ang lumitaw at nagsumite ng mga kaukulang dokumento. Bukod kay Corpus, kinasuhan din ng mag-asawang Estrada sina PDI publisher Isagani Yambot; Jose Ma. Nolasco, managing editor; Letty Jimenez-Magsanoc, editor-in-chief; at mga reporter na sina Carlito Pablo at Christine Herrera. Sa ulat ng PDI buhat sa pahayag ni Corpus noong Agosto 5, sinabi nito na iligal na nagkamal ng may US$1 bilyon ang mag-asang Estrada at sina Senador Panfilo &amp;quot;Ping&amp;quot; Lacson at asawa nitong si Alice dahil sa pagkakasangkot sa iligal na mga aktibidades tulad ng money laundering, drug-trafficking at kidnapping. Inilathala rin ng PDI ang mga umanoy bank accounts nil a ng Citibank at Bank of America sa mga bansang Estados Unidos, Hong Kong at Canada na sinabi ni Corpus na mga &amp;quot;authentic&amp;quot; umano. Bukod dito, sinabi rin ni Corpus sa naturang ulat na meron pang isang bank account si Senador Loi Estrada sa Hong Kong na nagkakahalaga ng US$180 milyon. Sinabi naman ni Verzola na matigas ang pagtanggi ng kanyang mga kliyente na wala silang anumang bank accounts sa mga naiulat. Hindi umano nagsagawa ng pagtse-check sa mga nilalaman ng ulat ni Corpus ang PDI at hindi rin kinuhanan ng panig nina Estrada bago ilathala ang ulat upang mapatunayan ang &amp;quot;objectivity&amp;quot; nito. (Ulat ni Danilo Garcia)</body>
<link>http://www.philstar.com/Article.aspx?articleId=132565&amp;publicationSubCategoryId=92</link>
</article>
<article>
<title>Ping maghaharap ng katibayan sa senado</title>
<author>Rudy Andal</author>
<date>
<month>September</month>
<day>05</day>
<year>2001</year>
</date>
<body>Maghaharap ng mga ebidensiya ang kampo ni Senator Panfilo Lacson upang patunayan na walang katotohanan ang mga inilatag na akusasyon nina Mary Ong alyas Rosebud at Angelo Ador Mawanay laban sa kanya. Sinabi ni Sen. Lacson, magsusumite ngayon ng mga dokumento si Gen. Reynaldo Acop sa Senate committee on Public Order and Illegal Drugs na pinamumunuan ni Senator Robert Barbers para patunayan na lehitimong police operations ang Oplan Cyclops at Oplan Athena na binabanggit ni Rosebud. Bukod dito, ihaharap din sana ang mga naging biktima ng estafa ni Ador dito sa Metro Manila at Baguio City na niloko nito matapos bentahan sila ng mga smuggled cellfones pero makaraang maibigay ang bayad ay hindi na ito nagpakita sa kanila. Siniguro naman ni Lacson na dadalo ito sa isasagawang pagdinig ng Senado upang harapin ang mga umaakusa sa kanya na sina Rosebud, Ador at Col. Vic Corpus. Aniya, haharap siya sa komite bilang miyembro upang igisa si Rosebud na umakusa sa kanyang iniutos nito kina Acop at Campos na muling ibenta sa lansangan ang mga nakukumpiska nilang droga sa mga buy-bust operations. Mariing itinanggi din ni Lacson ang akusasyon ni Rosebud na pumunta siya sa Hong Kong kasama si Kim Wong para makipagkita sa lider umano ng HK Triad na isang Mr. Lee. Winika nito, nagtungo siya sa Hong Kong kasama si Atty. Evaristo Gana upang makipagpulong kay Senior Detective Ron Abott at hindi para makipag-usap sa isang Mr. Lee. Samantala, siniguro naman ni Sen. Barbers na ang unang isasalang sa hot seat sa pagpapatuloy ng pagdinig ng kanyang komite si Rosebud upang ipagpatuloy nito ang kanyang mga testimonyang inilalahad sa imbestigasyon. Sa kabilang dako, nakakita naman ng kaalyado si Lacson sa gitna ng panawagan ng civil society sa pangunguna ng Makati Business Club sa pagpapatalsik sa kanya. Sinuportahan nina administration Senators Joker Arroyo, chairman ng Blue Ribbon committee at Francis Pangilinan, chairman ng Senate committee on Ethics, na hindi puwedeng patalsikin si Lacson sakaling mapatunayan mang totoo ang akusasyon laban dito. Sinabi ng dalawang senador, hindi maaaring patalsikin si Lacson sakaling totoo man ang akusasyon dito dahil nangyari ang mga ito noong hindi pa siya nahahalal na senador ng bansa kundi bilang PNP chief. Ang mga inaasahang dadalo din sa ika-limang public hearing ng komite ni Sen. Barbers ay sina Gen. Reynor Gonzales ng Narcotics Group; Gen. Reynaldo Acop, former Recom 4 director; Gen. Domingo Reyes, incumbent Recom 4 director; Col. Francisco Villaroman, former intelligence ng Region 4; Col. John Campos ng PNP; Atty. Rodolfo Tablante; Atty. Evaristo Gana, chief of staff ni Sen. Lacson; Ms. Phoebe Astudillo; Col. Corpus at Rosebud. (Ulat ni Rudy Andal)</body>
<link>http://www.philstar.com/Article.aspx?articleId=132673&amp;publicationSubCategoryId=92</link>
</article>
<article>
<title>'Ang See pakialamera'- Rosebud</title>
<author>Ellen Fernando</author>
<date>
<month>September</month>
<day>05</day>
<year>2001</year>
</date>
<body>Inakusahan kahapon ng dating civilian agent na si Mary &amp;quot;Rosebud&amp;quot; Ong na pakialamera si Teresita Ang See, chairman ng Citizens Action Against Crime and Corruption (CAAC) matapos umanong ibigay ng huli kay P/Gen. Romeo Acop ang isang videotape na naglalaman o nagpapakita ng isang eksena kung paano tinorture ng mga tauhan nito na sinasabing mga traydor sa samahan, ang apat na hinihinalang Chinese drug trafficker na pawang miyembro umano ng Hong Kong Triad. Kinuwestiyon ni Rosebud si Ang See dahil sa pagbibigay ng videotape kay Acop na ipinakita naman sa GMA Channel 7 at hindi sa Senado bagaman nagpapatuloy ang joint hearing dito. Sinabi ni Rosebud na kailangang ipaliwanag ni Ang See sa senate investigation kung bakit kay Acop nito ipinasa ang videotape. Si Acop ay inaakusahan ni Ong na kasabwat ni Sen. Panfilo Lacson sa drug trafficking sa bansa. Gayunman, bagaman inamin ni Ong na mahirap sabihin na si Ang See ay posibleng kasabwat din ng grupo ni Lacson sa kidnapping activities sa mga Chinese nationals, ay hinimok niya ito na humarap sa Senado at ibunyag ang kanyang nalalaman sa operasyon ng PAOCTF. (Ulat ni Ellen Fernando)</body>
<link>http://www.philstar.com/Article.aspx?articleId=132680&amp;publicationSubCategoryId=92</link>
</article>
<article>
<title>Ping Resign campaign ipinakalat</title>
<author>Danilo Garcia at Joy Cantos</author>
<date>
<month>September</month>
<day>05</day>
<year>2001</year>
</date>
<body>Nagsimula ng magpakalat ng itim na mga exclamation point! stickers ang grupong People's Consultative Assembly (PCA) bilang pangangampanya nila sa pagbibitiw ni Sen. Panfilo Lacson. Sa isinagawang Narco Politics Summit sa Club Filipino sa Greenhills, San Juan kahapon na dinaluhan nina Mary &amp;quot;Rosebud&amp;quot; Ong, Lt. Gen. Jaime delos Santos, at retired General Jose Almonte, isang resolusyon ang kanilang ipinasa upang manawagan sa Senate Ethics Committee sa expulsion proceedings ni Lacon. Tulad ng pangunguna umano nila sa panawagan sa pagpapatanggal kay dating Pangulong Estrada, ibinase ng PCA ang kanilang mga akusasyon laban sa Senador ukol sa pagkakasangkot nito sa mga iligal na aktibidades noong ito pa ang namumuno sa Presidential Anti-Organized Crime Task Force (PAOCTF) at ng maging hepe ng PNP tulad ng money laundering, drug trafficking, kidnapping at murder. Base sa mga naglabasang ulat, dito nagkamal ng iligal na yaman si Lacson na idineposito sa mga international bank accounts sa Estados Unidos, Hong Kong at Canada. Dagdag pa rito ang nakasaad sa Art. XI ng Konstitusyon na nagsasaad na public office is a public trust then public officers must at all time be accountable to the people, serve them with utmost responsibility, integrity, loyalty and efficiency, act of patriotism and justice. Sinabi ni Ma. Linda Olaguer Montayre, PCA secretary-general, na matapos na madawit si Lacson sa mga expos&amp;eacute; nina Angelo &amp;quot;Ador&amp;quot; Mawanay at Mary &amp;quot;Rosebud&amp;quot; Ong sa Senate hearing, humina na umano ang pinanghahawakang &amp;quot;public trust&amp;quot; ni Lacson sa publiko. (Ulat nina Danilo Garcia at Joy Cantos)</body>
<link>http://www.philstar.com/Article.aspx?articleId=132687&amp;publicationSubCategoryId=92</link>
</article>
<article>
<title>Classrooms lalagyan ng toilet</title>
<author>Danilo Garcia</author>
<date>
<month>September</month>
<day>05</day>
<year>2001</year>
</date>
<body>Hindi na kailangan pang mag &amp;quot;Mam, may I go out&amp;quot; ang mga mahiyaing mga elementary pupils. Itoy matapos na ihayag ni Department of Education (Dep-Ed) Sec. Raul Roco na magkakaroon na ng palikuran sa bawat silid-aralan ang mga elementary school sa susunod na taon. Sinabi ni Roco na ipapatupad na nila sa susunod na buwan ang International Standard for Classrooms (ISC) matapos na ipasa sa kanila ng Department of Public Works and Highways (DPWH) ang konstruksyon sa mga silid-aralan. Base sa ISC, kinakailangang may lawak na 9mmx7 ang bawat silid-aralan na itatayo at may sariling palikuran. Nagkakahalaga ito ng P352,000 bawat isa. Ilang mga piling lugar lamang umano ang mabibiyayaan ng mga may palikuran na silid-aralan dahil sa may 3,000 nito ang nakatakdang itayo na inaasahang matatapos sa taong ito. (Ulat ni Danilo Garcia)</body>
<link>http://www.philstar.com/Article.aspx?articleId=132694&amp;publicationSubCategoryId=92</link>
</article>
<article>
<title>Pagkuha ng dokumento sa NSO, 30 minuto na lang</title>
<author>Malou Rongalerios</author>
<date>
<month>September</month>
<day>05</day>
<year>2001</year>
</date>
<body>Magandang balita sa mga nais kumuha ng dokumento sa National Statistics Office. Ipinangako kahapon ni NSO representative, Director Carlito Lalicon sa hearing ng House Committee on Foreign Affairs na gagawin na lamang 30 minuto ang pagkuha ng mga dokumento na kinakailangan sa pag-aapply ng passport. Ayon kay Lalicon, mas magiging madali na ang pagkuha ng birth, marriage at death certificates sa sandaling ilunsad na nila ang Phase 1 ng computerization program sa October 2001. Ayon kay Para&amp;ntilde;aque Rep. Eduardo Zialcita, mahalagang mapabilis ang pagkuha ng mga dokumento sa NSO upang mapabilis din ang pagkuha ng passport. Magtatayo na rin umano ang NSO ng anim na outlets sa loob ng Metro Manila upang hindi magsiksikan ang mga mamamayan sa NSO outlet. Sa ngayon ay umaabot sa 14 na milyong mamamayan ang pinaglilingkuran ng NSO na ang karamihan ay mga nanggagaling pa sa mga probinsya. (Ulat ni Malou Rongalerios)</body>
<link>http://www.philstar.com/Article.aspx?articleId=132700&amp;publicationSubCategoryId=92</link>
</article>
<article>
<title>Lotto winner lalantad kung babayaran ng insurance</title>
<author>Perseus Echeminada</author>
<date>
<month>September</month>
<day>05</day>
<year>2001</year>
</date>
<body>Para patunayang may nananalo sa lottery game, isang lotto player ang nag-alok na lalantad siya sa publiko, pero sa kondisyong babayaran siya ng Philippine Charity Sweepstakes Office (PCSO)ng talent at insurance fee. Ayon sa jackpot player, handa siyang maging unang lotto winner na haharap sa media bilang buhay na patotoo na may nananalo sa lotto games. Pero sinabi ni Conrado Zabella, ng PCSO on-line lottery sector, na kapalit ng paglantad na ito ay hindi nabatid na halaga ng insurance fee dahil sa posibilidad na dumugin siya ng kanyang mga kaibigan at kamag-anak na manghihingi ng balato. Gayunman, sinabi ng PCSO na wala silang pera para sa insurance. Sinabi pa ni Zabella na gustong makasiguro ng winner na sa sandaling ilantad siya sa publiko ay magkakaroon siya ng extra money para sa kanyang seguridad dahil tiyak umanong pag-iinteresan siya ng kidnap-for-ransom gangs, habang ang hinihinging talent fee ay para naman sa gagawin niyang promotion ng kanyang suwerte. Base sa rekord, kabuuang 459 players na ang nanalo ng jackpot prizes na mula P3.5 million hanggang P164 million simula ng ipakilala ang lotto noong 1995. Bilang patakaran, ang mga pangalan ng mga nanalo ay sikreto at tanging ilang top officials lamang ng PCSO ang nakakaalam. Subalit naniniwala ang winner na panahon na para magharap sa publiko ng nanalo para na rin maalis ang duda na wala namang winners sa naturang laro. Nagmungkahi pa ang winner na iharap siya sa media sa isang press conference at dito ay ibabahagi niya ang kanyang secret formula sa pagtama niya sa jackpot prize ng lotto games. (Ulat ni Perseus Echeminada)</body>
<link>http://www.philstar.com/Article.aspx?articleId=132705&amp;publicationSubCategoryId=92</link>
</article>
<article>
<title>Kuratong vs Ping buksan uli - DOJ</title>
<author>Grace Amargo</author>
<date>
<month>September</month>
<day>06</day>
<year>2001</year>
</date>
<body>Nagsumite na kahapon sa Korte Suprema ang Department of Justice (DOJ) ng petisyon na kumukuwestyon sa ipinalabas na desisyon ng Court of Appeals (CA) kaugnay sa pagkakaabsuwelto ni Sen. Panfilo Lacson sa kaso ng Kuratong Baleleng. Sa isang pulong balitaan, sinabi ni Justice Sec. Hernando Perez na igigiit ng panig ng prosecution na nagkamali ang Special Third Division ng CA sa pagkakaabsuwelto nito kina Lacson at iba pang dating miyembro ng nabuwag na Presidential Anti-Organized Crime Task Force (PAOCTF) na umanoy pumaslang sa 11 miyembro ng Kuratong Baleleng. Ayon kay Perez, malaki ang nakitang ebidensiya ng binuong three-man panel ng DOJ, kung saan sapat na ito upang muling maisulong at buksan ang kasong multiple murder case. Idinagdag pa ni Perez na nakahanda na ang mga bagong ebidensiya laban kay Lacson kung saan ito ang principal accused sa naturang kaso. Una ng nagpalabas ng desisyon ang CA kung saan ibinasura nito ang petition ng DOJ na humihiling upang muling buksan ang nabanggit na kaso. Ikinatwiran ng CA na lumampas na ang itinakdang panahon ng batas upang muling isailalim sa pagdinig ang kasong multiple murder laban sa mga nabanggit na opisyal. Sinabi din ng CA na magiging biktima na ng double jeopardy sina Lacson kung muling lilitisin ang mga ito dahil sa una nang naibasura ng Quezon City Regional Trial Court ang nasabing kaso. (Ulat ni Grace Amargo)</body>
<link>http://www.philstar.com/Article.aspx?articleId=132790&amp;publicationSubCategoryId=92</link>
</article>
<article>
<title>'Gang of 5' sa House pangalanan na!</title>
<author>Malou Rongalerios</author>
<date>
<month>September</month>
<day>06</day>
<year>2001</year>
</date>
<body>Dapat na umanong mabunyag kung sinu-sino ang limang kongresista na kasapi ng tinatawag na Gang of Five dahil apektado na ang maraming mambabatas sa isyu ng illegal operation ng mga ito. Nais ng ilang kongresista sa pangunguna nina Tarlac Rep. Jesli Lapus at Pampanga Rep. Oscar Rodriguez na hubaran na ng maskara ang limang kongresista na umanoy may ginagawang hindi maganda sa kanilang pagtatangkang magkamal ng maraming pera. Sinabi ng dalawang mambabatas na hindi makatarungan sa ibang matitinong kongresista ang manatiling sekreto ang pangalan ng mga mambabatas na gumagawa ng illegal. Aminado si Rodriguez na maging siya ay biktima na rin ng pang-uurirat ng ilan sa kanyang mga kasamahan na nagtatanong kung sinu-sino ba ang miyembro ng tinaguriang Gang of Five. It will both help us to rebuild the image of the House. Sa mata ng publiko puro magnanakaw ang mga mambabatas, buti na lang nakabawi kami noong impeachment trial. At ngayon lalabas iyang Gang of 5, babalik na naman kami sa dati, paliwanag ng solon. Ayon sa source, ang modus operandi ng mga kongresistang miyembro ng Gang of Five ay maghahain ng resolution na humihiling ng isang imbestigasyon sa umanoy anomalya sa kontrata ng pribado at gobyernong kompanya. Pinipilit ng mga ito na sa komite ng kanilang mga kasamahan pumatak ang resolusyon upang maisagawa ang kanilang layunin na pasukahin ng pera ang mga kompanya na nais nilang pagkakuwartahan. Nagagawa nila na makapagbigay ng malaking halaga ang mga naturang kompanya matapos silang gumawa ng draft ng committee report kung saan masama ang lalabas na rekomendasyon kaya naman sa halip na umabot pa sa plenaryo ay aayusin na lamang sila ng mga may-ari ng kompanya. Dahil dito, hinimok ng dalawang kongresista ang mga biktimang kompanya ng limang kongresistang ito na lumabas at ibuko ang modus operandi ng grupo para maisailalim ng tuluy-tuloy sa imbestigasyon ng House committee on Ethics. Kabilang umano sa Gang of Five at isang kongresita mula sa Mindanao at apat mula sa Visayas region. Tatlo sa mga ito ay chairmen din ng makapangyarihang Komite sa Mababang Kapulungan. (Ulat ni Malou Rongalerios)</body>
<link>http://www.philstar.com/Article.aspx?articleId=132797&amp;publicationSubCategoryId=92</link>
</article>
<article>
<title>Gloria narindi na sa Cha-Cha</title>
<author>Lilia Tolentino</author>
<date>
<month>September</month>
<day>06</day>
<year>2001</year>
</date>
<body>Narindi na si Pangulong Arroyo sa paulit-ulit na pahayag ng mga kongresista hinggil sa panukalang amyendahan ang Saligang Batas sa kabila ng pagtutol dito ng Malaca&amp;ntilde;ang. Sa panayam sa Pangulo, sinabi nito na para nang sirang-plaka ang mga pahayag na ginagawa ng mga mambabatas tungkol dito gayong hindi pa ito napapanahon. Bukod sa makakahati sa bansa ang panukalang Charter Change, sinabi ng Pangulo na magastos pa ito at kung isasagawa ay makakaapekto sa ekonomiya ng bansa. Ayon sa Pangulo, maraming mas prayoridad na panukalang batas na dapat unahin at pag-ukulan ng panahon ng administrasyon na makakapagpasigla sa ekonomiya lalo na sa pagbabangon sa kabuhayan ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=132804&amp;publicationSubCategoryId=92</link>
</article>
<article>
<title>Rosebud 'link' ng Triad sa RP - Acop</title>
<author>Rudy Andal</author>
<date>
<month>September</month>
<day>06</day>
<year>2001</year>
</date>
<body>Si Mary &amp;quot;Rosebud Ong ang tunay na kontak ng Hong Kong Triad drug syndicate sa Pilipinas! Ito ang ibinatong akusasyon kahapon ni dating Narcom chief, P/Supt. Reynaldo Acop ng humarap ito sa joint committee hearing ng Senate public order, blue ribbon at national defense matapos itong dumalo para sagutin ang mga akusasyon ni Ong laban sa kanila. Ayon kay Acop, naipasok sa bansa ang isang HK Triad member na si Chong Yuk Soy sa tulong umano ng dating lover ni Ong na si Alfred Lim ng Binondo Central Bank. Sinabi ni Acop na ang mga ipinapasok na mga Intsik na miyembro ng sindikato ay naikukuha nila ng mga drivers license sa pamamagitan ng contact ni Ong sa LTO-Espa&amp;ntilde;a branch habang iisang travel agency ang ginagamit ng grupo sa pagpasok sa bansa bukod sa mga koneksiyon nito sa Customs kaya malayang naipapasok ang kanilang mga kargamento sa pamamagitan ng pagbibigay ng padulas sa mga opisyal dito. Idinagdag pa ni Acop na walang kredibilidad bilang witness si Ong dahil bumagsak ito se debriefing na isinagawa dito ng US Customs Service bukod sa marami itong kasong estafa at naaresto na ito sa tangkang pagpapasok ng 30 kilo ng shabu noong 1993. Ipinaliwanag pa nito na kalahati sa sinasabi ni Ong ay totoo at ang kalahati ay pawang kasinungalingan lamang para sirain ang pagkatao ni Senador Panfilo Lacson. Isa anyang legitimate operations ang Oplan Athena at Oplan Cyclops taliwas sa akusasyon ni Ong na muling ibinebenta ang mga drogang nakukumpiska bukod sa binabawasan din ang mga ito at pinapalitan ng tawas. Si Ong din umano ang nagsusuplay ng droga sa asawa ng napaslang na druglord na si Don Pepe Oyson na kinilalang si Estrelita. Ipinaliwanag pa ni Acop na nagbigay siya ng tsekeng P2 milyon kay Rosebud dahil sa pakiusap ni Supt. John Campos bilang tulong dito upang matubos ang mga nakasanla nitong ari-arian pero nangakong ibabalik ang pera at hindi para gamitin sa pagbili ng droga gaya ng nais palabasin ni Rosebud. Hindi umano naibalik ni Ong ang ibinigay ditong P4.5 milyon na dapat sana ay gagamitin sa buy-bust operations sa HK Triad. (Ulat ni Rudy Andal)</body>
<link>http://www.philstar.com/Article.aspx?articleId=132811&amp;publicationSubCategoryId=92</link>
</article>
<article>
<title>Statement of vote ayaw pabuksan: Benipayo mag-resi</title>
<author>Ellen Fernando</author>
<date>
<month>September</month>
<day>06</day>
<year>2001</year>
</date>
<body>Hinamon kahapon ni Comelec Commissioner Luzviminda Tancangco si Chairman Alfredo Benipayo na mag-resign na sa kanyang puwesto kung hindi umano ito papayag na buksan ang statement of votes (SOV) nang nakalipas na halalan. Sa isinagawang press conference kahapon, sinabi ni Tancangco na ang naturang SOV ay maaaring maihalintulad sa Jose Velarde Account ni dating Pangulong Estrada na matapos na hindi pabuksan ng mga tagapagtanggol nito ay naging dahilan para siya mapatalsik. Kung hindi umano papayag si Benipayo na mabuksan ang naturang SOV na posibleng maging dahilan upang maitama ang mga natuklasang pagkakamali sa canvassing of votes noong May 14 elections ay nararapat lamang na magbitiw na ito sa kayang tungkulin. Kinuwestiyon din ng commissioner ang umanoy ginawang pagpigil ni Benipayo at ng kanyang sidekick na si Commissioner Resureccion Borra kahit na inamin na ng mga ito na may pagkakamali ngang naganap sa canvass report na isinumite ng Comelec sa Senado. &amp;quot;Bakit kailangang pigilin ito? Hindi ba dapat na ang chairman pa nga ang manguna dito upang patunayan sa publiko na sinsero ang Komisyon sa kanilang sinumpaang tungkulin,&amp;quot; wika ni Tancangco. Sinabi rin ni Tancangco na kung mabubuksan ang mga balota ay maitatama hindi lamang sina Senador Ralph Recto at Gringo Honasan na nasa ika-12 at ika-13 ang maapektuhan kung hindi maging ang nasa ika-14 at ika-15 puwesto. Samantala, hindi naman pinansin ni Benipayo ang patutsada sa kanya ni Tancangco. &amp;quot;Why should I resign? Dahil sabi niya (Tancangco)? I dont take that seriously!&amp;quot; pahayag ni Benipayo. Idinagdag din ng chairman na kahit buksang muli ang mga SOV ay wala namang makikitang pandaraya dito dahil ang sinasabi umanong padded o lumolobong bilang ay ang listahan ng registered voters at ang mga boto. (Ulat ni Ellen Fernando)</body>
<link>http://www.philstar.com/Article.aspx?articleId=132816&amp;publicationSubCategoryId=92</link>
</article>
<article>
<title>Ping aarestuhin - Nani</title>
<author>Lilia Tolentino</author>
<date>
<month>September</month>
<day>07</day>
<year>2001</year>
</date>
<body>Posibleng maaresto si Sen. Panfilo Lacson sa sandaling bigyang pahintulot ng Korte Suprema ang pagbuhay sa kasong Kuratong Baleleng na iniaapela ni Justice Secretary Hernando Perez. Sa isang panayam, sinabi ni Perez na kapag binaligtad ng Supreme Court ang desisyon ng Court of Appeals ay isang warrant of arrest ang agad ipapalabas laban kay Lacson at hindi puwedeng masaklaw ng parliamentary immunity ang naturang senador dahil ang kaso laban sa kanya ay isang capital offense. &amp;quot;Maaaresto talaga siya dahil no bail is recommended diyan,&amp;quot; pahayag ni Perez. Ayon kay Perez, dapat ay noon pa naaresto si Lacson kung hindi nag-issue ng temporary restraining order (TRO) noon at pagkatapos ay permanent injunction ang Court of Appeals na nagbawal sa DOJ na buhayin ang Kuratong. &amp;quot;Siya ay maaaring arestuhin at ma-detain tulad ng nangyari kina Congressmen Nicanor de Guzman at Romeo Jalosjos,&amp;quot; ani Perez kasabay ng paglilinaw na ang parliamentry immunity ay puwede lang sa mga kasong ang parusa ay pagkabilanggong hindi lalampas sa anim na taon. Sinabi pa ni Perez na umaasa siyang mababago ng Korte Suprema ang desisyon ng CA dahil mayroong bagong ebidensiya laban kay Lacson. Nabatid na isang bagong witness ang handang lumantad at tumestigo laban sa senador. (Ulat ni Lilia Tolentino)</body>
<link>http://www.philstar.com/Article.aspx?articleId=132890&amp;publicationSubCategoryId=92</link>
</article>
<article>
<title>GMA nagalit sa NFA</title>
<author>Lillia Tolentino</author>
<date>
<month>September</month>
<day>07</day>
<year>2001</year>
</date>
<body>Nagalit si Pangulong Arroyo sa National Food Authority (NFA) dahil sa mabagal na pagpapalabas nito ng isang milyong sako ng mga bigas mula sa isang pribadong bodega sa Mabini, Batangas gayong noong isang taon pa ito nakuha mula sa US. Sa isang sorpresang pagbisita ng Pangulo sa FARMEX warehouse ay nakita nito na malapit ng masira ang nakaimbak na mga bigas. Kinuwestiyon ng Pangulo ang NFA kung bakit pinagtatagal pa sa bodega ang sako-sakong bigas gayong mahal ang binabayaran sa bodega at puwede namang mailipat ito sa bodega ng NFA. Sa inis ng Presidente, iniutos niya sa mga tauhan ng NFA ang paghahanap ng cargo trucks para maipahakot ang 1 milyong sako ng bigas para dalhin sa bodega ng NFA. Inatasan din ng Pangulo si NFA Administrator Anthony Robert Abad na magpasubasta sa publiko at ipalabas ang mga butil sa kuwalipikadong bidders. Ang nasabing mga bigas ay pautang ng Amerika na nakuha noon pang panahon ni dating Pangulong Estrada. Noong nakaraang taon, ang kalahating milyong sako ay naipalabas na at kalahating milyon din ang naipalabas nitong nakaraang Marso kaya 1 milyon na lang ang nalalabi sa bodega. (Ulat ni Lillia Tolentino)</body>
<link>http://www.philstar.com/Article.aspx?articleId=132897&amp;publicationSubCategoryId=92</link>
</article>
<article>
<title>Pulitiko, mga artista na konektado sa Triad tutuka</title>
<author>Joy Cantos</author>
<date>
<month>September</month>
<day>07</day>
<year>2001</year>
</date>
<body>Matinding pagmamanman ang ginagawa ngayon ng mga elemento ng PNP-Narcotics Group sa ilang artista at pulitiko na umanoy may malawak na koneksiyon sa Hong Kong Triad syndicate na nag-ooperate sa bansa. Napag-alaman kay Nargroup director Chief Supt. Reynor Gonzales na nasa proseso na sila ng pagkumpleto sa mga ebidensiya na ilalatag laban sa ilang pulitiko at artista na di muna tinukoy ang mga pangalan. Ang mga personalidad na ito ay matagal na umanong nakaladkad sa isyu ng paggamit at pagbebenta ng droga. Sa oras umano na matapos ang monitoring operation laban sa mga ito ay agad silang dadakpin. Nakikipag-ugnayan na ang kapulisan sa Kapisanan ng mga Artista sa Pelikulang Pilipino at Telebisyon (KAPPT) para matagumpay na maipatupad ang nasabing operasyon. (Ulat ni Joy Cantos)</body>
<link>http://www.philstar.com/Article.aspx?articleId=132904&amp;publicationSubCategoryId=92</link>
</article>
<article>
<title>'Hindi ko na siya mahal' - Rosebud</title>
<author>Joy Cantos</author>
<date>
<month>September</month>
<day>07</day>
<year>2001</year>
</date>
<body>Tuluyan ng naglaho ang iniukol na pag-ibig ng ISAFP witness na si Mary &amp;quot;Rosebud&amp;quot; Ong sa dati nitong lover na si Supt. John Campos na kabilang sa mga opisyal ng PNP na inaakusahan nitong sangkot sa drug trafficking sa bansa. &amp;quot;Hindi ko na siya mahal, I dont have any feelings for him anymore, here in my heart. Hes not my friend, hes not my enemy,&amp;quot; walang kagatul-gatol na sagot ni Rosebud matapos silang muling magkita ni Campos sa pagdinig ng Senado kamakalawa. Sa nasabing pagdinig ay naging kapansin-pansin ang dedmahan nina Rosebud at Campos na tila mga estranghero sa isat isa. Ayon kay Rosebud, ang higit na nasa isipan niya sa ngayon ay ang mailabas ang buong katotohanan kahit pa nga nakataya aa kanyang mga expose ang kanyang buhay. Sinabi rin ni Rosebud na wala pang kasunduan sa pagitan niya at ng pamahalaan partikular ng ISAFP kung ano ang mangyayari sa kanya sa oras na matapos na ang imbestigasyon laban kay Sen. Panfilo Lacson. Hindi niya isinasantabi ang posibilidad na pagkatapos ng ilang taon ay balikan siya ng mga tao na kinaladkad niya sa kontrobersiya dahil ang mga ito ay pawang mga maiimpluwensiya umano partikular na si Lacson na may malawak na koneksiyon. Sa ngayon ay nagkakasya na lamang si Rosebud sa isang safehouse sa kustodya ng ISAFP sa bisinidad ng Camp Aguinaldo ngunit kahit maliit lamang ang kanyang silid ay kuntento na siya dito. (Ulat ni Joy Cantos)</body>
<link>http://www.philstar.com/Article.aspx?articleId=132910&amp;publicationSubCategoryId=92</link>
</article>
<article>
<title>May naganap na bayaran ng ransom</title>
<author>Rudy Andal</author>
<date>
<month>September</month>
<day>07</day>
<year>2001</year>
</date>
<body>Kinumpirma kahapon ng mga tumestigo sa isinagawang pagdinig ng Senado sa umanoy sabwatan ng AFP at Abu Sayyaf na nagbayad ng ransom ang tatlong biktima ng Dos Palmas hostages kaya pinalaya ang mga ito. Idiniin ni Fe Castro, nurse ng Lamitan District Hospital na nakita niya sina AFP Gen. Romeo Dominguez at Col. Juvenal Narcise ng buksan ang isang itim na attache case na puno ng pera at kumuha ng P5,000 na pawang tig-iisang libo. Sakay umano ng helicopter ang dalawa at bumaba at di nagtagal ay pumasok sa kanilang conference room bitbit ang attache case. Nagsagawa muna umano ng inspeksiyon si Dominguez bago nito inilabas ang pera mula sa attache case ng makilala na nito si Dr. Julius Aguila, hepe ng naturang ospital. Inabot ang pera kay Dr. Aguila at sinabing konting tulong mula sa kanila dahil sa dami ng sundalong kanilang ginamot doon. Inilahad rin ng testigong si Noel Notario sa Senate committee on national defense and security na pinamumunuan ni Senator Ramon Magsaysay Jr. na noong June 2 bandang alas-10 ng umaga ay pinalaya ng ASG sa pamumuno ni Abu Sayyaf si Reghis Romero, Divine Montealegre at ang batang si RJ Recio matapos magbayad ng P5 milyon ransom. Sinabi ni Notario, nagtanong ang kanilang bantay na ASG kung bakit naglalakad palabas ng Dr. Jose Ma. Torres Hospital sina Romero at isinagot ni Sabaya na nakabayad na ito kaya palayain na&amp;quot;. Kinatigan naman ng witness na si Corazon Trota ang pahayag na ito ni Notario matapos ipagtapat sa kanila ng mga nakasamang hostages mula sa Dos Palmas na noon ay nasa ospital, na nakabayad na sila ng P3 milyon pero hindi pa rin sila pinakakawalan dahil may kakulangan pa. Naroon ako sa ospital simula May 29 dahil naka-confine ang aking anak hanggang sa biglang lumusob ang mga ASG kasama ang kanilang mga hostages mula sa Dos Palmas kabilang ang 2 Amerikanong bihag noong June 1 bandang alas-10 ng gabi, wika pa ni Trota. Sinuportahan naman ng saksing si Salbina Fontillias, residente malapit lamang sa nasabing ospital, na nakita nitong naglalakad lamang sina Romero ng lumabas mula sa front door ng ospital na kampanteng-kampante lamang. Kaya nabuo sa isip ko na pinalaya ito dahil nagbayad ng ransom dahil kampante ito sa paglalakad mula sa ospital at tumakbo lamang ng malapit na sa mga sundalo dahil nakarinig ng putok, Ani Fontillias. Idinagdag ni Fontillias, noong June 1 ng umaga ay nagkubli sa kanilang bahay ang may 12 sundalo pero mga alas-11 ng dumating ang isang opisyal at biglang iniutos sa mga sundalo na pull-out sila dahil may briefing gayung kasagsagan ng putukan. (Ulat ni Rudy Andal)</body>
<link>http://www.philstar.com/Article.aspx?articleId=132914&amp;publicationSubCategoryId=92</link>
</article>
<article>
<title>Rosebud sinusuhulan ng P10 M</title>
<author>Joy Cantos</author>
<date>
<month>September</month>
<day>08</day>
<year>2001</year>
</date>
<body>Tinangka umanong patahimikin ang ISAFP witness na si Mary Ong alyas Rosebud sa pamamagitan ng P10 milyong halaga ng suhol mula sa ilang maiimpluwensiyang tao para itigil na nito ang kanyang mga pagbubunyag sa Senado laban kay Sen. Panfilo Lacson. Sa ginanap na press conference sa Camp Aguinaldo kahapon, direktang itinuro ni Ong si dating PNP-Nargroup chief, P/Chief Supt. Reynaldo Acop na isa umano sa mga nanunuhol sa kanya. &amp;quot;They offered me P10M to shut up. Im not going to shut up. Hindi pera-pera lang ang laban dito, hindi nila ako madadaan sa suhol,&amp;quot; matigas na pahayag ni Rosebud. Ayon kay Rosebud, tatlong beses siyang inalok ni Acop, ang una ay noong nakaraang Mayo 27 sa halagang P500,000 makaraang lumutang siya sa mediamen sa kainitan ng impeachment trial ni dating Pangulong Estrada. Sinundan ito ng offer na P2M ng magsimula na ang pagdinig sa mga kasong iniharap ni ISAFP Chief Col. Victor Corpus laban kay Lacson para huwag nitong ituloy ang kanyang pagtestigo sa Senado. Pinakahuli ay ang P4M para linisin niya ang pangalan nina Lacson, Acop at Estrada sa mga kasong kriminal na ibinibintang laban sa mga ito. Ayon pa kay Rosebud, dalawang dokumento umano ang ipinadala ni Gen. Acop sa pamamagitan ng isang kinilala lamang sa pangalang Capt. Tuvera kung saan ay pinapipirma siya para bawiin ang kanyang mga alegasyon laban kay Lacson at Estrada kung saan ay ang ipinadidiin sa kaso ay ang kanyang dating lover na si Supt. John Campos at si Ritchie Watanabe sa drug trafficking. Si Tuvera ay isa sa mga idinawit ni Ong sa kidnap-for-ransom. Gayunman, tumanggi si Rosebud na tukuyin kung sinong opisyal ang nag-alok sa kanya ng suhol na P10M para manahimik at bawiin sa Senado ang kanyang mga testimonya. &amp;quot;Mataas siyang tao, mas higher kay Gen. Acop,&amp;quot; pahiwatig ni Rosebud pero tumanggi namang sabihin kung si Lacson ang kanyang tinutukoy. Ang nasabing P10M suhol ay inialok umano sa kanya ng nasabing mataas na opisyal matapos siyang dumating galing Amerika noong Hulyo bago pa man siya tumestigo sa Senado sa kasong drug trafficking, kidnap-for-ransom at summary execution laban kay Lacson. Pinabulaanan naman ni Acop ang akusasyon at sinabing si Ong umano ang namba-blackmail sa kanila sa halagang P6M. (Ulat ni Joy Cantos)</body>
<link>http://www.philstar.com/Article.aspx?articleId=132992&amp;publicationSubCategoryId=92</link>
</article>
<article>
<title>3 senador request kay GMA; Benipayo, 2 pa sibakin</title>
<author>Rudy Andal at Lilia Tolentino</author>
<date>
<month>September</month>
<day>08</day>
<year>2001</year>
</date>
<body>Hiniling ng tatlong senador kay Pangulong Arroyo na maghanap na agad ng kahalili nina Comelec Chairman Alfredo Benipayo, Commissioners Resurrecion Borra at Florentino Tuazon Jr. upang hindi na tuluyang mapahiya sakaling isailalim ang mga ito sa makapangyarihang Commission on Appointments (CA). Ang payo ay ginawa nina Senators Edgardo Angara, Vicente Soto III at Robert Jaworski matapos nilang makita na mahihirapang lumusot ang mga ito sa CA batay na rin sa kanilang mga kapalpakan sa nakalipas na eleksiyon. Inumpisahan nang isalang sina Benipayo, Tuazon at Borra ngunit dahilan sa dami ng mga problemang kinakaharap ng mga ito, committee level pa lamang ay hindi na sila lumusot. Mapapahiya lamang anya ang administrasyong Arroyo kung igigiit pa nito ang kumpirmasyon ng tatlong opisyal ng Comelec dahilan sa tiyak na hindi ito makalulusot at magkakaroon lamang ng batik sa gobyerno at labis na pagkapahiya ang daranasin nito. &amp;quot;After being bypass thrice, siyempre nakakahiya na and not mentioned that the opposition complaints were filed against the three officials of the Comelec before the appointment body,&amp;quot; paglilinaw ni Angara. Ikatlong pagkakataon na anya ito na hindi pinalusot ang tatlong opisyal ng Comelec simula pa ng nakalipas na 11th Congress at kung bibigyan pa ito ng ika-apat na pagkakataon, masyado nang nakakahiyang lalabas ang gobyerno na ipinipilit ang mga opisyal na hindi karapat-dapat na humawak ng mga sensitibong tungkulin sa pamahalaan. Sinabi naman ni Jaworski na dapat ng humanap ang Arroyo administration ng kapalit ng tatlo habang naka-recess ang Kongreso upang maisumite na ang pangalan ng mga bagong isasalang. Pero, tiniyak naman ni Pangulong Arroyo na hindi niya babawiin ang paghirang kay Benipayo at muli niyang isusumite ang appointment nito. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=132998&amp;publicationSubCategoryId=92</link>
</article>
<article>
<title>Reklamo ni Ador sa 8 senador dinismis ng Ombudsman</title>
<author>Grace Amargo</author>
<date>
<month>September</month>
<day>08</day>
<year>2001</year>
</date>
<body>Ipinawalang-saysay kahapon ng tanggapan ng Ombudsman ang reklamong arbitrary detention na iniharap ni PAOCTF agent Angelo &amp;quot;Ador&amp;quot; Mawanay laban sa walong senador dahil sa kakulangan ng matibay na ebidensiya. Sinabi ni Ombudsman Aniano Desierto na walang matibay na basehan para masampahan ng reklamo ang walong senador na sina Senators Robert Barbers, Noli de Castro, Loren Legarda, Rodolfo Biazon, Aquilino Pimentel, Tessie Aquino-Oreta, Robert Jaworski at John Osme&amp;ntilde;a. Batay sa evaluation report na ipinalabas ng Ombudsman, inirekomenda nito na ang Senado mismo ang siyang dapat magsagawa ng imbestigasyon hinggil sa reklamo ni Mawanay. Si Mawanay ay inaresto na nagresulta sa pagkakulong nito ng tatlong araw sa Senado. Ito ay matapos niyang ibunyag na kabilang sina Legarda at de Castro sa mga opisyal ng gobyerno na tumatanggap ng malaking pabor mula kay Sen. Panfilo Lacson. Ipinaliwanag ni Desierto na ang kasong isinampa ni Mawanay ay nasa ilalim ng Revised Penal Code, pero maituturing na isang kasong administratibo kaya hindi ito sakop ng Ombudsman. (Ulat ni Grace Amargo)</body>
<link>http://www.philstar.com/Article.aspx?articleId=133006&amp;publicationSubCategoryId=92</link>
</article>
<article>
<title>GMA nagwala uli dahil na naman sa bigas</title>
<author>Lilia Tolentino</author>
<date>
<month>September</month>
<day>08</day>
<year>2001</year>
</date>
<body>Dahil na naman sa bigas, muling uminit ang ulo ni Pangulong Arroyo at kinagalitan si National Food Authority (NFA) Administrator Anthony Abad matapos mabatid na sinabi ng huli sa isang radio interview na mali ang impormasyong nakarating sa una hinggil sa 1 milyong sako ng bigas sa Femex warehouse sa Mabini, Batangas. Sa ginanap na news conference kahapon, sinabi ng Pangulo na wala siyang sinabi na mayroong naganap na iregularidad sa 1 milyong sako ng bigas na inangkat sa ilalim ng loan program sa US. Ayon sa Pangulo, ang kinukuwestiyon niya ay ang mabagal na pagpapalabas sa pamilihan ng bigas at ang pagbabayad ng gobyerno sa fumigation nito para hindi mabulok at gayundin sa storage fee sa bodega. Sa isang kahiwalay na panayam kay Abad, sinabi nitong hindi naman seryoso ang problema sa inangkat na bigas kayat nagtataka siya kung bakit napagtuunan ito ng pansin ng Presidente at pinuntahan sa bodega sa Batangas. Maari anyang may maling impormasyong ipinaabot sa Presidente tungkol sa bigas at posibleng galing ito sa mga natalo sa subasta. Ayon kay Abad, bayad na ang bigas na ito ng mga nanalo sa bidding at kaya lang sinasabing mabagal ang pagpapalabas nito sa bodega ay dahil walang laban ito sa pamilihan dahil mas mataas ang presyo kung ihahambing sa bigas mula sa Vietnam at Thailand. Matapos tawagan ng Pangulo sa cellphone si Abad at pagsabihan ito, sinabi ng Presidente na hindi nito tatanggalin sa puwesto si Abad dahil isa itong mahusay na administrator. (Ulat ni Lilia Tolentino)</body>
<link>http://www.philstar.com/Article.aspx?articleId=133011&amp;publicationSubCategoryId=92</link>
</article>
<article>
<title>Cellphone gang durugin na! - GMA</title>
<author>Lilia Tolentino</author>
<date>
<month>September</month>
<day>09</day>
<year>2001</year>
</date>
<body>Ipinadudurog na ni Pangulong Arroyo ang sindikato ng pagnanakaw ng cellphone na ngayon ay talamak na sa Metro Manila at naglalagay sa panganib sa buhay ng mga mamamayan. Sa kanyang pagdalo sa National Consultative Conference on Peace and Order kahapon, binigyan ng ultimatum ng Pangulo ang Philippine National Police (PNP) na tapusin na ang lumalalang cellphone theft, parusahan at ikulong ang mga magnanakaw. &amp;quot;Sobra na, tapusin na natin ang hanapbuhay ng negosyanteng ang raket ay bumili ng nakaw na cellphone na karamihan ang nabibiktima ay mga kababaihan at kabataang estudyante,&amp;quot; pahayag ng Pangulo. Ayon sa Pangulo, ang isang krimen na lumalala araw-araw sa Kamaynilaan ay ang cellphone theft. &amp;quot;Maraming uri ng cellphone thieves. May nagpupunta sa opisina para nakawin ang cellphones ng empleyado. May ibang nagnanakaw ng cellphone sa mga biktima. Ang iba ay nanunutok para makuha ang mobile phone. Marami nang nasaktan, ang iba ay napatay dahil sa pagnanakaw ng cellphone,&amp;quot; wika ng Pangulo. Sinabi rin ng Presidente na base sa isang report ng PNP, 500 cellphones ang natatangay o ninanakaw bawat buwan sa Metro Manila. &amp;quot;Lets give peace to cellphone owners, many of whom are women and the youths,&amp;quot; sabi ng Pangulo kasabay ng utos sa PNP na bumuo ng isang grupo na ang trabaho ay tapusin o bawasan ang nakawan ng cellphone. (Ulat ni Lilia Tolentino)</body>
<link>http://www.philstar.com/Article.aspx?articleId=133105&amp;publicationSubCategoryId=92</link>
</article>
<article>
<title>Sec. Roco next target ng demolition job-Ping</title>
<author>Rudy Andal</author>
<date>
<month>September</month>
<day>09</day>
<year>2001</year>
</date>
<body>Si Education Secretary Raul Roco ang susunod na target ng demolition job ng kampo ni Col. Victor Corpus, ito ang nabatid ni Sen. Panfilo Lacson mula sa ilan niyang mga kaibigang may mga koneksyon sa grupo ng ISAFP chief. Kasalukuyan na umanong niluluto ng husto at nag-iipon na ng mga paninira ang grupo ni Corpus upang ilunsad naman ang smear campaign laban kay Roco na itinuturing na isang banta na makakalaban ni Pangulong Arroyo sa pagsapit ng 2004 presidential elections. Batid anya niyang nakaabot na ang impormasyong ito kay Roco kung kayat naghahanda na rin ito sa posibleng buwelta sa kanya ng grupo ni Corpus na pinasimulan na ni Angelo Mawanay, alias Ador na nasa pangangalaga ng Intelligence Service of the Armed Forces of the Philippines. Una na nitong inihayag ang mga paninira kay Roco at maging kina Senators Loren Legarda, Noli de Castro at Vicente Sotto III na pawang mga posibleng tumakbong pangulo sa 2004 na batid nilang malakas na kalaban. Sinabi ni Lacson na hindi na siya magtataka kung ngayon pa lamang ay pinasisimulan na ng grupo ni Corpus ang demolition job upang sa gayon ay magkaroon ng sapat na panahon ang kanilang grupo na wasakin ang posibleng makalaban ni Pangulong Arroyo sa 2004. Malaki ang paniniwala ni Lacson na ang nagpapakilos kay Corpus at sa mga alalay nito ay si dating Pangulong Ramos lalo na ang Lacson Resign Movement na pawang mga kaalyado nito ang siyang nasa likuran. Tinukoy ng mambabatas ang paglutang nina dating Intelligence chief Brigadier Gen. Benjamin Libarnes, Lt. Gen. Alfredo Filler, dating AFP chief of staff Gen. Lisandro Abadia at dating National Security adviser Jose Almonte na pawang mga retiradong heneral. Obvious ba kung sabihin ko pa sa inyong si Ramos ang lahat ng nasa likuran ng pagkilos na ito. Eh puro tao niya ito at batid ito ng publiko na nasa kay Ramos ang loyalty nito, pagbibigay diin ni Lacson. Hindi dapat na ikabigla anya ng publiko kung matuloy ang balaking ito dahil sa ito na ang nakalatag na plano upang matiyak lamang ang pananatili nila sa kapangyarihan. (Ulat ni Rudy Andal)</body>
<link>http://www.philstar.com/Article.aspx?articleId=133115&amp;publicationSubCategoryId=92</link>
</article>
<article>
<title>GMA di papayag na maging pugad ng mga adik ang 'Pi</title>
<author>Lilia Tolentino</author>
<date>
<month>September</month>
<day>09</day>
<year>2001</year>
</date>
<body>Ipinangako kahapon ni Pangulong Arroyo na hindi niya mapapahintulutang maging pugad ng bawal na gamot ang bansa na kung saan ang mga drug lord ang siyang naghahari at nagdudulot ng takot sa mamamayan. Sa isang talumpati sa National Consultative Conference on Peace and Order na ginanap sa Westin Philippine Plaza, sinabi ng Pangulo na siya ang personal na mamumuno ng kampanya laban sa sindikato ng droga, sindikato ng pangingidnap at iba pang kriminal. Ako ay lubhang natatakot na kung hindi tayo kumilos agad, marami pang kabataan ang magiging addict. Matatandaan ninyo, sa aking SONA, sinabi kong isusulong ko ang pagsusog sa Dangerous Drugs Act para ang pag-iingat lang ng kahit kaunting bawal na gamot ay maging isang pagkakasalang kriminal, anang Presidente. Sinabi ng Pangulo na isang magandang ehemplo ang nakita ng mamamayan sa Colombia na kung saan ang narco politics ay umiiral kung kayat ang drug trafficker ang siyang nakapaglalagay sa kanilang mga bata sa maimpluwensiya at matataas na puwesto sa gobyerno. Kung hindi tayo mag-iingat, maaari tayong maging isang Colombia. Ako ay nagdarasal sa Panginoon na sana hindi ito mangyari, anang Pangulo. Sinabi ng Pangulo na pinagtibay na rin niya ang paglikha ng isang anti-drug task force sa ilalim ng National Anti-Crime Council sa pamumuno ni Gen. Miguel Coronel at anti-kidnapping task force na pamumunuan ni Gen. Hermogenes Ebdane Jr. (Ulat ni Lilia Tolentino)</body>
<link>http://www.philstar.com/Article.aspx?articleId=133122&amp;publicationSubCategoryId=92</link>
</article>
<article>
<title>Grain retailers mag-aaklas</title>
<author>Angie dela Cruz</author>
<date>
<month>September</month>
<day>09</day>
<year>2001</year>
</date>
<body>Nagbanta kahapon ang Confederation of Grain Retailers of the Philippines na magsasagawa ng malawakang pagkilos sa susunod na linggo upang i-pressure si National Food Authority (NFA) Administrator Tony Abad na patalsikin sa puwesto. Binigyang-diin ni Danilo Garcia, tagapagsalita ng naturang samahan, na isang pagkilos ang kanilang gagawin hindi upang wasakin ang kredibilidad ni Abad, kundi upang pakilusin ang huli hinggil sa paglalaan ng programang magpapa-angat sa kondisyon ng mga magbubutil sa buong bansa. Sinabi ni Garcia na dulot ng kapabayaan ng NFA na mabigyan ng sapat na programa ang mga grain retailers sa bansa, patuloy na bumabagsak ang kanilang kita bunsod naman ng pagpasok ng mga importadong butil tulad ng bigas. Magmula nang papasukin ng pamahalaan ang mga imported na bigas at iba pang butil, hindi na sila maka-kompetensiya sa mga imported items dahil sa mababang presyo nito. Mas mababa umano ang presyo ng mga imported grains dahil mababa ang nagastos nila dito samantalang ang mga lokal na magbubutil ay malaki ang gastos dulot naman ng sumasamang kundisyon ng pananalapi sa bansa. Kailangan din anyang maglaho na ang mga anomalya sa NFA na siya umanong ugat ng kahirapan ng mga magbubutil sa bansa. (Ulat ni Angie dela Cruz)</body>
<link>http://www.philstar.com/Article.aspx?articleId=133129&amp;publicationSubCategoryId=92</link>
</article>
<article>
<title>Anak ni Rosebud mas type si Osang na gumanap</title>
<author>Joy Cantos</author>
<date>
<month>September</month>
<day>09</day>
<year>2001</year>
</date>
<body>Sakaling magkaroon ng katuparan na maisapelikula ang buhay ni dating civilian agent Mary &amp;quot;Rosebud&amp;quot; Ong, mas type ng kanyang mga anak na ang boldstar na si Rosanna Roces alyas Osang ang gumanap sa papel ng kanilang ina. Ito ang nabatid kahapon kay Ong sa gitna na rin ng umiinit na mga ulat na posibleng maisapelikula ang buhay ng nasabing witness ni Col. Victor Corpus, hepe ng Intelligence Service of the Armed Forces of the Philippines. Una nang inihayag ni Ong na personal choice niya ang &amp;quot;Star for All Seasons&amp;quot; na si Mayor Vilma Santos at si Osang para i-portray ang kanyang karakter sa pelikula. Ayon kay Ong, kaya niya ibig na si Vilma ang gumanap sa kanya sa pelikula ay dahilan sa pagiging Chinese-looking nito at naniniwala siyang higit na mabibigyang buhay nito ang kanyang karakter. &amp;quot;Kaya lang yung mga anak ko, naglalambing sa akin ang gusto talaga nila ay si Osang alam mo naman ang mga bata mas gusto ang sexy at cute,&amp;quot; ayon pa kay Ong. Dahil dito, sinabi ni Ong na malamang pagbigyan niya ang mga ito pero depende pa ito sa alinmang film outfit na mag-o-offer na maisapelikula ang kanyang buhay. Sakali anyang may producer na mag-offer ay nakahanda siyang makipagtulungan sa mga ito para sa ikagaganda ng pelikula. Magugunita na kamakailan ay nagtungo si Rosebud sa Viva Films pero hindi pa malinaw kung inalok na ito ni Mr. Vic del Rosario na gawin ang &amp;quot;Rosebud True to Life Story.&amp;quot; (Ulat ni Joy Cantos)</body>
<link>http://www.philstar.com/Article.aspx?articleId=133135&amp;publicationSubCategoryId=92</link>
</article>
<article>
<title>Kamay na bakal dapat nang gamitin ng Pangulo vs ri</title>
<author>Rudy Andal</author>
<date>
<month>September</month>
<day>09</day>
<year>2001</year>
</date>
<body>Hinamon ni Senate Minority Leader Aquilino Pimentel Jr., ang administrasyong Arroyo na gamitin na nito ang kamay na bakal laban sa mga smugglers ng bigas na siyang nagiging daan ng pagbaba ng bigas sa pamilihan. Ang sobrang dami ng halaga sa pamilihan ang siyang labis na nakasakit sa mga lokal na magsasaka dahilan sa hindi na nito maibenta ang kanilang paninda ng wasto sa presyo dahilan sa higit itong mataas. Dahil dito, napipilitan ang mga magsasaka na ibenta ang kanilang ani sa National Food Authority (NFA) na higit na mababa ang bayad sa pangamba nilang hindi na ito mabili dahilan higit na mababa ang kalabang ipinuslit sa bansa. Ang iba naman ay kinakagat na ang mababang presyo na inaalok ng mga mapagsamantalang mangangalakal kaysa sa masira ang kanilang palay at bukbukin lamang. Maging ang NFA ay batid ang lantarang pagbaba ng smuggled rice sa bansa na siyang dahilan kung bakit hindi mabili ang kanilang tindang bigas dahilan sa higit itong mahal kaysa sa mga ipinuslit sa bansa. Batay sa ulat na nakalap ni Pimentel mula sa NFA Tarlac, nakapagbebenta lamang ito ng 1,000 sako ng bigas araw-araw na wala man lamang sa average na 5,000 sako kada araw na hindi normal at matatagalan pa para maubos ang stock nitong 400,000 sako. Ito rin anya ang dahilan kung bakit mabagal madispatsa ang mga inangkat ng pamahalaan mula sa ibang bansa dahilan sa higit na mataas ang presyo nito kumpara sa mga ipinuslit ng sindikato. (Ulat ni Rudy Andal)</body>
<link>http://www.philstar.com/Article.aspx?articleId=133140&amp;publicationSubCategoryId=92</link>
</article>
<article>
<title>Armas ng Sayaff tatapatan ng Slovac Republic</title>
<author>Andi Garcia</author>
<date>
<month>September</month>
<day>09</day>
<year>2001</year>
</date>
<body>Bilang na umano ang masasayang araw ng Abu Sayyaf dahil kung armas lamang ang kanilang ipinagyayabang, handa ang Slovak Republic na tapatan ito ng highly-sophisticated weaponry. Sa ginawang pagbisita sa bansa ni Slovak Republic State Secretary Jaroslav Chlebo, tiniyak nito na malaki ang maitutulong ng kanyang pamahalaan sa Philippine military upang tapatan ang ginagamit ng teroristang ASG sa pakikipaglaban sa ating mga sundalo. Nauna nang naiulat na isa sa mga pinakamalaking problema na kinakaharap ng military forces sa kanilang operasyon ay nagpag-iiwanan sila ng mga bandido pagdating sa kalidad ng armas. Si Chlebo at ang kanyang delegasyon ay nagtungo sa bansa upang palawigin pa ang bilateral at trade relations ng dalawang bansa. Kabilang sa pangunahing produkto ng bansang ito na kanilang nais ipromote ay ang special defense equipments gaya ng artillery systems, ammunitions at rockets, main battle tanks at armoured personnel carriers. Ayon sa kanya, ang Slovak Republic ay hindi isang &amp;quot;small arms producer&amp;quot; lamang at kayang-kaya nitong tulungan ang military ng Pilipinas upang talunin ang ipinagmamalaking mga armas ng Sayyaf. Pero, binigyang diin ni Chlebo na ang patakaran ng kanyang gobyerno ay makipag-deal lamang ng naayon sa legal at pinapayagan ng batas. Hindi umano sila makikipag-ugnayan sa mga grupong tulad ng ASG na ang layon ay guluhin ang pamahalaan at maghasik ng terorismo. (Ulat ni Andi Garcia)</body>
<link>http://www.philstar.com/Article.aspx?articleId=133144&amp;publicationSubCategoryId=92</link>
</article>
<article>
<title>30 days probe sa expose</title>
<author>Lordeth Bonilla</author>
<date>
<month>September</month>
<day>10</day>
<year>2001</year>
</date>
<body>Tiniyak ni Interior and Local Government Secretary at National Police Commission (NAPOLCOM) Chairman Joey Lina na sa loob ng 30 araw na taning ay matatapos ang imbestigasyon laban sa ilang matataas na opisyal ng Philippine National Police (PNP) na inakusahan ng dating agent ng binuwag na Presidential Anti-Organize Crime (PAOCTF) Task Force na si Mary Ong alias Rosebud na umanoy sangkot sa iligal na gawain tulad ng droga at kidnapping. Ayon kay Lina, ang Inspection Monitoring and Investigation Service (IMIS), NAPOLCOM ang nagsasagawa ng imbestigasyon upang patunayan kung may katotohanan ang naging aligasyon ni Ong laban kina Chief Supt. Reynaldo Acop, Sr. Supt. Francisco Villaroman, Supt. John Campos at iba pang opisyal. Sinabi pa ng nasabing kalihim na kailangan sa loob ng 30 araw ay maisumite na ng NAPOLCOM sa kanyang tanggapan ang resulta ng imbestigasyon. Matapos nitong bigyan ng special order (SO) noong Martes ang director ng IMIS na si Director Antonio Salazar na siyang mamuno sa nasabing &amp;quot;probe team&amp;quot;. Sa isang press conference, pinabulaanan ni Lina ang ilang aligasyon na bigo ang NAPOLCOM sa pag-aksyon laban sa ilang matataas na opisyal na sangkot sa droga. &amp;quot;Mary Ong made the bombshell only recently during Senate Inquiry. She started name names two weeks ago and her expos&amp;eacute; was only revealed recently during the Senate Inquiry. So how could the NAPOLCOM be accused of failing to act immediately on the matter,&amp;quot; ani Lina. Direktang inatasan ng kalihim ang IMIS na magsagawa ng masusi at malalimang imbestigasyon sa ibat-ibang kasong kriminal na kinakaharap ng ilan pang matataas na opisyal ng Pambansang Pulisya bukod sa isiniwalat ni Ong sa Senado. Iniutos pa ni Lina sa nasabing tanggapan, na maging patas at makatarungan sa pag-iimbestiga kaugnay sa Rosebud expos&amp;eacute; upang malaman ng publiko ang katotohanan.(Ulat ni Lordeth Bonilla)</body>
<link>http://www.philstar.com/Article.aspx?articleId=133246&amp;publicationSubCategoryId=92</link>
</article>
<article>
<title>Lacson nag-relax sa HongKong</title>
<author>Butch M. Quejada</author>
<date>
<month>September</month>
<day>10</day>
<year>2001</year>
</date>
<body>Umalis ng bansa ang kontrobersyal na si Senador Ping Lacson para pumunta sa Hong Kong, kahapon ng umaga. Si Lacson ay hindi pinigilan ng mga tauhan ng Bureau of Immigration sa Ninoy Aquino International Airport dahil napawalang bisa na umano ang kanyang hold departure order matapos siyang idawit sa Malaca&amp;ntilde;ag siege noong Mayo 1, 2001 sa pumalpak na Peoples Power 3 o ang tinaguriang Edsa 3. Ginamit ni Lacson ang kanyang diplomatic passport ng lumabas ito ng bansa matapos ipakita sa isang immigration officer sa departure area ng NAIA. Kasama ni Lacson si Jerome Tang, isang intsik na may-ari ng Jollibee outlet sa airport. Ang mga ito ay sumakay ng eroplanong Cathay Pacific Airlines fight CX-906 papuntang Hong Kong. Si Lacson, ay umalis ng bansa eksantong alas-11:00 ng umaga lulan ng flight CX-906 patungo sa dating British Crown Colony island na pinaniniwalaang magpapalamig sa mga kasong kinakaharap nito kaugnay ng kaliwat kanan na akusasyon ng kampo ni ISAFP chief, Colonel Victor Corpus at mga kasamahan. Napag-alaman pa na hindi ipinahayag ni Lacson kung hanggang kailan ito mananatili sa Hong Kong at kung ano ang pakay ng kaniyang pag-alis. Nauna rito, si Kim Wong, ang inaakusahang drug lord na konektado umano sa Hong Kong Triad ni Mary Ong ay umalis din noong Biyernes ng hapon patungong Hong Kong. (Ulat ni Butch M. Quejada)</body>
<link>http://www.philstar.com/Article.aspx?articleId=133253&amp;publicationSubCategoryId=92</link>
</article>
<article>
<title>De Castro kumbinsido sa pahayag ng mga saksi ni Fr</title>
<author>Rudy Andal</author>
<date>
<month>September</month>
<day>10</day>
<year>2001</year>
</date>
<body>Malaki ang paniniwala ni Senador Noli De Castro na mayroong loopholes kundi man dinoktor ang mga pahayag ng militar sa isinagawang ikatlong pagdinig ng senado kaugnay sa iniimbestigahang sabwatan ng Abu Sayyaf Group (ASG) at militar sa Lamitan, Basilan. Ayon kay Sen. De Castro, kumbinsido siya sa pahayag ng dose-dosenang saksi na humarap sa ikatlong pagdinig ng senate committee on national defense and security na pinamumunuan ni Senator Ramon Magsaysay, Jr. na nagbigay ng linaw sa katanungan sa iniimbestigahang usapin. Aniya, sa ginawang pag-amin ng militar sa isinagawang pagdinig ng senado dahil sa pagkakaroon nila ng operational lapse kaya nalusutan sila ng bandidong ASG ay lalong naging kaduda-duda ang mga hakbang nito upang mayroon silang pagtakpan. Idinagdag pa ng senador, matapos iharap ni Fr. Cirilio Nacorda ang kanyang dose-dosenang testigo sa ikatlong pagdinig ng senado ay sinuportahan ng mga ito ang naging akusasyon ng pari kaugnay sa pagkakaroon ng sabwatan sa pagitan ng ASG at AFP sa naganap na krisis sa Lamitan, Basilan noong July 1-2. Tahasang sinabi ng nurse na si Fe Castro ng Lamitan District hospital na nakita niya si Gen. Romeo Dominguez na binigyan ng isang attache case na naglalaman ng pera na pawang P1,000 bill nang denomonitations kung saan limang piraso nito ang iniabot kay Dr. Julius Cesar Aguila, hospital director, bilang panggastos sa mga ginagamot umanong sundalo. Iginiit din ng isang saksi na kaswal lamang na naglakad palabas ng pinto ng Dr. Jose Torres Memorial Hospital ang construction magnate na si Reghis Romero, Divine Montealegre kasama ang batang si RJ Recio noong July 2 ng umaga. (Ulat ni Rudy Andal)</body>
<link>http://www.philstar.com/Article.aspx?articleId=133260&amp;publicationSubCategoryId=92</link>
</article>
<article>
<title>2 Senador na kaibigan ni Erap, kasama ni GMA sa bi</title>
<author>Lilia Tolentino</author>
<date>
<month>September</month>
<day>10</day>
<year>2001</year>
</date>
<body>Dalawang Senador na malapit kay dating Pangulong Joseph Estrada ang makakasama sa biyahe ng Pangulong Gloria Macapagal Arroyo sa apat na araw na pagbisita niya sa Japan mula Setyembre 12-15. Ang dalawang Senador ay sina John Osme&amp;ntilde;a at Tessie Aquino Oreta na makakabilang sa 12 opisyal na miyembro ng delegasyon ng Pangulo. Ang dating naunang inimbita ng Malaca&amp;ntilde;ang para sumama sa biyahe sa Japan ay si Senador Osme&amp;ntilde;a. Subalit ayon sa mapagkakatiwalaang impormante sa Senado at Malaca&amp;ntilde;ang, ang pagkakabilang ni Tessie Aquino Oreta ay kagustuhan ng pamahalaang Hapones. Ang dahilan, ang yumaong ama ng Senadora at kapatid ng yumaong dating Senador Ninoy Aquino ay dating isang mataas na opisyal sa pamahalaang pinamumunuan ng Japan sa bansa noong panahon ng pananakop ng mga Hapones. Si Makati Congressman Butz Aquino ay nakasama na sa biyahe ng Pangulong Macapagal Arroyo sa Brunei at Singapore noong nakaraang buwan. Bukod kay Senadora Oreta, makakasama rin sa biyahe sa Japan ang asawa nitong negosyanteng si Len Oreta. (Ulat ni Lilia Tolentino)</body>
<link>http://www.philstar.com/Article.aspx?articleId=133267&amp;publicationSubCategoryId=92</link>
</article>
<article>
<title>Sec.Dayrit, kinuwestiyon sa P 63-M medical provisi</title>
<author>Malou Rongalerios</author>
<date>
<month>September</month>
<day>10</day>
<year>2001</year>
</date>
<body>Nabunyag sa Mababang Kapulungan ng Kongreso ang kapalpakan ng Department of Health nang isama nito sa kanilang ulat ang pagtanggap ng salapi at medical supplies ng mga kongresistang hindi pa nanunungkulan noong unang limang buwan ng taon. Sa ginawang pagdinig ng Kongreso hinggil sa budget ng DOH, hindi maipaliwanag ni Health Secretary Manuel Dayrit ang maanomalya at maling report na P63 milyong halaga ng medical provisions sa mga local government units noong nakalipas na taon. Kabilang na rito ang pagkakaroon ng mga probisyon kung saan ang cash at medical supplies na nakalaan sana sa mga congressional districts ay nai-release ng hindi alam ng mga kongresistang pinaglalaanan nito. Sa isinumiteng &amp;quot;summary of cash and in-kind provision to LGUs&amp;quot; mula Enero 2000? hanggang Hunyo 2001 ay nakalagay na ang alokasyon sa mga kongresista na hindi pa naman nanunumpa sa puwesto. Magugunitang noon lamang Hulyo nanumpa ang mga kongresista matapos ang halalan noong Mayo 14, 2001. Ayon kay Davao Rep. Prospero Nograles, lumilitaw na nakatanggap na sila ng cash at medical suppies mula sa DOH kahit hindi pa sila nailuluklok sa posisyon o naiboboto. Sinabi ng mambabatas na ang nakalagay na probisyon sa report ng DOH ay pawang ghost projects at humiling na magpaliwanag ang kalihim kung saan nito ibinase ang kanilang ulat. (Ulat ni Malou Rongalerios)</body>
<link>http://www.philstar.com/Article.aspx?articleId=133271&amp;publicationSubCategoryId=92</link>
</article>
<article>
<title>GSIS prexy nasa 'hot water'</title>
<author>Lordeth Bonilla</author>
<date>
<month>September</month>
<day>10</day>
<year>2001</year>
</date>
<body>Katatapos lamang makasuhan ang ilang matataas na opisyal ng Social Security System (SSS) dahil sa katiwalian, isa na namang opisyal ng pamahalaan ang nasa &amp;quot;hot water&amp;quot;, matapos hilingin ng mga kawani ng Government Service Insurance System (GSIS) na imbestigahan ang kanilang presidente na si Winston Garcia ng Office of the Ombudsman. Ayon sa mga kawani, kabilang sa ilan umanong katiwalian ni Garcia ay ang pagkakaroon nito ng porsiyento sa ilang insurance company at iligal na pakikipagtransaksyon ng bidding sa mga kumpanya na kakilala nito. Nanawagan ang ilang kawani kay Pangulong Gloria Macapagal-Arroyo na aksiyunan sa nasabing ahensiya ang umanoy nagaganap na katiwalian na kinasasangkutan ni Garcia. Kamakailan ay kinuwestiyon ni Sen. Sergio Osme&amp;ntilde;a ang pagkakahirang kay Garcia bilang pangulo sa nabanggit na ahensiya. (Ulat ni Lordeth Bonilla)</body>
<link>http://www.philstar.com/Article.aspx?articleId=133274&amp;publicationSubCategoryId=92</link>
</article>
<article>
<title>Ping sinundan ni Corpus, pumunta rin sa Hong Kong</title>
<author>Angie dela Cruz</author>
<date>
<month>September</month>
<day>11</day>
<year>2001</year>
</date>
<body>Lumipad kahapon patungong Hong Kong para umano sundan ni Intelligence chief Col. Victor Corpus at umanoy tiktikan si Senador Panfilo Lacson na pumuntang United States matapos magtungo sa Hong Kong kamakalawa. Si Lacson ay umalis ng bansa para umano mag-relax habang recess ang Senado. Ang kanyang pag-alis ay sa gitna ng mga espekulasyon na hihingiin niya ang tulong ng Hong Kong police para pabulaanan ang mga kasong may kinalaman sa droga na ibinato sa kanya ng ISAFP witness na si Mary &amp;quot;Rosebud Ong at sa iba pang police officials. Nauna rito ay umalis din ng bansa patungong Hong Kong ang restaurant owner na si Kim Wong, ang inaakusahang umanoy drug lord na kaibigan ni Lacson. Bago umalis ng bansa, itinanggi ni Corpus na susundan niya si Lacson at mag-eespiya dito. Binigyang diin ni Corpus na ang kanyang pagpunta ng Hong Kong ay isang &amp;quot;official mission.&amp;quot; Hindi na ito nagbigay pa ng paliwanag. Samantala, sinabi ni Ong sa isang panayam na naniniwala siyang ang pagpunta ni Lacson sa Hong Kong ay para kumbinsihin si senior detective Ron Abbot ng HK Police na humarap sa Senado para pabulaanan ang mga akusasyon laban sa senador. Kabilang sa mga kasong ipinaparatang sa kanya ay drug trafficking, money laundering, kidnapping at multiple murder. Iginiit naman ng militanteng grupong Pamalakaya na kailangang ipaliwanag ni Lacson ang dahilan ng mabilis na pagpunta nito sa US dahil hindi maiaalis sa taongbayan na paghinalaan ang pag-alis niyang ito sa harap nang siya ay nasasangkot sa maraming kaso bukod sa sinasabing pagtatago nito ng malaking halaga ng salapi sa Amerika. (Ulat ni Angie dela Cruz)</body>
<link>http://www.philstar.com/Article.aspx?articleId=133365&amp;publicationSubCategoryId=92</link>
</article>
<article>
<title>Sabaya 'hinubaran' ng salamin at bandana</title>
<author>Joy Cantos</author>
<date>
<month>September</month>
<day>11</day>
<year>2001</year>
</date>
<body>Hindi pala siya kirat. At lalong hindi duling o banlag. Ito ang naging impresyon kahapon ng mga sundalo matapos ilantad ng Armed Forces of the Philippines (AFP) ang larawan ng Spokesman ng mga bandidong Abu Sayyaf na si Aldam Tilao alyas Abu Sabaya na walang suot na salamin. Sa ginanap na press briefing kahapon sa Camp Aguinaldo, ipinakita ni AFP Spokesman Brig. Gen. Edilberto Adan ang larawan ni Sabaya sa ibat ibang anggulo na matagal ng palaisipan sa publiko at maging sa militar kung ano ang tunay na hitsura kayat laking gulat ng mga ito ng makita na hindi pala ito kirat o duling tulad ng kanilang inaakala. Ang paglantad na ito ng militar sa walang suot na salamin ni Sabaya ay kauna-unahan simula ng masangkot sa paghahasik ng terorismo ang grupo ng Abu Sayyaf partikular na ang pamumugot ng ulo, pangra-rape ng mga hostages, pangingidnap atbp. Napag-alaman na nagawang maka-penetrate ng mga intelligence operatives ng militar sa grupo ng mga bandido sa Basilan matapos na makunan ng larawan ang kilabot na si Sabaya. Kasabay nito, nanawagan si Adan sa publiko na ngayong nailantad na ang litrato ni Sabaya na walang salamin ay mangyaring makipagtulungan ang mga ito sa himpilan ng militar para magbigay ng impormasyon sa ikadarakip ng Sayyaf spokesman. Magugunita na matagal nang palaisipan sa mga operatiba ng militar kung ano ang itinatago ni Sabaya at tinatakpan nito ang mga mata na maging ang mga nakalayang hostages ay nabigong makita ito. Muling nanawagan si Adan na sinumang makapagtuturo kay Sabaya ay pagkakalooban nila ng reward na P5 milyon bahagi ng kabuuang P100 M pabuya na inilaan ng pamahalaan para sa ikadarakip ng mga lider at sub-commanders ng mga bandido. Ayon pa sa intelligence report si Sabaya ay madalas umanong magtungo sa Brgy. Bolanting at Bacong sa Lamitan, Basilan; Brgy. Upper Matikang at Brgy. Paniogan, sa Lantawan Basilan; sa Sitio Dendanang, Brgy. Bohe at Brgy. Cadayan, Tuburan, Basilan; Sitio Pakisung, Brgy. Cambog, Tipo-Tipo, Basilan. (Ulat ni Joy Cantos)</body>
<link>http://www.philstar.com/Article.aspx?articleId=133373&amp;publicationSubCategoryId=92</link>
</article>
<article>
<title>P76M plunder isinampa vs DOTC chief</title>
<author>Butch Quejada/Andi Garcia</author>
<date>
<month>September</month>
<day>11</day>
<year>2001</year>
</date>
<body>Sinampahan kahapon ng P76-milyong kaso ng plunder sa tanggapan ng Ombudsman si Department of Transportation and Communications Secretary Pantaleon Alvarez kasama ang ilang matataas na opisyal ng Philippine International Air Terminals Co., Inc. (PIATCO) dahil sa umanoy pagsasabwatan para palakihin ng mahigit sa 500 porsiyento ang aktuwal na sukat ng natapos na proyekto ng kontrobersyal na NAIA 3 BOT. Sa affidavit na isinumite ng pangulo ng MIA-NAIA Association of Service Operators, Inc. (MASO) na si Ruven Lazaro, ang kaso ay nagsimula sa overpricing sa mga paghuhukay at preparasyon sa mga gagawin ng Wintrack Builders, ang construction firm na pag-aari ni Sec. Alvarez na nagsasagawa ng kontrobersiyal na NAIA 3 Build-Operate-Transfer project. Sa nasabing DOTC-PIATCO NAIA 3 BOT, ang gobyerno ang siyang magbabayad ng lahat ng gagastusin sa nasabing proyekto. Sinabi ng MASO na ang Wintrack Builders ay nakipagsabwatan sa PIATCO at ilang opisyal ng MIA upang pataasin ng mahigit sa 500 porsiyento ang aktuwal na sukat ng mga hinukay na lugar na nagre-sulta sa pagbabayad ng P76,496,157.45 na ibinayad sa karagdagang 24,470.67 cu. meter na sumobra sa aktuwal na sukat at trabahong ginawa. Mahigit sa P56 milyon ng naturang overpayment ay lumilitaw na inawas ng PIATCO sa taunang bayarin na dapat sana ay mapunta sa pamahalaan. Inamin ni Alvarez na ang 30 porsiyento ng share ng Wintrack ay kanyang pag-aari. (Ulat nina Butch Quejada/Andi Garcia)</body>
<link>http://www.philstar.com/Article.aspx?articleId=133380&amp;publicationSubCategoryId=92</link>
</article>
<article>
<title>'Bubble Gang' nambastos raw ng DOH dengue campaign</title>
<author>Andi Garcia</author>
<date>
<month>September</month>
<day>11</day>
<year>2001</year>
</date>
<body>Nanawagan kahapon ang isang mass-based NGO sa Movie Television Review and Classification Board (MTRCB), Kilusan ng mga Broadcasters sa Pilipinas (KBP) at National Telecommunications na suspindihin sa ere ang malaganap na programa sa GMA-7 na Bubble Gang dahil sa umanoy ginawang pambabastos nito sa Dengue information campaign program ng Department of Health (DOH). Sa pahayag ng isang nagpakilalang Rosario Afable ng Kalusugan Ng Masa, isang Health-based non-government organization, na walang karapatan ang programang Bubble Gang na babuyin ang isang information campaign na ang layunin ay magligtas ng buhay lalo na sa epidemyang hatid ng sakit na dengue. Tinukoy ni Afable ang ginawang spoof ng isa sa aktor ng Bubble Gang na si Wendel Ramos noong nakaraang Biyernes nang i-spoof nito si Health Secretary Manuel Dayrit. Sa bersyon ni Ramos ay sinabi nito na Ang Dengue ay nakamamatay, upang maiwasan ang Dengue, papasukin ang lahat ng lamok sa kulambo at saka lumabas Binigyang diin ni Afable na ang TV campaign ay talagang iniukol ng DOH sa masa na siya rin namang tagasubaybay ng Bubble Gang upang mabigyang paliwanag ito sa lagim na dulot ng dengue at kung paano ito maiiwasan. Nakatatakot isipin ang subliminal effect ng programang tulad ng Bubble Gang sa mga bata at gayundin sa masa na hindi nakababasa at nakasusulat dahil maaaring gawin nila o isipin na tama ang ini-spoof ng Bubble Gang, sabi pa ni Afable. Dinagdag pa ni Afable na ang mga life-saving  information campaign ng mga government agencies particular ng DOH ay dapat na ginagalang at hindi dapat na binabastos o ini-spoof. (Ulat ni Andi Garcia)</body>
<link>http://www.philstar.com/Article.aspx?articleId=133387&amp;publicationSubCategoryId=92</link>
</article>
<article>
<title>Lacson nang-iintriga - Roco</title>
<author>LTolentino/DGarcia</author>
<date>
<month>September</month>
<day>11</day>
<year>2001</year>
</date>
<body>Isa lamang umanong intriga ang ginawang pahayag ni Senador Panfilo Lacson na si Education Sec. Raul Roco ang siyang isusunod ng Malaca&amp;ntilde;ang sa ginagawa nitong demolition job dahil isa ito sa pinakamalakas na kandidato para sa pagka-Pangulo sa darating na eleksiyon sa 2004. Ayon kay Secretary Roco, malabong kagatin ang walang kuwentang tsismis dahil napakahusay ng pagkakaisa at pagtutulungan ng mga miyembro ng Gabinete ni Pangulong Arroyo. &amp;quot;I dont believe that, intriga lang iyan. Nakalimutan yata niya na I was part of the group that backed President Arroyo last October 2000 kaya may pinagsamahan kami na hindi dapat talikuran,&amp;quot; wika ni Roco. Wala rin umano siyang alam kung ano ang motibo ni Lacson sa ginawa nitong pahayag. Huli umano silang nagkausap ng senador noong SONA ni Pangulong Arroyo at binati pa siya nito na &amp;quot;kumpare&amp;quot; dahil sa pag-ninong nila sa isang mag-asawang ikinasal. Ang tanging nagawa lamang umano niya kay Lacson ay noong gumawa siya ng ulat noong June 10, 1995 na nag-uutos para magsagawa ng imbestigasyon sa kaso ng Kuratong Baleleng. Sinabi pa ni Roco na baka nakalimutan ni Lacson na ang intriga ay hindi tumatalab sa may mahusay na pagsasamahan. (Ulat ni LTolentino/DGarcia)</body>
<link>http://www.philstar.com/Article.aspx?articleId=133393&amp;publicationSubCategoryId=92</link>
</article>
<article>
<title>Villanueva handang magbitiw</title>
<author>Joy Cantos</author>
<date>
<month>September</month>
<day>11</day>
<year>2001</year>
</date>
<body>Nakahandang mag-resign si Armed Forces of the Philippines (AFP) Chief of Staff Gen. Diomedio Villanueva kung wala na umanong tiwala sa kanya si Pangulong Arroyo sa gitna na rin ng mga ulat na siya ang dapat sisihin sa nangyaring pagkakatakas ng mga bandidong Abu Sayyaf sa lalawigan ng Basilan. I am ready to step down as AFP Chief if the political leadership wants me. If they lost confidence and trust in me. Im willing to resign, pahayag ni Villanueva. Kasabay nito, itinanggi ni Villanueva ang siyam na pahinang confidential report ni Army Inspector General Reynaldo Rivera na siya umano ang nasa likod ng pagkakatakas ng mga bandido matapos umanong mamiskalkula nito ang galaw ng mga bandido at panghimasukan ang operasyon sa kainitan na rin ng labanan ng militar at ng nakorner na grupo ng mga bandidong Abu Sayyaf. Ang sinabi ni Villanueva ay taliwas sa confidential report ni Rivera na nagsabing inabandona ng tropa ng mga sundalo ang bisinidad ng Jose Torres Memorial Hospital at St. Peter Parish sa Lamitan matapos na ipag-utos ng Chief of Staff na mag-concentrate sa Tuburan dahil iniisip umano nito na diversionary tactics lamang ang pag-atake at pangho-hostage ng mga bandido sa nasabing lugar. Gayunman, natagalan bago dumating ang hinihintay na reinforcement force ni Col. Jovenal Narcise, dating Commander ng 103rd Brigade kaya naging madali para sa Abu Sayyaf ang makatakas. Sa nasabing report ay idiniin ni Rivera na si Villanueva, umano ang nagdesisyon ng atasan nito si Armys 18th Infantry Batallion (IB) Commander Major Daniel Lucero na i-pull out na ang tropa ng militar sa bisinidad ng hospital at simbahan. Sinabi rin sa report ni Rivera na dahilan umano sa mahigpit na pagbibigay ng seguridad sa mga VIPs na opisyal ng gobyerno na bumisita sa Basilan ay naapektuhan ang konsentrasyon ng tropa ng militar na nakadeploy sa Lamitan. (Ulat ni Joy Cantos)</body>
<link>http://www.philstar.com/Article.aspx?articleId=133397&amp;publicationSubCategoryId=92</link>
</article>
<article>
<title>Sindikato ng 'dagdag-bawas' magpapatuloy</title>
<author>Rudy Andal</author>
<date>
<month>September</month>
<day>11</day>
<year>2001</year>
</date>
<body>Iginiit kahapon ni Senate Minority Leader Aquilino Pimentel Jr. na mananatili ang sindikato ng dagdag-bawas kung hindi matutuloy ang computerization ng halalan sa bansa. Ayon kay Sen. Pimentel, tukoy na nila ang mga nasa likod ng sindikatong ito na halos binubuo ng mga dating opisyal ng Commission on Elections (Comelec) kung saan ay nakabase sa Maynila. Ang computerization lamang ng ating halalan ang tatapos sa sindikatong ito ng dagdag-bawas. Ipinaliwanag pa ng senate manority leader, walang party loyalty ang nasa likod ng sindikatong ito kundi ang loyalty lamang nila ay kung sino ang kayang magbayad ng serbisyong kanilang isasagawa para masiguro ang pagkapanalo ng kanilang kliyente. Ipapatawag ng Senate committee on constitutional amendments and electoral reforms si Comelec Chairman Alfredo Benipayo upang ipaliwanag nito ang gross discrepancy sa bilang ng mga registered voters na lubhang makakaapekto sa standing ng senatorial winners partikular ang nasa ika-12 at ika-13 puwesto sa senatorial race. Idinagdag pa ni Pimentel, dapat ay maging kumbinsido ang paliwanag ni Benipayo hinggil dito kundi ay mahihirapan muli siyang ma-confirm sa Commission on Appointments (CA) matapos muling isumite ni Pangulong Arroyo si Benipayo at 2 pang commissioners sa CA para sa kumpirmasyon sa kabila ng pagkabigo nitong makapasa ng tatlong beses bago mag-recess ang Kongreso. (Ulat ni Rudy Andal)</body>
<link>http://www.philstar.com/Article.aspx?articleId=133400&amp;publicationSubCategoryId=92</link>
</article>
<article>
<title>World War III kasunod ng US attack</title>
<author>Joy Cantos at Malou Rongalerios</author>
<date>
<month>September</month>
<day>13</day>
<year>2001</year>
</date>
<body>&amp;quot;In the city of York there will have a great collapse, two twin brothers torn apart by chaos, while the fortress fall, the great leader will succumb, the third big war will begin when the big city is burning.&amp;quot; Ito ang prediksiyon ng great seer o prophet na si Nostradamus na biglang kumalat sa mga text messages kahapon matapos ang terrorist attacks sa World Trade Center sa New York City kamakalawa na pinangangambahang maging hudyat ng Ikatlong Digmaang Pandaigdig. Sa interpretasyon ng mga nakatanggap ng nasabing text messages, tila nagkakatotoo na ang prediksiyon ni Nostradamus na humula rin sa World War I at II at ang umanoy nakatakdang maganap na pagkagunaw ng mundo. Sinasabing ang tinutukoy na &amp;quot;twin brothers&amp;quot; ay ang north at south tower ng World Trade Center at ang tinutukoy na &amp;quot;great leader&amp;quot; ay si US President George Bush na lider ng makapangyarihang bansa. Si Nostradamus din ang humula ng assassinations nina Abraham Lincoln, at magkapatid na John at Robert Kennedy. Hinulaan din niya ang pagkakaluklok kay Pope John Paull II bilang head ng Catholic Church sa buong mundo. Sa pelikulang &amp;quot;The Man Who Saw Tomorrow,&amp;quot; ang riddle ni Nostradamus ay ipinagkamali na missiles ang tatama sa City of York at marami rin ang nagsuspetsa na si Saddam Hussein ang ikatlong anti-Christ na nakasuot ng turban na tinutukoy nito na susulpot ng sumiklab ang Gulf war. Si Saddam ay kilala sa pagsusuot nito ng beret sa ulo at hindi turban. Nangako si President Bush na parurusahan ang mga responsable sa pag-atake at kapag gumanti si Bush, ito na umano ang sinasabing simula ng &amp;quot;third big war.&amp;quot; Binanggit rin ni Nostradmus na &amp;quot;great powers of the world will unite,&amp;quot; at sa kasagsagan ng pagsalakay sa Amerika ay nanawagan si British Prime Minister Tony Blair na magkaisa na labanan ang terorismo. Ang mga lider ng bansang China, France at Russia ay nagpahayag din ng pagkondena sa nasabing attack. Pero, sinabi ni Nostradamus sa kanyang hula na kapayapaan ang maghahari sa buong mundo pagkatapos nito.(Ulat nina Joy Cantos at Malou Rongalerios)</body>
<link>http://www.philstar.com/Article.aspx?articleId=133548&amp;publicationSubCategoryId=92</link>
</article>
<article>
<title>International terrorists may balak magtago sa 'Pin</title>
<author>Joy Cantos</author>
<date>
<month>September</month>
<day>13</day>
<year>2001</year>
</date>
<body>Posible umanong magtago sa Pilipinas ang mga miyembro ng international terrorists na sangkot sa madugong pag-atake sa World Trade Center sa New York City at Pentagon headquarters sa Washington D.C. sa United States. Ito ang inihayag na pagkabahala kahapon ng Armed Forces of the Philippines (AFP) at Philippine National Police (PNP) bunga na rin ng pagkakaaresto sa pinagsususpetsahang miyembro ng international terrorist na si Ramsey Ahmad Youssef sa Pilipinas matapos itong masangkot sa pambobomba sa World Trade Center sa New York noong 1993. Inamin ni AFP Spokesman Brig. Gen. Edilberto Adan ang koneksiyon ng hinihinalang financier ng international terrorist na si Saudi billionaire Osama bin Laden sa grupo ng mga rebeldeng Muslim sa Mindanao partikular na ang mga bandidong Abu Sayyaf Group. Ibinulgar ni Adan na si bin Laden ay nagtatag ng grupo ng mga terorista na binubuo ng mga Afghan mujahideen na nagmula pa sa Pilipinas. Noong panahon umano ng Afghan war ay nagtungo ang napaslang na founding ASG leader na si Ustadz Abdurajak Abubakar Janjalani noong dekada 90 sa Afghanistan bilang volunteer kung saan ito ay sumailalim sa masusing pagsasanay sa guerilla warfare at terorismo. Nabatid na si Youssef, isang convicted terrorist sa US ay bumisita sa Mindanao noong 1991 para magtayo ng kontak ng kanilang grupo at sinasabing sinanay rin nito ang mga ASG sa paggawa ng modernong mga pampasabog tulad ng bomba. Pinaniniwalaang si bin Laden ay nakapagpalakas na ng suporta sa mga ekstremistang grupo sa Mindanao sa pamamagitan ng bayaw nito na si Muhammad Khalifa, isa ring Saudi national na naglagi sa bansa ng mahabang panahon hanggang 1994. (Ulat ni Joy Cantos)</body>
<link>http://www.philstar.com/Article.aspx?articleId=133555&amp;publicationSubCategoryId=92</link>
</article>
<article>
<title>Banta ng terorista posible raw umabot sa Pilipinas</title>
<author>Rose Tamayo</author>
<date>
<month>September</month>
<day>13</day>
<year>2001</year>
</date>
<body>Nagbabala kahapon si Vice President at Department of Foreign Affairs Secretary Teofisto Guingona Jr. na may nakaamba ring banta sa bansa dahil kilala ang Pilipinas bilang kaalyado ng Estados Unidos. Ayon kay Guingona, ilang araw bago nangyari ang pag-atake sa Amerika, isang magazine na nakabase sa Japan ang nagsabing isang intelligence report ang nakalap mula sa Paris na sasalakayin ng grupo ni Osama bin Laden ang US at ang mga pasilidad ng Israel sa Asia kabilang na ang Pilipinas at Tokyo. Matatandaan na ang convicted international terrorist na si Ramzi Youssef na siyang nagsagawa ng pambobomba sa World Trade Center sa New York noong 1993 ay dito sa Pilipinas nagtago bago ito naaresto. Sa kasalukuyan, ang embahada ng Washington, Philippine Mission sa New York at ang lahat ng mga konsulado sa buong Amerika ay nananatiling pinag-ibayo ang alerto matapos ang serye ng nasabing pambobomba. Mula pa kahapon ay wala pang kumpirmadong impormasyon o report na natatanggap ang DFA hinggil sa mga Filipino casualties bagamat patuloy pa rin umano ang isinasagawang pag-iikot ng mga ito sa ibat ibang pagamutan doon upang makakalap ng anumang impormasyon. (Ulat ni Rose Tamayo)</body>
<link>http://www.philstar.com/Article.aspx?articleId=133562&amp;publicationSubCategoryId=92</link>
</article>
<article>
<title>Bansa nasa mabuting kamay - GMA</title>
<author>null</author>
<date>
<month>September</month>
<day>13</day>
<year>2001</year>
</date>
<body>Tiniyak kahapon ni Pangulong Arroyo na sa kanyang pag-alis ay nasa mabuting kamay ang bansa laban sa grupo ng international terrorist na posibleng maghasik ng kaguluhan at karahasan matapos ang ginawa nitong pag-atake sa Estados Unidos noong Lunes ng umaga. Bago tuluyang umalis kahapon patungong Japan para sa kanyang 4 na araw na working visit, binigyang-diin ng Pangulo na walang dapat ikabahala ang mamamayan dahil nag-utos na ito ng mahigpit na pagbabantay sa lahat ng international airports at seaports sa buong bansa at ang pagmamanman sa mga suspected terrorists, maging foreigners at mga kaalyado nito na nakabase sa bansa. Bilang pagpapakita ng pakikiramay at pagluluksa ay inutos ng Pangulong Arroyo ang half-mast sa lahat ng bandila ng Pilipinas. Samantala, hindi masyadong malaki ang naging epekto sa Pilipinas ng pagpapasabog ng Pentagon at Wold Trade Center sa US. Ayon kay Presidential Spokesman Rigoberto Tiglao, tumatag ang halaga ng piso kaya nagpasya ang mga economic managers ng bansa na panatilihing bukas ang stock market, taliwas sa pagsasara ng market ng stock exchange sa maraming bahagi ng mundo kabilang na ang Malaysia, Japan, Indonesia at Taiwan. (Ulat ninaLilia Tolentino/Butch Quejada at Ely Saludar)</body>
<link>http://www.philstar.com/Article.aspx?articleId=133568&amp;publicationSubCategoryId=92</link>
</article>
<article>
<title>Nationwide protest matamlay</title>
<author>Angie dela Cruz</author>
<date>
<month>September</month>
<day>13</day>
<year>2001</year>
</date>
<body>Nagmistulang matamlay at hindi ganoong humatak ng todo-todong suporta ang isinagawang nationwide protest ng mga grupo ng mga manggagawa at iba pang militanteng grupo bunsod ng naganap na pagsabog sa Estados Unidos. Gayunman, nagpaabot ng kanilang pakikiramay at pagdadalamhati ang nasabing mga grupo sa mga pamilya na nabiktima ng naganap na insidente. Sa kabila ng kalungkutang ito, nagpahayag naman ng pagkadismaya ang Kilusang Mayo Uno (KMU) sa pag-iwan pa ni Pangulong Arroyo sa Pilipinas at itinuloy ang pagbisita sa Japan sa harap ng pagtawag ng mga manggagawa dito na kumilos ang Chief Executive para sa pagtataas sa sahod ng mga obrero. Binigyang-diin ng KMU na bagamat maganda ang hangarin ni Pangulong Arroyo na magpunta sa Japan upang makahikayat ng mga dayuhang investors, dapat iprayoridad nito kung may nakaamba naman itong magandang benepisyo para sa mamamayang Pilipino. (Ulat ni Angie dela Cruz)</body>
<link>http://www.philstar.com/Article.aspx?articleId=133573&amp;publicationSubCategoryId=92</link>
</article>
<article>
<title>34 Pinoys sa WTC nawawala!</title>
<author>Rose Tamayo</author>
<date>
<month>September</month>
<day>14</day>
<year>2001</year>
</date>
<body>Umaabot na sa 34 mga Pilipino na nagtatrabaho sa World Trade Center sa New York ang inireport sa tanggapan ng Department of Foreign Affairs (DFA) ng kani-kanilang pamilya na nawawala mula pa noong Martes matapos ang serye ng atake sa America. Sa panayam ng DFA American Affairs Assistant Secretary Minerva Falcon, karamihan umano sa mga pinaghahanap ng kanilang mga pamilya ay namamasukan sa gumuhong twin towers ng WTC at sa ilang mga tanggapan sa New York malapit dito. Hindi na umano makontak ang mga ito ng kanilang mga pamilya at wala na umanong impormasyon silang natatanggap mula ng mangyari ang pag-atake. Sa nasabing bilang, tatlo ang kumpirmadong nawawala at isa ang nasa kritikal na kondisyon. Kinilala ang tatlo na sina Grace Alegre Cua, empleyada ng Mitsui Bank sa 86th floor ng WTC; Hector Tamayo, isang community leader ng Aklan Association at namamasukan sa Vanderbilt Group ng WTC; at Arnold Lim na namamasukan sa Port Authority ng New York na may tanggapan sa WTC na pinaniniwalaang kabilang sa mga tao na nasa loob ng WTC ng gumuho ito matapos salpukin ng dalawang eroplano. Isa pang Pinay, si Mary Grace Picache, empleyada rin ng Port Authority, na unang iniulat na nawawala ang ligtas na at kasalukuyang nasa tahanan nito sa New York. Isang Juan Cruz na kasama sa mga biktima sa Pentagon ang nasa kritikal na kondisyon ngayon sa Washington Hospital. Samantala, nagpalabas na ng mga pangalan ng mga biktima ang embahada sa trahedya sa New York at Washington bagamat di matiyak kung mga Filipino ang mga ito o mga Espa&amp;ntilde;ol. Kinuha na lamang umano ng embahada ang lahat ng mga pangalan na may tunog Pilipino o Espa&amp;ntilde;ol dahil nabigo silang kilalanin ang nationality ng mga ito. Kabilang sa mga inilabas na mga pangalan sina Abraham, Jasan; Bermudez, Henry; Dominguez, Judith; Garcia, Nelido; Jiminez, Casimiro; Matias, Toni; Medina, Ray; Protacio, Paul; Santiago, Ruth; at Valencia, George na pawang nasa Methodist Hospital ng New York; Casal, Richard; Cortez, Victor; Cruz, Roberto; Guzman, Orlando; Lopez, Hector; Oriz, Gilbert; Pe&amp;ntilde;a, Rafael; Reyes, Niobis; Rivera, Flavio; Rodriguez, Abdan; Rodriguez, Joseph na pawang nasa Cabrini Hospital sa New York; Costa, Max; Concepcion, Vivian; Desiderio, Jason; Mananghaya, Alfred na pawang nasa St. Mary Hospital sa New York. Peralta, Naomi; Perez, Alex; Rodriguez, Ben; Rosario, Norma na pawang nasa St. Mary Hospital ng New York; Lopez, Romeo; Martinez, Berta; Meranda, Diana; Ramirez, Juan; Ramos, Alfredo; Roma, Arnie, na pawang nasa St. Francis Hospital ng New York; Fernandez, Thomas; Figueroa, Thomas; Hernandez, Pamela; Mangolen, Christine; Rivera, Gilberto; Tagle, Benilda na pawang nasa WTC Christ Hospital; Cruz, Jessica; Cruz, Moises; Flores, James; Rodriguez, Brian; Rodriguez, Riveras; Rosado, Marcial; Rosario, Nelson at Vega, Manny na pawang nasa St. Vincent Medical ng New York; Castro, Manuel; Cecallas, Maria; Diaz, Diana; Valerio, Yudelka; Ramos, Nancy; Garcia, Angel; Garcia, Katherine; Garrido, William; Gonzales, Susana at Pena, Rafael na pawang nasa New York University Hospital. (Ulat ni Rose Tamayo)</body>
<link>http://www.philstar.com/Article.aspx?articleId=133651&amp;publicationSubCategoryId=92</link>
</article>
<article>
<title>Epekto ng US attack sa RP economy minomonitor; pre</title>
<author>Lilia Tolentino at Ely Saludar</author>
<date>
<month>September</month>
<day>14</day>
<year>2001</year>
</date>
<body>Minamanmanang mabuti ng National Economic Development Authority (NEDA) ang epekto ng pananalakay ng mga terorista sa Amerika sa international oil markets kasunod ng pangambang maaaring makaapekto ito sa paghinto ng supply ng langis. Sa report ng Bloomberg, ang crude oil delivery para sa buwan ng Pebrero ay tumaas ng 3.9 porsiyento o $24.74 isang bariles sa Tokyo Commodity Exchange. Sa London, ang Brent crude oil para sa Oktubre ay tumaas din ng $1.61 o 5.9 porsiyento sa halagang $29.06 isang bariles sa International Petroleum Exchange. Gayunman, nagpahayag ang Organization of Petroleum Exporting Countries (OPEC) ng katiyakan sa matatag na oil market at nakahandang gamitin ang kanilang nakatagong supply sakaling kailanganin para dito. Samantala, nagpahayag si Energy Secretary Vincent Perez na hindi tataas ang presyo ng mga produktong petrolyo sa loob ng dalawang buwan sa kabila ng krisis sa US. Sinabi ni Perez na umaabot sa 58 araw ang imbak na langis ng mga oil companies na tatagal ng dalawang buwan. Pero nilinaw ni Perez na ang galaw ng presyo ng langis ay depende sa magiging aksiyon ng Amerika kung ang tatamaan ng pagganti nito sa terorista ay ang mga bansa sa gitnang silangan na nagsusuplay ng langis. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=133659&amp;publicationSubCategoryId=92</link>
</article>
<article>
<title>Sen. Biazon nagbabala; Bin Laden magtatago sa Pili</title>
<author>Rudy Andal</author>
<date>
<month>September</month>
<day>14</day>
<year>2001</year>
</date>
<body>Hiniling kahapon ni Senator Rodolfo Biazon sa pamahalaan na kumilos na ito at gamitin ang security at intelligence agencies upang hadlangan ang posibleng pagtatago sa Pilipinas ng international terrorist na si Osama Bin Laden. Ayon kay Biazon, vice chairman ng Senate committee on national defense and security, dapat pakilusin ng gobyero ang intelligence community nito at gamitin ang kanilang local at foreign connections para masubaybayan ang kilos ni Bin Laden dahil sa sandaling makapasok ito sa bansa at dito magtago sa kanlungan ng bandidong Abu Sayyaf ay manganganib ang bansa sa anumang magiging aksiyon ng US. Ipinaliwanag pa ni Biazon na malaki ang posibilidad na sa Pilipinas magtago si Bin Laden sa sandaling tugisin na ito ng Estados Unidos dahil lumalawak na ang nakukuhang suporta ng US mula sa ibat ibang bansa para i-reject ang international terrorist. Sinabi pa ni Biazon na kilala si Bin Laden hindi lamang sa pagkakaroon nito ng direktang koneksiyon sa bandidong Abu Sayyaf kundi mayroon itong personal na relasyon sa mga Filipino Muslims dahil isang Pinay ang asawa nito. (Ulat ni Rudy Andal)</body>
<link>http://www.philstar.com/Article.aspx?articleId=133666&amp;publicationSubCategoryId=92</link>
</article>
<article>
<title>Live coverage ng Erap trial ibinasura ng SC</title>
<author>Andi Garcia</author>
<date>
<month>September</month>
<day>14</day>
<year>2001</year>
</date>
<body>Muling ibinasura kahapon ang kahilingan ng Department of Justice (DOJ) at ng Kapisanan ng mga Brodkaster sa Pilipinas (KBP) na magkaroon ng live coverage sa pagdinig sa kaso ni dating Pangulong Estrada, pero pumayag na magsagawa ng audio-visual recording para sa &amp;quot;documentary purposes.&amp;quot; Sa botong 8-7 ay pumayag ang mga mahistrado sa footages at audio recordings ng paglilitis sa argumentong ang plunder case laban sa dating pangulo ay may &amp;quot;historical significance.&amp;quot; Layunin ng audio-visual recording na magamit ito ng appelate courts kapag kinailangang masagawa ng review sa kaso. Ayon kay Justice Vicente Mendoza, ang master film ay idedeposito sa National Museum at Records Management and Archives Office para sa historical preservation at exhibition. (Ulat ni Andi Garcia)</body>
<link>http://www.philstar.com/Article.aspx?articleId=133671&amp;publicationSubCategoryId=92</link>
</article>
<article>
<title>Trial ni Erap natabunan ng US bombings</title>
<author>Malou Rongalerios</author>
<date>
<month>September</month>
<day>14</day>
<year>2001</year>
</date>
<body>Tuluyan nang hindi napansin kahapon ng publiko ang ginawang paglilitis ng Third Division ng Sandiganbayan para sa kasong plunder ni dating Pangulong Estrada. Kapuna-puna ang pagliit ng seguridad na inihanda ng PNP sa ginawang pagdating ng dating Pangulo sa Sandiganbayan. Sa unang pagkakataon ay hindi kasama ni Estrada sa graft court ang kanyang pamilya. Hindi rin napuno ang court room ng Third Division. Sinabi ni Chief Supt. Rodolfo Tor, hepe ng Central Police District (CPD) na nangangasiwa sa seguridad na nagiging isang ordinaryong pangyayari na lamang ang kaso ni Estrada at ang pagpunta nito sa Sandiganbayan. May 100 kasapi na lamang ng PNP na karamihan ay nagmula sa CPD station 6 ang ipinakalat sa Sandiganbayan, kumpara sa naunang 4,000 pulis. (Ulat ni Malou Rongalerios)</body>
<link>http://www.philstar.com/Article.aspx?articleId=133677&amp;publicationSubCategoryId=92</link>
</article>
<article>
<title>Air marshals ipapakalat sa commercial flights</title>
<author>Ely Saludar</author>
<date>
<month>September</month>
<day>14</day>
<year>2001</year>
</date>
<body>Magpapakalat na ng mga air marshals sa lahat ng mga eroplano sa commercial flights bilang bahagi ng paglaban sa terorismo. Ayon kay National Security Adviser Roilo Golez, sakay ng bawat eroplano ang mga air marshals mula sa aviation security group. Bumuo na rin ang pamahalaan ng anti-terrorist watch na kinabibilangan ng mga ahensiya tulad ng NAIA, custom, immigration, Philippine Ports Authority at aviation security group para mapigilan ang posibleng pagpasok sa Pilipinas ng mga terorista. Tiniyak ni Golez na maging ang mga crew members ng eroplano ay tatratuhing mga pasahero at dadaan sa mahigpit na security check bago sumakay. (Ulat ni Ely Saludar)</body>
<link>http://www.philstar.com/Article.aspx?articleId=133682&amp;publicationSubCategoryId=92</link>
</article>
<article>
<title>RP malamang atakihin din - Malaca&amp;ntilde;ang</title>
<author>Lilia Tolentino</author>
<date>
<month>September</month>
<day>15</day>
<year>2001</year>
</date>
<body>Inamin kahapon ng Malaca&amp;ntilde;ang na malamang maging target ng &amp;quot;sympathetic attacks&amp;quot; ang Pilipinas ng mga supporters ng Saudi billionaire at international terrorist na si Osama Bin Laden o ng iba pang terrorist group at gayahin ang suicide plane attacks sa World Trade Center sa New York at Pentagon building sa Washington D.C. Sa panayam kay National Security Adviser Roilo Golez, sinabi nito na ang desisyon ng pamahalaan na payagang ipagamit ang dalawang dating American military facilities sa Clark Field, Pampanga at Subic sa Zambales ay maaaring maging isang magnet para maka-attract sa tagasuporta ni Bin Laden at maglunsad ng naturang &amp;quot;sympathetic strikes&amp;quot; sa bansa. Magugunita na nagdesisyon si Pangulong Arroyo na payagan ang US na gamitin ang Clark at Subic naval bases bilang sentro at stop over ng mga American fighter planes at warships. Pero, binigyang diin ni Golez na ang US access sa Clark at Subic ay para lamang sa evacuation ng American civilians at wala pang desisyon ang gobyerno ng Pilipinas para ipagamit ang Clark at Subic sa military offensive ng US laban sa kanilang target na terrorist group. &amp;quot;Kung kailangan nilang mag-evacuate ng mga tao nila hindi naman natin pwedeng higpitan yan for humanitarian reasons. Katulad din naman ng kung tayo ang mag-evacuate ng mga tao natin, halimbawa sa Hong Kong maraming Pilipino doon, sa Malaysia o Japan at magpapadala tayo ng sariling eroplanong C-130 para mapabilis ang evacuation. Siguro mamasamain natin kung sasabihin ng mga taga-Hong Kong na bawal ang military aircraft dito at hindi puwedeng mag-landing dito,&amp;quot; wika ni Golez. Sinabi pa ni Golez na ang Pilipinas ay kabilang sa mga bansa na pinupuntahan ng mga terorista pero hindi anya tayo ang paborito nilang destinasyon. (Ulat ni Lilia Tolentino)</body>
<link>http://www.philstar.com/Article.aspx?articleId=133789&amp;publicationSubCategoryId=92</link>
</article>
<article>
<title>2 Pinoy kumpirmadong patay sa US attacks</title>
<author>Rose Tamayo</author>
<date>
<month>September</month>
<day>15</day>
<year>2001</year>
</date>
<body>Kinumpirma ng Philippine Embassy sa America na dalawang Fil-Americans ang napasama sa mga hinayjack na dalawang eroplano na sumalpok sa south tower ng World Trade Center sa New York at sa Pentagon headquarters sa Washington D.C. Sa report na ipinarating ng embahada sa Department of Foreign Affairs (DFA) kahapon, kinilala ang dalawa na sina Ruben Ornedo, 39, naninirahan sa Eaglerock, California at Ronald Gamboa, 33, nakatira sa West Holywood, California. Base sa flight manifest, si Ornedo ay kumpirmadong nakasakay sa American Airlines flight 77 na sumalpok sa Pentagon building, samantalang si Gamboa namay kumpirmado ring nakasakay sa United Airlines 175 na sumalpok naman sa south tower ng World Trade Center. Samantala, mula noong Martes ay umaabot na sa 117 Pinoy ang iniulat ng kanilang pamilya dito sa Pilipinas na nawawala. Karamihan sa mga iniulat na nawawala ay mga Filipino na namamasukan sa WTC at iba pang katabing tanggapan nito. Kasabay nito, nagpalabas ang DFA Task Force on US Terrorists Attack ng mga pangalan ng mga Filipino na kumpirmadong nawawala at pinaniniwalaang nasa loob ng twin towers ng mangyari ang trahedya. Itoy sina Grace Alegre Cua, nagtatrabaho sa Mitsui Bank sa WTC; Hector Tamayo, community leader ng Aklan Association at nagtatrabaho sa Vanderbilt Group Construction sa WTC; Arnold Lim, Carl Allen Peralta, trabahador ng Cantor Fitzgerald Securities sa WTC; Cynthia Betia, Benilda Domingo, Ramon Grihalvo, Jay Ceryll de Chavez, Marilyn Bautista, Renato Bonivacio, trabahador ng Morgan Stanley sa WTC; Maritess Santillan, Judy Fernandez, Joana Vidal at Frederick Kuo. Dalawang Pinoy naman ang ligtas na matapos ilabas sa WTC Christ Hospital na kinilalang sina Christine Mongolen at Benilda Tagle. (Ulat ni Rose Tamayo)</body>
<link>http://www.philstar.com/Article.aspx?articleId=133796&amp;publicationSubCategoryId=92</link>
</article>
<article>
<title>Isa sa mga nang-hijack sa eroplano ng US, galing s</title>
<author>Ely Saludar</author>
<date>
<month>September</month>
<day>15</day>
<year>2001</year>
</date>
<body>Kinumpirma kahapon ng Malaca&amp;ntilde;ang na isa sa tatlong Oman nationals na inaresto ng PNP noong Sept. 8 ay kabilang sa nang-hijacked ng eroplano ng Estados Unidos na umatake sa Amerika, matapos lumutang sa flight manifest ang pangalan nito. Ayon kay Presidential Spokesman Rigoberto Tiglao, noong Sept. 8 ay may inaresto ang PNP na tatlong Oman nationals na pawang may apelyidong Al-Sheihhi na may Omani passports dahil sa pagkuha ng video footages sa US Embassy sa Maynila. Subalit matapos siyasatin ng PNP at nakitang standard tourist scenes ang nasa video ay agad ding pinalaya ang tatlo. Ang tatlong Omanis ay nag-check-in sa Bayview Hotel sa harap ng US Embassy subalit ang mga ito ay agad na umalis patungo ng Bangkok, Thailand noong Sept. 9 gayong hanggang Sept. 10 ito naka-booked sa nasabing hotel. Ayon kay Tiglao, matapos ang pag-atake sa US ay muling nagsagawa ng imbestigasyon ang PNP kung saan ay ipinaalam ng mga American authorities na kabilang sa flight manifest ang isa sa tatlong Omanis na naaresto sa bansa. Ipinaliwanag ni Tiglao na batay sa pagsisiyasat sa Bayview hotel room na inokupahan ng tatlong Omanis ay lumitaw sa unang swipe na positive sa TNT chemicals subalit sa pangalawang swipe ay nag-negatibo. Iniutos na ni Pangulong Arroyo na agad isumite ng PNP sa US authorities ang nasabing ebidensiya gayundin ang mga nakalap noong 1995 sa pagkaka-aresto ng PNP sa isang international terrorist na umanoy responsable sa 1993 World Trade Center bombing. (Ulat ni Ely Saludar)</body>
<link>http://www.philstar.com/Article.aspx?articleId=133803&amp;publicationSubCategoryId=92</link>
</article>
<article>
<title>3 witness sa planong pagpapasabog sa Vietnam embas</title>
<author>Grace Amargo</author>
<date>
<month>September</month>
<day>15</day>
<year>2001</year>
</date>
<body>Tatlong witness sa umanoy planong pagpapasabog ng tatlong hinihinalang terorista sa Vietnam Embassy ang iniharap kahapon matapos sumuko noong nakaraang linggo. Sa pahayag ng tatlong witness na sina Alfonso Espinosa, Paterno Degoma Jr. at Joseph Boquecosa, sinabi nila kay Justice Secretary Hernando Perez na dalawang ulit na silang nagdala ng bomba sa bansang Vietnam para gamitin ng mga terorista dito. Sila din umano ang siyang tumulong sa mga dayuhang terorista na sina Vo Van Duc at Nguyen Huu Chanh sa pagbibiyahe ng mga explosive materials mula sa Maynila patungong Ho Chi Minh City sa Saigon. Lumalabas sa imbestigasyon na ang tatlong witnesses ay sangkot din sa pagbebenta ng mga pekeng gold bars na minamaniobra ng isang nagngangalang Datu Crescencio Dagasdas at Florinda Estrada. Ayon kay Boquecosa, siya ang inutusan ni Chanh na i-convert ang isang transistor radio para gawing switching device para mapaandar ang bombang dadalhin sa Vietnam. Magugunita na unang nahuli ang nasabing mga suspected terrorists makaraang tangkaing pasabugin ng mga ito ang embahada ng Vietnam sa Maynila. (Ulat ni Grace Amargo)</body>
<link>http://www.philstar.com/Article.aspx?articleId=133809&amp;publicationSubCategoryId=92</link>
</article>
<article>
<title>Sayyaf isama rin sa target ng US</title>
<author>Rudy Andal</author>
<date>
<month>September</month>
<day>16</day>
<year>2001</year>
</date>
<body>Hinamon ni Senador Robert Barbers ang Estados Unidos na isama na sa pagdurog ng mga terorista ang Abu Sayyaf Group (ASG) sa Pilipinas kung ang layunin nito ay puksain ang terorismo. Ang kahilingan ay ginawa ni Barbers matapos na mabigo ang pamahalaan na tuluyang durugin ang ASG sa nakalipas na ilang buwan kaya patuloy ang paghahasik ng lagim ng mga ito habang padami pa ang bitbit nitong bihag. Ayon kay Barbers, napapanahon na para pulbusin ang Abu Sayyaf at hindi dapat magtira kahit isa nang hindi na pamarisan pa. Batay sa ulat na nakalap niya, may direktang kontak at ugnayan ang Abu Sayyaf sa teroristang si Osama Bin Laden at sa organisasyon nitong Al Qaeda na siyang nagiging dahilan ng pananatili ng bandidong grupo at paglawak nito para maghasik ng karahasan. Kabilang sa mga tulong na ibinibigay ni Bin Laden ay pondo, high-powered weapons at training ng mga miyembro nito sa Afghanistan. Naniniwala rin si Senate Minority Leader Aquilino Pimentel na kung papayag ang US na pagkalooban ng modernong mga armas ang Pilipinas para gamitin sa pagpulbos sa Abu Sayyaf ay sigurado umanong mapapatid ang kaugnayan nito sa international terrorism. &amp;quot;What is the wisdom of taking part in counter-terrorist war abroad when we are finding it difficult to fight Abu Sayyaf? They should give us the equipment that our soldiers need if they are really serious in helping us fight terrorists,&amp;quot; pahayag ni Pimentel. (Ulat ni Rudy Andal)</body>
<link>http://www.philstar.com/Article.aspx?articleId=133900&amp;publicationSubCategoryId=92</link>
</article>
<article>
<title>All-out support ibibigay ng RP sa US</title>
<author>Lilia Tolentino</author>
<date>
<month>September</month>
<day>16</day>
<year>2001</year>
</date>
<body>Lahat ng suportang kailangan ng Estados Unidos ay handang ipagkaloob ng Pilipinas sakaling gumawa ito ng military offensive laban sa may kagagawan sa pag-atake sa Washington at New York. Sinabi ng Pangulo sa isang press conference sa Legaspi City matapos itong bumalik sa bansa kahapon mula sa apat na araw na pagbisita sa Japan na anumang suportang kailangan ng US na puwedeng maibigay ng RP ay gagawin para masugpo ang terorismong lumalaganap sa lahat ng dako ng bansa. Nauna nang pinagkasunduan sa ginanap na pulong ng Cabinet security committee na hindi lamang suportang moral ang dapat na ibigay sa US kundi makabuluhang tulong sakaling magpasya ang America na gumawa ng pananalakay sa may kagagawan ng pag-atake sa kanila. Sinabi ni National Security Adviser Roilo Golez na hindi lamang magiging tagapalakpak ang Pilipinas sa gagawing hakbang laban sa terorismo kundi aktibo itong makikilahok sa pagkilos. Hindi naman nabanggit ni Golez kung anong tulong ang napagkayarian nilang irekomenda sa Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=133907&amp;publicationSubCategoryId=92</link>
</article>
<article>
<title>Benta ng lotto tumaas dahil sa balitang giyera</title>
<author>Perseus Echeminada</author>
<date>
<month>September</month>
<day>16</day>
<year>2001</year>
</date>
<body>Matapos kumalat ang tsismis ng nakaambang giyera ay lalo umanong humaba ang pila sa mga lotto outlets at tumaas ang benta sa pag-asang tamaan ang P100 million jackpot ng Super 6/49 lotto game na bobolahin ngayong gabi. &amp;quot;Sana manalo na ako bago magka-giyerna,&amp;quot; wika ni Mario Lundo isang houseboy na nakapila sa lotto outlet sa Sta. Cruz, Manila. Ayon kay Lundo, sakaling suwertihin at tamaan niya ang jackpot ay agad siyang uuwi sa kanilang probinsiya sa Mindanao at mag-iimbak ng mga pagkain na tatagal hanggang sa matapos ang giyera. Katulad ni Lundo, ang iba pang katulad niyang lotto players na matiyagang nakapila sa ibat ibang lotto outlet sa Metro Manila ay apektado rin ng posibleng pagsiklab ng digmaan kaya nagbabakasakali na manalo sila bago pa maganap ito. Sa random survey na ginawa ng ulat na ito, nabatid na simula ng atakihin ang Estados Unidos ng mga terorista ay dinumog ng mga mananaya ang mga lotto outlets. Pero, pinabulaanan ito ng Philippine Charity Sweepstakes Office (PCSO) at hindi raw ang namimintong giyera ang dahilan ng biglang pagtaas ng benta ng lotto tickets sa ibat ibang parte ng bansa. Ayon kay Conrado Zabella, PCSO assistant general manager para sa on line lotto sector, ang lotto sale ay kadalasang mataas kapag ang jackpot ay mataas. Sa nakalipas na mga linggo ay nanatiling mailap ang Super Lotto jackpot hanggang sa umabot na sa P100 million. &amp;quot;Mas mataas na jackpot price, mas mahaba ang pila,&amp;quot; sabi ni Zabella. Pero para naman sa mga lotto critic katulad ni Atty. Ernesto Mendiola, ang hangarin ng mga tao na tumama sa jackpot bago man lang magka-giyera ay isa lamang palatandaan ng &amp;quot;materialistic&amp;quot; values sa ilang sektor ng ating lipunan. &amp;quot;Ano ngayon kung tamaan mo ang jackpot, hindi mo naman madadala ang pera kapag namatay ka,&amp;quot; wika niya. Sinabi pa ni Mendiola na ang dapat maging asal sa ganitong panahon ng krisis ay mapalapit sa Diyos at huwag ang mga materyal na bagay sa mundo. (Ulat ni Perseus Echeminada)</body>
<link>http://www.philstar.com/Article.aspx?articleId=133914&amp;publicationSubCategoryId=92</link>
</article>
<article>
<title>Moratorium sa House probes ok kay Albano</title>
<author></author>
<date>
<month>September</month>
<day>16</day>
<year>2001</year>
</date>
<body>Pabor si Rep. Rodolfo Albano sa desisyon ni House Speaker Jose de Venecia na suspindihin ng anim na buwan ang lahat ng isinasagawang pagdinig sa Kongreso para makapag-concentrate ang House sa paggawa ng batas. Ayon kay Albano, dating majority leader, ang hakbang ni de Venecia ay mainam hindi lamang sa mamamayang Filipino, kundi mabuti para sa ekonomiya at institusyon. Kung may tututol umano sa moratorium, ito ay iyong may &amp;quot;maka-demonyong pag-iisp.&amp;quot; Sinabi ni Albano na ang House ay walang gag order at lalong hindi nito tinatalikuran ang kapangyarihang mag-imbestiga, subalit nakapokus ang atensiyon nito sa paggawa ng mga batas na magbabangon sa ekonomiya at magpapaangat sa pamumuhay ng mga mahihirap. Sinabi niya na masyadong sensitibo ang House members pagdating sa kalagayan ng ating mga mamamayan kaya handa itong makipaghamon para lamang makagawa ng batas na lalaban sa kahirapan.</body>
<link>http://www.philstar.com/Article.aspx?articleId=133921&amp;publicationSubCategoryId=92</link>
</article>
<article>
<title>Pinoy sa Middle East ililikas - OWWA</title>
<author>Ely Saludar</author>
<date>
<month>September</month>
<day>17</day>
<year>2001</year>
</date>
<body>Pinaghahandaan na ng gobyerno ang posibleng pagpapatupad ng maramihang pagpapauwi at paglilikas sa may tinatayang 3 milyong Overseas Filipino Workers (OFWs) sa ibat-ibang panig ng Gitnang Silangan sakaling magsagawa na ng retaliatory attacks ang Estados Unidos, ayon sa Overseas Workers Welfare Administration (OWWA). Kaya naman inalerto na ni OWWA Administrator Wilhem Soriano sa pamahalaan sa lahat ng embahada ng Pilipinas sa Gitnang Silangan ukol dito. Nakahanda na ang pondong P700 milyong piso ng OWWA para sa posibleng pagpapauwi o paglilikas ng mga Pinoy OFWs. Kung sakali hindi pauwiin ang mga Pinoy ito naman ay ililikas sa mga ligtas na lugar. Inatasan din si Soriano ng Malaca&amp;ntilde;ang na pagsumitihin ang lahat ng embahada at konsulado ng Pilipinas sa Gitnang Silangan ng kanilang mga kinakailangang pondo. Samantala tiniyak naman ng Department of Foreign Affairs (DFA) na wala umanong dapat ipangamba sakaling magsagawa ng pag-atake ang Estados Unidos sa Afghanistan. Ayon kay Foreign Affairs Undersecretary for policy Lauro Baja Jr. na wala umanong rehistradong Pinoy workers sa kasalukuyan sa nasabing bansa. Ito ay sa kadahilanang wala namang magandang trabaho na makukuha roon ang mga Pinoy bukod pa sa anya close country ito. Pinangangambahan na ang nasabing bansa ang pangunahing target ngayon ng US dahil sa dito nagtatago si Saudi billionaire at international terrorist Osam Bin Laden na pinaghihinalaang utak ng pag-atake sa World Trade Center at Pentagon noong isang Linggo.(Ulat ni Ely Saludar)</body>
<link>http://www.philstar.com/Article.aspx?articleId=134015&amp;publicationSubCategoryId=92</link>
</article>
<article>
<title>Pagresbak ng US tutol si Cardinal Sin</title>
<author>Ely Saludar</author>
<date>
<month>September</month>
<day>17</day>
<year>2001</year>
</date>
<body>Tutol si Manila Archbishop Jaime Cardinal Sin sa ilulunsad na giyera ng Estados Unidos laban sa mga terorista at bansang nagkakanlong dito kasabay naman ng pagbibigay ng buong simpatiya at pakikidalamhati sa mga biktima ng trahedya. Sa kanyang Homily sa Manila Cathedral na dinaluhan ni Pangulong Gloria Macapagal-Arroyo at matataas na opisyal ng pamahalaan at miyembro ng diplomatic corps ay binigyang diin ni Sin na hindi tugon ang pagganti sa isang karahasan laban sa karahasan. Another attitude in reaction to violence is country violence. It expresses the desire to get even without thinking of another implications and consequences. It is to get even without counting the costs. It counters hatred with hatred, terror with terror giving rise to a spiral of violence pahayag ng Cardinal. Ito ay matapos na magdeklara ng giyera si US President George W. Bush at tinatawagan na ang may 50,000 reservist at inalerto na ang military matapos na aprubahan ng kongreso ang 40 bilyong dolyar na budget sa all out war laban sa terorismo. Bagamat suportado ng simbahan na dapat ay wakasan na ang nasabing gawain ng mga terorista subalit ipinaliwanag ng Cardinal na hindi sagot ng karahasan sa isa pang karahasan at marapat na mamayani ay ang kapayapaan at katarungan. Dahil dito, nanawagan si Cardinal Sin na ipagdasal ang mga teroristang naghasik ng karahasan. (Ulat ni Ely Saludar)</body>
<link>http://www.philstar.com/Article.aspx?articleId=134024&amp;publicationSubCategoryId=92</link>
</article>
<article>
<title>Ayon sa hula; Pres. Bush itutumba</title>
<author>Andi Garcia</author>
<date>
<month>September</month>
<day>17</day>
<year>2001</year>
</date>
<body>Isa pang malagim na pangyayari ang sisindak sa bansang Amerika,ayon sa hula ng kilalang Nostradamus ng Asya na si Jojo Acuin,ito ay ang tangkang pagpaslang kay Pangulong George W. Bush. Ayon kay Acuin,hindi matatapos ni Bush ang kanyang termino bilang Pangulo ng pinakamakapangyarihang bansa sa buong mundo. Binigyan diin nito na matapos mapayapa ni Bush ang kilabot na hatid ng mga terorista sa buong Amerika at buong mundo at sa panahong inaakala nito na naibalik na ang kapayapaan at kaligtasan ng mundo ay doon magaganap ang pagpaslang sa kanya. Sa isang pormal na pagtitipon ng mga bansa sa daigdig ang kaganapan sa pagtatangka sa buhay ni Bush kung saan bibigyan ito ng natatanging parangal. Maaari din namang maiwasan ni Bush ang tangka sa kanyang buhay kung malalagpasan nito ang isang taong panunungkulan at isang kwarter simula nang naipahayag ang babalang ito. (Ulat ni Andi Garcia)</body>
<link>http://www.philstar.com/Article.aspx?articleId=134036&amp;publicationSubCategoryId=92</link>
</article>
<article>
<title>COPA nanawagan na labanan ang narcopolitics</title>
<author>Grace Amargo</author>
<date>
<month>September</month>
<day>17</day>
<year>2001</year>
</date>
<body>Mahigpit na nanawagan ang ibat-ibang grupo sa pangunguna ng Council on Political Affairs (COPA) sa mga kinauukulan na tumulong at mahigpit na labanan ang suliranin kaugnay sa paglala ng illegal na droga sa bansa. Sa kilos protestang isinagawa ng grupo ng COPA, sa harapan ng gusali ng Korte Suprema sa Padre Faura St., sa tabi ng Department of Justice (DOJ) kasama ang mga militanteng grupo, tinuligsa ng mga ito ang umanoy mga Narco Politico na ang ibig sabihin ay mga salot sa bayan. Halaw ito sa &amp;quot;narcopolitics&amp;quot; na nangangahulugan ng paggamit ng kayamanang naipon mula sa drug pusher para sa mga negosyo at mga ibang gawain na nagpapayaman at nagpapalakas sa mga drug lord. Napag-alaman kay Boy Saycon, convenor ng COPA, ang illegal na kayamanan ay ginagamit umano ng mga druglord sa pagbili ng mga huwes, mga kagawad ng pulisya at iba pang mga awtoridad sa pamahalaan o sa pribadong sektor. (Ulat ni Grace Amargo)</body>
<link>http://www.philstar.com/Article.aspx?articleId=134039&amp;publicationSubCategoryId=92</link>
</article>
<article>
<title>Parehas na mag-asawa sa mag-asawang taksil</title>
<author>Rudy Andal</author>
<date>
<month>September</month>
<day>17</day>
<year>2001</year>
</date>
<body>Hiniling ni Senador Edgardo Angara na tratuhing pantay ang krimeng concubinage at adultery kasabay ang pagpapataw ng parehas na kaparusahan. Sa panukalang inihain nito sa senado para amyendahan ang batas ukol sa concubinage at adultery . Dahil sa kasalukuyan ay hind parehas ang pagtrato kung saan ay mas nagiging pabor sa mga mister ang batas na concubinage habang sa adultery ay agad na nahuhusgahan ang nagkakamaling misis. Ayon kay Angara,dapat maging pantay ang pagtingin dito ng batas dahil kapwa sila nagkamali na nagiging sanhi ng pagkawasak ng isang pamilya. Sa kasalukuyang batas ay agad na nahuhusgahan na nagkasala ng adultery ang isang ginang kung siya ay mahuli sa aktong nakikipagtalik sa hindi niya asawa. Samantala sa kasong concubinage para mapatunayang nagkasala ang isang lalaking may-asawa ay dapat naroroon ang mga elementong ito: 1.Keeping a mistress in conjugal dwelling. 2. Having a sexual intercourse under scandalous circumstances with a woman who is not his wife. 3. And cohabiting with her in any other place. Kapag ang isa sa mga elementong ito ay nawala sa kasong concubinage ay hindi mapaparusahan ang lalake. (Ulat ni Rudy Andal)</body>
<link>http://www.philstar.com/Article.aspx?articleId=134045&amp;publicationSubCategoryId=92</link>
</article>
<article>
<title>Suporta ni Bin Laden sa Sayyaf kinumpirma</title>
<author>Joy Cantos</author>
<date>
<month>September</month>
<day>18</day>
<year>2001</year>
</date>
<body>Kumpirmadong sinusuportahan ng international terrorist na si Osama Bin Laden ang mga bandidong Abu Sayyaf Group matapos umamin ang nadakip na second man ng grupo sa ginawang tactical interrogation dito ng military. Ayon kay AFP Southcom Chief, Lt. Gen. Roy Cimatu, si Theng, 31, ay kabilang sa tatlong matataas na opiyal ng Abu Sayyaf na nasakote sa magkakahiwalay na operasyon ng military. Ayon kay Cimatu, si Theng ang spiritual leader, strategist at isa sa mga political leaders ng ASG na naka-base sa Tuburan at may patong sa ulo na P5 milyon. Naaresto ito ng mga tropa ng gobyerno sa Barangay Caddayan, Tuburan, Basilan dakong alas-4 ng hapon kamakalawa. Inamin ni Theng na kabilang siya sa mga bandido na lumusob sa St. Peters Church at Dr. Jose Torres Hospital sa Lamitan, Basilan noong nakaraang Hunyo 2. Ayon pa kay Theng, malawak ang koneksiyon ng ASG sa grupo ni Bin Laden at ginagamit umano ng ASG ang mga mosque para makapaghasik ng terorismo sa Basilan. Nauna nang nadakip ang dalawa pang miyembro ng Abu Sayyaf na kinilalang sina Daud Tindaling Korong, 21, at Itang Awal Isnual, 47, pawang may patong sa ulong tig-P1 milyon bawat isa. Sina Isnual at Korong ay nadakip sa isang checkpoint sa Brgy. Coloma sa bayan ng Lamitan habang si Theng ay sa isinagawang follow-up operations sa Tuburan. Nabatid na si Korong ay sangkot sa Bolobo kidnapping at pagpugot sa 10 bihag noong Agosto 2. Siya ay positibong itinuro ng Bolobo kidnap victims nang iharap ito sa kanila. Hinggil naman sa bayaw ni Bin Laden na si Mohammad Khalifa na may dalawang Pinay na asawa sa bansa, sinabi ni Cimatu na bineberipika pa nila kung aktibo pa rin ang relasyon nito sa kanyang mga asawang Filipina. Sinabi ni Cimatu na isa sa asawa ni Khalifa ay namataan umano sa Maynila pero matagal na ito. Naniniwala ang military na matapos maaresto ang tatlong opisyal ay nangangalahati na ang puwersa ng Abu Sayyaf. (Ulat ni Joy Cantos)</body>
<link>http://www.philstar.com/Article.aspx?articleId=134126&amp;publicationSubCategoryId=92</link>
</article>
<article>
<title>4 PAOCTF officials kinasuhan sa Dacer murder</title>
<author>Grace Amargo</author>
<date>
<month>September</month>
<day>18</day>
<year>2001</year>
</date>
<body>Ipaghaharap ng kasong double murder ng Department of Justice (DoJ) ang apat na dating opisyal ng binuwag na Presidential Anti-Organized Crime Task Force (PAOCTF) kaugnay sa pagpatay kina PR man Salvador &amp;quot;Bubby&amp;quot; Dacer at driver nitong si Emmanuel Corbito. Sa 25-pahinang resolution na ipinalabas ng DoJ, sinabi nito na mayroong matibay na basehan para isulong ang nasabing kaso laban kina P/Sr. Supts. Cesar Mancao, Michael Ray Aquino, Teofilo Vina at SPO3 Allan Cadenillla Villanueva. Ang pagsasampa ng nasabing kaso ay base sa sinumpaang salaysay ng witness na si P/Sr. Supt. Glenn Dumlao. Samantala, hindi naman isinama sa mga kinasuhan ng DoJ sina PO3 Larry Ambre at P/Chief Insp. Danilo Villanueva dahil wala umano itong naging partisipasyon sa pagpaslang sa dalawamg biktima. Gayunman, sina Dumlao at ang tatlong sibilyang sina Alex Diloy at magkapatid na Jimmy at William Lopez ay mananatili pa rin bilang state witness laban sa mga nasabing opisyal. Hindi naman ikinatuwa ng ilang grupong anti-Lacson ang ipinalabas na resolution ng DoJ dahil sa hindi nakasama sa mga sinampahan ng kaso si Sen. Panfilo Lacson sa kabila ng pagbubunyag ni Dumlao na isa ito sa nagplanong patayin si Dacer. (Ulat ni Grace Amargo)</body>
<link>http://www.philstar.com/Article.aspx?articleId=134133&amp;publicationSubCategoryId=92</link>
</article>
<article>
<title>RP di puwedeng maging neutral</title>
<author>Ely Saludar</author>
<date>
<month>September</month>
<day>18</day>
<year>2001</year>
</date>
<body>Hindi umano puwedeng maging neutral ang Pilipinas sa panawagang military action ng United States at iba pang kaalyadong bansa laban sa terorismo. Binigyang diin ni Golez na ang Pilipinas ay dapat tumupad sa mga obligasyon nito bilang miyembro ng United Nations (UN) at ang multilateral agreement para maglunsad ng international coalition laban sa terorismo ay bahagi ng tungkulin nito. &amp;quot;Kaya nga tutulong tayo. Hindi naman ang America ang tutulungan natin o sasalihan kundi ang international coalition against terrorism. That is what will govern our next courses of actions,&amp;quot; sabi ni Golez. Ayon kay Golez, hindi puwedeng maging neutral ang Pilipinas sa pagkakataong tulad nito dahil kapag dumating ang panahon na nangailangan tayo ng tulong ay baka hindi tayo matulungan. &amp;quot;There may come a time that we ourselves may have a similar need and when we turn to others for help, they might reply During crisis times, you did not act and took a neutral stand. Now that you have a problem, were also neutral,&amp;quot; pahayag ni Golez. (Ulat ni Ely Saludar)</body>
<link>http://www.philstar.com/Article.aspx?articleId=134140&amp;publicationSubCategoryId=92</link>
</article>
<article>
<title>MILF di susuporta sa panawagang 'Jihad'</title>
<author>Lilia Tolentino</author>
<date>
<month>September</month>
<day>18</day>
<year>2001</year>
</date>
<body>Tiniyak ng Moro Islamic Liberation Front (MILF) na hindi sila susuporta sa ipinapanawagang Jihad o holy war ng Taliban na sumusuporta sa teroristang si Osama Bin Laden dahil wala namang nagaganap na panunupil sa mga Muslim sa daigdig. Sa pahayag ni Eid Kabalu, tagapagsalita ng MILF sa isang panayam, ipinaliwanag nito na ang Jihad ay mayroong katuturan at itoy kung ang mga mamamayang Muslim ay pinagkakaitan ng kalayaan at karapatan sa kanilang relihiyon. Sinabi ni Kabalu na ang pagbabatayan ng mga bansang Islam sa pagsasagawa ng hakbang ay kung ang pananalakay ng Amerika ay nakatuon lang sa target at hindi nandadamay ng ibang inosente, &amp;quot;Tinitingnan natin kung ito ba ay indiscriminate na pag-retaliate. Pag pinipin-point lang sa may kagagawan, I think there is nothing wrong. It is a war between two groups,&amp;quot; sabi pa ni Kabalu. (Ulat ni Lilia Tolentino)</body>
<link>http://www.philstar.com/Article.aspx?articleId=134147&amp;publicationSubCategoryId=92</link>
</article>
<article>
<title>Malaca&amp;ntilde;ang naglaan na ng P200M sa paglilika</title>
<author>Ely Saludar</author>
<date>
<month>September</month>
<day>18</day>
<year>2001</year>
</date>
<body>Inatasan na ni Pangulong Arroyo si Budget Secretary Emilia Boncodin na maglaan ng P200 milyong pondo na gagastusin sa paglilikas sa mga Pilipinong manggagawa sa Gitnang Silangan sakaling lumala ang sitwasyon kaugnay ng namimintong pag-atake ng Estados Unidos sa Afghanistan. Ang halaga, ayon kay Presidential Spokesman Rigobeto Tiglao, ay laan sa contingency operation kaugnay sa pagbuhay ng Oplan Aguila. (Ulat ni Ely Saludar)</body>
<link>http://www.philstar.com/Article.aspx?articleId=134152&amp;publicationSubCategoryId=92</link>
</article>
<article>
<title>Foreign students sa RP iimbestigahan</title>
<author>Joy Cantos/ Danilo Garcia</author>
<date>
<month>September</month>
<day>18</day>
<year>2001</year>
</date>
<body>Dahil sa hinalang may nakapasok na komunista sa bansa, nakatakdang isalang sa imbestigasyon ng PNP ang lahat ng mga foreign students partikular iyong mga nanggaling sa Middle East upang madetermina kung mayroong international terrorist na nagpanggap lamang na mga estudyante o lehitimong pag-aaral ang misyon nila sa pagpunta sa bansa. Ayon sa PNP, wala pa silang tumpak na bilang ng mga banyagang estudyante na nag-aaral ngayon sa ibat ibang unibersidad sa Metro Manila, pero sakaling magkaroon ng pagdududa hinggil sa aktibidad ng ilang Arabong mag-aaral ay handa ang PNP na makipag-ugnayan sa Bureau of Immigration para magkaroon ng &amp;quot;background check&amp;quot; sa mga ito. Bunga nito, inatasan ng Air Transportation Office (ATO) ang lahat ng 16 flying schools na magsumite ng mga dokumento sa background ng kanilang mga dayuhang estudyante. Sinabi ni ATO assistant secretary Adelberto Yap na naalarma sila ng matuklasang karamihan sa mga dayuhang mga estudyante na nag-aaral magpalipad ng eroplano ay pawang galing sa Middle East partikular sa bansang Pakistan at Saudi Arabia. Idinagdag pa nito ang pagkakahalukay nila sa pagbili ng isang Pakistani student ng isang eroplano dito sa bansa. Natukoy na rin nila ang may-ari ng 4-6 seater Cessna plane. Mas pinipili umano ng mga dayuhan na sa Pilipinas mag-aral magpalipad ng eroplano dahil sa mas murang gastos kumpara sa ibang bansa. Ang isang sibilyang estudyante ay gagastos lamang ng P1 milyon-P1.2 milyon sa kanilang pag-aaral. Idinagdag pa ni Yap na ang kanilang imbestigasyon ay bunsod na rin ng pambobomba sa US kung saan pawang mga teroristang taga-ME ang nang-hijack at nagpiloto ng mga eroplanong ibinangga sa World Trade Center at Pentagon. (Ulat ni Joy Cantos/ Danilo Garcia)</body>
<link>http://www.philstar.com/Article.aspx?articleId=134157&amp;publicationSubCategoryId=92</link>
</article>
<article>
<title>Paggamit ng US sa dating military bases di kailang</title>
<author>Malou Rongalerios</author>
<date>
<month>September</month>
<day>18</day>
<year>2001</year>
</date>
<body>Tiniyak kahapon ng isang mambabatas na hindi na kailangan pang dumaan sa Kongreso ang pag-aapruba para magamit ng Estados Unidos ang dating mga base militar sa Pilipinas sakaling maganap ang digmaan. Ayon kay House Deputy Speaker Raul Gonzales, maaaring gamitn ng US ang dating mga base militar nila sa Pilipinas tulad ng Clark Airport at Subic Naval Base sa kanilang refuelling purposes. Subalit, binigyan-diin naman ng mambabatas na ito ay para lamang sa mga nabanggit na dahilan at hindi puwedeng gamitin bilang staging point ng mga eroplano para mambomba sa terorista. Dagdag pa rito, kung magpapalabas ng resolusyon ang United Nations Security Council na suportahan ang US sa pakikipagdigma laban sa terorismo ay kailangang tumalima ang Pilipinas dahil miyembro din ang bansa ng UN. Sinabi ni Gonzales na dapat tiyakin ng pamahalaang Pilipinas na moral at logistical support lamang ang maaaring maitulong ng bansa sa US dahil sa may sarili ring problema ang bansa sa rebelde at komunista kasama na ang bandidong Abu Sayyaf Group (ASG). Ayon naman kay Negros Occidental Rep. Apolinario Lozada Jr., bagaman at puwedeng gamitin ng Amerika ang dating military base, dapat pa ring tiyakin ng Malaca&amp;ntilde;ang na hindi magiging permanente ang pagtigil ng mga Amerikano dito sakaling matuloy ang digmaan. Inamin ni Lozada na walang magagawa ang Pilipinas kundi ipagamit ang mga dating base militar dahil sa mutual defense treaty sa pagitan ng dalawang bansa. Idinagdag pa nito na hindi na dapat magpadala ng mga sundalong Pilipino sa Amerika upang tumulong sa ilulunsad nilang giyera laban sa mga terorismo. Kulang na umano ang Pilipinas sa mga sundalo at marami ring problemang kinakaharap ang militar na dapat unahin ng pamahalaan. (Ulat ni Malou Rongalerios)</body>
<link>http://www.philstar.com/Article.aspx?articleId=134161&amp;publicationSubCategoryId=92</link>
</article>
<article>
<title>Anti-money laundering bill pumasa na sa committee</title>
<author>Malou Rongalerios</author>
<date>
<month>September</month>
<day>18</day>
<year>2001</year>
</date>
<body>Upang makaiwas ang Pilipinas sa karagdagang international economic sanctions na maaaring ipataw ng Financial Action Task Force, pinilit ipasa kahapon sa committee level ng House of Representatives ang anti-money laundering bill, pahayag kahapon ni Speaker Jose de Venecia. Nakatakdang sertipikahang urgent ni Pangulong Arroyo ang Anti-money laundering bill upang matalakay na sa plenary session sa pagbabalik ng mga mambabatas sa Setyembre 24 matapos ang dalawang linggong recess. Kung hindi maisasabatas ang nasabing panukala bago sumapit ang Setyembre 30, ay siguradong papatawan ang bansa ng karagdagang sanctions ng Financial Action Task Force at manganganib na hindi kaagad makarating sa bansa ang mga dolyar na ipadadala ng mga overseas Filipino workers dahil sa maari itong mapaghinalaang galing sa ilegal na source. (Ulat ni Malou Rongalerios)</body>
<link>http://www.philstar.com/Article.aspx?articleId=134164&amp;publicationSubCategoryId=92</link>
</article>
<article>
<title>Coup plot ni Nur Misuari nasilat!</title>
<author>Lilia Tolentino</author>
<date>
<month>September</month>
<day>19</day>
<year>2001</year>
</date>
<body>Naagapan ng pamahalaan ang tangka ni Autonomous Region for Muslim Mindanao (ARMM) Governor Nur Misuari na bumuo ng isang armadong grupo para mabawi ang pamumuno ng Moro National Liberation Front (MNLF) na ngayon ay hawak ng 15-kataong Executive Council. Ayon kay Presidential Adviser on the Peace Process Eduardo Ermita, tumanggap siya ng impormasyon na diumano si Misuari ay nagtatawag ng kanyang mga taga-suporta para sa kanyang planong bawiin ang kapangyarihan ng ARMM na inalis sa kanya may dalawang buwan na ang nakararaan. Nang alisin kay Misuari ang ARMM ay inakusahan nito ang Malaca&amp;ntilde;ang na may kagagawan ng pagpapatalsik sa kanya at pagtatalaga sa 15-man MNLF Executive council na pinamumunuan ni Presidential Assistant for Muslim Affairs Dr. Farrouk Hussein. Gayunman, sinabi ni Ermita na sa kabila ng balitang ito, bilang public official ay gumaganap ng kanyang tungkulin si Gov. Misuari. &amp;quot;He has not done any over acts that prove he was really girding to stir destabilization in the area,&amp;quot; pahayag ni Ermita. Kamakailan ay nagkaroon ng Moro Congress sa Jolo na dinaluhan ng mga ambassador ng Malaysia at Libya at mga miyembro ng MNLF para ipakita ang suporta nila sa bagong pamunuan ng MNLF. (Ulat ni Lilia Tolentino)</body>
<link>http://www.philstar.com/Article.aspx?articleId=134249&amp;publicationSubCategoryId=92</link>
</article>
<article>
<title>Mga Arabo sa bansa posibleng maubos</title>
<author>Grace Amargo</author>
<date>
<month>September</month>
<day>19</day>
<year>2001</year>
</date>
<body>Malaki ang posibilidad na maubos ang mga Arabo na nananatili sa bansa makaraang pansamantalang suspindihin ng Bureau of Immigration ang pag-iisyu ng extension ng pananatili ng sinumang Arabo dito. Nabatid mula sa pinagkakatiwalaang impormante sa BI na mayroon umanong matinding pressure mula sa Estados Unidos kaya itoy ipinatupad. Ito ay bunsod pa rin ng naganap na pag-atake ng terorista sa World Trade Center sa New York at Pentagon sa Washington D.C. noong Sept. 11. Inamin pa rin ng source na ang pag-aalis ng suspension of renewal ay nakabatay sa direktibang manggagaling sa pamahalaang US at ito ay kapag bumalik na sa normal ang sitwasyon. Bunga nito, inaasahang maraming Arabo ang aalis na lamang sa bansa at maging ang kanilang inilagak na puhunan ditoy kasama nilang lilisan. (Ulat ni Grace Amargo)</body>
<link>http://www.philstar.com/Article.aspx?articleId=134257&amp;publicationSubCategoryId=92</link>
</article>
<article>
<title>Pagsusugal sa casino ng mga opisyal, tauhan ng go</title>
<author>Lilia Tolentino</author>
<date>
<month>September</month>
<day>19</day>
<year>2001</year>
</date>
<body>Matapos makatanggap ng impormasyon na ilang mga opisyal at tauhan ng gobyerno kabilang na ang mga sundalo at pulis ang palagian pa ring nakikita sa mga casino, muling nilinaw ni Pangulong Arroyo ang mahigpit na pagbabawal sa mga ito na pumasok, magmiron at magsugal sa mga pasugalang minamantina ng Philippine Amusement and Gaming Corp. (PAGCOR). Ang direktibang ito na nakapaloob sa Memorandum Circular No. 8 na ipinalabas ng Malaca&amp;ntilde;ang noon pang Agosto 28 ay muling ipinaalala ng Pangulo. Tinagubilinan din ng Malaca&amp;ntilde;ang ang PAGCOR na pagbawalan ang pagpapapasok sa pasugalan ng mga pribadong mamamayan na wala pang 21 taon at mga estudyante ng paaralan. Ang ganitong paghihigpit sa mga pumapasok sa casino ay nakatadhana sa Presidential Decree No. 107 na sinusugan ng PD 1869 na siyang nagkaloob ng prangkisa sa PAGCOR para magpatakbo ng casino at pasugalan. Sa decree na ipinalabas noon ng dating Pangulong Marcos, ang tanging maaaring pumasok at magsugal sa casino ay mga dayuhang turista at mga lokal na residente na ang taunang kita ay hindi bababa sa P50,000 isang taon alinsunod sa sertipikasyon ng BIR. Parurusahan ang mga lalabag sa kautusang ito. (Ulat ni Lilia Tolentino)</body>
<link>http://www.philstar.com/Article.aspx?articleId=134264&amp;publicationSubCategoryId=92</link>
</article>
<article>
<title>Payag ipadala ang tropa ng pamahalaan kung buburah</title>
<author>Rudy Andal</author>
<date>
<month>September</month>
<day>19</day>
<year>2001</year>
</date>
<body>Papayag si Senador Rodolfo Biazon na ipadala ang tropa ng pamahalaan at makipaglaban ng direkta sa kaaway ng Estados Unidos kung makikipagkasundo ang Amerika na linisin din ang bansa sa utang nitong panlabas gaya ng ginawa nito sa Pakistan. Ang pahayag ay ginawa ni Biazon matapos niyang makita ang buong suporta na ginawa ng Pakistan na gamitin silang launching pad ng Amerika sa kasunduang buburahin na ang utang ng bansa at tutulungan pa silang lutasin ang sigalot sa border ng India. &amp;quot;I am serious. We can send even one division of soldiers to fight side by side with the Americans if they can do the same to ease our foreign debt,&amp;quot; pagbibigay diin ni Biazon. Nilinaw ni Biazon na ang isang dibisyon ng military ay aabot sa 10,000 sundalo at maaari pa nating dalhin ang ilan nating kagamitang pandigma para gamitin sa pakikidigma laban sa terorismo. Ngunit kung walang ganitong kasunduan, higit anya niyang papaboran ang pananatili na lamang ng mga sundalo sa bansa upang tumulong sa pagbura naman sa mga lokal na terorista partikular ang Abu Sayyaf Group. Sa kasalukuyan anya ay may malaking problema pa ang bansa sa ASG at kailangang ito ang unahin sakaling walang compromise agreement na papasukin ang Pilipinas at Amerika gaya ng ginawa nito sa Pakistan. Nabatid na mahigit sa $300 bilyon ang utang panlabas ng Pilipinas at malaking bagay ito sa bansa kung bigla itong mabubura at ang kapalit ay ang buong suporta ng bansa sa pagsusulong ng adhikain ng Amerika. Maging ang mga ipinagbabawal na nakapaloob sa Mutual Defense Treaty (MDT) ay maaaring amyendahan ng dalawang kapulungan ng Kongreso para ipamalas lang na kaya ng bansa na magbigay ng buong suporta nito sa Amerika. Hindi lamang refueling ng mga barko at eroplanong pandigma ng US ang siyang maiaambag ng bansa kung hindi maibabalik muli ang dating kapangyarihan ng US sa dati nitong base militar. Sa ganito anyang kasunduan ay naniniwala siyang walang sinumang mambabatas at opisyal ng pamahalaan ang hindi susuporta dahilan sa kinabukasan na ng bansa ang nakasalalay dito. (Ulat ni Rudy Andal)</body>
<link>http://www.philstar.com/Article.aspx?articleId=134271&amp;publicationSubCategoryId=92</link>
</article>
<article>
<title>RP gagawing kuta ng mga terorista</title>
<author>Ely Saludar</author>
<date>
<month>September</month>
<day>21</day>
<year>2001</year>
</date>
<body>Nagbabala kahapon ang Estados Unidos sa posibilidad na pumasok sa Pilipinas ang mga terorista at gawing kuta ang bansa. Ang general alert na ipinarating ng US ay kinumpirma ng Malaca&amp;ntilde;ang sa harap ng posibleng panibagong pag-atake ng teroristang grupo. Sa advisory ng US, mayroon umanong pinangangambahang pangalawang yugto ng terrorists attack kaya agad na inalerto ng Amerika ang mga bansang posibleng puntahan ng mga terrorist group at kabilang na nga dito ang Pilipinas. Sa request na ibinigay ng Federal Bureau of Investigation (FBI) sa Bureau of Immigration, hiniling nito na salain mabuti ang mga dumarating na mga pasahero at yong mga hahawig sa hitsura ng mga suspected terrorists na nasa kanilang listahan ay agad na ipaalam sa kanila para sa confirmation at custodial investigation. Samantala, agad itinama ng Palasyo ang naunang pahayag ng BI na umanoy galing sa Pilipinas ang apat na sinasabing terorista na nang-hijack sa eroplanong sumalpok sa World Trade Center at Pentagon building. Ayon kay Presidential Spokesman Rigoberto Tiglao, kapangalan lamang umano at hindi ito kabilang sa mga terorista na umatake sa Amerika. Sinabi ni Tiglao na inabsuwelto na ng FBI sina Ahmed Fayez, Ahmed al Ghamdi, Saeed al Ghamdi at Abdulazi al Omari na nagkataon na kapangalan lamang ng naunang pinaghinalaang terorista. (Ulat ni Ely Saludar)</body>
<link>http://www.philstar.com/Article.aspx?articleId=134401&amp;publicationSubCategoryId=92</link>
</article>
<article>
<title>Sa dalang ebidensiya mula US; Lacson hinamon ni Nani</title>
<author>Grace Amargo at Joy Cantos</author>
<date>
<month>September</month>
<day>21</day>
<year>2001</year>
</date>
<body>Hinamon kahapon ng Department of Justice (DOJ) si Sen. Panfilo Lacson na tiyakin nitong ililigtas siya ng hawak niyang mga ebidensiya sa pagharap niya sa prosecution sa darating na pagdinig ng Senado. Ayon kay DOJ Secretary Hernando Perez, hindi naniniwala ang kanilang panig na hawak na ni Lacson ang mga ebidensiyang magsasalba sa kanya sa ano mang uri ng kasong kriminal, partikular ang kasong money laundering. Magugunita na nagtungo sa Estados Unidos si Lacson at pagbalik nito sa bansa kamakalawa ng gabi ay ipinahayag nito na hawak na niya ang matitibay na mga ebidensiya na magliligtas sa kanya mula sa paglilitis ng pamahalaan. Ayon kay Perez, si Lacson ang siyang magugulat kapag nakaharap nito ang apat na opisyal ng Philippine National Police na tetestigo laban sa kanya at magbubunyag sa mga illegal na aktibidades nito. Sinabi naman ni dating PNP-Nargroup director, C/Supt. Reynaldo Acop na malaki ang maitutulong ng mga nakalap na ebidensiya ni Lacson upang mapawalang-sala sila sa mga kasong kriminal na ibinibintang laban sa kanilang grupo. Sinabi ni Acop na sakaling mabigat ang mga bitbit na ebidensiya na nakuha ng senador sa ibang bansa ay tiyak anyang sunud-sunod na maaabsuwelto silang lahat. Maliban kina Lacson at Acop ay kasama rin sa mga inaakusahan ng ISAFP witness na si Mary &amp;quot;Rosebud&amp;quot; Ong na sangkot sa drug trafficking sa bansa sina Supts. Francisco Villaroman at John Campos, pawang dating matatapat na tauhan ng senador. (Ulat nina Grace Amargo at Joy Cantos)</body>
<link>http://www.philstar.com/Article.aspx?articleId=134407&amp;publicationSubCategoryId=92</link>
</article>
<article>
<title>Lokohan daw: 'Who wants to be a millionaire' sisiyasatin</title>
<author>Danilo Garcia</author>
<date>
<month>September</month>
<day>21</day>
<year>2001</year>
</date>
<body>Nakatakdang magsagawa ng imbestigasyon ngayon ang National Telecommunications Commission (NTC) sa sikat na programang &amp;quot;Who Wants To Be A Millionaire&amp;quot; matapos dumagsa ang maraming reklamo mula sa mga subscriber ng Smart at Talk n Text na niloloko lamang umano ang mga gustong sumali dito habang tumitiba ng milyon-milyong piso ang promoters nito. Base sa reklamo ni Felix Ocampo, ng Mandaluyong City kay Transportation and Communications Secretary Pantaleon Alvarez, isa umano ang kanyang anak sa nagtangkang sumali sa naturang kontes at nakaubos ng P1,000 sa prepaid ngunit hindi nakapasok bilang contestant. Sinabi ni Ocampo na sumisingil ang mga promoter nito ng P9 kada minutong tawag sa kanilang premium line na 1-908-1000000. Kung meron umanong milyong subscribers na tumatawag sa linya sa isang araw, ibig umanong sabihin nito ay nagkakamal ng milyun-milyong piso ang mga promoter nito na barya lamang kung ikukumpara sa ibinibigay nilang premyo. Agad nang inutusan ni Alvarez ang NTC na magsagawa ng imbestigasyon dahil sila ang ahensiyang may regulatory powers pagdating sa linya ng telepono. Makikipag-unayan naman ang NTC sa Department of Trade and Industry (DTI) dahil ito ang may authority sa permit ng naturang game show. Ang WWTBAM ay napapanood sa IBC-Channel 13, limang araw kada linggo tuwing alas-8:30-9:30 ng gabi. Mayroon itong 15 katanungan na nararapat sagutin ng contestant sa tulong ng tatlong lifeline nito, ang &amp;quot;Ask the Audience, 50-50 at Call a Friend.&amp;quot; Sa kasalukuyan, isang contestant pa lamang ang nakakakuha ng P1 milyong premyo at wala pang nag-uuwi ng jackpot na P2 milyon. (Ulat ni Danilo Garcia)</body>
<link>http://www.philstar.com/Article.aspx?articleId=134413&amp;publicationSubCategoryId=92</link>
</article>
<article>
<title>Extradition vs Aquino, Mancao isasampa</title>
<author>Grace Amargo</author>
<date>
<month>September</month>
<day>21</day>
<year>2001</year>
</date>
<body>Nakatakdang magsampa ng extradition request ang Department of Justice (DOJ) sa Estados Unidos upang mapabalik sa bansa sina Supts. Michael Ray Aquino at Cesar Mancao. Ayon kay DOJ Secretary Hernando Perez, masusing pinag-aaralan ngayon ng prosecution ang gagawing pagsasampa ng extradition case laban sa dalawang dating opisyal ng binuwag na Presidential Anti-Organized Crime Task Force (PAOCTF) na sangkot sa pagpatay kay PR man Salvador &amp;quot;Bubby&amp;quot; Dacer at driver nitong si Emmanuel Corbito. Sinabi ni Perez na tinitiyak pa ng DOJ kung kasalukuyan pa rin nagtatago sa New Jersey si Aquino habang si Mancao naman ay nasa Canada na. Ito umano ang nagiging dahilan kung bakit natatagalan ang pagsasampa ng nasabing kaso laban sa dalawa. (Ulat ni Grace Amargo)</body>
<link>http://www.philstar.com/Article.aspx?articleId=134419&amp;publicationSubCategoryId=92</link>
</article>
<article>
<title>Bilang ng nasa death row tumaas</title>
<author>Malou Rongalerios</author>
<date>
<month>September</month>
<day>21</day>
<year>2001</year>
</date>
<body>Sa kabila ng pagkakaroon ng parusang kamatayan sa bansa, tumataas pa rin ang bilang ng mga nasa death row na umaabot na sa 1,010 katao. Ang nasabing bilang ay nakapaloob sa isinumiteng report ng Bureau of Corrections sa House Appropriations Committee kasabay ng pagdinig ng panukalang budget nito para sa susunod na taon. Sa naturang bilang, 980 dito ay pawang lalaki at 30 ang babae na may kasong murder, rape, kidnapping, drugs at iba pang heinous crimes. Karamihan sa mga nabibilanggo ay pawang magsasaka, trabahador, pulis, sundalo at security guard. (Ulat ni Malou Rongalerios)</body>
<link>http://www.philstar.com/Article.aspx?articleId=134423&amp;publicationSubCategoryId=92</link>
</article>
<article>
<title>5 siyudad sa RP target ng terorista</title>
<author>Artemio Dumlao</author>
<date>
<month>September</month>
<day>23</day>
<year>2001</year>
</date>
<body>BAGUIO CITY  Limang pangunahing siyudad sa bansa ang tinatarget na bombahin ng mga Afghan-trained Filipino Muslim terrorists. Sa ginawang pagbubunyag kahapon ni Police Chief Supt. Virtus Villaruz Gil, regional director ng PNP-Cordillera Administrative Region, tinukoy nito ang mga siyudad ng General Santos at Davao sa Mindanao; Cebu sa Visayas at Subic at Baguio City sa Luzon na umanoy pinupuntirya ng terrorists cells bilang mga target ng bomb attacks. Ayon kay Gil, isang informant na dating high-ranking MILF commander ang nag-tip ng nasabing napakahalagang impormasyon. Kasabay nito, higit na pinaigting ang alert sa Baguio City at La Trinidad kasabay ng pagbuo ng isang anti-terrorist population control plan. Nakasaad sa plano na lahat ng major exit at entrance points sa siyudad ay agad isasara sa loob ng 15 minuto matapos maganap ang insidente. Ayon kay Gil, hindi malayong targetin ng terorista ang Baguio City dahil bukod sa napakahalaga ng lugar sa ekonomiya ng bansa ay nandito rin ang US Ambassadors cottage, ang dating US rest and recreation facility na Camp John Hay at ang US-owned computer chip producer Texas Instrument. Ang TI ang pinakamalaking producer ng aviation microchips para sa US military. (Ulat ni Artemio Dumlao)</body>
<link>http://www.philstar.com/Article.aspx?articleId=134540&amp;publicationSubCategoryId=92</link>
</article>
<article>
<title>Taliban takot mawala sa Bin Laden</title>
<author></author>
<date>
<month>September</month>
<day>23</day>
<year>2001</year>
</date>
<body>Alam ba ninyo na kaya hindi umano masipa-sipa ng Taliban palabas ng Afghanistan si Osama bin Laden ay dahil takot sila na mawala ang milyon-milyong donasyon sa puwersa nila? Ayon sa intelligence experts, kahit batid ng Taliban na malaki ang mawawala sa Afghanistan sa sandaling salakayin sila ng America, mas gugustuhin na raw ng Taliban na isakripisyo ito kesa mawala ang importanteng pinagmumulan ng kanilang kita, si bin Laden. Sa personal na yaman na $300 million, nabatid na pinopondohan ni bin Laden ng millions of dollars na kontribusyon ang may 3,000 Islamic militants sa buong mundo, bukod pa sa pagsusuplay nito ng mga highly-trained fighters para sa pakikigiyera ng Taliban sa oppositon Northern Alliance. Ang mga fighter na sinanay ni bin Laden ay ikinalat naman sa buong mundo para suportahan ang Islamic rebellions. Nabatid na hinihikayat ng Taliban leaders si bin Laden na umalis na lang ng Afghanistan, pero gusto ni US President George Bush na ang Taliban ang mismong mag-turn over kay bin Laden.</body>
<link>http://www.philstar.com/Article.aspx?articleId=134547&amp;publicationSubCategoryId=92</link>
</article>
<article>
<title>Warrantless arrests sa mga suspected terrorists sa bansa hinay-hinay lang</title>
<author>Rudy Andal</author>
<date>
<month>September</month>
<day>23</day>
<year>2001</year>
</date>
<body>Nagbabala kahapon si Senador Edgardo Angara sa mga awtoridad sa ginagawa nitong warrantless arrest sa mga dayuhang pinagsususpetsahang terorista at maging sa mga lokal na Muslim sa bansa dahil maaaring mga walang malay ang kanilang maaresto. Sinabi ni Angara na walang masama kung tumulong ang pamahalaan sa kaalyado nitong bansa pero dapat umanong maging maingat ito sa mga hakbangin at huwag masyadong mainit para hindi mapintasan sakaling magkamali ng aarestuhin. Mismong ang Estados Unidos ay kumukuha muna ng warrant sa korte bago nito isagawa ang pag-aresto o paghahalughog dahil umiiwas sila na malabag ang karapatang-pantao ng kanilang hinuhuli. Ang gawaing ito ay dapat din anyang i-aplay sa Pilipinas. &amp;quot;Human rights and civil liberties should not be set aside even during emergency,&amp;quot; wika ni Angara. Nilinaw pa ng senador na hindi apurahan ang paghuli sa mga hinihinalang terorista at dapat na pinag-aaralan muna kung may sapat na batayan nang hindi malabag ang kanilang karapatan. (Ulat ni Rudy Andal)</body>
<link>http://www.philstar.com/Article.aspx?articleId=134553&amp;publicationSubCategoryId=92</link>
</article>
<article>
<title>Anti-money laundering bill binanatan ni Pimentel</title>
<author>Rudy Andal</author>
<date>
<month>September</month>
<day>23</day>
<year>2001</year>
</date>
<body>Mariing binatikos ni Senate Minority Leader Aquilino Pimentel Jr. ang balak ng mga administration senators na isulong ang isang uri ng anti-money laundering act na higit na malawak sa kasalukuyang umiiral sa Switzerland at ibang mayayamang bansa. Sinabi ni Pimentel na ang ginagawang pagyayabang ng Department of Finance (DoF) at ng Bangko Sentral ng Pilipinas (BSP) sa Financial Action Task Force (FATF) ay hindi magbibigay ng magandang resulta sa halip ay lalong matatakot ang mga negosyante sa banking industry sa Pilipinas kapag ito ay naisabatas. Imbes na makahikayat ng higit na maraming bank depositors, sinabi ni Pimentel na lalong matatakot ang mga itong maglagak ng kanilang pera sa takot na baka mapagbintangang sila ay kumikita sa illegal na paraan. Ito rin umano ang magiging daan ng unti-unting pagkamatay ng banking industry sa bansa. Tiniyak ni Pimentel na nais niyang ipakulong ang mga mapapatunayang money launderers pero dapat protektahan ang mga inosenteng depositors baka sila ang maging sentro ng harassment. (Ulat ni Rudy Andal)</body>
<link>http://www.philstar.com/Article.aspx?articleId=134559&amp;publicationSubCategoryId=92</link>
</article>
<article>
<title>Tulong ng US vs Sayyaf di pa hinihingi</title>
<author>Lilia Tolentino</author>
<date>
<month>September</month>
<day>23</day>
<year>2001</year>
</date>
<body>Walang hinihinging tulong ang gobyerno sa pamahalaang Amerika para malutas ang problema ng terorismo sa bansa, partikular ang problema sa Abu Sayyaf na ang pangingidnap at pagpaslang sa kanilang mga bihag ay nakapagdulot na ng malaking epekto sa industriya ng turismo sa bansa. Ayon kay Presidential Spokesman Rigoberto Tiglao, kung bibigyang pagpapahalaga ng US ang ginagawang pagsisikap ng pamahalaan para labanan ang terorismo, hindi naman tatanggi ang gobyerno kung boluntaryo silang mag-aalok ng tulong. Samantala, nanatiling matigas ang pamahalaan laban sa pakikipagnegosasyon sa Abu Sayyaf na magbayad ng ransom para sa ligtas na pagpapalaya sa bihag nilang sina Martin at Gracia Burnham ng Wichita, Kansas. Ito ay sa kabila ng ulat na gumagawa ng sariling paraan ang pamilya ng American couple para makipagnegosasyon sa ASG. Ayon kay Tiglao, walang kinalaman ang gobyerno sa napaulat na negosasyon at kung mayroon ngang ganitong hakbangin, sana ito ay magtagumpay. (Ulat ni Lilia Tolentino)</body>
<link>http://www.philstar.com/Article.aspx?articleId=134564&amp;publicationSubCategoryId=92</link>
</article>
<article>
<title>Mga nadakip na Abu Sayyaf, sa US lilitisin</title>
<author>Ely Saludar</author>
<date>
<month>September</month>
<day>24</day>
<year>2001</year>
</date>
<body>Handa ang Estados Unidos na magsampa ng kasong kriminal laban sa mga opisyal at miyembro ng bandidong Abu Sayyaf kaugnay na rin ng pagdukot ng grupo sa mga Amerikano. Ayon kay National Security Adviser Roilo Golez, sinabi sa kanya ng mga awtoridad sa US na handa itong maghain ng kaso sa US court bagaman kasalukuyan pang pinag-aaralan ang planong ito. Dahil dito, sinabi ni Golez na kapag naisampa na ang kaso ay maoobliga ang Pilipinas na ibigay ang mga arestadong Abu Sayyaf members para sa paglilitis sa kaso. Kabilang sa mga prominenteng Sayyaf members na hawak ngayon ng pamahalaan ay sina Nadznie Sabdullah alyas Kumander Global at Hector Janjalani na kapatid ng lider ng bandidong grupo. Sa ngayon ay tatlong American nationals ang bihag ng Abu Sayyaf at itoy sina Guillermo Sobero at ang mag-asawang misyonaryo na sina Martin at Gracia Burnham. Nilinaw ni Golez na obligado ang Pilipinas na ipatapon sa US ang makakasuhang Abu Sayyaf members dahil sa extradition treaty ng dalawang bansa.(Ulat ni Ely Saludar)</body>
<link>http://www.philstar.com/Article.aspx?articleId=134651&amp;publicationSubCategoryId=92</link>
</article>
<article>
<title>Pamumulitika itigil na - GMA</title>
<author>Ely Saludar</author>
<date>
<month>September</month>
<day>24</day>
<year>2001</year>
</date>
<body>Muling nanawagan kahapon si Pangulong Arroyo sa buong sambayanan na itigil na ang pamumulitika sa bansa sa gitna ng inaasahang negatibong epekto ng pag-atake ng terorista sa Estados Unidos. Ang apela ng Pangulo ay kasabay ng muling panunumbalik ng sesyon ng dalawang kapulungan ng Kongreso na inaasahang agad mapagtitibay sa mga mahahalagang panukalang batas tulad ng anti-money laundering bill at iba pang economic reforms bills. Ipinaliwanag ng Pangulo na lubhang mahalaga sa kasalukuyan ang nasabing moratorium sa pamumulitika dahil nangangailangan ang bansa ng pagkakaisa upang sama-samang balikatin ang pagsulong ng ekonomiya ng bansa. Naiinggit ang Palasyo sa mga Amerikano na nagkaisa at sama-samang hinarap ang krisis kaugnay ng pag-atake ng mga terorista. Dapat aniyang magkaisa ang buong bansa sa paglaban sa kahirapan, pagpapasigla sa ekonomiya at sa paglutas sa unemployment at kakapusan sa suplay ng pagkain. (Ulat ni Ely Saludar)</body>
<link>http://www.philstar.com/Article.aspx?articleId=134657&amp;publicationSubCategoryId=92</link>
</article>
<article>
<title>Dagdag na buwis sa cellphone calls haharangin ni Loren</title>
<author>Rudy Andal</author>
<date>
<month>September</month>
<day>24</day>
<year>2001</year>
</date>
<body>Tiniyak ni Senate Majority Floor Leader Loren Legarda na kanyang pangungunahan ang pagharang sa pagpapataw ng dagdag na buwis sa mga cellular telephone calls at operators. Sinabi ni Legarda na sa kasalukuyan ay dalawang panukalang batas ang nakahain ngayon sa Senado na naglalayong itaas ang buwis upang mapababa ang lumobong deficit ng pamahalaan at matugunan ang mga nakaamba nang proyekto. Ayon kay Legarda, hindi ang mga operators ang direktang sasagot ng ipapataw na bagong buwis kung hindi ang may 8 milyong nagmamay-ari ng cellular phones dahil sa kanila ito babawiin. Ang unang panukalang batas ay humihiling na dagdagan ng 50 sentimo ang bawat tawag sa cellular phones habang ang isa pang panukala ay magpapatong ng 10 porsiyento ng buwis sa kasalukuyang 10 percent value added tax. Sinasabi sa naturang mga panukala na ang buwis na makukulekta ay gagamitin na pambili ng mga computers upang palaganapin ang computer education sa mga pampublikong paaralan sa bansa. Naniniwala si Legarda na hindi na kailangang magpataw pa ng karagdagang buwis ang pamahalaan upang tamaan lamang ang pangangailangan ng pampublikong paaralan at sa halip ay maglalagay lamang ng karagdagang pondo na kukunin din mula sa ibang pondo ng Department of Education at Commission on Higher Education. Marami pa anyang paraan ang magagawa ang pamahalaan upang hindi na magpasa pa ng karagdagang buwis sa naghihikahos nang mamamayan at ang kailangan lamang ay maghigpit sa pagkulekta ng buwis at habulin ang mga malalaking tax evaders. (Ulat ni Rudy Andal)</body>
<link>http://www.philstar.com/Article.aspx?articleId=134663&amp;publicationSubCategoryId=92</link>
</article>
<article>
<title>Rep. Andaya pinaalalahan ang mga gabinete ukol sa luxury cars</title>
<author>Malou Rongalerios</author>
<date>
<month>September</month>
<day>24</day>
<year>2001</year>
</date>
<body>Pinaalalahanan ni Rep. Rolando Andaya Jr. ang mga miyembro ng Gabinete at iba pang agency heads na ang kanyang komite ay gagawa ng isang probisyon na magbabawal sa pagbili ng mahahaling sasakyan, maliban na lamang kung may approval ni Pangulong Arroyo. Ayon kay Andaya, chairman ng House appropriations committee, tanging mga ambulansiya, military at police patrol vehicles, road construction equipment, bangka at mga sasakyang para sa mass transport ang papayagang bilhin. Sinabi ni Andaya na sa ilalim ng kasalukuyang appropriations law ay pinapayagan ang Pangulo na bumili ng luxury cars, pero inayawan ito ng Pangulo. Sa halip, nagpataw ito ng ban sa mga bagong sasakyan at iniutos ang auction sa mga luxury cars na pag-aari ng gobyerno. Ang direktiba ng Pangulo ay nakapaloob sa Administrative Order No. 3, na nagbabawal sa &amp;quot;pagbili at paggamit&amp;quot; ng lahat ng agency heads, kabilang ang mga government corporations at education institutions. Inaatasan ang mga opisyal na ito na &amp;quot;isuko&amp;quot; ang kanilang luxury vehicles. Gayunman, ilang Cabinet members ang bumabalewala sa naturang direktiba at karamihan sa mga ito ay nakikitang gumagamit ng mga mahahaling sasakyan patungo sa Batasan building sa Quezon City kapag dumadalo sa budget hearings. Ang kanilang mga sasakyan ay Land Cruiser, Pajero at brand new V-6 Nissan Cefiro Broughams. (Ulat ni Malou Rongalerios)</body>
<link>http://www.philstar.com/Article.aspx?articleId=134669&amp;publicationSubCategoryId=92</link>
</article>
<article>
<title>Pambobomba sa Metro Manila napigilan</title>
<author>Joy Cantos</author>
<date>
<month>September</month>
<day>25</day>
<year>2001</year>
</date>
<body>Napigilan ang planong pagsasagawa ng sunud-sunod na malawakang pambobomba sa Metro Manila matapos mahuli ang isang opisyal ng teroristang Abu Sayyaf na sinasabing may misyong tumugon sa panawagang &amp;quot;jihad&amp;quot; ng Taliban leaders. Si Mohammad Faizal Ijajil, na mas kilala sa bansag na Faizal at may patong sa ulong P1M ay naaresto ng pinagsanib na operasyon ng mga tauhan ng Philippine Army at PNP sa Sampaloc, Maynila noong nakaraang Setyembre 18. Ayon kay Army Vice Commander Brig Gen. Arsenio Tecson, si Faizal ang lider ng Manila-based ASG cell at kasabwat ang isang kinilalang Mumar Asanin. Ang mga ito ang nangangalap ng intelligence information sa Metro Manila na kanila namang ipinararating sa matataas na lider ng bandidong grupo sa Mindanao. Sa pagkakaaresto sa suspected Sayyaf leader ay napigilan ang serye ng pambobomba ng grupo sa kalakhang Maynila, ayon kay Tecson. Sinabi pa ni Tecson na ang pangalan ni Faizal, dating kilala bilang Espital Ijajil noong estudyante pa ito noong 1991 ay pinalitan ng sumapi sa Tableegh, isang informal organization ng Islamic religious leaders. Mas kilala ito bilang Faizal Abbas ng sumali sa grupo ni Barahama Sali, isang Basilan-based ASG noong 1994. Sangkot umano ito sa Ipil raid noong 1995 sa Zamboanga del Sur, pagdukot sa apo ng mayor ng Isabela, Basilan noong 1996 at humahawak ng mahigit sa 15 armadong puwersa sa Sampinit Complex. Di pa malaman kung gaano kalalim ang partisipasyon nito sa naganap na terorismo, pero napag-alaman na maraming beses na itong nagtungo sa Middle East kaugnay ng misyon nito sa Tableegh kung saan mula Setyembre 1994 hanggang Enero 1995 ay nagtungo ito sa Raiwin, Lahur, Pakistan at tumuloy sa Markaj Mosque sa Raiwin. Mula Mayo hanggang Hulyo 1999 ay nagpunta ito sa Bangladesh at Pakistan, gayundin sa India mula Setyembre 26 hanggang Disyembre 14, 2000. (Ulat ni Joy Cantos)</body>
<link>http://www.philstar.com/Article.aspx?articleId=134738&amp;publicationSubCategoryId=92</link>
</article>
<article>
<title>FBI agent ni Bush hinoldap</title>
<author>Ellen Fernando</author>
<date>
<month>September</month>
<day>25</day>
<year>2001</year>
</date>
<body>Hindi nagamit ng isang female agent ng Federal Bureau of Investigation (FBI) ang galing nito sa terorismo makaraang hindi makaporma nang holdapin ng nag-iisang armadong lalaki habang naglalakad sa kahabaan ng Ermita, Maynila kamakalawa ng gabi. Ang 30-anyos na si Jennifer Carolyn Boome, special agent ng FBI at bihasang anti-terrorist spy, pansamantalang nanunuluyan sa Manila Midtown Hotel sa Pedro Gil st., Ermita ay ipinadala sa bansa ni US President George W. Bush para mag-espiya sa hinihinalang terorista na pinaniniwalaang nasa bansa. Dahil sa tindi ng pagkapahiya, kahapon lamang inireport ni Boome ang kanyang karanasan sa Western Police District-General Assignment Division. Sa salaysay ni Boome, katatapos lang niyang mag-dinner sa isang restaurant at ilang hakbang pa lamang ang layo niya dito nang lapitan siya ng suspek, akbayan at tutukan ng baril sabay deklara ng holdap. Ayon kay Boome, nataranta siya at nalito kaya hindi niya nagamit ang kanyang husay sa martial arts. Inisip rin umano niya na baka malagay sa panganib ang kanyang buhay. Dahil dito, hindi na nahirapan pa ang holdaper na kunin ang kanyang mamahaling mga alahas at hindi nabatid na halaga ng mga dolyares. Nakuha rin sa biktima ang kanyang identification cards at iba pang mahahalagang dokumento. Iniutos na ni WPD Director Nicolas Pasinos ang pagsasagawa ng follow-up operation sa kaso. (Ulat ni Ellen Fernando)</body>
<link>http://www.philstar.com/Article.aspx?articleId=134744&amp;publicationSubCategoryId=92</link>
</article>
<article>
<title>Taliban di takot sa US military buildup</title>
<author></author>
<date>
<month>September</month>
<day>25</day>
<year>2001</year>
</date>
<body>Hindi raw takot ang Taliban sa military buildup ng Estados Unidos at wala rin umano itong balak isuko ang inaakusahang terorista na si Osama bin Laden sa kabila ng bantang US military attack. Habang puspusan ang paghahanda ng US sa pakikidigma, nagpahayag naman ang anti-Taliban forces na handa ang kanilang puwersa na tumulong sa pagtugis sa worlds most wanted man na si bin Laden. Kamakalawa ay sinabi ng mga Taliban leaders na hindi nila alam kung nasaan si bin Laden kaya hindi naipaabot dito ang desisyon ng Taliban na boluntaryo na itong umalis sa bansa alinsunod na rin sa naging rekomendasyon ng Islamic religious scholars. Hindi naman pinaniwalaan ni US Defense Secretary Donald Rumsfeld ang katuwirang ito. Imposible umanong hindi nila alam kung nasaan si bin Laden at indikasyon ito na nasa Afghanistan pa rin ang nasabing international terrorist. Ang Taliban militia ang kumokontrol sa mahigit 90 porsiyento ng Afghanistan. Samantala, nakatakdang magharap ng ebidensiya ang Washington na si bin Laden at ang al-Qaeda organization nito ang nasa likod ng September 11 attacks sa New York at Washington. Ang pahayag ay kasabay ng ulat na papalapit na ng papalapit ang US at British forces para sa search-and-destroy actions laban kay bin Laden na inaakusahang nasa likod ng nasabing pag-atake. Nabatid na nasa Afghanistan na ang mga British commandos at nakipagbakbakan na rin sa ilang Taliban soldiers. Dalawang US navy battle groups, na ang bawat isa ay pinamumunuan ng isang aircraft carrier, ang kasalukuyang nasa Gulpo at Indian Ocean, at mahigit sa 100 extra warplanes pa ang idineploy sa mga bansang malapit sa Afghanistan.</body>
<link>http://www.philstar.com/Article.aspx?articleId=134750&amp;publicationSubCategoryId=92</link>
</article>
<article>
<title>Kongreso mag-o-overtime para ilusot ang anti-money laundering bill</title>
<author>Ely Saludar</author>
<date>
<month>September</month>
<day>25</day>
<year>2001</year>
</date>
<body>Nangako ang Kongreso sa Malaca&amp;ntilde;ang na handa itong mag-overtime sa darating na Sabado, Setyembre 29, kapag hindi pa napagkasunduan ng bicameral conference committee ang pinal na bersiyon ng kontrobersiyal na panukalang anti-money laundering bill. Ayon kay Presidential Spokesman Rigoberto Tiglao, dodoblehin ng Kongreso ang pagsisikap para matiyak ang pagpasa ng naturang panukala bago ang itinakdang September 30 deadline ng Paris-based Financial Action Task Force (FATF). Dahil sakaling mabigo ito na mapagpatibay ang anti-money laundering ay mapapatawan ng sanction ang Pilipinas at isa sa posibleng parusa ay ang panggigipit sa mga utang panlabas ng bansa. Ito umano ang dahilan kaya minamadali ng Palasyo na maisabatas ito kaya handa ang Pangulo na sertipikahan ito bilang urgent bill. (Ulat ni Ely Saludar)</body>
<link>http://www.philstar.com/Article.aspx?articleId=134756&amp;publicationSubCategoryId=92</link>
</article>
<article>
<title>Bagyong Labuyo patuloy na nagbabanta sa Laoag</title>
<author>Angie dela Cruz</author>
<date>
<month>September</month>
<day>25</day>
<year>2001</year>
</date>
<body>Patuloy na nagbabanta ang bagyong Labuyo sa Laoag City, ayon sa latest monitoring ng PAGASA. Ngayong umaga, si Labuyo ay inaasahang nasa layong 130 kilometro timog kanluran ng Basco, Batanes at 150 kilometro ng hilaga-hilagang silangan ng Laoag City na magbibigay pa ng matinding lakas sa susunod na 24 oras. Nakataas ang babala ng bagyo bilang 3 sa buong Batanes group, Calayan at Babuyan islands; signal no.2 sa Cagayan, Apayao at Ilocos Norte, habang signal no.1 sa Northern Luzon. (Ulat ni Angie dela Cruz)</body>
<link>http://www.philstar.com/Article.aspx?articleId=134761&amp;publicationSubCategoryId=92</link>
</article>
<article>
<title>Sayyaf target na ng Amerika</title>
<author></author>
<date>
<month>September</month>
<day>26</day>
<year>2001</year>
</date>
<body>Target ngayon ng search and destroy mission ng Estados Unidos ang bandidong grupong Abu Sayyaf matapos itong direktang tukuyin ni US President George W. Bush na kabilang sa 27 listahan ng mga indibidwal at grupo na sangkot sa terorismo. Bilang paunang pagpilay sa kanilang organisasyon, iniutos na ni President Bush ang pag-ipit sa kanilang bank deposits and assets sa Amerika. Ayon sa intellligence reports, isang Muslim foundation na tinawag na International Islamic Relief Organization ang pinagmumulan ng pondo ng Abu Sayyaf at iba pang guerillas na nag-ooperate sa south noong late 1980s at mid-1990s. Ang relief organization na ito ay isinasangkot sa isang bayaw ni Osama bin Laden, si Mohammad Jamal Khalifa. &amp;quot;We are doing our own probe and its all in the spirit of cooperation,&amp;quot; pahayag naman ni National Security Adviser Roilo Golez bilang reaksiyon sa order ni Bush. Ang iba pang grupong blacklisted na binanggit ni Bush sa hinalang mga front organizations ng international terrorist na si bin Laden ay ang Al-Qaeda Islamic Army ng Afghanistan, Armed Islamic Group ng Algeria, Harakat ul-Mujahidin ng Kashmir, Al-Jihad (Egyptian Islamic Jihad ng Egypt, Islamic Movement of Uzbekistan ng Uzbekistan, Asbat al-Ansar ng Lebanon, Salafist Group for Call and Combat ng Algeria, Libyan Islamic Fighting Group ng Libya, Al-Itihaad al-Islamiya ng Somalia at Islamic Army of Eden ng Yemen. Maging charitable organizations na pinagsususpetsahang sangkot kay bin Laden ay kasama sa listahan ni Bush. Itoy ang Makhtab Al-Khidamat/Al Kifah, Wafa Humanitarian Organization, Al Rashid Trust  Pakistan based at Mamoun Darkazanli Import-Export Company.</body>
<link>http://www.philstar.com/Article.aspx?articleId=134848&amp;publicationSubCategoryId=92</link>
</article>
<article>
<title>Sen. Ralph Recto nasa balag na alanganin bilang ika-12 nanalong senador</title>
<author></author>
<date>
<month>September</month>
<day>26</day>
<year>2001</year>
</date>
<body>Muling nalagay sa balag ng alanganin ang pagkapanalo ni Sen. Ralph Recto bilang ika-12 nanalong senador sa katatapos na Senatorial elections matapos aminin kahapon ni Commission on Elections (Comelec) Chairman Alfredo Benipayo na nagkaroon nga ng problema sa tabulation kung saan mahigit 30,000 boto ang hindi naisama sa boto ni Senador Gregorio Honasan. Sa ginawang pagdinig ng Senado, sinabi ni Benipayo na pangangatawan niya ang lahat ng responsibilidad at pagkakamali na idinulot ng naturang problema. Umaabot na lamang sa mahigit 18,000 boto ang kalamangan ni Recto kay Honasan kaya kung maisasama ang 30,000 botong sinasabi ni Benipayo, tiyak na malalaglag sa ika-13 puwesto si Recto. Bagamat hindi nabatid kung ano ang susunod na hakbang ng Senado at Comelec hinggil sa problema ng tabulation, hiniling ni Assistant Minority leader Vicente Sotto III na bigyan ng kopya ng transcript ng pagdinig ang Comelec. Hindi naman napigilan ni Commissioner Luzviminda Tancangco na sisihin si Benipayo sa kapalpakan ng nakaraang halalan. Sinabi ni Tancangco na dumalo rin sa nasabing hearing na nagmamadali ang grupo ni Benipayo na iproklama sina Recto at Honasan sa kabila ng ilang problemang lumutang hinggil sa certificates of votes. Hindi anya binigyan ng kaunting panahon bago iproklama sina Recto at Honasan upang mapag-aralan ang ilang certificates of votes na kinukuwestiyon ng Puwersa ng Masa na kinaaniban ni Honasan.</body>
<link>http://www.philstar.com/Article.aspx?articleId=134854&amp;publicationSubCategoryId=92</link>
</article>
<article>
<title>Mga anak ng senador at kongresista dawit din sa droga - Rosebud</title>
<author>Malou Rongalerios</author>
<date>
<month>September</month>
<day>26</day>
<year>2001</year>
</date>
<body>Hindi lamang mga senador at kongresista ang sangkot sa illegal drugs, kundi pati mga anak ng ilan sa mga ito ay dawit na rin. Sa ginawang pagbubunyag kahapon ni Mary &amp;quot;Rosebud&amp;quot; Ong sa pagdalo nito sa House committee on illegal drugs na pinamumunuan ni Rep. Antonio Cuenco, sinabi ni Ong na dalawang blue book na naglalaman ng listahan ng mga protektor ng ilegal na droga sa Pilipinas ang nasa kamay na ngayon ng Hong Kong Royal Police. Una rito, napaulat na ilang senador at congressmen ang nasa listahan ng unang blue book na nagsasangkot kina Senators Nikki Coseteng at Vicente Sotto III sa drug trade bilang umanoy mga protektor. Ang unang blue book ay inihayag sa publiko matapos ang raid ng Royal Police sa umanoy drug lord na si Alfredo Tiongco noong 1994. Sa ikalawang blue book na nakumpiska naman sa raid noong 1998 ng Royal police na pinamumunuan ni P/Insp. Ron Abbot sa isang pharmaceutical company na gumagawa at nagbebenta ng esctasy drug, nakalista dito ang mga pangalan ng mga umanoy anak ng mga senador at kongresista na direktang buyer at gumagamit ng ipinagbabawal na gamot. Nabigong pangalanan ni Ong ang mga anak ng naturang senador at kongresista at itinuro nito na tanging sina Senador Panfilo Lacson at Abbot lamang ang makapagbubunyag ng pangalan ng mga ito, pero hindi niya inaasahang gagawin ito ng dalawa. &amp;quot;Hindi ko maibibigay ang pangalan ng mga anak ng senador na nasa ikalawang blue book dahil wala akong dokumentong hawak. Tanging si Lacson lamang ang pupuwedeng magbunyag nito at si Abbot. Malamang na hindi magsalita si Abbot dahil kumpare niya sina Lacson at dating Pangulong Estrada,&amp;quot; sabi ni Ong. Sinabi ni Rep. Cuenco na posibleng magpadala ng team ang komite sa HK Police para hingiin ang dokumento sa Royal Police. (Ulat ni Malou Rongalerios)</body>
<link>http://www.philstar.com/Article.aspx?articleId=134860&amp;publicationSubCategoryId=92</link>
</article>
<article>
<title>GMA pabor sa national ID system</title>
<author>Ely Saludar at Lilia Tolentino</author>
<date>
<month>September</month>
<day>26</day>
<year>2001</year>
</date>
<body>Pabor si Pangulong Arroyo sa national ID system sa bansa, pero hindi umano nagmamadali ang Malaca&amp;ntilde;ang sa pagpapatupad nito. Ayon kay Presidential Spokesman Rigoberto Tiglao, kailangan munang gumawa ng konsultasyon sa ibat ibang sektor para matiyak na hindi ito lalabag sa Konstitusyon. Ipinaliwanag ni Tiglao na ang pagsuporta ng Pangulo sa national ID system ay hindi lamang para sa isyu ng seguridad kundi para sa magaan at mas maayos na sistema sa bansa. Ang national ID system ay ipinanukala sa ilalim ng administrasyon ni dating Pangulong Ramos, pero hindi naisulong matapos ideklarang unconstitutional ng Korte Suprema. Sisilipin ngayon ng Palasyo kung anong probisyon ang hindi sinang-ayunan ng Korte. Tiniyak naman ng Bayan Muna party list na hindi nila palulusutin sa Mababang Kapulungan ng Kongreso ang implementasyon ng national ID system. Ayon kay Bayan Muna Rep. Satur Ocampo, hindi napapanahon na buhayin ang pagpapatupad nito dahil maaapektuhan nito ang karapatan ng bawat Filipino lalu pat may problema ang pamahalaan sa isyu ng terorismo sa bansa. (Ulat nina Ely Saludar at Lilia Tolentino)</body>
<link>http://www.philstar.com/Article.aspx?articleId=134865&amp;publicationSubCategoryId=92</link>
</article>
<article>
<title>Pinoys sa Pakistan ayaw umalis;bigas sa RP sapat kahit magka-giyera</title>
<author>Ely Saludar at Angie dela Cruz</author>
<date>
<month>September</month>
<day>26</day>
<year>2001</year>
</date>
<body>Tumanggi ang may 200 overseas Filipino workers sa Pakistan na lumisan sa nasabing bansa sa kabila ng pangambang maapektuhan sila bunga na nakaambang giyera na ilulunsad ng Estados Unidos laban sa Afghanistan na pinagkakanlungan ng international terrorist na si Osama bin Laden. Sa nakalap na report, hiniling ng 200 manggagawang Pinoy na ilayo na lamang sila sa mga posibleng lugar na pangyayarihan ng labanan. Samantala, tiniyak kahapon ni National Food Authority (NFA) Administrator Anthony Abad na di kukulangin sa suplay ng bigas sa bansa kahit na magkaroon ng digmaan sa Gitnang Asya kaya walang dahilan para mag-alala. Binanggit ni Abad na mayroong stock ng bigas ang ahensiya na 772,400 metric tons at ito ay maaaring tumagal hanggang sa buwan ng Hulyo ng susunod na taon. (Ulat nina Ely Saludar at Angie dela Cruz)</body>
<link>http://www.philstar.com/Article.aspx?articleId=134869&amp;publicationSubCategoryId=92</link>
</article>
<article>
<title>Senado pasok na sa gulo sa GSIS</title>
<author></author>
<date>
<month>September</month>
<day>26</day>
<year>2001</year>
</date>
<body>Dahil sa sunud-sunod umanong iskandalong kinakaharap ng Government Service Insurance System (GSIS), nakatakdang sumailalin sa darating na pagdinig ng Senado ang pangulo nitong si Winston Garcia, ito ang napag-alaman kahapon sa tanggapan ni Sen. Sergio Osme&amp;ntilde;a III. Ayon kay Osme&amp;ntilde;a, maraming natanggap na reklamo ang kanyang opisina laban kay Garcia kaya panahon na anya para humarap ito sa isasagawang imbestigasyon ng Senado para na rin linisin ang kanyang pangalan. Inaasahan umanong dadaan sa butas ng karayom si Garcia dahil nakatakdang kuwestiyunin ni Osme&amp;ntilde;a ang pagkakahirang dito bilang pinuno ng GSIS gayong wala umano itong kakayahang mamuno sa nasabing ahensiya. Matatandaan na si Garcia ay inireklamo ng ilang opisyal at kawani ng Commission on Audit (COA) matapos palayasin sa tanggapan ng GSIS ang tinaguriang &amp;quot;watchdog&amp;quot; dahil sa ilang katiwaliang ibinunyag nito.</body>
<link>http://www.philstar.com/Article.aspx?articleId=134871&amp;publicationSubCategoryId=92</link>
</article>
<article>
<title>14 Islamic countries nasa watchlist ng DFA</title>
<author>Rose Tamayo</author>
<date>
<month>September</month>
<day>26</day>
<year>2001</year>
</date>
<body>May 14 na Islamic countries ang nasa watchlist ngayon ng Department of Foreign Affairs (DFA) na kasalukuyang kinaroroonan ng may 1.3 milyong mga Pinoy na maaaring maapektuhan sakaling sumiklab ang digmaan sa Golpo. Ito ang inihayag kahapon ni Vice President at Foreign Affairs Secretary Teofisto Guingona Jr. matapos iprisinta nito sa Malaca&amp;ntilde;ang ang kasalukuyang sitwasyon ng mga overseas Filipino workers sa mga nasabing bansa. Sa nabanggit na listahan, ang Pakistan, kung saan may 500 Filipinos ang naroroon ay mas binibigyan ng prayoridad at pansin ng pamahalaan sa kasalukuyan, kung saan ang nasabing bansa ay nasa border ng Afghanistan na nagkakanlong sa teroristang si Osama Bin Laden. Ang 13 pang mga tinukoy na mga bansa ay ang Iran kung saan may 1,000 Pinoy; India, 250; Iraq, 108; Lebanon, 22,000; Israel, 30,000; Kuwait, 60,000; Syria, 500; Jordan, 12,000; Bahrain, 30,000; Oman, 25,000; Qatar, 35,000; United Arab Emirates, 170,000; at Saudi Arabia, 915,000. Ayon naman kay DFA spokesman Victoriano Lecaros na humiling ng mga exit permits ang Kagawaran para sa mga Pinoy na naroroon bilang paghahanda sa anumang oras na posibleng paglilikas sa mga ito. Humiling na rin anya ang Kagawaran ng mga entry permits sa mga bansa na pagdadalhan o paglilipatan ng mga Pinoy na maaapektuhan. Ang nasabing bansa ay kinabibilangan ng Turkey, Cyprus, Tunisia at Africa. &amp;quot;As part of the contingency plans, we have already asked all necessary permits from countries which may later on serve as embarkation points. We are also arranging for commercial flights,&amp;quot; pahayag pa ni Lecaros. Taliwas sa mga naunang pahayag, ang mga maaapektuhang mga OFWs ay hindi agad-agarang pauuwiin sa bansa dahil ang karamihan umano sa kanila ay nais pang bumalik sa kani-kanilang mga trabaho sakaling maging normal na ang sitwasyon. Kamakailan, hiniling ng DFA sa mga kaanak o pamilya ng mga personahe ng embahada sa Pakistan na umuwi na sa Pilipinas. Sa New York, ayon kay Consul General Linglingay Lacanlale na isang Pinay ang nadagdag sa listahan ng mga nawawalang Filipino na nagngangalang Cecille Caguicla, namamasukan ito sa 98th floor ng World Trade Center (WTC) at hindi na matagpuan mula nang gumuho ang twin towers noong Setyembre 11. Ang nawawalang mga Pinoy ngayon sa WTC ay umaabot na sa 19 at hindi 428 gaya ng naunang iniulat ng isang pahayagan. (Ulat ni Rose Tamayo)</body>
<link>http://www.philstar.com/Article.aspx?articleId=134872&amp;publicationSubCategoryId=92</link>
</article>
<article>
<title>50 Pinoy umanib na sa Taliban Army</title>
<author>Joy Cantos</author>
<date>
<month>September</month>
<day>27</day>
<year>2001</year>
</date>
<body>Limampung Filipino Muslim fighters na pinaniniwalaang mula sa mga bandidong grupo ng Abu Sayyaf ang sumapi na umano sa Taliban Army ng Afghanistan at ngayoy nakaposiyon na sa kapitolyo ng Kabul para idepensa ang suspected international terrorist na si Osama bin Laden laban sa pag-atake ng Estados Unidos. Sa nakalap na intelligence report, ang nasabing mga Filipino Muslim fighters ay kasama ng daan-daang mandirigma na tinaguriang mga &amp;quot;holy warrior&amp;quot; ni bin Laden na nanggaling sa ibat ibang bansa sa Middle East. Sinabi ni AFP Spokesman Brig. Gen. Edilbero Adan na masusi nilang bineberipika ang katotohanan ng ulat na umanib na nga sa Taliban Army ang nasabing mga Pinoy-Muslim fighters. Ang mga Muslim fighters na ito na tinawag na mga Mujahideen ay pawang mga die hard at nasa suicide mission na handang magpakamatay para kay bin Laden. Base sa intelligence report ng Russian Federation na isinumite sa United Nations Security Council at ipinadala sa mga kaalyadong bansa, may 55 base, headquarters at kampo si bin Laden sa bansang Afghanistan. Sa ipinalabas pang report ng Russian Federation sa Charasyaba, malapit sa kapitolyo ng Kabul ang training base ng daan-daang fighters ng Arab countries kabilang na ang 50 Filipino-Muslim. Samantalang lumilitaw rin na ang 8th Division ng Taliban sa ilalim ng pamumuno ni Mohammad Tarek, isang Sudanese ay kinabibilangan ng mga Pakistani, Afghans, Chechens, Tajika, Uzbeks, Filipino, Bangladeshi at Kashmir na siyang kasama ng mga Filipino-Muslim warriors. Nabatid na ang 50 Filipino Muslim fighters ay nagsasanay sa conventional guerilla warfare, bombings at iba pang uri ng paghahasik ng terorismo sa Afghanistan mula pa noong Marso ng taong ito at pinaniniwalaang nananatili pa rin sa nasabing bansa na nagkakanlong kay bin Laden.(Ulat ni Joy Cantos)</body>
<link>http://www.philstar.com/Article.aspx?articleId=134941&amp;publicationSubCategoryId=92</link>
</article>
<article>
<title>Bank account ni Acop sisiyasatin; P2M ibinigay kay Rosebud</title>
<author>Rudy Andal</author>
<date>
<month>September</month>
<day>27</day>
<year>2001</year>
</date>
<body>Posibleng makasuhan ng malversation of public funds si C/Supt. Reynaldo Acop dahil sa pag-amin nito sa isinasagawang imbestigasyon ng Senado na ginagamit nito ang Countrywide Development Fund (CDF) ni Senator Tito Sotto sa pagpopondo sa personal na pangangailangan ng dating Narcom agent na si Mary &amp;quot;Rosebud&amp;quot; Ong. Ito ang ipinahiwatig kahapon nina Senator Renato Cayetano at Robert Barbers kaugnay ng ginawang pag-amin sa komite ni Acop na ang ipinagkaloob niyang P2 milyon kay Rosebud at P100,000 tseke na mula sa kanyang personal account sa UCPB-San Juan branch ay nanggaling naman sa pondo ng CDF ni Sen. Sotto. Dahil dito, nakatakdang siyasatin ng Senado ang nilalaman ng bank account ni Acop sa UCPB matapos hilingin naman ni Senate Majority Leader Aquilino Pimentel sa Senate committees on public order and illegal drugs, blue ribbon at justice na i-subpoena ang mga dokumento na may kinalaman sa umanoy personal bank account ni Acop. Ginawa ni Pimentel ang nasabing hakbang matapos tumanggi si Acop sa komite na isumite nito ang kanyang bank records sa UCPB kung saan nagmula ang P2 milyon na ibinigay niya noong October 10, 1998 kay Rosebud. Hihingin din nila sa nasabing banko ang detalye ng galaw ng pera ni Acop dito pati ang certification ng statements nito hanggang sa maisara ang account. Sinabi noon ni Acop na kaya niya binigyan ng P.1 milyon na tseke si Rosebud ay para punan ang mga naging loses nito sa kanyang pinapatakbong 8-2-9 gambling operations. Iginiit naman ni Rosebud sa komite na hindi iyon tulong na nagmula kay Acop para sa kanyang financial problem kundi para gamitin sanang drug buy-bust money pero hindi na-encash dahil nagbigay na ng P2 milyon cash sa kanya si Sr. Supt. Francisco Villaroman na nagmula naman sa jueteng queen na si Charing Magbuhos. Sinabi pa ni Rosebud na nagsisinungaling si Acop nang sabihin na isang beses lamang siya nito binigyan ng tseke dahil noong July 1999 ay muli siyang binigyan nito ng P100,000. (Ulat ni Rudy Andal)</body>
<link>http://www.philstar.com/Article.aspx?articleId=134947&amp;publicationSubCategoryId=92</link>
</article>
<article>
<title>RP magpapadala ng combat troops</title>
<author>Lilia Tolentino</author>
<date>
<month>September</month>
<day>27</day>
<year>2001</year>
</date>
<body>Handa na ang Pilipinas na magpadala ng combat troops bilang bahagi ng pakikiisa ng bansa sa international campaign laban sa terorismo. Ayon kay Pangulong Arroyo, determinado ang pamahalaan na ibuhos ang buong suporta kung ang seguridad na ng bansa ang pinag-uusapan. &amp;quot;Manila is ready to provide combat troops if there is an international call for such troops,&amp;quot; pahayag ng Pangulo sa ginawa niyang paglalahad ng kahandaan ng bansa na tumulong laban sa terorismo. Sinabi ng Pangulo na handa itong ipagamit sa US ang Clark at Subic Bases para makapaglunsad ng pananalakay sa mga target nitong terorista kung kinakailangan. Handa rin itong magbigay ng logistical support tulad ng pagkain, gamot at medical personnel. &amp;quot;Hindi natin mahuhulaan kung ano ang magaganap kaya kailangang maging handa tayo sa mabilis na pagresponde, pero isa ang tiyak dito at itoy ang determinasyong tumulong kung ito ang kinakailangan ng ating seguridad at kaligtasan,&amp;quot; wika ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=134953&amp;publicationSubCategoryId=92</link>
</article>
<article>
<title>Bin Laden mag-aahit ng bigote, balbas para makapuslit</title>
<author>Andi Garcia</author>
<date>
<month>September</month>
<day>27</day>
<year>2001</year>
</date>
<body>Nangangamba ngayon ang bansang Amerika na makalabas ng Afghanistan ang suspected international terrorist na si Osama bin Laden sa pamamagitan ng pag-ahit sa bigote nito at balbas. Ayon kay Daniel Benjamin, head ng Strategic and Security Center ng America sa panayam ng CNN News na hindi imposibleng isakripisyo ni bin Laden ang pag-ahit ng kanyang facial hair kahit pa ito ay isang malaking kasalanan sa kanilang relihiyon, kung ang magiging kapalit naman nito ay ang kanyang kaligtasan. Ayon kay Benjamin, dahil sa higpit ng mga nakaalertong opisyal ng immigration sa lahat halos ng paliparan sa mga bansa, hindi malayong ganito ang estratehiyang gawin ni bin Laden. Limang posibleng lugar ang binanggit ni Benjamin na maaaring pagtaguan nito - Iran, Pakistan, borders ng China, Russia at Pilipinas. (Ulat ni Andi Garcia)</body>
<link>http://www.philstar.com/Article.aspx?articleId=134959&amp;publicationSubCategoryId=92</link>
</article>
<article>
<title>Pag-aresto sa 30 Pinoys sa Belgium dapat raw iprotesta</title>
<author>Malou Rongalerios at Rose Tamayo</author>
<date>
<month>September</month>
<day>27</day>
<year>2001</year>
</date>
<body>Hiniling kahapon ng ilang mambabatas sa Department of Foreign Affairs na maghain ng diplomatic protest sa gobyerno ng Belgium dahil sa hindi makatarungang pag-aresto nito sa 30 Filipino na pinaghihinalaang mga terorista. Ayon kina Negros Occidental Rep. Apolinario Lozada at Bayan Muna party list Rep. Crispin Beltran, bagaman isinasama ang Pilipinas sa terrorist network ni Osama bin Laden ay hindi naman mga terorista ang may 76 milyong Filipino at ito umano ang dapat linawin ng Arroyo government sa ibang mga bansa sa mundo. Ang pagkakahuli at pansamantalang pagkulong sa humigit kumulang 30 Pinoy sa Belgium ay bahagi ng isinagawang raid ng mga awtoridad doon kaugnay sa kanilang paghihigpit sa nangyaring serye ng pag-atake ng mga terorista sa US. Nabatid na 19 bahay ng mga Pinoy sa Belgium ang ni-raid noong Setyembre 20 kung saan kabilang sa mga hinuli ang mga ina at mga bata. Inaresto umano ang mga ito at isinailalim mula sa walo hanggang 12 oras na interogasyon. Dalawa sa inarestong kababaihan na hindi pa nakikilala ang ipinadeport sa Maynila noong Setyembre 21. (Ulat nina Malou Rongalerios at Rose Tamayo)</body>
<link>http://www.philstar.com/Article.aspx?articleId=134963&amp;publicationSubCategoryId=92</link>
</article>
<article>
<title>Secret marshals isasabak vs terorista</title>
<author>Joy Cantos</author>
<date>
<month>September</month>
<day>28</day>
<year>2001</year>
</date>
<body>Seryoso ang Philippine National Police (PNP) na magpakalat ng &amp;quot;secret marshals&amp;quot; o mga naka-sibilyang pulis para isabak sa mga pinagsususpetsahang mga terorista na kaalyado ni Osama bin Laden na target umanong manabotahe sa Metro Manila at iba pang pangunahing siyudad sa bansa. Ayon kay PNP Directorate for Police Communications, Director Thompson Lantion, nakaalerto ang PNP kasunod ng intelligence reports na ang Metro Manila kasama ang iba pang pangunahing siyudad sa bansa ang tinatarget ngayon ng terrorist network ng international terrorist na si bin Laden para sa &amp;quot;sabotage operations.&amp;quot; &amp;quot;Actually, the word secret marshal is a misnomer. We have hundreds of plainclothes police officers doing covert police operations not known to the public,&amp;quot; paliwanag ni Lantion. Sinabi ni Lantion na mahigit sa 6,000 mga baguhang pulis ang ipinakalat sa kalakhang Maynila para tumulong sa puwersa ng National Capital Region Police Office (NCRPO). Mahigpit din ang pagpapatupad ng seguridad sa mga daungan at paliparan sa bansa gayundin sa mga oil depots, power at communication plants at mga commercial establishments tulad ng malls. Nanawagan din ang PNP sa mga mamamayan na maging mapagmasid (vigilante) sa lahat ng oras dahil walang nakababatid kung kailan aatake ang mga terorista. &amp;quot;We have deployed a substantial number of undercover and uniformed policemen to provide security and intelligence coverage on these areas not only in Metro Manila but also as far as Bataan, Laguna, Cebu and other urban areas,&amp;quot; dagdag pa ni Lantion. (Ulat ni Joy Cantos)</body>
<link>http://www.philstar.com/Article.aspx?articleId=135032&amp;publicationSubCategoryId=92</link>
</article>
<article>
<title>Anti-money laundering bill ipinasa sa House</title>
<author>Malou Rongalerios</author>
<date>
<month>September</month>
<day>28</day>
<year>2001</year>
</date>
<body>Inaprubahan kahapon ng House of Representatives sa ikatlo at huling pagbasa ang Anti-Money Laundering bill sa kabila ng pagbatikos dito ng ilang mambabatas dahil marami umano itong butas. Umabot sa 125 kongresista ang bumoto ng pabor sa pagpasa ng nasabing panukala, samantalang 18 naman mula sa minority bloc ang tumutol. Partikular na tinukoy ni Ilocos Norte Rep. Imee Marcos ang kabiguan na maisama sa panukalang batas ang mga casino at gambling operations na kailimitang pinagdadalhan ng salaping nakuha sa ilegal na paraan. Pinakamadali umanong dalhin sa casino ang salaping galing sa ilegal na gawain katulad ng narcotics at kidnapping. Sinabi naman ni Akbayan Rep. Loretta Rosales na nawalan na ng saysay ang pagpasa ng anti-money laundering bill dahil nakapaloob pa rin dito ang pagkuha ng court order bago mabusisi ang isang pinaghihinalaang account. Ayon kay Rosales, dapat nang inalis ang probisyon ukol sa court order dahil taliwas ito sa alituntunin na itinakda ng Paris-based Financial Action Task Force on Money Laundering. Ang pagpasa umano ng nasabing panukala ay hindi nangangahulugan na mawawala na ang Pilipinas sa watchlist ng FATF dahil sa isinamang probisyon ng court order. Maaari din umanong kuwestiyunin ng FATF kung bakit biglang itinaas sa P5 milyon ang dating P1milyong halaga ng pera sa banko na maaaring siyasatin at paghinalaang galing sa ilegal na paraan. Nakasaad din sa panukala na maaari lamang siyasatin ang isang bank account kung ito ay mapaghihinalaang galing sa ilegal na droga, qualified kidnapping, graft and corruption at mga kahalintulad na krimen. (Ulat ni Malou Rongalerios)</body>
<link>http://www.philstar.com/Article.aspx?articleId=135038&amp;publicationSubCategoryId=92</link>
</article>
<article>
<title>Bentahan ng sanggol sa Zamboanga City talamak na</title>
<author>Rudy Andal</author>
<date>
<month>September</month>
<day>28</day>
<year>2001</year>
</date>
<body>Ibinunyag kahapon ni Sen. Blas Ople ang talamak na bentahan ng sanggol sa Zamboanga City sa halagang P2,000 hanggang P3,000 bawat isa na dinadala naman sa Malaysia. Sinabi ni Ople na malapit nang masugpo ang ganitong uri ng karumal-dumal na krimen dahil nakatakdang irekomenda sa Senado ang ratipikasyon ng United Nations Convention on Transnational Organized Crimes at dalawa pang UN Protocols para maiwasan ang human smuggling at trafficking. Sa ginanap na pagdinig ng Senate committee on foreign relations, sinabi ni Ople na isang Filipina ang nahuli sa Zambonga city na sangkot sa human smuggling partikular ang bentahan ng sanggol sa Malaysia. Batay sa ulat ng Bureau of Immigration at Philippine Marines, isang hindi pinangalanang Filipina sa naturang lunsod ang nahuli sa aktong nagdadala ng dalawang sanggol sa loob ng isang barko patungong Malaysia. &amp;quot;Nangyari ang pag-aresto matapos mapansin ng Marines ang isang Filipina na sumasakay ng barko ng dalawang beses na may dalawang sanggol bawat pagsampa, ngunit bumababa nang nag-iisa,&amp;quot; sabi ni Ople. Dinakma umano ng Marines ang naturang Filipina sa ikatlong pagsampa nito na may dala pang sanggol. &amp;quot;On her third attempt, Marines accosted her and found out that she sold unwanted babies for P2,000 to P3,000 to a syndicate in Malaysia,&amp;quot; wika ni Ople. Nabatid na naghihintay naman ang ilang kaalyado ng sindikato sa Malaysia saka pinepeke ang birth certificates at ibinebenta ang sanggol sa naghihintay na mayayamang Malaysian costumers. Ayon pa sa mambabatas, kailangan ang ratipikasyon ng dalawang UN Protocol laban sa human smuggling at trafficking ng bata at kababaihan para tuluyan nang masugpo ang sindikatong nagbebenta ng sanggol sa Mindanao. (Ulat ni Rudy Andal)</body>
<link>http://www.philstar.com/Article.aspx?articleId=135044&amp;publicationSubCategoryId=92</link>
</article>
<article>
<title>Acop lalaban sa Senado, pag-ipinilit buksan ang bank account</title>
<author>Joy Cantos</author>
<date>
<month>September</month>
<day>28</day>
<year>2001</year>
</date>
<body>Handang lumaban si dating PNP Nargroup Director, P/Chief Supt. Reynaldo Acop sa Senado sa sandaling ipagpilitan ng mga ito na buksan ang kaniyang bank account sa UCPB-San Juan kaugnay na rin ng kasong drug trafficking na ipinaparatang laban sa kaniya ni Mary Ong alyas &amp;quot;Rosebud.&amp;quot; &amp;quot;Labag yan sa bank secrecy law kaya di ako papayag na pakialaman nila pati ang bank account ko dahil karapatan ko na ang sasagasaan nila,&amp;quot; pahayag ni Acop. Ayon kay Acop, hindi naman na-encash ni Ong ang ibinigay niyang tseke para sa personal na pangangailangan nito kung kaya hindi niya maisip kung ano ang basehan ng Senado partikular ni Sen. Aquilino Pimentel para siyasatin ang kanyang personal bank account. Nagpahayag din ng pagkadismaya si Acop dahil nagmumukha na umanong &amp;quot;circus&amp;quot; ang Kapulungan. &amp;quot;Sa proper forum na lamang sana ituloy, sa Ombudsman. Doon lahat may pagkakataon na ibigay ang ebidensiya nila at doon na rin namin sasagutin ang mga accusations sa amin. Hindi tulad sa Senado na nagiging circus na katulad noong humihingi pa ako ng lifeline dahil hindi makasagot yung iba kong kasama, nagiging trial by publicity lang ang nangyayari,&amp;quot; wika ng heneral. (Ulat ni Joy Cantos)</body>
<link>http://www.philstar.com/Article.aspx?articleId=135050&amp;publicationSubCategoryId=92</link>
</article>
<article>
<title>Pag-giyera sa terorista aabot ng 2 taon</title>
<author>Lilia Tolentino at Ely Saludar</author>
<date>
<month>September</month>
<day>28</day>
<year>2001</year>
</date>
<body>Aabot umano ng hanggang dalawang taon ang planong pakikipag-giyera sa mga terorista, pahayag ng isang US military commander. Ayon kay National Security Adviser Roilo Golez, nakipagkita siya kay Admiral Thomas Fargo, commander ng US Pacific fleet kung saan pinag-usapan ang partisipasyon ng bansa sa global terrorism. Sa nasabing pag-uusap ay nagbabala si Fargo na ang kampanya laban sa terorismo ay dapat asahang tumagal ng mahigit sa isang taon, o posibleng dalawang taon, lalo pat kung ikokonsidera ang tindi ng paghahandang ginagawa ng US forces kumpara sa sinalihan nilang pakikipaglaban. Binanggit din ng admiral na magkakaroon ng mas maraming diplomatic at financial offensives sa darating na mga araw. Sinabi pa ni Golez na nagpapasalat si Fargo sa mabilis na pagsuportang ginawa ng bansa sa US matapos ang September 11 attacks. Si Fargo ay kaklase ni Golez sa US Naval Academy sa Annapolis. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=135056&amp;publicationSubCategoryId=92</link>
</article>
<article>
<title>Mga piloto di pabor mag-armas</title>
<author>Nestor Etolle</author>
<date>
<month>September</month>
<day>29</day>
<year>2001</year>
</date>
<body>Tinanggihan ng Airline Pilots Association of the Philippines (ALPAP) ang plano ng gobyerno na armasan sila habang nasa flight upang mapigilan ang mga insidente ng hijackings. Ikinatuwiran ni ALPAP president Teodito Lloren, na tiyak maiilang ang mga pasahero ng isang eroplano na makitang ang mga piloto ay may mga nakasukbit na baril at hindi maiaalis sa mga ito na isiping baka target ng hijackers ang kanilang eroplano. Sinabi ni Lloren na mas makakabuti kung magpatupad ang Aviation Security Group sa ilalim ni police Director Marcelo Ele ng mahigpit na seguridad sa departure areas, lalo na sa perimeter zones ng mga paliparan ng bansa. Wala anyang makapipigil sa isang determinadong terorista na makapasok sa isang eroplano dahil puwede siyang magpanggap na miyembro ng crew. Ayon kay Lloren, ang sunud-sunod na hijackings na nangyari sa US ay maaaring mangyari sa bansa kung ang ating airport security ay magiging maluwag. Binanggit ni Lloren na ang mga seguridad sa US airports ay masyado ng mahigpit, pero nalusutan pa rin sila ng mga terorista. &amp;quot;What more to our airports which are not as sophisticated than the airports in other parts of the globe,&amp;quot; sabi ni Lloren. Matatandaang naghigpit din ng seguridad ang Federal Aviation Administration sa lahat ng US airports matapos hayjackin ang tatlong commercial airlines at pasabugin sa World Trade Center at Pentagon noong Sept. 11. Plano rin ng US authorities na maglagay ng sky marshals sa domestic international flights nito para mapigilan ang anumang tangkang pangha-hijack. (Ulat ni Nestor Etolle)</body>
<link>http://www.philstar.com/Article.aspx?articleId=135128&amp;publicationSubCategoryId=92</link>
</article>
<article>
<title>Kongreso lang ang puwedeng magdeklara ng giyera - Ople</title>
<author>Rudy Andal</author>
<date>
<month>September</month>
<day>29</day>
<year>2001</year>
</date>
<body>Nilalabag umano ni Pangulong Arroyo ang Saligang Batas sa pagdedeklara nito ng giyera laban sa terorismo sa layuning tumulong sa inilunsad na Oplan Infinite Justice ng US laban kay Osama bin Laden. Sinabi ni Ople na walang puwedeng magdeklara ng giyera kundi ang Kongreso na siyang nakatakda sa ating Konstitusyon. Ang dapat raw gawin ng Pangulo ay humingi muna ng pahintulot sa Kongreso upang maging legal bago mangakong lalahok ang ating militar sa pagsugpo ng terorismo. Ibinabala ni Ople na kung walang legal na awtorisasyon sa Kongreso, magkakaroon ng paglabag sa Saligang Batas. Ipinaliwanag pa ng senador na maaaring makuha ni Pangulong Arroyo ang awtorisasyon sa Kongreso sa pamamagtian ng joint resolution ng Senado at House na magbibigay sa kanya ng kapangyarihan para gamitin ang lahat ng kinakailangang puwersa para labanan ang terorismo. (Ulat ni Rudy Andal)</body>
<link>http://www.philstar.com/Article.aspx?articleId=135137&amp;publicationSubCategoryId=92</link>
</article>
<article>
<title>Extension office ng kongresista ginastusan ng kalahating milyon</title>
<author>Malou Rongalerios</author>
<date>
<month>September</month>
<day>29</day>
<year>2001</year>
</date>
<body>Sa kabila ng panawagan ni Pangulong Arroyo na magtipid ang mga opisyal at empleyado ng pamahalaan, isang mambabatas ang gumastos naman ng mahigit sa kalahating milyong piso para sa renovation at pagpapaganda ng kanyang opisina. Kamakalawa ay pinasinayaan ang extension office ni Basilan Rep. Gerry Salapuddin, Deputy Speaker for Mindanao sa third floor main building ng House of Representatives na may sukat na halos 50 square meters. Ito ay fully-carpeted at mamahalin ang interior design at muwebles, puwera pa rito ang mala-trono ng haring kubeta nito. Ikinatuwiran ni Salapuddin na personal niyang salapi ang ginastos na umabot sa P700,000 sa renovation ng kanyang extension office. Aniya ang pagpapaganda ng opisina niya ay upang makasunod naman ang Pilipinas sa mga mala-haring kuwarto ng mga elected at appointed officials sa ibang bansa. Ngunit maraming kongresista ang nagsasabing lumihis ang Muslim solon sa policy na nais iimplementa ng Pangulo hinggil sa pagtitipid. Magugunita na nagpatupad si Pangulong Arroyo ng maximum austerity measure dahil sa lumulobong budget deficit ng bansa at kasalukuyang krisis sa ekonomiya na dinaranas ng administrasyon. Halos lahat na ng tanggapan ng gobyerno ay nagpapatupad ng patakarang ito ngunit nabali ito kay Salapuddin. Maraming natuwa sa ganda ng opisina ng solon, ngunit mas marami ang nalungkot. &amp;quot;Sa kabila ng kahirapan at gipit na kalagayan ng kanyang mga constituents heto ang mambabatas nila at nagpapasasa sa pribilehiyong ibinigay sa kanya ng mga taong bumoto sa kanya sa posisyon,&amp;quot; komento ng isang mambabatas. (Ulat ni Malou Rongalerios)</body>
<link>http://www.philstar.com/Article.aspx?articleId=135143&amp;publicationSubCategoryId=92</link>
</article>
<article>
<title>Milyong OFWs gagawing carrier ng deadly biological virus</title>
<author>Andi Garcia</author>
<date>
<month>September</month>
<day>29</day>
<year>2001</year>
</date>
<body>Isasailalim sa mahigpit na quarantine ang tinatayang isang milyong overseas Filipino workers (OFWs) na darating sa bansa mula sa ibat ibang lugar ng Middle East dahil sa peligrong ang mga ito ang gagamitin ng mga biochemical terrorist para pasimulan ang nakamamatay na biochemical virus bilang ganti ng mga ito sa Amerika. Ang hakbang ay bahagi ng paghahanda ng Armed Forces of the Philippines at Department of Health sakaling ilunsad ang biological attack ng puwersa ni Osama bin Laden. Ayon kay Richard Butler ng UN Science Commission, ang banta ng germs attack sa mga bansa na sumusuporta sa US war on terrorism ay hindi dapat ipagwalang-bahala dahil posible itong mangyari. Sinabi naman ni Health Sec. Manuel Dayrit na bagaman maliit ang posibilidad na magsagawa ng biological o chemical assault sa Pilipinas, may sapat naman anyang stock ng antibiotics, vaccines at gas masks. Ang mga posibleng gamiting chemical or biological weapon ng mga bansang batid na nagtatago ng ganitong uri ng sandata ay ang small fox virus na madaling ipakalat, ebola virus na ang epekto ay pagdurugo ng ilong at tenga na ikamamatay ng tao pagkatapos ng tatlong araw, at ang nakatatakot na &amp;quot;anthrax&amp;quot; biological agents na pumapasok sa balat at kapag nalanghap ng direkta ay magiging sanhi ng dagliang kamatayan na tanging ang US lamang ang may anti-dote. (Ulat ni Andi Garcia)</body>
<link>http://www.philstar.com/Article.aspx?articleId=135149&amp;publicationSubCategoryId=92</link>
</article>
<article>
<title>Asawa ni Abu Sabaya arestado</title>
<author>Non Alquitran</author>
<date>
<month>September</month>
<day>30</day>
<year>2001</year>
</date>
<body>Isang hinihinalang babaeng terorista na umanoy asawa ni Abu Sayyaf spokesman Abu Sabaya ang inaresto matapos salakayin ang tinutuluyan nitong kuwarto sa Manila Hotel kamakalawa. Kinilala ang suspek na si Violeta Malikdan na kasalukuyan pa ring sumasailalim sa interogasyon. Nabatid na simula pa nitong Abril naka-check-in sa Manila Hotel ang suspek at ang pagkakaaresto sa kanya ay matapos mamonitor ang marangya nitong paggastos kung saan ang ibinabayad ay American dollars. Gayunman, kinukumpirma pa rin ng pulisya kung may kaugnayan si Malikdan sa report na plano ng Abu Sayyaf na magsagawa ng pambobomba sa Metro Manila. Nakumpiska kay Malikdan ang nine rounds ng caliber 9mm bullets at $50,000 cash nang pasukin ng mga pulis ang Room 801 ng naturang hotel na tinutuluyan nito. Nakuha din sa suspek ang isang mapa kung saan kapansin-pansin na binilugan ng pulang tinta ang US Embassy sa Maynila, Caltex fuel depot sa Pandacan, Bangko Sentral ng Pilipinas complex at Manila Hotel. Kahapon ay kinasuhan ito ng illegal possession of ammunition sa Manila Regional Trial Court. Kasalukuyang naka-sentro ang imbestigasyon ng pulisya sa pinanggalingan ng American dollars na nakuha kay Malikdan na tubong Mindanao. &amp;quot;Malaki ang paniwala namin na ang nakuhang dollars ay bahagi ng ransom money ng Abu Sayyaf,&amp;quot; wika ng source. Ayon pa sa source, posibleng si Malikdan ang kontak ng bandidong grupo sa Metro Manila para makipag-ugnayan sa mga pamilya ng kanilang kidnap victims sa Southern Mindanao. Kasalukuyang nasa custody ng Western Police District (WPD) ang suspek habang naghihintay naman ang iba pang police at military intelligence units na mapunta sa kanila ang suspek para isailalim sa tactical interrogation. Ayon sa isang police official, pinipilit nilang &amp;quot;paamuin at kumbinsihin&amp;quot; si Malikdan na makipagtulungan sa tangkang makakuha ng impormasyon hinggil sa plano ng Abu Sayyaf na maghasik ng terorismo sa Metro Manila at iba pang bahagi ng bansa. Kamakailan ay sinabi ng US government na ang Abu Sayyaf ay suportado ng tulong pinansiyal at armas mula kay international terrorist Osama bin Laden. Kinumpirma naman ito ng naarestong Sayyaf leader na si Jimmy Theng. (Ulat ni Non Alquitran)</body>
<link>http://www.philstar.com/Article.aspx?articleId=135225&amp;publicationSubCategoryId=92</link>
</article>
<article>
<title>Anti-money laundering bill batas na</title>
<author>Lilia Tolentino,Rudy Andal at Malou Rongalerios</author>
<date>
<month>September</month>
<day>30</day>
<year>2001</year>
</date>
<body>Hindi nabigo si Pangulong Arroyo na maihabol ang Anti-Money Laundering Bill kung saan naging ganap na batas ito kahapon matapos na pormal na lagdaan ng Pangulo, isang araw bago ang itinakdang deadline ng Paris-based Financial Action Task Force (FATF) Sa ginawang signing ceremonies na sinaksihan ng liderato ng Senado at House of Representatives, sinabi ng Pangulo na mayroon nang isang batas ang bansa na mangangalaga sa integridad at pagiging confidential ng mga depositong salapi para matiyak na hindi nagagamit ang mga lokal na banko sa pagdedeposito ng pera na kinita mula sa masamang paraan. Itinatadhana ng bagong batas na puwedeng suriin ang transaksiyong nagkakahalaga ng mahigit sa P4 milyon. Inabot ng 34 session days na halos 50 oras na talakayan ang ginawa ng mga mambabatas para mabuo ang kauna-unahang batas na ipinasa ng 12th Congress. Sa ilalim ng bagong batas, ang money laundering ay isang krimen kung mapapatunayang ang perang nakadeposito sa mga bangko ay galing sa ilegal na pamamaraan. Umabot sa 14 na krimen ang nilalaman ng anti-money laundering. Ang mga krimeng saklaw nito ay kidnap-for-ransom, illegal drugs trade, graft and ciorruption cases, plunder charges, robbery at extortion, kinitang galing sa illegal gambling operations gaya ng jueteng at masiao, piracy, qualified theft, swindling, smuggling, paglabag sa Electronic Commerce Act, hijacking, frauds, iba pang paglabag sa RA 8799 o Securities Regulation Code, at felonies May parusang pagkabilanggo ng mula pito hanggang 14 taon at multang hindi bababa sa P3 milyon bukod pa sa pagkumpiska sa mga yaman ng napatunayang nagkasala sa money-laundering crime. (Ulat nina Lilia Tolentino,Rudy Andal at Malou Rongalerios)</body>
<link>http://www.philstar.com/Article.aspx?articleId=135234&amp;publicationSubCategoryId=92</link>
</article>
<article>
<title>Kanser sa utak ibibilang sa occupational disease</title>
<author>Malou Rongalerios</author>
<date>
<month>September</month>
<day>30</day>
<year>2001</year>
</date>
<body>Ipinanukala kahapon ni Iloilo Rep. Narciso Monfort na ibilang ang sakit na brain tumor o brain cancer bilang isang occupational disease, ito ay kung ang isang manggagawa ay nagkaroon ng sakit sa panahon ng kanyang pagtatrabaho o paninilbihan sa isang kumpanya. Ayon kay Monfort, kung ibibilang ang cancer sa occupational disease ay makasisiguro ang mga empleyado na makakakuha sila ng benepisyong medikal sa oras na hindi na niya kayang magtrabaho. Ipinaliwanag ni Monfort na nakakaawa ang mga biktima ng brain cancer na hindi makakuha ng benepisyo sa Employees Compensation Commission (ECC) at Government Service Insurance System (GSIS) dahil lamang sa hindi kabilang ang sakit na ito sa occupational disease base sa kasalukuyang batas. Ang panukala ni Monfort ay kaugnay sa naging desisyon kamakailan ng Supreme Court kung saan ibinasura ang petisyon ng isang empleyadong may brain cancer laban sa GSIS dahil hindi ito kasama sa mga compensable occupational disease. Bagaman naaawa umano ang ilang miyembro ng SC sa kanilang naging hatol ay wala naman silang magawa kundi maglabas ng desisyon na naaayon sa umiiral na batas. (Ulat ni Malou Rongalerios)</body>
<link>http://www.philstar.com/Article.aspx?articleId=135240&amp;publicationSubCategoryId=92</link>
</article>
<article>
<title>Malaca&amp;ntilde;ang makikialam na sa GSIS</title>
<author>Lordeth Bonilla</author>
<date>
<month>September</month>
<day>30</day>
<year>2001</year>
</date>
<body>Makikialam na umano ang tanggapan ni Pangulong Arroyo hinggil sa problemang kinakaharap ngayon ng mga opisyales at kawani ng Government Service Insurance System (GSIS) partikular ang anomalyang kinasasangkutan ng pangulo nilang si Winston Garcia. Ayon sa ilang kawani at opisyal ng GSIS, positibo na ang kanilang pananaw na mabibigyan na nang solusyon ang krisis na nararanasan sa ngayon dahil manghihimasok na umano ang Malaca&amp;ntilde;ang. Kamakailan ay nagpahayag si Sen. Sergio Osme&amp;ntilde;a na isasalang na rin sa Senate Blue Ribbon Committee ang umanoy multi-million pisong anomalya sa GSIS kasama ang pangulo nitong si Garcia. Nabatid sa nasabing mambabatas, kabi-kabilang sumbong na ang nakararating sa kanyang tanggapan hinggil sa umanoy katiwaliang kinasasangkutan ni Garcia kasama sa pagkuwestiyon kung paano ito naitalaga bilang pangulo ng GSIS. Matatandaan ang anomalyang ibinibintang kay Garcia ay nag-ugat nang ibunyag ng Commission on Audit (COA) ang mga naglalakihang benepisyo ng mga namumuno ng GSIS. Dahil sa kontrobersiyang ito, pinalayas ang mga empleyado ng COA sa tanggapan ng GSIS, dahilan upang lalong mag-aklas ang iba pang GSIS employees. Nanindigan naman ang mga nag-alsa balutang kawani ng COA na hinding-hindi sila babalik sa tanggapan ng GSIS hanggang hindi napapatalsik sa puwesto si Garcia. (Ulat ni Lordeth Bonilla)</body>
<link>http://www.philstar.com/Article.aspx?articleId=135246&amp;publicationSubCategoryId=92</link>
</article>
<article>
<title>Libong BJMP employees mag-aaklas</title>
<author></author>
<date>
<month>September</month>
<day>30</day>
<year>2001</year>
</date>
<body>Nagbanta kahapon ang libu-libong empleyado ng Bureau of Jail Management and Penology (BJMP) na magdaraos ng kilos protesta kung tuluyang aagawin ni Sr. Supt. Josue G. Engano ang pamunuan ng tanggapan. Ang pagbabanta ng mga opisyal at kawani ng BJMP ay ginawa makaraang magpahatid ng anunsiyo ang grupo ni Engano na ite-take-over nila ang posisyon ni BJMP Chief, C/Supt. Arturo Alit bukas. Sabi ng mga rank and file employee ng BJMP, maliwanag na paglapastangan sa alituntunin ng DILG at Civil Service Eligibility Code ang sinasabing appointment ni Engano. Ipinagyayabang umano ni Engano na hinirang na siya ni Pangulong Arroyo bilang bagong hepe ng BJMP bunsod na rin ng rekomendasyon ni Sen. Robert Barbers kaya sa ayaw man at sa gusto ni Gen. Alit ay pabababain umano ito sa puwesto. Ayaw namang kumpirmahin ni DILG Secretary Joey Lina ang appointment ni Engano. Nabatid na ang pangalan ni Engano ay wala sa apat na pagpipilian ng DILG Selection Board for Senior Executive Position ng BJMP.</body>
<link>http://www.philstar.com/Article.aspx?articleId=135252&amp;publicationSubCategoryId=92</link>
</article>
</data>