<?xml version="1.0" encoding="ISO-8859-1" ?>
<data>
<article>
<title>Nagsama silang muli ni First Lady Loi noong 1987</title>
<author>Ronnie M. Halos</author>
<date>
<month>January</month>
<day>01</day>
<year>2001</year>
</date>
<body>Bumalik si First Lady Loi at tatlong anak mula sa United States noong 1987 at nakisamang muli kay Erap. Ang pagsasamang iyon ay dahil umano sa matinding pakiusap ni Do&amp;ntilde;a Mary Ejercito kay Erap. Personal pa umanong nagtungo si Do&amp;ntilde;a Mary sa US para hikayatin si Loi na makisamang muli sa anak. Naganap ang pagkabuo ng pamilya sa panahong tatakbo sa Senado si Erap. Masakit ang nadama ni Guia sa paghihiwalay na iyon. Labingwalong taon silang nagsama ni Erap at kalabisang sabihin na talagang malalim ang kanilang naging relasyon. Nang mga panahong nagsama sila ni Erap ay tinanggap din niya ang lahat ng pasakit at labis din umano ang pagtitiis nito. Ito ay sa dahilang hindi maawat si Erap sa mga bisyo nito na kinabibilangan ng alak, babae at sugal. May mga kinahuhumalingan umanong babae si Erap (na karamihan ay mga katambal nito sa pelikula) noong nagsasama sila. Masakit pero kailangang tanggapin. Tahimik na umalis si Guia sa bahay na iyon sa Greenhills, kasama ang anak na si &amp;quot;JV&amp;quot;. Si &amp;quot;JV&amp;quot; naman umano ay hindi makapaniwala sa natuklasang &amp;quot;anak siya sa labas&amp;quot; ni Erap. Mahirap aniyang tanggapin na bukod pala sa kanya ay mayroon pang ibang anak ang kanyang ama. Sa isang interbyu ng Phillippine Star noong July 10, 1998, sinabi ni &amp;quot;JV&amp;quot; na nasaktan siya nang malamang &amp;quot;anak siya sa labas&amp;quot;. Ang akala raw niya ay nag-iisa siyang anak at naihalintulad ang sarili kay Chelsea Clinton, babaing anak ni US President Bill Clinton. Nahirapan umano siyang mag-adjust sa pagkakatuklas sa katotohanang iyon. Subalit kailangan aniyang maging bukas ang isipan at tanggapin ang realidad. Pero kung masakit kay &amp;quot;JV&amp;quot; na malamang hindi pala siya ang &amp;quot;nag-iisang prinsipe sa buhay ng ama&amp;quot;, mas masakit iyon sa kanyang inang si Guia na nagtiis din ng maraming hirap at sakit ng loob sa dalawang dekada. Ngunit wala rin itong magawa kundi tanggapin nang maluwag sa dibdib ang tadhana at ang realidad ng buhay. Walang paghihimutok na nilisan ang tahanang naging saksi ng pagmamahalan nila ni Erap. Binigyang-daan niya ang muling pagsasama ni Erap at ng kabiyak nitong si Loi na orihinal namang may-ari ng lalaking minahal niya nang labis mula noong 1962. Hindi niya maaaring malimot ang lalaking nakatambal sa Asiong Salonga. Hinding-hindi. (Ulat ni Ronnie M. Halos)</body>
<link>http://www.philstar.com/Article.aspx?articleId=125592&amp;publicationSubCategoryId=92</link>
</article>
<article>
<title>P2-M reward laban sa Metro bomber</title>
<author>Rudy Andal, Joy Cantos, Malou Rongalerios, Lordeth Bonilla, Lilia Tolentino, Ely Saludar at Butch Quejada</author>
<date>
<month>January</month>
<day>04</day>
<year>2001</year>
</date>
<body>Itinaas kahapon ni Department of Interior and Local Government Secretary Alfredo Lim sa P2 milyon ang gantimpala sa sinumang makakapagturo sa kinaroroonan o mapagkikilanlan sa mga utak at nagsagawa ng pambobomba sa Metro Manila na ikinamatay ng 18 tao at ikinasugat ng mahigit 90 noong Sabado. Sinabi ni Lim sa taunang courtesy call ng lahat ng attach agencies ng DILG na naniniwala siya na, sa pagtaas niya ng reward mula sa dating P1 milyon, ipagkakanulo ng ilang mga suspek ang sinumang utak sa pambobomba. Sinabi pa ni Lim na, bukod sa salaping gantimpala, bibigyan ng ganap na proteksyon ang sinumang magtuturo sa mastermind ng pambobomba at pagkakalooban din ito ng immunity sa pag-uusig. &amp;quot;Maging ang kanyang pamilya ay bibigyan din natin ng proteksyon para matiyak ang kanilang kaligtasan sa sandaling ituro ang utak sa karahasan,&amp;quot; sabi pa ng kalihim. Kasabay nito, sinabi ni Philippine National Police Chief Director General Panfilo Lacson na marami pang sangkot sa naturang pambobomba ang kanilang madadakip sa linggong ito. Sa isang hiwalay na panayam sa radyo, sinabi ni Lacson na meron na silang physical evidence laban sa mga suspek. Black powder Nabatid sa panimulang imbestigasyon na isang kilong black powder na may timing device ang taglay ng bombang ginamit ng mga salarin. Kaugnay pa nito, sinabi ni Metro Manila Police Director C/Supt. Edgar Aglipay na nauubos ang oras ng mga pulis sa kareresponde sa mga pekeng bomb threat kasunod ng naganap na pambobomba noong Sabado pero kailangan pa rin silang tumugon at magberipika sa mga banta para mapangalagaan ang mga inosenteng sibilyan. Sinabi rin kahapon ni Akbayan Rep. Loretta Ann Rosales na dapat pangunahan ng House of Representatives ang imbestigasyon sa pambobomba dahil, bukod sa abala ang Senado sa paglilitis sa kasong impeachment laban kay Pangulong Joseph Estrada, duda ang taumbayan sa PNP. Samantala, inaakusahan kahapon ni dating Central Luzon police Director C/Supt. Diony Ventura si Metro Manila Development Authority Chairman Jejomar Binay nang umanoy pagbigay ng 2,000 pesos sa 11-anyos niyang anak na si Emil Michael Vincent para paaminin ito sa pambobomba sa Makati noong Sabado. Sinabi ni Ventura na dumanas ng trauma si Emil matapos itong arestuhin, pagpasa-pasahan at kuwesyunin ng mga pulis. Sinabi ni Ventura na, bukod kay Binay, sasampahan niya ng kasong bribery, illegal detention, human rights violation, at paglabag sa rules of engagement ang mga pulis ng Makati City at ang mga guwardiya ng Dusit Hotel sa naturang lungsod. Sinikap na makuha ang panig ni Binay pero sinabi ng kanyang staff na si Metro Manila Police Director /Supt. Edgar Aglipay na lang ang kausapin. Pinabulaanan din ng isang opisyal ng Makati Police ang akusasyon ni Ventura. Suspek kilala na Samantala, sinabi kahapon ni Pangulong Joseph Estrada na kilala na ng pulisya ang mga responsable sa pambobomba at maaaring madakip anumang oras mula ngayon ang isa sa mga suspek. Binatikos naman ni dating Pangulong Fidel Ramos ang naturang pambobomba at ipinagkibit-balikat niya ang pasaring ng Malaca&amp;ntilde;ang na may kinalaman siya rito. (May ulat nina Rudy Andal, Joy Cantos, Malou Rongalerios, Lordeth Bonilla, Lilia Tolentino, Ely Saludar at Butch Quejada)</body>
<link>http://www.philstar.com/Article.aspx?articleId=125593&amp;publicationSubCategoryId=92</link>
</article>
<article>
<title>Erap di haharap sa trial</title>
<author>Doris Franche, Rose Tamayo at Malou Rongalerios</author>
<date>
<month>January</month>
<day>04</day>
<year>2001</year>
</date>
<body>Tinanggihan ng defense panel o ng mga abogado ni Pangulong Joseph Estrada ang hiling ng prosecution panel na paharapin siya sa paglilitis ng Senado sa kasong impeachment para sumagot sa ilang katanungan. Sa kanilang sagot sa request for admission ng tagausig, iginiit ng defense panel na hindi puwedeng pilitin si Estrada na humarap sa paglilitis ng korte at tumestigo laban sa sarili nito alinsunod na rin sa tadhanain ng bill of rights ng Konstitusyon. Ang sagot ng defense panel ay taliwas sa mga naunang pahayag ni Estrada na handa itong humarap sa impeachment court at linawin ang lahat ng akusasyon laban sa kanya. Sinabi naman ng tagapagsalita ng prosecution panel na si Rep. Edmund Reyes na gagawa sila ng ibang paraan para maiharap sa korte ang Pangulo bagaman hindi ito maaaring pilitin. Kabilang sa nais ng prosecution na ipasagot sa Pangulo ang isyu ng umanoy consultant niyang Amerikanong si Paul Bograd na binayaran umano ng P5 milyon mula sa jueteng, ang kaugnayan niya kay Yolanda Ricaforte na umanoy kanyang jueteng auditor, ang jueteng payola na kanyang tinanggap at ang hinggil sa kaibigan niyang si Jaime Dichaves na unang nagpakilala bilang Jose Velarde na lumagda sa isang tseke para sa pagbili ng isang mansion. Pero sinabi ng defense panel na walang maaaring pumilit sa Pangulo na umupo sa witness stand bukod sa may karapatan ang Pangulo na manahimik. Depektibo rin umano at labag sa karapatan ng akusado ang request for admission kaya dapat ibasura ang kahilingan ng tagausig. Marami pang kaso Samantala, sinabi ni Prosecutor-Congressman Sergio Apostol na marami pa silang ilalabas na katibayan hinggil sa iligal umanong gawain ng Pangulo sa oras na matapos ang cross-examination kay Ilocos Sur Governor Luis Singson. Sinabi ni Apostol na ihaharap nila ang mga testigong magpapatunay na ang P800 milyon mula sa P1.2 bilyong account sa Equitable-PCI Bank ay mula sa komisyon ng Pangulo sa smuggling ng asukal at bigas. Patutunayan din nila na ang pera sa account sa Bank of Commerced ay mula sa kinita umano ng Pangulo sa pagbebenta ng shares sa Philippine Long Distance Telephone Co. na umabot sa P2 bilyon. Sa kaugnay na kaganapan, nabigo ang depensa na sirain ang kredibilidad ni Singson sa ginawang cross-examination dito kahapon bagaman limitado ang pagsagot niya dahil sa kahilingan ng abogado ng Pangulo na si Atty. Estelito Mendoza na sumagot lang siya ng &amp;quot;oo&amp;quot; at hindi.&amp;quot; Ilang tagamasid ang pumunang tila nais lang lituhin ni Mendoza si Singson sa pagtatanong sa bawat laman ng jueteng ledger nito at koleksyon sa jueteng na ibinigay umano sa Pangulo. Limitado rin ang mga nais ni Mendoza na isagot ni Singson dahil posibleng magbigay-daan ito para maiugnay ang Pangulo sa jueteng payola. Chavit kampante Pero nanatiling kampante at tiwala si Singson sa kanyang pagharap muli sa witness stand sa ika-14 na araw na paglilitis ng Senado sa apat na article of impeachment laban kay Estrada na dati niyang kaibigan at kainuman. Samantala, hinikayat ni Senator-Judge Franklin Drilon si Mendoza na tumestigo at ipaliwanag ang naunang pahayag ng testigong si Clarissa Ocampo hinggil sa pagtatangkang paglipat ng account ni Velarde sa pangalan ni Jaime Dichaves sa opisina ng naturang abogado. (Ulat nina Doris Franche, Rose Tamayo at Malou Rongalerios)</body>
<link>http://www.philstar.com/Article.aspx?articleId=125594&amp;publicationSubCategoryId=92</link>
</article>
<article>
<title>Erap mako-'convict' - psychic</title>
<author>Mario Basco at Malou Rongalerios</author>
<date>
<month>January</month>
<day>02</day>
<year>2001</year>
</date>
<body>Mapapatunayan ng impeachment court na nagkasala si Pangulong Joseph Estrada kaya mayorya ng mga senador ang boboto para masentensyahan siya. Ang taong 2001 naman ay hindi taon ng pag-ibig. Ito ang ginawang prediksyon ng dalawang kilalang psychic sa bansa na sina Madam Rosa at Danny Atienza. Sa isang panayam sa radyo kamakalawa ng gabi, sinabi ni Madam Rosa na isang columnist ng Pilipino Star Ngayon na apat na senador lang ang boboto para ipawalangsala si Estrada sa mga kaso nitong impeachment samantalang ang iba ay boboto para mapatalsik sa tungkulin ang Pangulo. Sinabi pa ng astrologist na si Madam Rosa na kailangang baguhin ang disenyo ng lahat ng pera ng bansa para magbago ang pamamalakad ng sinumang opisyal ng gobyerno. Ipinaliwanag niya na, batay sa feng shui, masama ang epekto sa mga nagiging presidente ng bansa ang pagkakatayo ng palasyo ng Malaca&amp;ntilde;ang sa tabi ng Pasig river. Dahil dito, dapat anyang ilipat ang Malaca&amp;ntilde;ang at, sa disenyo ng salapi ng bansa, dapat alisin sa tabi ng Malacanang ang ilog. Idiniin niya na, hanggat hindi nababago ang disenyo ng ating salapi, mahihirapan ang sinumang presidente ng Pilipinas na maisalba sa kahirapan ng bansa. Samantala, sinabi ng corporate psychic na si Danny Atienza sa isang panayam ng PSN na pinakamaraming manganganak sa buong mundo ngayong taong 2001.&amp;quot;Ito ang taon na pinakamarami ang manganganak at may pinakamaraming bata dahil ang ibig sabihin ng una ay anak, papeles, mga lupain at gusali. Yan ang 2001,&amp;quot; sabi pa niya. Pero, sa kabila anya na marami ang manganganak, hindi taon ng pag-ibig ang 2001. Marami ang agam-agam lalo na sa first at second quarter ng taon. Gayunman, sinabi ni Atienza na matatalino ang mga batang isisilang sa taong ito pero matitigas ang ulo lalo na yaong ipapanganak sa buwan ng Enero at Pebrero. Matatag at mabilis na desisyon anya ang kailangan ngayong taong ito at pinakamaganda sa lahat ang magpunta sa ibang bansa o sa probinsya dahil doon may pagkakakitaan. &amp;quot;Kailangang mabilis dahil anuman ang desisyon ng sinuman sa taong ito ay tiyak na tatama sa kagustuhan niya,&amp;quot; paliwanag ni Atienza. Marami rin anyang sakuna sa unang anim na buwan ng taong ito tulad ng pagputok ng dalawang bulkan. Marami ring kumpanya ang magsasara at maraming trabahador ang mawawalan ng trabaho. Pero sinabi ni Atienza na, kahit maraming delubyo ang mangyayari, malalagpasan ito ng Pilipinas. (Ulat nina Mario Basco at Malou Rongalerios)</body>
<link>http://www.philstar.com/Article.aspx?articleId=125595&amp;publicationSubCategoryId=92</link>
</article>
<article>
<title>Ayuda sa bombing victim utos</title>
<author>Lilia A. Tolentino</author>
<date>
<month>January</month>
<day>02</day>
<year>2001</year>
</date>
<body>Inatasan ni Pangulong Joseph Estrada ang mga awtoridad pangkalusugan na bigyan ng pinakamahusay na atensiyong medikal ang mga nasugatang tao sa serye ng pambobomba sa Metro-Manila. Labing-apat na katao ang nasawi at 90 iba pa ang nasugatan sa pambobombang naganap sa limang lugar noong nakaraang Sabado. Binisita ng Pangulo noong gabi ng Sabado ang ilang biktima ng pambobomba sa Chinese General Hospital at Jose Reyes Memorial Hospital. Ayon kay Health Secretary Alberto Romualdez, marami sa mga biktima ay nailipat na sa mga pagamutang mayroong mga espesyalisasyon sa tinamong pinsala. &amp;quot;Ang utos sa amin, siyempre, pangalagaan, make sure that they are given the best attention we can give them. Marami sa kanila after initial work sa general hospital ay ipinadala sa specialized hospital. We have quite a number sa orthopedic for example,&amp;quot; ani Romualdez. Ilan aniya sa mga biktima ay malubhang nasugatan at inaasahang higit pa sa P20,000 halaga ng medisina at panggagamot ang magagastos. (Ulat ni Lilia A. Tolentino)</body>
<link>http://www.philstar.com/Article.aspx?articleId=125596&amp;publicationSubCategoryId=92</link>
</article>
<article>
<title>Isa patay, 452 sugatan sa paputok at ligaw na bala</title>
<author>Grace Amargo at Lordeth Bonilla</author>
<date>
<month>January</month>
<day>02</day>
<year>2001</year>
</date>
<body>Isa ang namatay sa ligaw na bala samantalang 452 pang tao ang nasugatan sa mga paputok sa pagsalubong ng Pilipinas sa taong 2001 kamakalawa ng gabi. Sinabi kahapon ni Health Secretary Alberto Romualdez na marami sa 452 nasugatang biktima ang may mga paso sa katawan o naputulan ng mga daliri dahil sa rebentador mula Disyembre 21 hanggang bisperas ng Bagong Taon. Pero ang nabanggit na datos ay mas mababa nang 65 porsiyento kumpara sa 1,500 bilang ng mga tao na nasugatan sa paputok sa pagsalubong sa 2000 noong 1999. Bukod pa rito ang 23 nasugatan sa mga ligaw na bala ng baril at ang isa pa na namatay nitong taong ito. Sinabi ni Romualdez na dumarami ang mamamayan na namumulat sa panganib ng mga paputok kaya kumonti ang mga biktima nito ngayon. Maliban dito, walang gaanong bumili ng mga rebentador dahil sa kahirapan ng buhay ngayon na pinalubha ng pagbagsak ng piso. (Ulat nina Grace Amargo at Lordeth Bonilla)</body>
<link>http://www.philstar.com/Article.aspx?articleId=125597&amp;publicationSubCategoryId=92</link>
</article>
<article>
<title>2 solon, heneral, utak sa Metro Manila bombing ?</title>
<author>Lordeth Bonilla, Rudy Andal at Joy cantos</author>
<date>
<month>January</month>
<day>02</day>
<year>2001</year>
</date>
<body>Dalawang miyembro ng Kongreso, isang dating senador at isang heneral ng pulisya ang utak umano sa pambobomba sa maraming bahagi ng Metro Manila na ikinamatay ng 16 katao at ikinasugat ng may 90 noong Sabado. Ito ang nabatid sa isang mapapanaligang impormante na nagsabi pa na, ilang araw bago naganap ang pambobomba, lihim umanong nagpulong sa isang di-pinangalanang lugar ang dalawang mambabatas, ang naturang dating senador at heneral, at tatlo pang personahe para umano planuhin ang pambobomba para guluhin ang bansa at mapanatili si Pangulong Joseph Estrada sa puwesto. Hindi pa maberipika ang tinuran ng impormante bagaman naunang iginigiit ng Malaca&amp;Atilde;&amp;plusmn;ang ang akusasyon ng oposisyon na may kinalaman ang pamahalaan sa pambobomba. Sinabi ng impormante na ang dalawang mambabatas at dating senador ang may idea ng pambobomba pero tinutulan ito ng ilang kasamahan nila sa pulong. Isinagawa rin nila ang pulong dahil sa pagkaalarma nila sa testimonya sa impeachment court ni Equitable-PCI Bank Senior Vice President Clarissa Ocampo na iisang tao lang sina Estrada at Jose Velarde na nakalagda sa isang tseke na ginamit sa pagbili ng mansion para sa isang kalaguyo ng Pangulo. Nabatid na nakarating sa kaalaman ng ilang tauhan ng Department of Interior and Local Government ang hinggil sa naturang pulong. Mariin namang pinabulaanan ni DILG Undersecretary Narciso Santiago Jr. ang kumakalat na text message na nakatakda umanong magsalita ang ilan niyang staff hinggil sa naganap na pambobomba sa kalakhang Maynila. &amp;quot;Kilala ko ang lahat ng staff ko at walang sinuman sa kanila ang may alam tungkol sa pambobomba, sino ang nasa likod nito, at ipaubaya natin sa mga awtoridad ang pag-iimbestiga rito,&amp;quot; sabi ni Santiago sa isang panayam sa telepono. May ulat din na ilang preso sa New Bilibid Prison ang pinakawalan umano ilang bago naganap ang pambobomba. Samantala, sinisiyasat ngayon ng Philippine National Police-Criminal Investigation and Detection Group at Presidential Anti-Organized Crime Task Force ang anggulong may kasabwat na mga pandaigdigang terorista ang grupong may kagagawan ng pambobomba sa Light Rail Transit at Plaza Ferguson sa Maynila, isang bus sa Quezon City, sa isang cargo terminal ng Ninoy Aquino International Airport at sa labas ng Dusit Hotel sa Makati City. Ginawa ng CIDG at PAOCTF ang hakbang dahil sa nakalap nitong impormasyon na isang lalaking mukhang dayuhan ang namataang umaali-aligid sa may Plaza Ferguson ilang oras bago maganap ang pagsabog ng isang bomba rito. Kasabay nito, nagpakalat ng 200 tauhan ng Philippine Marines sa Metro Manila ang Armed Forces of the Philippines para tulungan ang PNP sa pagbabantay sa mga istasyon ng LRT at Metro Rail Transit at iba pang matataong lugar. Ginawaran din ni PNP Chief Director-General Panfilo Lacson ng posthumous award sina SPO4 Roberto Gutierrez at Insp. Nestor Salvador ng Makati Police na kapwa namatay nang sumabog ang idine-&amp;quot;defuse&amp;quot; nilang bomba na natagpuan sa labas ng Dusit Hotel. Pinayuhan naman ng State Department ng United States ang lahat ng Amerikano sa Pilipinas na mag-ingat at huwag lalabas ng kanilang tahanan kung hindi lubhang kailangan dahil sa naganap na pambobomba. (Ulat nina Lordeth Bonilla, Rudy Andal at Joy cantos)</body>
<link>http://www.philstar.com/Article.aspx?articleId=125598&amp;publicationSubCategoryId=92</link>
</article>
<article>
<title>Ulan tatagal dahil sa usok</title>
<author>Lilia A. Tolentino</author>
<date>
<month>January</month>
<day>02</day>
<year>2001</year>
</date>
<body>Mas mababa ang naitalang nasugatan sa pagdiriwang ng Bagong Taon noong Linggo ng hatinggabi subalit pinag-iingat ng Department of Health ang mamamayan sa nalikhang maitim na usok ng mga paputok at pyrotechnics na inaasahang makapagdudulot ng marami pang pag-ulan sa mga susunod na araw. Ayon kay Health Secretary Alberto Romualdez, kailangang mag-ingat ang publiko at protektahan ang kanilang sarili sa usok na ito. &amp;quot;I am worried about the smoke from the firecrackers. Ang sabi ng PAGASA, mukhang matatagalan itong haze sa Metro Manila because there&amp;acirc;€™s a cloud cover, tatagal iyan dahil sa weather condition,&amp;quot; ani Romualdez. Nanawagan siya sa publiko lalo na doon sa mga may sipon, ubo, pulmonya at iba pang kauring sakit na maging maingat at magsuot sila ng surgical mask. Kailangan aniyang umiwas ang publiko sa lugar na makapal pa ang usok. Kung hindi naman at kailangan ang lumabas pa, umiwas muna habang may ganito pang kondisyon. Para aniya hindi makalanghap ng usok na dala ng mga paputok, basain ang panyo at itakip ito sa ilong. (Ulat ni Lilia A. Tolentino)</body>
<link>http://www.philstar.com/Article.aspx?articleId=125599&amp;publicationSubCategoryId=92</link>
</article>
<article>
<title>Malakas ang appeal sa babaing katambal</title>
<author></author>
<date>
<month>January</month>
<day>02</day>
<year>2001</year>
</date>
<body>Lubhang makulay ang buhay pulitika ni Erap sa loob ng dalawang dekadang pagsasama nila ni Guia Gomez. Kasabay din naman ng tagumpay ni Erap sa pulitika ay kasabay ding umimbulog ang kanyang bituin sa pagiging artista. Lalo siyang naging sikat at hinangaan sa pag-arte. Marami nga ang nagsasabi na natipon kay Erap ang lahat ng suwerte noong panahong naghiwalay sila ni First Lady Loi. Tumakbong mayor ng San Juan at nanalo noong 1967. Tumakbong muli noong 1971 at nanalong muli. Kahit nang ideklara ni Marcos ang martial law noong 1972 ay hindi natinag sa puwesto si Erap at lalo pang bumango sa mga taga-San Juan. Umayon sa kanya ang mga pagkakataon. Kasabay nga ng tagumpay sa pulitika ay nakipagsabayan ang ningning niya sa pelikula. Mula nang sumikat ang kanyang pangalan sa Asiong Salonga ay nagkasunud-sunod ang offer sa kanya para gumawa ng pelikula. Lagari roon, lagari rito ang kanyang ginawa. At ang kahusayan sa pagganap ang naghatid sa kanya para magkamit ng maraming awards. Ilang ulit siyang nagkaroon ng awards sa FAMAS. Dahil doon ay lalo pang naging bukambibig ang kanyang pangalan. Hindi lamang sa San Juan kundi sa iba pang panig ng Pilipinas. Sa wari, ang tagumpay ni Erap sa dalawang larangang pinasok ay sumira sa prediksiyon ng kanyang mga magulang noon na malaking gulo ang papasukin nito. Nang huminto sa pag-aaral si Erap sa Mapua Institute of Techno-logy at pinasok ang pag-aartista ay nagalit ang kanyang ama. Katunayay hindi nito pinagamit ang apelyidong Ejercito sapagkat ikinahihiya ang pagiging artista. Nang pasukin naman nito ang pulitika noong 1967 ay sinabi umano ng ina nitong si Do&amp;ntilde;a Mary na mas lalo pang malaking gulo ang papasukin ng kanyang anak. Subalit nakadama ng pagmamalaki si Erap sapagkat nagkamali ang prediksiyon ng mga magulang. Sa katunayay siya ang tinanghal na pinakasikat sa kanilang 10 magkakapatid kahit na nga wala siyang tinapos na kurso sa kolehiyo. Ang pagsikat ni Erap sa pelikula habang magkasama sila ni Guia ay sadyang kakaiba at makulay. Ang buong dekada 70 at unang bahagi ng dekada 80 ang itinuturing na nasa tuktok ng tagumpay si Erap. Sa mga panahong ito lalong lumutang ang kanyang appeal at ka-machohan sa mga babaing nakatambal niya sa pelikula. Karamihan umano sa mga babaing nakatambal ay nagkaroon siya ng relasyon. Ayon sa mga bali-balita, kabilang dito ang mga artistang sina Nora Aunor, Imelda Ilanan at Elizabeth Oropesa. Bukod sa mga artistang nabanggit, dalawang babaing singer din diumano ang bali-balitang nagkaroon ng relasyon kay Erap. Ito ay sina Eva Eugenio at Didith Reyes. (Itutuloy)</body>
<link>http://www.philstar.com/Article.aspx?articleId=125600&amp;publicationSubCategoryId=92</link>
</article>
<article>
<title>Rehistro ng kandidato simula ngayon</title>
<author>Jhay Mejias</author>
<date>
<month>January</month>
<day>02</day>
<year>2001</year>
</date>
<body>Magsisimula ngayong Martes at matatapos sa Pebrero 12 ang pagsusumite ng certificate of candidacy ng mga kakandidatong senador, kongresista, mayor, vice mayor, governor, vice governor, konsehal at bokal sa halalan sa Mayo 14, 2001. Kasabay nito, ipapatupad na ngayon ng Comelec ang gun ban o pagbabawal sa pagdadala ng baril hanggang Hunyo 13. Magsisimula rin ngayon ang pagsusumite ng COC para sa mga kakandidatong opisyal ng Autonomous Region in Muslim Mindanao. (Ulat ni Jhay Mejias)</body>
<link>http://www.philstar.com/Article.aspx?articleId=125601&amp;publicationSubCategoryId=92</link>
</article>
<article>
<title>Rehistrasyon wala nang extension</title>
<author>Jhay Mejias</author>
<date>
<month>January</month>
<day>04</day>
<year>2001</year>
</date>
<body>Nagdesisyon na ang Commission on Election na huwag nang palawigin ang rehistrasyon upang makahabol pa ang ilang botante sa darating na halalan sa Mayo 14. Sinabi ni Comelec Chairman Harriet Demetriou sa pulong kahapon sa kanyang tanggapan na hindi na kailangang palawigin ang pangkalahatang rehistrasyon dahil walang natanggap na reklamo mula sa mga presinto. Iginiit ni Demetriou na nagbigay na ng sapat na panahon ang komisyon na kung saan ay nagsimula ang rehistrasyon mula Hulyo 19, 1997 na umabot hanggang Disyembre 27, 2000 kaya wala nang dahilan upang palawigin ito. (Ulat ni Jhay Mejias)</body>
<link>http://www.philstar.com/Article.aspx?articleId=125602&amp;publicationSubCategoryId=92</link>
</article>
<article>
<title>Defense panel takot kay Ocampo</title>
<author>Malou Rongalerios</author>
<date>
<month>January</month>
<day>04</day>
<year>2001</year>
</date>
<body>Sinabi kahapon ni Prosecutor-Leyte Rep. Sergio Apostol na hindi na ginawan ng defense panel ng cross-examination ang testigo nilang si Clarissa Ocampo dahil nangangamba sila na bumalik sa kanilang mukha ang kanilang mga tanong tulad ng nangyari sa ibang testigo. Sinabi ni Apostol na mahirap i-cross examine ang testigong nagsasabi ng totoo dahil hindi ito puwedeng paikutin ng mga abogado ni Pangulong Joseph Estrada. Alibi lang anya ang katwiran ng defense panel na walang halaga sa impeachment case ang testimonya ni Ocampo dahil, kapag tinanong ng mga ito ang naturang testigo, baka lalong tumibay ang pahayag nito. (Ulat ni Malou Rongalerios)</body>
<link>http://www.philstar.com/Article.aspx?articleId=125603&amp;publicationSubCategoryId=92</link>
</article>
<article>
<title>Erap nagmukmok</title>
<author>Lilia Tolentino</author>
<date>
<month>January</month>
<day>04</day>
<year>2001</year>
</date>
<body>Nagmumukmok nga ba ang Pangulong Joseph Estrada dahil mula noong Enero 2 hanggang kahapon, wala siyang opisyal na aktibidad na puwedeng i-cover ng media? Mahigpit na pinabulaanan ni Acting Press Secretary Michael Toledo na hindi na nagtatrabaho ang Pangulo dahil sa kawalan ng dalawang sunod na araw na Presidents Time. Sinabi ni Toledo sa mamamahayag na mayroong nakatakdang pulong kahapon si Estrada sa mga kagawad ng Economic Coordinating Council sa Malakanyang. Noon aniyang Enero 2, ang Pangulo ay nasa kanyang tahanan sa Greenhills, San Juan at doon niya ito pinuntahan nang ipatawag siya nito para sa kaukulang mga direktiba. (Ulat ni Lilia Tolentino)</body>
<link>http://www.philstar.com/Article.aspx?articleId=125604&amp;publicationSubCategoryId=92</link>
</article>
<article>
<title>Erap is my Guy</title>
<author>Ronnie M. Halos</author>
<date>
<month>January</month>
<day>03</day>
<year>2001</year>
</date>
<body>Ang dekada 70 ay mabungang panahon ni Erap sa pelikula. Nagkataon namang sa panahong ito nagkaroon ng bihis ang pinilakang tabing. Nagsulputan sa panahong ito ang mga pelikulang may mabubuting uri at masasabing may kalidad ang mga istorya. Bahagyang nagkaroon ng kamulatan ang mga manonood. Lalo pa nang ideklara ni Ferdinand Marcos ang martial law noong 1972, na naging dahilan para mawala ang mga malalaswang pelikula na tinawag na &amp;quot;bomba pictures&amp;quot; at nahalinhan ng mga pelikulang may temang pagmamahal sa bayan, na kung bubusisiin ay propaganda ng bagong lipunan. Ginamit ni Marcos ang film industry sa kanyang pansariling layunin sa buhay. Anut anuman nakatulong ang paghihigpit ni Marcos sa industriya ng pelikula. Ang isang magandang masasabi, bagamat nauso ang mga &amp;quot;bomba pictures&amp;quot; hindi naman nabanggit na nagkaroon ng malaswang pelikula si Erap. Kahit na kalat na kalat ang pagiging tsikboy niya hindi nabalitang nagkaroon siya ng mga &amp;quot;bombang pelikula&amp;quot; gaya ng nilabasan nina nina Vic Vargas, Lito Legaspi at iba pang machong bidang lalaki noong unang bahagi ng dekada 70. Kasikatan din ng mga panahong iyon ang pangalan nina Merle Fernandez, Rossana Marquez at iba pa. Kung ngayon ay Kangkong, Talong at iba pang nakaiintrigang titulo ng pelikula noon ay Uhaw, Gutom at Batuta ni Drakula ang mga titulo ng pelikula. Hindi nabanggit si Erap sa mga malalaswang pelikula bagkus mga pelikulang inaapi, o kayay ginugulpi ang role niya. Tipong sa una ay kukursunadahin siya at pagkatapos ay sa bandang huli ay siya naman ang manununtok at bagsak ang mga kalaban. Nagpapagulpi muna at saka babangon. Bawat babaing makatambal ni Erap sa pelikula ay nauugnay sa kanya. Pagkaraan nina Perla Bautista at Guia Gomez na pawang nakatambal niya sa pelikula, lumutang din at naging bali-balita ang pagkakaroon ng relasyon niya kay Nora Aunor. Nang sumabog ang balitang iyon ay marami ang hindi makapaniwala. Diumano ang nagpakalat lamang ng &amp;quot;nakasisirang balitang&amp;quot; iyon ay ang kampo ng mga Vilmanians. Ibig lamang umanong sirain ang popularidad ni Nora. Subalit marami ang nagpapatunay (mismong mga taga-showbiz) na talagang nagkaroon ng relasyon ang dalawa. Pagkaraan umanong magtambal ang dalawa sa Erap Is My Guy ay naging matamis na ang pagtitinginan ng dalawa at ang sinumang nagkakagustong lalaki kay Nora ng mga panahong iyon ay dumadaan umano sa kamao ni Erap. (Ulat ni Ronnie M. Halos)</body>
<link>http://www.philstar.com/Article.aspx?articleId=125605&amp;publicationSubCategoryId=92</link>
</article>
<article>
<title>Insurance benefits sa victims ng bus explosion sa EDSA aprub na</title>
<author>Angie dela Cruz</author>
<date>
<month>January</month>
<day>03</day>
<year>2001</year>
</date>
<body>Inatasan na ng Insurance Commission ang Capital Insurance Company na bayaran ng kaukulang halaga ng insurance benefits ang mga nabiktima ng pagsabog ng Edsan Bus kamakailan sa EDSA, Quezon City. Naka-insure sa Capital Insurance Company ang Edsan Bus na pag-aari ni Alberto Carating ng Maynila. Ayon kay LTFRB Chairman Dante Lantin, ang namatay sa Edsan bus explosion ay tatanggap ng P50,000 insurance benefits samantalang P12,500 naman ang tatanggapin ng mga nasugatan. Ang naturang halaga umano ay alinsunod sa insurance coverage ng Capital Insurance Company na nakatala sa Insurance Commission at bunsod na rin ng pakikipag-usap ni Lantin kay Insurance Commission Chairman Eduardo Malinis. (Ulat ni Angie dela Cruz)</body>
<link>http://www.philstar.com/Article.aspx?articleId=125606&amp;publicationSubCategoryId=92</link>
</article>
<article>
<title>Velarde account tinangkang lutuin sa opisina ni Mendoza</title>
<author>Doris Franche</author>
<date>
<month>January</month>
<day>03</day>
<year>2001</year>
</date>
<body>Panibagong bomba ang pinasabog ni Clarissa Ocampo,senior vice president ng Equitable-PCI Bank sa kanyang muling pagharap sa impeachment court nang ibulgar nito na sinabihan siya ni George Go, chairman ng naturang bangko na gumawa ng panibagong dokumento upang pagtakpan ang pagkakaroon ng P500 milyon ng Pangulong Estrada sa bangko. Sa pagtatanong ni Senator-Judge Loren Legarda sinabi ni Ocampo na binalak at tinangka umano nina Jaime Dichaves, kaibigan ng Pangulo at ni Atty. Estelito Mendoza, isa sa mga abogado ni Estrada na pagtakpan ang pera na inuugnay sa Pangulo na umano ay gagamitin ng Pangulo sa pag-iinvest sa Wellex Group of Companies na pag-aari ni William Gatchalian. Ang katunayan umano na ang pirmahan ng ikalawang set ng dokumento ay isinagawa sa opisina ni Mendoza noong Disyembre 11,2000 na hindi naman naisagawa bunga ng kakulangan ng papeles ni Dichaves. Mariing itinanggi ni Mendoza ang akusasyon ni Ocampo at sinabing wala siyang kinalaman sa nasabing pirmahan at hindi siya kasama sa articles of impeachment. Maraming nagpupunta sa opisina niya na hindi niya kilala kaya&amp;acirc;€™t imposible umano ang sinasabi ni Ocampo na kasama siya sa pagtatangkang ayusin ang Velarde account. Samantala, igigiit ng dalawang grupo ng mga abogado ang disbarment laban kay Mendoza matapos itong idawit ni Ocampo sa umano&amp;acirc;€™y pagtatangkang pagtakpan ang pagkakaroon ng nasabing halaga sa ilalim ng account ni Dichaves. Ayon sa Organization of United Solicitors for Truth and Estrada&amp;acirc;€™s Resignation (OUSTER) at Caucus of Lawyers for Erap&amp;acirc;€™s Abrupt Resignation (CLEAR) ang kanilang aksiyon ay bunga na rin ng tangkang cover-up, palsipikasyon ng mga pribadong dokumento at obstruction of justice. Nais ding madisbar ng grupo si Atty. Edward Serapio na umano&amp;acirc;€™y nagkaroon ng pera mula sa jueteng. (Ulat ni Doris Franche)</body>
<link>http://www.philstar.com/Article.aspx?articleId=125607&amp;publicationSubCategoryId=92</link>
</article>
<article>
<title>Senators at prosecution sinabon ni Davide</title>
<author>Doris Franche at Malou Rongalerios</author>
<date>
<month>January</month>
<day>03</day>
<year>2001</year>
</date>
<body>Sinabon ni Presiding Officer Justice Hilario Davide sina Senator-Judges Raul Roco,Franklin Drilon,Renato Cayetano at ilang miyembro ng prosecution matapos sabihin ng mga ito na hilo lamang sila sa pagbibigay ng ruling noong Disyembre 22,2000. Sinabi ni Davide na trabaho ng prosecution panel at hindi ng depensa na patunayan ang P500 milyon na nakadeposito sa Jose Velarde account sa nasabing bangko. Matatandaan na sinabi ni Clarissa Ocampo na si Pangulong Estrada ang pumirma sa investment management agreement na dineposit. Ayon kay Davide, responsibilidad ng prosecution panel na patunayan ang relasyon ng nasabing bank account sa mga articles of impeachment na iniharap sa Pangulo. Samantala, isang bombshell ang isinawalat kahapon ng prosecution team at ibinunyag na isa umanong pamangkin ni Pangulong Estrada na si Jera Ejercito ang jueteng queen sa Muntinlupa City. Ayon kay Quezon City Rep. Mike Defensor, na &amp;quot;may isang jueteng lord na lumapit sa amin na gustong tumayong testigo at siya ang nagbigay sa prosecution team ng sulat at nakasaad ang pag-amin ni Jera na isa siyang jueteng lord&amp;quot;. Si Jera ay anak ng kapatid ni Pangulong Estrada na si Atty. Polly Ejercito. Ang nasabing sulat ay pinadala umano ni Jera kay NCRPO Director Edgardo Aglipay dahil nagrereklamo ito sa tatlong pulis na sa kabila na siya ay &amp;quot;naglalagay&amp;quot; sa pamunuan ng pulisya ay hinihingan pa siya ng mga pulis. Hawak sa kasalukuyan ng prosecution team ang nasabing sulat at pinag-aaralan kung ito ay gagamiting testigo laban kay Estrada. (Ulat nina Doris Franche at Malou Rongalerios)</body>
<link>http://www.philstar.com/Article.aspx?articleId=125608&amp;publicationSubCategoryId=92</link>
</article>
<article>
<title>Metro yayanigin ng mga pambobomba</title>
<author>Joy Cantos, Malou Rongalerios, Ely Saludar, Grace Amargo, Lordeth Bonilla, Doris Franche, Rose Tamayo at Lilia Tolentino</author>
<date>
<month>January</month>
<day>03</day>
<year>2001</year>
</date>
<body>Nagbabala kahapon si Lauro Visconde,Vice Chairman at Spokesman ng Volunteers Against Crime and Corruption(VACC) na may susunod pang pambobomba na magaganap sa Metro Manila para umano iligaw ang atensyon ng publiko sa pagtutok sa kasong kinakaharap ni Pangulong Estrada. Base sa source ni Visconde target ng mga terorista ay ang mga shopping malls, pampasaherong bus at iba pang pampublikong lugar na kung saan isang asawa ng isang aktibong heneral ng militar ang nasa likod ng naganap na pambobomba. Dahil sa takot ay pansamantalang nagtungo sa Mindanao para doon magtigil ang asawa ng heneral. Ang pagbubunyag na ginawa ni Visconde ay para umano mahadlang ang balakin pang pambobomba sa hinaharap. Tumanggi si Visconde na tukuyin ang pangalan ng asawa ng heneral na umano ay konektado sa isang pribadong kompanya at hindi anti- o pro-Erap. Sinagot naman ni Armed Forces of the Philippines (AFP) Spokesman Brig. Gen. Generoso na guni-guni lamang ang pagsasangkot ng VACC sa mga militar na sangkot sa pambobomba na umano ay mga pakawalang preso. Kahit na sinabi ng AFP na guni-guni lang ang pagsasangkot sa kanila nagpaparamdaman ang karamihang opisyal dahil sa matinding pagbubulgar ni Visconde. Samantala sinabi ni Batangas Rep. Ralph Recto na kulang umano ang 200 sundalo na ipinadala sa Metro Manila dahil ang kaya nitong ilaan ay 1 porsiyento lamang ng bilang nito para tulungan ang pulisya sa pagbabantay sa Kamaynilaan. Sinabi naman ni acting Press Secretary Mike Toledo na hindi nila papatulan ang isiniwalat ng VACC at ito ay isang ispekulasyon lamang na nararapat ng masusing imbestigasyon. Tinanggihan naman ng National Bureau of Investigation(NBI) ang kahilingan ng VACC na sila na ang magsagawa ng imbestigasyon sa bombings. Ang kahilingan ng VACC sa NBI na sila ang mag-imbestiga dahil sa umano ay kawalan ng pagtitiwala sa PNP. Sinabi naman ni Ambassador to the US Ernesto Maceda na magpapadala ang Estados Unidos ng forensic expert ng Federal Bureau of Investigation sa Pilipinas para tumulong sa pagsisiyasat sa naganap na pambobomba. (Mga ulat nina Joy Cantos, Malou Rongalerios, Ely Saludar, Grace Amargo, Lordeth Bonilla, Doris Franche, Rose Tamayo at Lilia Tolentino)</body>
<link>http://www.philstar.com/Article.aspx?articleId=125609&amp;publicationSubCategoryId=92</link>
</article>
<article>
<title>2 pulis na biktima ng metro bombing pararangalan ng Senado</title>
<author>Perseus Echeminada</author>
<date>
<month>January</month>
<day>03</day>
<year>2001</year>
</date>
<body>Nakatakdang bigyan ng parangal ng Senado ang dalawang pulis Makati na nasawi habang dine-diffuse ang isang bomba sa abandonadong gasolinahan noong Sabado sa kanto ng Pasay Road at Edsa,Makati City. Ayon kay Senate President Aquilino Pimentel Jr., inihahanda niya ang isang resolusyon para mabigyan parangal at insentibo ang naulila ng mga biktimang sina Makati Police Inspector Nestor Salvador at Spo4 Roberto Gutierrez na kapwa nakatalaga sa Special Weapons and Tactics(SWAT) Explosives and Ordnance Division(EOD). Ang dalawang pulis ay mabilis na rumesponde matapos makatanggap ng tawag na may bombang iniwan sa nasabing lugar. Sinabi ni Pimentel na hindi inalintana ng dalawang pulis ang kanilang buhay at nasa isip nila ay ang kaligtasan ng mga mamamayan. &amp;quot;Sa kanilang ipinakitang katapangan at kabayanihan karapat-dapat lamang na sila ay bigyan ng papuri ng mamamayang Pilipino&amp;quot; wika ni Pimentel. (Ulat ni Perseus Echeminada)</body>
<link>http://www.philstar.com/Article.aspx?articleId=125610&amp;publicationSubCategoryId=92</link>
</article>
<article>
<title>Screen name na Joseph Estrada kinuwestiyon</title>
<author>Malou Rongalerios</author>
<date>
<month>January</month>
<day>03</day>
<year>2001</year>
</date>
<body>Pwedeng kasuhan at makulong si Pangulong Estrada kapag napatunayan na wala itong karapatan na gamitin ang kanyang screen name na Joseph Estrada sa pagpirma sa mga dokumento bilang Pangulong ng bansa. Ito ang sinabi ni Negros Occidental Rep. Apolinario Lozada na nagkuwestyon kung may legal authority ang Pangulo na gamitin ang kanyang screen name sa halip na Jose Marcelo Ejercito na tunay niyang pangalan. Nakasaad anya sa seksyon 1 ng Commonwealth Act no. 142 na inisyu noong 1937 na maliban sa pseudonym para sa literary purposes walang taong puweding gumamit ng ibang pangalan o alyas kundi ang tunay nitong pangalan maliban sa pag-aruba ng korte. Isinaad din sa seksyon 2 ng naturang batas na ang sinumang gagamit ng alyas ay kailangan munang mag-apply sa korte bago nito mabago ang pangalan at sinumang lalabag sa nasabing probisyon ay may kaparusahang pagkabilanggo mula isa hanggang anim na buwan. (Ulat ni Malou Rongalerios)</body>
<link>http://www.philstar.com/Article.aspx?articleId=125611&amp;publicationSubCategoryId=92</link>
</article>
<article>
<title>Asasinasyon sa government official isusunod sa bombings</title>
<author>Malou Rongalerios</author>
<date>
<month>January</month>
<day>03</day>
<year>2001</year>
</date>
<body>Ibinunyag kahapon ng isang mataas na opisyal ng RAM-SFP-YOU na pagkatapos ng serye ng pambobomba sa Metro Manila, isusunod naman ang pag-assassinate sa ilang top government officials upang umano ay mabigyan ng katuwiran ng Malaca&amp;Atilde;&amp;plusmn;ang ang pagdedeklara ng state of emergency. Ayon kay retired Gen. Edgardo Abenina,pinuno ng peace panel ng RAM-SFP-YOU na ang naganap na pambobomba sa Kamaynilaan noong nakalipas na Sabado na ikinasawi ng 16 sibilyan at pagkasugat ng humigit kumulang na 90 katao ay bahagi ng &amp;acirc;€˜ God save the king&amp;acirc;€™ plan ng pamahalaan upang mapanatili si Pangulong Estrada sa kanyang posisyon. Ito aniya ang pinakamaduming taktika ng militar na kinakailangang isakripisyo ang buhay ng sibilyan para lamang maisulong ang pananatili ni Estrada sa puwesto. Pinabulaanan din ni Abenina ang bintang ni Ambassador Ernesto Maceda na sila umano ang may kagagawan ng bombing. Pinayuhan ni Abenina si Maceda na manahimik na lamang dahil wala itong alam sa totoong nangyayari sa bansa. Kaugnay nito hinamon naman ni dating rebel soldier at ngayon ay Cagayan Rep. Rodolfo Aguinaldo na ibunyag ni Abenina ang utak ng planong &amp;acirc;€˜God save the king&amp;acirc;€™ dahil bakit alam nito ang mga susunod na hakbang ng grupong nasa likod ng pambobomba. Ayon kay Aguinaldo bilang dating sundalo obligasyon ni Abenina na proteksiyonan di lamang ang mga government officials kundi ang mga sibilyan na magiging biktima pa ng pambobomba. Samantala naapektuhan ang mga testigo sa impeachment trial sa naganap na pambobomba dahil sa takot na maaari rin umano itong mangyari sa kanila. Ito ang pag-amin kahapon ng prosecution team sa pamamagitan ni Makati Rep. Joker Arroyo. Tiniyak naman ni Arroyo na handang tapusin ng kanilang mga testigo ang paglilitis kaya&amp;acirc;€™t ibayong pag-iingat ang kanilang ginagawa sa mga testigo partikular ang lihim na pinagtataguan ng mga ito. (Ulat ni Malou Rongalerios)</body>
<link>http://www.philstar.com/Article.aspx?articleId=125612&amp;publicationSubCategoryId=92</link>
</article>
<article>
<title>'Erap kumita ng P14.2-M kada araw' - Solon</title>
<author>Malou Rongalerios</author>
<date>
<month>January</month>
<day>04</day>
<year>2001</year>
</date>
<body>Sa loob lang ng 35 araw, kumita umano si Pangulong Joseph Estrada mula noong Disyembre 31, 1999 hanggang Pebrero 4, 2000 ng P600,000 bawat oras o P14.2 milyon bawat araw. Ito ang nabatid kahapon kay Marinduque Rep. Edmundo Reyes, tagapagsalita ng prosecution panel sa paglilitis ng Senado sa kasong impeachment laban kay Estrada. Bilang patunay, ipinakita kahapon ni Reyes sa mga mamamahayag ang kopya ng Statement of Assets and Liabilities ng Pangulo sa loob ng nagdaang tatlong taon na rito, sa pinakahuling SAL nito noong Disyembre 31, 1999 ay umaabot lang sa P6.5 milyon ang cash on hand o salapi ni Estrada. &amp;quot;Noong Disyembre 31, 1999, umaabot lang sa P6.5 milyon ang cash on hand na idineklara sa kanyang statement of assets and liabilities pero, noong Pebero 4, 2000, nakapaglipat siya ng P500 milyon sa isang trust account,&amp;quot; sabi pa ng mambabatas. Kung kukuwentahin anya, biglang lumaki nang P500 milyon ang pera ni Estrada sa loob lang ng 35 araw at nangangahulugan na biglang kumita ang Pangulo ng P14.2 milyon kada araw. Hindi umano alam ni Reyes kung saan kinuha ni Estrada ang napakarami nitong pera samantalang ang lehitimong sahod ng isang Pangulo ng bansa ay umaabot lang sa P50,000 kada araw o P600,000 sa loob ng isang taon. Sinabi pa ni Reyes na ang SAL ang magpapatunay na ill-gotten wealth ang ibang salapi ng Pangulo bukod sa matagal na itong walang pelikula kaya hindi puwedeng sabihing galing sa pag-aartista ang iba nitong kinita. (Ulat ni Malou Rongalerios)</body>
<link>http://www.philstar.com/Article.aspx?articleId=125613&amp;publicationSubCategoryId=92</link>
</article>
<article>
<title>Natsismis din sa singer</title>
<author></author>
<date>
<month>January</month>
<day>04</day>
<year>2001</year>
</date>
<body>Nagkatambal sa pelikulang Erap Is My Guy sina Erap at Nora Aunor. Tinatahak na ni Nora ang kasikatan ng mga panahong iyon. Marami siyang tagahanga. Tinitilian na ng mga nakabakyang fans. Si Erap naman ay patuloy sa pamamayagpag sa pagiging mayor ng San Juan. Kahit na abala sa pagiging mayor ay hindi naman niya nalilimutan ang unang pag-ibig  ang pag-akting. Marami siyang ginagawang pelikula. Pagkaraan umanong magtambal ang dalawa sa Erap Is My Guy ay naging matamis na umano ang pagtitinginan ng dalawa. Isang beteranong movie columnist ang nagsabi na masyado umanong nagkalapit ang dalawa hanggang sa para umanong apoy na kumalat ang balitang may relasyon nga ang mga ito. Marami rin ang nagsabi na ang sinumang nagkakagustong lalaki kay Nora ng mga panahong iyon ay dumadaan umano sa kamao ni Erap. Nagkaroon pa ng bali-balita na isang hindi pa sumisikat na actor noon ang sinuntok umano ni Erap sapagkat pinopormahan umano nito si Nora. Gayunman marami rin ang nagpabulaanan sa bali-balitang ito at ang sinasabi ay sinisiraan lamang umano si Nora. Pinakakalat umano ito ng mga taga-Vilmanians. Ang totooy mabuting magkaibigan lamang umano si Erap at Nora at ang pagkakaibigang itoy binibigyan lamang ng masamang kulay. Ang pagkakaibigan noon ay taglay pa hanggang sa kasalukuyan nina Erap at Nora. Nang kumampanya si Erap noong 1987 para sa senatorial elections ay nakasuporta sa kanya si Nora. Hindi siya iniiwanan. Nang kumandidato si Erap noong 1998 para sa presidential elections ay nasa likod pa rin ito. Maski nang magtungo sa Saudi Arabia si Erap noong 1997 ay kasama rin si Nora. Sadyang matibay ang kanilang pagkakaibigan na walang sinumang makapaghihiwalay. Maging sa mga singer na sina Didith Reyes at Eva Eugenio ay parang apoy na kumalat na nagkaroon din umano ng relasyon si Erap. Nakatambal ni Erap si Didith sa pelikulang Bakit Ako Mahihiya? Pagkaraang magtambal ay umugong nga ang bali-balitang may relasyon umano ang dalawa. Hindi na nasundan ang pelikula nila ni Erap sapagkat bigla umanong umalis ng bansa si Didith at nagtungo sa United States. Kumalat ang balitang kaya umano ito nagtungo sa US ay sapagkat buntis. Si Eva Eugenio naman ay sumikat sa awiting O Tukso Layuan Mo Ako. Kumalat din ang bali-balitang nagkaroon din umano ito ng relasyon kay Erap. Kumalat ang balita nang minsan ay dumalaw umano si Erap sa burol ng isang Kaanak ni Eva sa Los Banos, Laguna noon. Subalit hanggang doon na lamang ang bali-balita sa dalawa. Nawala ito na parang pumutok na bula. (Itutuloy)</body>
<link>http://www.philstar.com/Article.aspx?articleId=125614&amp;publicationSubCategoryId=92</link>
</article>
<article>
<title>P62-M lotto jackpot nakuha ng driver</title>
<author>Jhay Mejias</author>
<date>
<month>January</month>
<day>04</day>
<year>2001</year>
</date>
<body>Isang 58 anyos na driver sa Olongapo City ang nanalo ng P62,628,302.40 jackpot sa 6/45 Megalotto draw noong Disyembre 29, 2000, ayon sa Philippine Charity Sweespstakes Office kahapon. Bagaman residente ng Olongapo, itinaya niya sa halagang P40 ang nanalong mga numerong 3-7-9-10-29-35 sa isang outlet ng Lotto sa Dinalupihan, Bataan. (Ulat ni Jhay Mejias)</body>
<link>http://www.philstar.com/Article.aspx?articleId=125615&amp;publicationSubCategoryId=92</link>
</article>
<article>
<title>Mendoza mananatili</title>
<author>Lilia Tolentino at Lordeth Bonilla</author>
<date>
<month>January</month>
<day>04</day>
<year>2001</year>
</date>
<body>Hindi tinanggap ni Pangulong Joseph Estrada ang pagbibitiw ni defense lawyer Estelito Mendoza nang tangkain nitong kumalas na sa kasong impeachement dahil sa pagdadawit sa kanyang pangalan sa umanoy tangkang cover-up sa depositong P500 milyon ni Estrada sa Equitable-PCI Bank. Ayon kay Mendoza, sinabihan siya ng Pangulo na huwag magbitiw sa defense panel dahil halos nasa kalahati na ang paglilitis sa kaso. Sa pagtestigo ni Clarissa Ocampo noong Martes, sinabi nitong ang negosyanteng si Jaime Dichaves ay lumagda ng mga dokumento ng bangko sa opisina ni Mendoza noong Disyembre 13, para umano pagtakpan ang Presidente sa deposito nitong salapi sa Equitable-PCI Bank. Sinabi naman ng mga militanteng grupo na dapat nang magbitiw si Estelito Mendoza bilang isa sa mga abogado ni Estrada, kung nais nitong maisalba ang kanyang pangalan at reputasyon. Sinabi ng Kilusang Mayo Uno na kung hindi magbibitiw si Mendoza, dapat na i-subpoena ito ng impeachment court upang ibigay ang kanyang testimonya hinggil sa kinalaman nito sa naturang iligal na transaksyon. (Ulat nina Lilia Tolentino at Lordeth Bonilla)</body>
<link>http://www.philstar.com/Article.aspx?articleId=125616&amp;publicationSubCategoryId=92</link>
</article>
<article>
<title>Impeachment court naka-bugged din ?</title>
<author>Doris Franche</author>
<date>
<month>January</month>
<day>05</day>
<year>2001</year>
</date>
<body>Nabulabog ang mga senador na hukom sa paglilitis sa mga kasong impeachment laban kay Pangulong Joseph Estrada at nabahala maging ang presiding officer na si Chief Justice Hilario Davide sa pagkakatuklas nilang tila natitiktikan ang pribado nilang pag-uusap habang nasa break o suspended ang session kahapon. Habang nasa witness stand ang managing head ng entertainment and bingo department ng Philippine Amusement and Gaming Corporation na si Atty. Emilia Padua, kinuwestyon ng mga senador-judge na sina John Osme&amp;ntilde;a at Robert Jaworski ang mikropono ng television camera ng Channel 7 na nakakabit sa isang bahagi o parang bakod na pumapagitna sa session hall at gallery at malapit sa kinauupuan ni Sen. Tessie Oreta. Sinabi nina Osme&amp;ntilde;a at Jaworski na malamang naire-rekord sa naturang mikropono ang pribadong pag-uusap ng mga senador kahit naka-recess sila at hindi ito dapat pahintulutan ng impeachment court. Idiniin ni Jaworski na meron nang regulasyon sa paglalagay ng mga camera ng mga TV station kaya walang dahilan para maglagay pa ng dagdag na mikropono sa session hall ang Channel 7. Noon pang Lunes niya ito napupuna. Dahil dito, ipinatawag ni Davide sa witness stand ang cameraman ng Channel 7 na si Jose Canlas, 26, pero ipinaliwanag nito na ang kasamahan niyang si Bong de Guzman ang nagkabit ng mikropono. Pero inamin ni Canlas na nakukuha ng mikropono ang lahat ng pinag-uusapan sa impeachment court kahit hindi nakabukas ang audio ng session hall. Ipinaliwanag naman ni GMA-7 News Director DJ Sta. Ana na walang malisya ang kanilang istasyon sa paglalagay ng naturang mikropono. Nais lang nilang makakuha ng natural sound. Iginiit naman ni Senator-Judge Vicente Sotto III na kailangan munang alamin kung ano ang gamit ng naturang mikropono bago husgahan ang GMA-7. Ipinakumpiska ni Davide ang mikropono bago ipinagpatuloy ang testimonya ni Padua. Kinumpirma lang ni Padua ang naunang pahayag ni Ilocos Sur Gov. Luis &amp;quot;Chavit&amp;quot; Singson na limang porsiyento ang komisyong makukuha ng kaibigan ng Pangulo na si Charlie &amp;quot;Atong&amp;quot; Ang sa operasyon ng Bingo 2-Ball bagaman taliwas ito sa desisyon ng board ng Pagcor. (Ulat ni Doris Franche)</body>
<link>http://www.philstar.com/Article.aspx?articleId=125617&amp;publicationSubCategoryId=92</link>
</article>
<article>
<title>17 bombing suspect tiklo</title>
<author>Joy Cantos at Malou Rongalerios</author>
<date>
<month>January</month>
<day>05</day>
<year>2001</year>
</date>
<body>Labimpitong suspek sa pambobomba sa Metro Manila noong Disyembre 30, 2000 ang inaresto ng magkasanib na puwersa ng Presidential Anti-Organized Crime Task Force at ng Intelligence Service of the Armed Forces of the Philippines nang salakayin ng mga ito ang isang Muslim compound sa 113 Cotabato St., Barangay Culiat, Quezon City kahapon ng madaling-araw. Sinabi ng mga opisyal ng militar at pulisya na pawang tubong-Maguindanao at Cotabato ang mga suspek na nakumpiskahan ng armalite rifle, iba pang mga baril, bala at granada. Kinilala ng PAOCTF ang mga suspek na sina Efren Mamintal, 26; Rahib Lumilag, 30; Danny Kusain, 23; Legazpi Manimbong, 23; Misuari Panayaman, 22; Alvin Kinal, 24; Sammy Linsi, 23; John Menor, 29; Japoy Abdullah, 18; Reala Muhamad, 27; Frederick Punzalan, 30; Romano Salik, 27; Arnold Monton, 28; Allan Akmad, 34; Mohammad Balambag, 38; at Miranda Unotan, 26. Tinuligsa naman ng mga kamag-anak ng mga suspek ang pagkakadakip sa mga ito na umanoy mga fall guys lamang. Isang community leader sa naturang compound na si Hadji Marahasan ang nagsabing pawang mga inosente sa krimeng ipinaparatang sa kanila ang mga inarestong suspek na pawang mga janitor at construction worker lang umano. Sinabi ng mga kamag-anak na nagtanim lang ng ebidensya laban sa mga suspek ang mga ahente ng ISAFP at pinuwersa ang mga nadakip na pumirma sa isang papeles ng pag-mamay-ari sa mga baril. Nagpahayag din ng paniniwala si Iloilo Congressman Raul Gonzales na posibleng fall guys lamang ang mga suspek na idinawit sa pambobomba na ikinamatay ng 22 katao at ikinasugat ng mahigit 100 pang biktima. Hinikayat naman ni dating Senador Jovito Salonga ang Philippine National Police na patunayang hindi gawa ng administrasyon at ng oposisyon ang pambobomba at panindigan na kagagawan ito ng mga terorista gaya ng naunang pahayag ni PNP Chief Director-General Panfilo Lacson. Sinabi ng PNP na gumamit ng cellular phone at Trinitrotoluene o TNT ang mga suspek sa pambobomba. (May ulat nina Joy Cantos at Malou Rongalerios)</body>
<link>http://www.philstar.com/Article.aspx?articleId=125618&amp;publicationSubCategoryId=92</link>
</article>
<article>
<title>Miriam napikon, 3 miron bawal sa impeachment trial</title>
<author>Doris Franche</author>
<date>
<month>January</month>
<day>05</day>
<year>2001</year>
</date>
<body>Naudlot nang ilang sandali kahapon ang paglilitis ng impeachment court sa mga kaso ni Pangulong Joseph Estrada nang mapikon si Senador-Judge Miriam Defensor-Santiago sa reaksyon ng ilang tao sa gallery habang nagsasalita at nagtatanong si Senador-Judge Raul Roco sa testigong si Atty. Jasmin Banal na dating junior associates ng de Borja - Medialdea Law Firm. Kinastigo ni Santiago ang mga nanonood sa gallery dahil sa tila pang-iinis sa kanya habang pinakikinggan niya ang testimonya ng isang testigo. Pinaalis ng impeachment court sa gallery ang inireklamo ni Santiago na sina Rosanna Tuazon Porres, kagawad ng Barangay Forbes Park, Makati City; Betina Araneta-Aboitiz at ang tagapangulo ng Volunteers Against Crime and Corruption na si Dante Jimenez. Inakusahan ni Santiago ang tatlo ng paglabag sa panuntunan ng korte na walang tatayo habang isinasagawa ang paglilitis. Hiningi niya na i-contempt at huwag nang papasukin ang mga ito sa session hall. Kinuha naman ng korte ang pangalan ng tatlo at binawalan nang dumalo sa paglilitis. Pinuna ni Santiago na, habang kinakausap ni Roco si Banal hinggil sa tinapos nitong abogasya, tumayo ang tatlo na ayon sa kanya ay isang insulto sa kanya bilang miyembro ng impeachment court. Iginigiit naman ng tatlo na hindi sila tumayo. Sumilip lang sila para makita si Roco dahil may nakaharang na pader sa kanilang kinauupuan. (Ulat ni Doris Franche)</body>
<link>http://www.philstar.com/Article.aspx?articleId=125619&amp;publicationSubCategoryId=92</link>
</article>
<article>
<title>Bugging sa Senators kinumpirma ni Pimentel</title>
<author>Doris M. Franche</author>
<date>
<month>January</month>
<day>05</day>
<year>2001</year>
</date>
<body>Kinumpirma kahapon ni Senate President Aquilino Pimentel Jr.na may nagaganap na bugging o paniniktik sa mga tanggapan ng mga senador na tumatayong hukom sa impeachment court na lumilitis sa mga kasong bribery, graft, betrayal of public trust at violation of constitution laban kay Pangulong Joseph Estrada. Sinabi ni Pimentel na tiniyak sa kanya ng isang police officer na laganap ang wiretapping sa mga senador bago pa man nagsimula ang paglilitis sa kasong impeachment ng Pangulo. Pero tumanggi si Pimentel na banggitin sa mga mamamahayag ang pangalan ng naturang police officer maliban sa pagsasabing hintayin na lang ang pagharap nito sa impeachment court kung handa na itong magbigay ng testimonya. Idinagdag ni Pimentel na kinumpirma sa kanya ng naturang opisyal na may kakayahan ang Presidential Anti-Organized Crime Task Force na magsagawa ng bugging at ng iba pang uri ng intelligence service. (Ulat ni Doris M. Franche)</body>
<link>http://www.philstar.com/Article.aspx?articleId=125620&amp;publicationSubCategoryId=92</link>
</article>
<article>
<title>Bawat makapareha ay may istorya</title>
<author></author>
<date>
<month>January</month>
<day>05</day>
<year>2001</year>
</date>
<body>Bukod kina Nora Aunor, Elizabeth Oropesa, Imelda Ilanan at sa mga singer na sina Eva Eugenio at Didith Reyes, kumalat din naman ang balitang niligawan din ni Erap si Gloria Diaz. Subalit walang kumpirmasyon sa balitang ito. Samantalay may mga blind item na lumabas na seryosong niligawan din ni Erap ang katambal na si Nikki Coseteng (ngayoy senador) sa pelikulang Sa Kuko ng Agila noong 1987. Nagkaroon ng kissing scene sina Nikki at Erap sa pelikulang ito. Subalit namatay din naman ang bali-balita sa kanilang dalawa. Hindi na nasundan ang pagtatambal ng dalawa sapagkat pareho silang naging abala sa pulitika. Ang totooy malaki rin ang nagawa ng pagtatambal ng dalawa sapagkat nakatulong ang pelikulang iyon sa kanilang popularidad at pag-akyat pa sa mataas na tungkulin. Subalit gaya ng una nang nailathala sa lathalaing ito, sa mga babaing naugnay sa pangalan ni Erap ay si Laarni Enriquez ang diumanoy may pinakamalaking puwang sa puso ng machong lider. Ang masakit lamang, nakilala ni Erap si Laarni sa panahong nasa likod naman niya si Guia Gomez at &amp;quot;tinutulungan&amp;quot; siya sa pagtahak pa sa lalim ng pulitika. Matatandaang si Guia ang First Lady ng San Juan mula 1967 hanggang 1986 at malaki ang papel nito sa buhay ni Erap bilang mayor ng mga panahong nabanggit. Subalit nang magkakilala sina Erap at Laarni noong 1983 ay nabago ang ihip ng hangin. Kung titimbangin at kukuwentahin ang mga pangyayari, habang nagsisikap si Guia na gampanan ang papel ng First Lady sa San Juan ay abala rin naman si Erap sa paghanap pa ng ibang pugad na maiitlugan. Nagkakilala nga si Erap at Laarni noong 1983 at nagkadebelopan nang magkasama sa pelikulang Bangkang papel sa dagat ng apoy. Twenty one years old si Laarni nang magkasama sila ni Erap sa pelikula. Masasabing tagumpay ang pagsasama nila sa Bangkang Papel sapagkat tumabo rin ito sa takilya. Ayon sa isang kolumnista, bagamat ang tema ng pelikulang pinagsamahan nina Erap at Laarni ay tungkol sa mga aping manggagawa, na para bang pahaging sa masamang administrasyon ni Marcos, tinanggap ito ng masa. Nakilala si Laarni sa pelikulang iyon. Kahit nga nagsasama pa si Guia at Erap ay nakiagaw na si Laarni. Tunay na macho si Erap na bawat makapareha sa pelikula ay nakauulayaw. Dalawang taon pa ang lumipas at nagbunga ang relasyong iyon. Isinilang ni Laarni si Jerika. (Itutuloy)</body>
<link>http://www.philstar.com/Article.aspx?articleId=125621&amp;publicationSubCategoryId=92</link>
</article>
<article>
<title>Sabwatan ng oposisyon at taga-usig binira ni Erap</title>
<author>Ely Saludar</author>
<date>
<month>January</month>
<day>05</day>
<year>2001</year>
</date>
<body>Iginiit kahapon ni Pangulong Joseph Estrada na nagsasabwatan umano ang mga oposisyon, prosecutor at Makati Business Club para idiin siya sa paglilitis ng Senado sa kanyang kasong impeachment. Sa kanyang talumpati sa paglulunsad ng proyektong &amp;quot;Bigas para sa Masa&amp;quot; sa Caloocan City, inihalimbawa ng Pangulo na kabilang sa tumutulong sa mga prosecutor ang Romulo-Mabanta Law Office na isa sa may-ari ay ang presidente ng Makati Business Club at tagapangulo ng Equitable-PCI Bank na si Atty. Ricardo Romulo na isa sa aktibo sa mga organisasyong nananawagan sa kanyang pabibitiw sa puwesto. (Ulat ni Ely Saludar)</body>
<link>http://www.philstar.com/Article.aspx?articleId=125622&amp;publicationSubCategoryId=92</link>
</article>
<article>
<title>Death toll sa bombing umakyat na sa 22</title>
<author>Joy Cantos at Rose Tamayo</author>
<date>
<month>January</month>
<day>05</day>
<year>2001</year>
</date>
<body>Umabot na sa 22 ang bilang ng mga tao na namatay at sa 102 ang nasugatan sa pambobomba sa limang magkakahiwalay na lugar sa Metro Manila noong Sabado, ayon sa huling ulat kahapon ng tanggapan ni Defense Secretary Orlando Mercado matapos na malagutan ng hininga kahapon ang lima pa sa mga sugatang biktima. Nakilala ang mga nadagdag sa namatay na mga biktima na sina Malaqui Remedios, Domondom Edmund, Narvaez Lynette Rodriguez, Acusin Crizele at Tan Regolio na pawang isinugod sa Jose Reyes Medical Center at Tondo Medical Center. Karamihan sa mga biktima ay nagtamo ng mga 3rd degree burn sa mukha habang ang iba ay naputulan ng kamay at paa. Halos magkakasabay na isinugod sa ibat ibang ospital ang mga biktima nang may sumabog na mga bomba sa tren ng Light Rail Transit sa Blumentritt Station nito, Plaza Ferguson sa Manila, Petron station sa Pasay, labas ng Dusit Hotel sa Makati City, at Edsan bus sa Cubao, Quezon City. Samantala, ilang vendor sa Blumentritt Station ng LRT ang nagsabi sa Pilipino Star Ngayon na umaabot pa sa halos 100 ang nasawi sa pambobomba sa tren ng LRT noong Sabado at hindi lang 13 o 22 na tulad ng ipinalilitaw ng mga awtoridad. Sinabi nina Gng. Emma Mendoza at Flor Berin na dapat siyasatin ang mga unang nagresponde sa pambobomba tulad ng mga rescue team, pulis, pamunuan ng LRT at maging ang isang alkalde. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=125623&amp;publicationSubCategoryId=92</link>
</article>
<article>
<title>Solon todas sa atake sa puso</title>
<author>Malou Rongalerios</author>
<date>
<month>January</month>
<day>06</day>
<year>2001</year>
</date>
<body>Nagsisimula nang magkatotoo ang isa sa mga hula ni Makati City corporate psychic Danny Atienza na tatlong mambabatas ang mamamatay ngayong 2001. Kahapon ng madaling-araw, namatay sa atake sa puso sa edad na 62 anyos si Misamis Occidental Congressman Hilarion Ramiro Jr.. Kasalukuyang nakaburol sa Mt. Carmel Chapel sa New Manila, Quezon City si Ramiro na isa ring dating kalihim ng Department of Health. Inaasahang ihahatid ang bangkay ni Ramiro sa Ozamiz City bago ilibing sa Enero 11. Hindi pa makumpirma kung dadalhin din ang kanyang labi sa House of Representatives para sa necrological services. Nauna rito, sinabi ni Atienza sa Pilipino Star Ngayon na dalawang kongresista at isang senador ang mamamatay bago matapos ang second quarter ngayong taong ito. Isa umano sa mga kongresista ang matanda samantalang bata pa ang pangalawa. Mataba naman anya ang senador na mamamatay. (Ulat ni Malou Rongalerios)</body>
<link>http://www.philstar.com/Article.aspx?articleId=125624&amp;publicationSubCategoryId=92</link>
</article>
<article>
<title>Bureau of Immigration alerto sa pagpasok sa bansa ng 100 Iranian national</title>
<author>Butch Quejada</author>
<date>
<month>January</month>
<day>06</day>
<year>2001</year>
</date>
<body>Inalerto ni Bureau of Immigration Commissioner Rufus Rodriguez ang mga intelligence officer ng BI sa Ninoy Aquino International Airport kasunod ng nakumpirmang intelligence report na mahigit 100 Iranian national na hinihinalang mga terorista ang nakaistambay sa Bangkok, Thailand habang naghihintay ng signal sa pagpasok bilang mga European tourist sa Pilipinas. Sinabi ni Rodriguez sa isang panayam na nakakaalarma ang ulat bukod sa banta sa pambansang seguridad ang pagpasok ng naturang mga Iranian na gumagamit ng pekeng European travel document. Ayon sa report, pawang eksperto sa bomba at pananabotahe ang karamihan ng naturang mga Iranian. (Ulat ni Butch Quejada)</body>
<link>http://www.philstar.com/Article.aspx?articleId=125625&amp;publicationSubCategoryId=92</link>
</article>
<article>
<title>Dichaves tinaningan</title>
<author>Doris Franche</author>
<date>
<month>January</month>
<day>06</day>
<year>2001</year>
</date>
<body>Binigyan kahapon ng impeachment court ng 48 oras ang negosyanteng kaibigan ni Pangulong Joseph Estrada na si Jaime Dichaves para magpaliwanag kung bakit hindi siya dapat parusahan kaugnay ng pagpanggap niya bilang Jose Velarde na may-ari ng kontrobersyal na P500 milyong account sa Equitable-PCI Bank. (Ulat ni Doris Franche)</body>
<link>http://www.philstar.com/Article.aspx?articleId=125626&amp;publicationSubCategoryId=92</link>
</article>
<article>
<title>Hindi tumatanggap ng sagot na 'no'</title>
<author>Ronnie M. Halos</author>
<date>
<month>January</month>
<day>06</day>
<year>2001</year>
</date>
<body>Marami ang kumalat na balita na bago &amp;quot;napasakamay&amp;quot; ni Erap ang puso ni Laarni Enriquez noong 1983. Marami umano itong ginawang paraan upang mahulog ang kalooban ng dalaga na noon ay 21 years old lamang. Namumukadkad noon ang kagandahan ni Laarni at diumano&amp;acirc;€™y marami ang nanliligaw dito. Ibang klaseng manligaw si Erap. Kapag ang babae na ang kasangkot ay lumalabas ang angking kagalantehan. Diumano&amp;acirc;€™y dinaan muna ni Erap si Laarni sa mga regalo. At isa pang ugali ni Erap kapag may natipuhang babae ay hindi umano tumatanggap ng sagot na &amp;quot;no&amp;quot;. Gagawin nito ang lahat upang mapasagot ang babaing nagpatibok ng puso. Nang mga panahong umusbong ang kanilang pagmamahalan ay si Guia Gomez nga ang First Lady ng San Juan. Ang lihim nina Erap at Laarni ay alam din ni Guia subalit wala siyang magawa. Ang kanilang pagsasama sa loob ng 18 taon ay mahalaga sa kanya. Sa kabila nag pagiging babaero ni Erap ay nirerespeto pa rin ito ni Guia. Nagbunga nga ang relasyon nina Erap at Laarni noong 1985. Isinilang si Jerika, ang kanilang panganay. Kung kukuwentahin, mula 1983 hanggang 1985 ay kay Laarni na naka-pokus ang tingin ni Erap. Marami ang nagsabi na kaya umano masyadong na-attached si Erap kay Laarni ay sapagkat mas bata ito at bukod dito ay masyadong maaalalahanin umano. Nasundan si Jerika ni Jake na ipinanganak noong 1989. Ito ay dalawang taon makaraang magkabalikan sina First Lady Loi at Erap at wala na si Guia Gomez. Masasabing masuwerte ang pagkakasilang sa ikalawang anak sapagkat nanalong Vice President si Erap ng mga sumunod pang taon. Pagkaraang maipanganak ang ikalawang anak nina Erap at Laarni ay matagal ito bago nasundan. Walang makapagsabi kung ano ang dahilan subalit itinuturong ang paghahanda ni Erap sa Presidential election noong 1998 ang dahilan. Masyado umanong siyang naging busy. Noong 1996 ay isinilang ang ikatlong anak nina Erap at Laarni na si Jakob. Kasunod nang pagkakasilang kay Jakob ay ang pagtahak na ni Erap sa masalimuot na pamumuno niya sa Pilipinas.....Itutuloy (Ulat ni Ronnie M. Halos)</body>
<link>http://www.philstar.com/Article.aspx?articleId=125627&amp;publicationSubCategoryId=92</link>
</article>
<article>
<title>Angara namunpa bilang Exective Secretary</title>
<author>Lilia Tolentino</author>
<date>
<month>January</month>
<day>06</day>
<year>2001</year>
</date>
<body>Takdang manumpa ngayong araw na ito bilang bagong executive secretary si agriculture secretary Edgardo Angara. Pinalitan ni Angara si Ronaldo Zamora na kumandidatong kongresista sa San Juan sa halalan sa Mayo. (Ulat ni Lilia Tolentino)</body>
<link>http://www.philstar.com/Article.aspx?articleId=125628&amp;publicationSubCategoryId=92</link>
</article>
<article>
<title>Lobbyist walang delikadesa</title>
<author>Ely Saludar</author>
<date>
<month>January</month>
<day>06</day>
<year>2001</year>
</date>
<body>Binatikos kahapon ni Ambassador Ernesto Maceda ang umanoy kawalang-delikadesa ni Joe Concepcion at iba pang negosyanteng mula sa Makati City na nagtungo kamakalawa sa Malaca&amp;ntilde;ang para hilingin kay Pangulong Joseph Estrada na italagang bagong tagapangulo ng Commission on Elections si Fr. Joaquin Bernas. Pinuna ni Maceda na kabilang sina Concepcion at Bernas sa mga grupong humihingi ng pagbibitiw ng Pangulo sa puwesto. Kasalukuyang naghahanap si Estrada ng kapalit ni Comelec Chairman Harriet Demetriou na takdang bumaba sa puwesto. (Ulat ni Ely Saludar)</body>
<link>http://www.philstar.com/Article.aspx?articleId=125629&amp;publicationSubCategoryId=92</link>
</article>
<article>
<title>Hinuling bombers, fall guys - Ping Lacson</title>
<author>Joy Cantos, Lilia Tolentino at Grace Amargo</author>
<date>
<month>January</month>
<day>06</day>
<year>2001</year>
</date>
<body>Pinangangambahang may mamumuong hidwaan kina Philippine National Police Chief Director-General Panfilo &amp;quot;Ping&amp;quot; Lacson at Intelligence Service of the Armed Forces of the Philippines Chief B/Gen. Jose Calimlim dahil sa pagkakadakip kamakalawa sa 17 katao sa Culiat, Quezon City na isinangkot sa mga pambobomba sa Metro Manila noong Disyembre 30. Nagalit kamakalawa si Lacson sa pagdakip ng mga ahente ng anti-terrorism unit na MIG-15 ng ISAFP sa 17 residente ng Culiat. Bagaman hindi tuwirang sinabi ni Lacson, ipinahiwatig niya na mga fall guy lang o hindi naman ang mga ito mga tunay na suspek na hinahanap nila. Nasira anya rito ang operasyon ng pulisya laban sa mga tunay na salarin. Nilinaw ni Lacson na walang kinalaman ang PNP at ang Presidential Anti-Organized Crime Task Force sa naturang mga pagdakip. Pinuna ni Lacson na hindi nakipag-ugnayan ang militar sa pulisya nang isagawa ang pagdakip sa 17 lalaki na pawang mga tubong-Mindanao. Sinabi pa ni Lacson na kilala na nila ang utak at iba pang may kagagawan sa pambobomba na kasalukuyang tinutugis ng pulisya sa labas ng Metro Manila. Binanggit pa niya na may kinalaman sa problema sa Mindanao ang pambobomba at hindi sa kasong impeachment ni Pangulong Joseph Estrada. Sinabi pa ni Lacson na kinasuhan na nila kamakalawa ang isang grupo ng mga suspek (hindi ang mga hinuli sa Culiat) sa pambobomba pero hindi siya nagbanggit ng mga pangalan. Pero nabatid kahapon sa Department of Justice na isinampa na rito ng PNP-Criminal Investigation and Detection Group ang mga kasong murder at frustrated murder laban sa siyam na opisyal ng Moro Islamic Liberation Front tulad ng tagapangulo nitong si Hashim Salamat. Idinawit ng pulisya ang MILF sa pambobomba noong Disyembre 30 batay sa mga dokumentong nakuha ng militar sa Camp Bushra ng naturang grupo sa Lanao del Sur noong Setyembre 2000. Kahapon din ng hapon, pinalaya ng AFP ang 14 sa 17 dinakip nila sa Culiat dahil sa kawalan ng ebidensya laban sa mga ito. Hawak pa ng militar ang nalalabing tatlong lalaki. Iginiit naman ni AFP Chief of Staff Gen. Angelo Reyes na lehitimo ang pagsalakay ng militar sa Culiat at may koordinasyon sila sa pulisya nang arestuhin ang 17 naunang pinaghinalaang suspek sa pambobomba. (Ulat nina Joy Cantos, Lilia Tolentino at Grace Amargo)</body>
<link>http://www.philstar.com/Article.aspx?articleId=125630&amp;publicationSubCategoryId=92</link>
</article>
<article>
<title>Miriam lumambot sa 3 miron</title>
<author>Doris Franche at Rose Tamayo</author>
<date>
<month>January</month>
<day>06</day>
<year>2001</year>
</date>
<body>Pumayag na si Senador Miriam Defensor-Santiago na papasukin muli sa Senado ang tatlong miron na sina Dante Jimenez ng Volunteer Against Crime and Corruption, Rosanna Fores na isang kamag-anak ng asawa ni Vice President Gloria Arroyo; at Betina Aboitiz na isang kagawad ng Barangay Forbes sa Makati City. Sinabi ni Santiago na payag na siyang umupo sa gallery ng session hall at manood sa paglilitis sa kasong impeachment ni Pangulong Joseph Estrada ang tatlo bastat susundin ng mga ito ang mga regulasyon ng korte tulad ng pananahimik. Idiniin ni Santiago na kailangan lang ipatupad ang disiplina tulad ng pagbabawal sa pagtawa at paglikha ng ibang ingay dahil nakakaabala ito sa pagdinig pero hindi anya ito nangangahulugan na hindi na maaaring gumalaw ang audience sa gallery. Idinagdag niya na gagawa siya ng paraan sa Lunes para makapanood muli ang tatlo nang walang kundisyon. Pinag-initan ni Santiago ang tatlong miron nang inakala niyang tinitingnan siya ng mga ito nang masama at nagtayuan habang tinatanong ni Senador-Judge Raul Roco ang isang testigo kamakalawa. (Ulat nina Doris Franche at Rose Tamayo)</body>
<link>http://www.philstar.com/Article.aspx?articleId=125631&amp;publicationSubCategoryId=92</link>
</article>
<article>
<title>Tan at Rajas totoo - Saksi</title>
<author>Doris Franche</author>
<date>
<month>January</month>
<day>06</day>
<year>2001</year>
</date>
<body>Kinumpirma kahapon ng dalawang testigo ng prosecution sa impeachment court na totoong may mga nagngangalang Eleuterio Tan at Delia Rajas sa bansa na kapwa tauhan ng Power Management Consultancy Agency Inc. na pinamamahalaan ng kaibigan ni Pangulong Joseph Estrada na si Charlie &amp;quot;Atong&amp;quot; Ang. Pinatunayan ni Eleonor Madrid, hepe ng license section ng Land Transportation Office na nag-apply sa kanila ng lisensya si Tan. Kalakip ng kanyang testimonya at mga dokumento hinggil sa pagkatao ni Tan. Sinabi rin ni Gwen Marie Judy Domol Samontina, assistant vice president at hepe ng record section ng Social Security System, na lumilitaw sa kanilang mga rekord na empleyado ng naturang kumpanya si Rajas. Nauna rito, sinabi ni Ilocos Sur Governor Luis Singson na kabilang sina Tan at Rajas sa nag-withdraw mula sa Land Bank ng P130 milyong nagmula sa P200 milyong bahagi ng lalawigan sa tobacco excise tax. Sinasabi pa ni Singson na tumanggap umano sa naturang pera ang Pangulo at ilang miyembro ng pamilya nito. (Ulat ni Doris Franche)</body>
<link>http://www.philstar.com/Article.aspx?articleId=125632&amp;publicationSubCategoryId=92</link>
</article>
<article>
<title>Atong tetestigo vs Erap</title>
<author>Ely Saludar</author>
<date>
<month>January</month>
<day>10</day>
<year>2001</year>
</date>
<body>Nag-alok na rin na tumestigo laban kay Pangulong Joseph Estrada sa mga kaso nitong impeachment ang isa niyang kaibigan na si Charlie &amp;quot;Atong&amp;quot; Ang pero P500 milyong piso umano ang kapalit nito. Ito ang ibinunyag kahapon ng isa pang dating kaibigan at kainuman ni Estrada na si Ilocos Sur Governor Luis &amp;quot;Chavit&amp;quot; Singson sa isang panayam. Sinabi ni Singson na nagboluntaryo si Ang na tumestigo kaugnay ng mga katiwalian umano ni Estrada kabilang ang pagtanggap nito ng jueteng payola. Gayunman, sinabi ni Singson na tinanggihan niya ang alok ni Ang dahil hindi ito taos-puso at humihingi ito ng P500 milyon bilang kapalit. Ibinaba raw ni Ang ang presyo nito sa P50 milyon pero hindi pa rin pumayag si Singson. Ipinasya umano ni Ang na tumestigo makaraang malaman niya na gagawin siyang sacrificial lamb o siya ang isasakripisyo at idadawit sa jueteng para makalusot ang Pangulo sa impeachment. Pero hindi nagpahayag ng pagkasindak ang Pangulo sa ibinunyag ni Singson. Sinabi niya sa isang ambush interview na wala siyang pakialam kahit sino pang testigo ang iharap ng prosecution panel laban sa kanya. Idinagdag ng Pangulo na ipinauubaya niya sa kanyang mga abogado ang lahat ng usapin sa impeachment. (Ulat ni Ely Saludar)</body>
<link>http://www.philstar.com/Article.aspx?articleId=125633&amp;publicationSubCategoryId=92</link>
</article>
<article>
<title>Kapatawaran binawi ni Miriam laban 3 miron</title>
<author>Rose Tamayo</author>
<date>
<month>January</month>
<day>10</day>
<year>2001</year>
</date>
<body>Galit na binawi kahapon ni Senator-Judge Miriam Santiago ang kanyang kapatawaran sa mga miron na sina Dante Jimenez, Rosanna Fores at Bettina Aboitiz na kanyang hininging palabasin at bawalang makabalik sa gallery ng session hall ng Senado dahil sa masamang titig umano ng mga ito sa kanya noong Enero 4. Ginawa ni Santiago ang hakbang dahil sa umanoy pagkaarogante ng tatlo sa nalathalang pahayag ng mga ito na hindi hihingi ang mga ito ng tawad sa kanya. Kinondena naman ng Bagong Alyansang Makabayan at Kilusang Mayo Uno ang pagbabawal ng Senado sa mga rally sa harap ng gusali ng kapulungan. (Ulat ni Rose Tamayo)</body>
<link>http://www.philstar.com/Article.aspx?articleId=125634&amp;publicationSubCategoryId=92</link>
</article>
<article>
<title>3 oil firm nanlalansi -Villar</title>
<author>Marilou Rongalerios at Lilia Tolentino</author>
<date>
<month>January</month>
<day>10</day>
<year>2001</year>
</date>
<body>Ipinahiwatig kahapon ni dating Speaker Manuel Villar na nanlalansi lang ang Caltex, Shell at Petron nang ibaba nito kamakalawa nang 50 hanggang 60 sentimos ang presyo ng langis kada litro. Sinabi ni Villar na dapat mahigit sa 60 sentimos ang rollback para tumugma sa ibinaba ng pandaigdigang presyo ng krudo. Ayon kay Joe Concepcion ng Consumer Price Watch, dapat P1.20 ang ibaba ng lokal na presyo ng langis. Gayunman, iniulat kahapon ni Energy Secretary Mario Tiaoqui sa Pangulo na posibleng magkaroon muli ng rollback sa buwang ito de-pende sa galaw ng presyo ng krudo sa pandaigdigang pamilihan. Maaari anyang mula 60 sentimos hanggang P1 ang ibaba ng presyo ng bawat litro ng langis. (Ulat nina Marilou Rongalerios at Lilia Tolentino)</body>
<link>http://www.philstar.com/Article.aspx?articleId=125635&amp;publicationSubCategoryId=92</link>
</article>
<article>
<title>Air strike hahadlangan ng PAF</title>
<author>Joy Cantos</author>
<date>
<month>January</month>
<day>10</day>
<year>2001</year>
</date>
<body>Pinagtawanan lang kahapon ni Philippine Air Force Chief Lt. Gen. Benjamin Defensor ang ulat na ilang miyembro ng Rebolusyonaryong Alyansang Makabansa ang nagbabantang gumamit ng mga eroplano para bombahin ang Malaca&amp;ntilde;ang at pilitin si Pangulong Joseph Estrada na magbitiw sa puwesto. Ayon sa tagapagsalita ng PAF na si Col. Horacio Lapinid, haharangin nila ang naturang banta sakali mang totoo ang ulat. Tiniyak din niya na sumusunod sila sa Konstitusyon kaya hindi magmumula sa kanila ang pambobomba sa Malaca&amp;ntilde;ang. (Ulat ni Joy Cantos)</body>
<link>http://www.philstar.com/Article.aspx?articleId=125636&amp;publicationSubCategoryId=92</link>
</article>
<article>
<title>Sumikat dahil sa pelikulang 'Asiong Salonga'</title>
<author></author>
<date>
<month>January</month>
<day>10</day>
<year>2001</year>
</date>
<body>Maporma at tipong kursunadahin ang dating ni Erap lalo na nang pasukin ang pelikula. Lalo pa umano itong naging mayabang nang pumatok ang pelikulang Asiong Salonga na pinagbidahan niya kung saan siya nakilala bilang artista. Kasabay nang pagsikat ay ang pagdami at pangungulekta niya ng mga naggagandahan at seksing tsikas. Kasama umano sa pamporma ng katawan ni Erap ay ang pagdadala na nito ng baril. Palibhasa ng mga panahong iyon, lahat ng mga tao ay kasama ang kanyang girlfriend na hindi na binanggit ang pangalan at isang lalaking alalay. Alas-4 na umano noon ng madaling araw. Ang pinuntahang restaurant ng tatlo ay sikat ng mga panahong iyon at tambayan ng mga kung sinu-sinong personalidad. Madalas na umanong magtungo si Erap sa restaurant na iyon kasama ang mga kaibigan, kabarkada at kung sinu-sinong babae. Subalit hindi umano akalain ni Erap na ng gabing iyon na may mga lalaking kukursunada sa kanya. Palibhasay maganda ang babaing kasama ay sinipulan ito ng mga lalaking nag-iinuman sa loob ng restaurant. Hindi umano pinansin ni Erap ang pagsipol at sa halip ay umorder ng arroz caldo para sa kanilang tatlo. Subalit ang kasunod noon ay ang pagkakaroon na ng matinding tensiyon. Ayon sa mga kuwento, palihim na kinakapa ni Erap ang baril sa kanyang tagiliran. Marahil ay nahuhulaan niya na maaaring magkaputukan. Isa umano sa mga lalaking sumipol sa girlfriend ni Erap ang nagsalita. &amp;quot;Ikaw si Asiong di ba?&amp;quot; Ang tinig ng lalaki ay malaki at halatang marami nang nainom. Asiong ang itinawag sa kanya dahil nakilala siya bilang Asiong Salonga. Nakapamaywang umano ang lalaki na astang nakadikit ang daliri sa puluhan ng baril. Hindi umimik si Erap at nakatingin lamang umano sa lalaki. &amp;quot;Bumunot ka. Alam kong ikaw si Asiong di ba?&amp;quot; Hindi pa rin kumikilos si Erap. Dumating ang order nilang arroz caldo ay nanghahamon pa rin ang lalaki. Anumang oras ay maaaring bunutin nito ang baril at iputok sa kanya. (Itutuloy)</body>
<link>http://www.philstar.com/Article.aspx?articleId=125637&amp;publicationSubCategoryId=92</link>
</article>
<article>
<title>Tunay na Uy tetestigo</title>
<author>Malou Rongalerios at Doris Franche</author>
<date>
<month>January</month>
<day>10</day>
<year>2001</year>
</date>
<body>Nagpahayag kahapon ng kahandaan ang tunay na Jose Victor Tan Uy na humarap sa impeachment court para pasinungalingan na siya ang Eleuterio Tan na kaibigan ng negosyanteng si Charlie &amp;quot;Atong&amp;quot; Ang. Sinabi ni Uy sa kanyang sulat kay Senate President Aquilino Pimentel Jr. na nagpasya siyang lumantad dahil lumilitaw na ang mukha niya ang ginamit ng isang Eleuterio Tan na kabilang sa mga dummy na ginamit ni Ang sa pag-withdraw ng P40 milyon sa Land Bank of the Philippines para kay Pangulong Joseph Estrada. Velarde account wala nang laman Sinabi kahapon ni Chief Prosecutor at Quezon City Rep. Feliciano Belmonte na nakakuha sila ng impormasyon na, bago pa man nagsimula ang paglilitis sa kasong impeachment ni Pangulong Joseph Estrada, nai-withdraw na ang lahat ng pera sa account ni Jose Velarde. Pero hindi anya ito problema dahil hindi mabubura ang mga rekord nito sa banko. Mas mahalaga anyang malaman kung sino ang nagbigay ng awtorisasyon na maglabas ng pera sa naturang account. (Ulat ni Malou Rongalerios at Doris Franche)</body>
<link>http://www.philstar.com/Article.aspx?articleId=125638&amp;publicationSubCategoryId=92</link>
</article>
<article>
<title>Estrada at kalaguyo may account sa Citibank</title>
<author>Doris Franche</author>
<date>
<month>January</month>
<day>10</day>
<year>2001</year>
</date>
<body>Ipinakita kahapon ni Prosecutor Congressman Oscar Moreno ang ebidensiya na magpapatunay na hindi lamang si Unang Ginang Luisa Loi Ejercito ang may account sa Citibank kundi pati mismo si Pangulong Joseph Estrada at mga kalaguyo nito. Sa pagtatanong ni Moreno kay Victor Lim, Vice President ng Citibank, sinabi nito na hindi nito masasabi kung magkano ang nakadeposito ng mga ito bunga na rin ng pinatutupad na Bank Secrecy Law. Inamin din ni Lim na mayroong tsismis sa banking circle na mayroong isang Kevin Garcia na fictitious at mayroong accounts sa kanila na gumagamit ng ibang pangalan. Agad namang pinabeberipika ni Senate President at Judge Aquilino Pimentel, Jr. ang accounts ni Garcia sa Citibank. Sinabi rin ni Lim na nagdeposito din siya ng P8 milyon tseke mula kay Ilocos Sur Governor Luis Chavit Singson sa account ni Loi at P46 milyon check naman kay William Gatchalian kapwa sa Citibank. Samantala pinayagan ni Presiding Officer Hilario Davide Jr. ang pagdinig sa testimonya nina Atty. Ruben Almadro at iba pa, kaugnay sa pagdinig ng ikatlong Article of Impeachment. Una nang nagharap ng subpoena ang prosecution upang paharapin sina dating Philippine Stock Exchange (PSE) chairman Perfecto Yasay, Jr., Almadro; Mary Anne Corpuz, Secretary at dating PSE President Jose Luis Yulo. (Ulat ni Doris Franche)</body>
<link>http://www.philstar.com/Article.aspx?articleId=125639&amp;publicationSubCategoryId=92</link>
</article>
<article>
<title>Zamora isusubpoena</title>
<author>Marilou Rongalerios</author>
<date>
<month>January</month>
<day>10</day>
<year>2001</year>
</date>
<body>Hiniling kahapon ng prosecution panel sa Senado o impeachment court na i-subpoena at paharapin sa paglilitis sa Biyernes si dating Executive Secretary Ronaldo Zamora para tanungin hinggil sa ilang mga transaksyon ng Malaca&amp;ntilde;ang tulad ng paglilipat sa tanggapan ng Pangulo mula sa Bureau of Customs (BOC) ang mga nakumpiska nitong puslit na mamahaling sasakyan, sardinas, gamit na damit at ibang uri ng pagkain. Nais ng prosecutor na paharapin si Zamora para dalhin ang lahat ng communications tulad ng orihinal at certified copies ng mga dokumento mula sa Office of the President na ipinadala sa BOC. (Ulat ni Marilou Rongalerios)</body>
<link>http://www.philstar.com/Article.aspx?articleId=125640&amp;publicationSubCategoryId=92</link>
</article>
<article>
<title>Policarpio sinapawan ni Bagatsing</title>
<author>Lilia Tolentino/Ely Saludar</author>
<date>
<month>January</month>
<day>10</day>
<year>2001</year>
</date>
<body>Inihayag kahapon ni Executive Secretary Edgardo Angara na itinalaga niya si dating Manila Congressman Ramon &amp;quot;Dondon&amp;quot; Bagatsing bilang deputy executive secretary na mangangasiwa sa ugnayan ng Malaca&amp;ntilde;ang at ng mga pamahalaang lokal at ng dalawang kapulungan ng Kongreso. Magiging tagapayo na lang ng Pangulo sa usaping may kinalaman sa lehislasyon si Jose Policarpio na dating presidential legislative liaison officer. Sinabi ni Angara na kahit sinong masagasaang opisyal at sasama ang loob ay wala umano siyang pakialam dahil nais lamang umano nitong isaayos ang sistema sa tanggapan ng Pangulo. Nilinaw naman ni Angara na hindi niya ugaling magsibak ng tao maliban na lamang kung ito ay corrupt at tamad sa trabaho. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=125641&amp;publicationSubCategoryId=92</link>
</article>
<article>
<title>Bank account nina Guia at Laarni mas malaki - Joker</title>
<author>Malou Rongalerios</author>
<date>
<month>January</month>
<day>07</day>
<year>2001</year>
</date>
<body>Mas malaki umano ang perang nakadeposito sa bangko ng mga &amp;quot;babae&amp;quot; ni Pangulong Estrada kaysa tunay nitong asawang si First Lady Luisa &amp;quot;Loi&amp;quot; Ejercito. Ito ang naging pahayag sa panayam kahapon ng DZRH kay Makati Congressman Joker Arroyo kaugnay sa nabunyag na binigyan umano ng P8 milyon ni Ilocos Sur Governor Luis &amp;quot;Chavit&amp;quot; Singson si Loi. Ayon kay Joker mas malaki umano ang perang naibigay kina Guia Gomez at Laarni Enriquez kung ikukumpara sa tunay na asawa ng Pangulo. &amp;quot;Ang mas malalaki ay sa ibang pamilya ng Pangulo,mas malalaki yun,mga milyon.Mas mataas ang kay Guia kumpara kay Laarni&amp;quot; wika ni Arroyo. Sinabi pa nito na mas maliit ang ibinibigay naman kumpara sa dalawa pang pamilya ni Estrada na sina Weng Lopez at Joyce Melendez. Subalit hindi naman ibinunyag ni Arroyo ang specific na halaga ng perang ibinibigay sa nasabing mga &amp;acirc;€˜babae&amp;acirc;€™ ni Erap dahil sa hindi naman ito piniprisinta bilang ebidensiya. Hindi pa rin napaplano ng prosecution panel kung ipiprisinta ang statement of assets and liabilities ng mga &amp;acirc;€˜babae&amp;acirc;€™ ni Erap. Nauna rito binunyag din ni Singson ang isang pang &amp;acirc;€˜babae&amp;acirc;€™ ni Erap na si Joelle Pelaez,dating 2nd runner-up ng Binibining Pilipinas na binigyan ng balato na P2 milyon matapos na manalo sa casino sa loob ng barko. Samantala sinabi rin ni Arroyo na walang silbi kung ipapatawag pa nila sina Loi at anak nitong si San Juan Mayor Jinggoy Estrada para humarap sa impeachment dahil sapat na umano ang mga ebidensiya na kanilang naiprisinta at bahala na silang magpaliwanag sa mamamayan. (Ulat ni Malou Rongalerios)</body>
<link>http://www.philstar.com/Article.aspx?articleId=125642&amp;publicationSubCategoryId=92</link>
</article>
<article>
<title>Air Strike sa Malaca&amp;ntilde;ang banta ng RAM</title>
<author>Wilfredo Suarez at Joy Cantos</author>
<date>
<month>January</month>
<day>07</day>
<year>2001</year>
</date>
<body>Pagkalipas ng labing-isang taon, balak umanong ulitin ng Reform Armed Forces Movement (RAM) ang pagsasagawa ng air strike sa Malaca&amp;ntilde;ang na kanilang ginawa noong panahon ni dating Pangulong Corazon Aquino. Ayon sa source na isang opisyal ng Air Force Intelligence, na kasalukuyang kumikilos, ang nasabing grupo at napakalakas ng puwersa nito na hindi dapat baliwalain. Sinabi pa ng source, bukod sa mga retiradong heneral na konektado sa RAM mayroon ding mga opisyal ng militar at pulisya na kasalukuyang nasa serbisyo ang maaaring magsagawa ng air strike at ground strikes na kanilang sorpresang ginawa sa pamahalaang Aquino. Muntik hindi matapos ni Aquino ang kanyang termino bilang Presidente kung hindi nakialam ang US air force at ang pagiging tapat noon ng dating PSG Chief Gen.Voltaire Gazmin. Handa na ang RAM sa paglulunsad ng air strike kung sakaling magkaroon ng kaguluhan sa magiging resulta ng impeachment ni Estrada. Magugunita na maraming opisyal ng PNP na konektado sa RAM ang sinibak sa puwesto at pinatapon sa Mindanao habang ang iba ay na-demote. Samantala agad namang nilinaw ni ret. Navy Captain Proseso Maligalig,tagapag-salita ng RAM sa isang panayam sa telepono na wala silang plano na maglunsad ng air strike. Bagamat determinado ang kanilang grupo sa pagsusulong ng pagbibitiw ni Estrada ay hihintayin nila ang magiging resulta ng impeachment trial bago sila gumawa ng kaukulang hakbang na naaayon sa damdamin ng mamamayang Filipino. (Ulat nina Wilfredo Suarez at Joy Cantos)</body>
<link>http://www.philstar.com/Article.aspx?articleId=125643&amp;publicationSubCategoryId=92</link>
</article>
<article>
<title>Mga abogado ni Erap may death threat</title>
<author>Lilia Tolentino</author>
<date>
<month>January</month>
<day>07</day>
<year>2001</year>
</date>
<body>Nag-utos si Pangulong Estrada na bigyan ng seguridad ang kanyang mga abogado dahil sa natatanggap na mga bantang pagpatay mula sa hindi kilalang mga tao dahil sa ginagawang pagtatanggol ng mga ito sa kanyang kasong kinakaharap. Ayon kay Estrada, na hindi lang si Chief Justice Hilario Davide ang mayroong death threat kundi ang ilang Senador na kanyang kaalyado at nagpapadala pa ng mga itim na laso para maisulong ang pamimilit na iwanan siya. Maliban sa umanoy death threat na natatanggap ng mga abogado sa pangunguna ni dating Chief Justice Andres Narvasa ay hinihimok na magbitiw na bilang abogado ng Pangulo. &amp;quot;Lahat ginagawa nila ang paraan at nagsasagawa ng mga rally,pati mga cabinet member ko ay pine-pressure na magbitiw. Thank God dahil maraming nagdadasal sa akin kaya hindi ako iiwan ng cabinet member ko&amp;quot; wika ng Pangulo. (Ulat ni Lilia Tolentino)</body>
<link>http://www.philstar.com/Article.aspx?articleId=125644&amp;publicationSubCategoryId=92</link>
</article>
<article>
<title>Pag-upo ni Angara walang sisibakin</title>
<author>Lilia Tolentino</author>
<date>
<month>January</month>
<day>07</day>
<year>2001</year>
</date>
<body>Pinawi ng bagong hirang na Executive Secretary Edgardo Angara ang pangamba ng mga opisyal ng Office of the President na silang lahat ay sisibakin sa puwesto sa pagsisimula ng panunungkulan nito sa Lunes. Dahil sa balitang balak na hakutin at ilagay ni Angara ang mga tauhan nito sa Department of Agriculture sa Office of the President. Sinabi naman ni Angara na normal niyang ginagawa na magdala ng piling mga tauhan na kanyang pagkakatiwalaan tulad ni Fernandez na itinalaga sa Presidential Management Staff at ang kalihim nitong si Olive Bustamante. Isa sa mga napaulat na nagreklamo ay ang pagkatanggal ni Deputy Executive Secretary Ramon Cardenas dahil nawala sa kanya ang puwestong PMS. Tiniyak naman ni Angara na puspusang pagpapahusay sa serbisyo ng Tanggapan ng Pangulo ang kanyang isasagawa para matugunan ang pangangailangan ng publiko. Samantala ihahayag ng Pangulong Estrada sa susunod na Linggo kung sino ang ipapalit niya sa nagbitiw na si Secretary Felimon Uriarte ng Department of Science and Technology at Press Secretary Ricardo &amp;quot;Dong&amp;quot; Puno na kakandidatong senador. (Ulat ni Lilia Tolentino)</body>
<link>http://www.philstar.com/Article.aspx?articleId=125645&amp;publicationSubCategoryId=92</link>
</article>
<article>
<title>May pagka-barumbado</title>
<author></author>
<date>
<month>January</month>
<day>07</day>
<year>2001</year>
</date>
<body>Hindi nga ugali ni Erap na tumanggap ng sagot na &amp;quot;no&amp;quot; sa anumang kahilingan o bagay na gusto niyang makuha. Dahil nga nasa signos siya ng Aries, madali siyang humanap o gumawa ng paraan kung paano makukuha ang nais. Mas lalo siyang agresibo kapag may karibal o kakumpitensiya. Subalit sa kabila nitoy ipinakikita rin ang katigasan ng ulo makuha lamang ang nais kahit na ang maging bunga ay may karahasan. Sa Chinese calendar ay nasasakop si Erap ng Baka (ox) sapagkat ipinanganak siya noong 1937. Ang mga nasa ilalim ng Baka ay matatalino subalit lumulutang ang katigasan ng ulo at ang kinauuwian ay ang pagiging barumbado. May pagkakataong ipinakikita ng tahasan ang tunay na nararamdaman sa kilos at gawi. Ang pagkakaroon ng superiority complex ay nakita na kay Erap noon pa mang nag-aaral siya sa high school. Ayon sa mga naging kaklase nito, maporma si Erap at tipong mayabang. Tipong &amp;quot;kursunadahin&amp;quot; ang dating nito. Isang naging kaklase nito ang nagsabi na kapag nagre-recite ito sa klase ay nakapamaywang pa. May mga nakapagsabi na kaya ganito ang ugali ni Erap ay para mapagtakpan ang hindi nito kahusayan sa loob ng klase. Idinadaan na lamang umano nito sa tikas o panggugulat ang lahat. Naging ugali na rin umano ni Erap na gumamit ng mga salitang kalye na ang pagbigkas pa ay sa tono ng pagiging &amp;quot;siga&amp;quot;. Hindi naman umano maiaalis ito kay Erap sapagkat ipinanganak ito sa Tondo, Manila. Nang nasa high school ay madalas itong makipagsuntukan sa mga kaklase. May nagsabing si Erap mismo ang pinagsisimulan ng gulo sapagkat nakalalalaki ang sarcastic na pagtingin at pagngiti nito. May pagkakataong sa quadrangle pa ng Mapua Institute of Technology High School nakikipagsuntukan si Erap. Marami umano ang nakapanood kung paano makipagsuntukan si Erap sa kaklase. May mga nagsabi naman na kaya napapasubo sa away si Erap ay sapagkat may mga gustong testingin kung hindi nga ba ito tatakbo at ang pagiging siga-siga ay patutunayan. Kumakasa nga si Erap na naging dahilan para siya madala sa opisina ng principal at may pagkakataong sa presinto mismo ng pulis. Minsan ay pinagtulung-tulungan umano si Erap ng mga kabarkada ng kaklaseng nakaaway. Lumaban si Erap subalit hindi umano umubra sa dami ng nakaaway. Nagkaroon umano ng black eye si Erap at pati ang suot na t-shirt ay nawarat. Pero hindi naman lahat ng pakikipagbuntalan ni Erap ay dahil sa kanyang pagiging siga. May pagkakataong nakipagsuntukan siya sa isang Amerikanong kaklase dahil sa pagtatanggol naman sa isa niyang kaklaseng Filipino. (Itutuloy)</body>
<link>http://www.philstar.com/Article.aspx?articleId=125646&amp;publicationSubCategoryId=92</link>
</article>
<article>
<title>Peace talks sa MILF sinuspindi ni Erap</title>
<author>Lilia Tolentino at Joy Cantos</author>
<date>
<month>January</month>
<day>07</day>
<year>2001</year>
</date>
<body>Sinuspinde ng Pangulong Joseph Estrada ang peace talks sa grupong Moro Islamic Liberation Front (MILF) matapos ihayag ng pulisya na sila ang responsable sa naganap na limang pambobomba sa Metro Manila noong Disyembre 30 na ikinasawi ng 22 katao at sumugat ng humigit na sandaang katao. Nakatakda na sanang muling buksan ang usapang pangkapayapaan na sinuspinde noong Agosto ng nakalipas na taon matapos maglaan ng P 9 milyong patong sa ulo nina MILF Chieftain Hashim Salamat,Vice Chairman for Military Affairs Al Hadj Murad at Spokesman Eid Kabalu si Interior and Local Government Secretary Alfredo Lim dahil sa pangkasangkot ng mga ito sa naganap na pambobomba sa General Santos City. Inihayag din ni Estrada na may posibilidad na alisin niya ang ipinatutupad na moratorium sa pag-aresto sa mga lider ng MILF. Sinabi naman ni Defense Secretary Orlando Mercado na kung MILF ang talagang may kagagawan sa mga pambobomba sa Metro Manila dapat itong kasuhan at parusahan at dapat ay may sapat na ebidensiya ang Philippine National Police na magdidiin sa mga ito. Ito ang naging posisyon ni Mercado matapos sampahan ng kasong multiple murder at multiple frustrated murder ng PNP laban sa matataas na opisyal ng MILF sa pangunguna ni Hashim Salamat na umanoy siyang utak sa madugong pambobomba. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=125647&amp;publicationSubCategoryId=92</link>
</article>
<article>
<title>Senatorial wannabees ng Lakas-NUCD umabot na sa 25</title>
<author>Malou Rongalerios</author>
<date>
<month>January</month>
<day>07</day>
<year>2001</year>
</date>
<body>Umabot sa 25 na katao ang balak tumakbong senador sa partido ng Lakas-NUCD sa darating na halalan sa Mayo. Ito ang naging pahayag kahapon ni Isabela Congressman Heherson Alvarez, secretary general ng Lakas kaugnay na rin sa pagdami ng mga pagpipiliang senatoriable. Niliwanag ni Alvarez na okupado na ang walong slot na nauna nang napagkasunduan ng partido bago pa man lumaki ang bilang ng oposisyon dahil sa nagaganap na krisis sa politika. Bukod kay Alvarez na kabilang sa siguradong kakandidato ng Lakas sa Senado ay sina re-electionist Senador Juan Flavier, Sergio Osmena III, Makati Cong.Joker Arroyo, Bohol Cong.Ernesto Herrera, dating Bulacan Governor Obet Pagdanganan, at mga dating senador na sina Alberto Romulo at Santanina Rasul. (Ulat ni Malou Rongalerios)</body>
<link>http://www.philstar.com/Article.aspx?articleId=125648&amp;publicationSubCategoryId=92</link>
</article>
<article>
<title>Maceda nagtampo, balak magbitiw?</title>
<author>Lilia Tolentino</author>
<date>
<month>January</month>
<day>07</day>
<year>2001</year>
</date>
<body>Balak umanong magbitiw ni Philippine Ambassador to Washington Ernesto Maceda bilang spokesman ni Pangulong Estrada sa kasong impeachment. Ayon sa impormante nakatakdang umalis ni Maceda patungong Estados Unidos para kumatawan sa bansa sa seremonya ng panunumpa ng bagong halal na US President George Bush. Nagtampo umano si Maceda matapos na hindi makuha ang posisyon ng pagiging Secretary of Agriculture matapos bakantehin ng bagong Executive Secretary Edgardo Angara. (Ulat ni Lilia Tolentino)</body>
<link>http://www.philstar.com/Article.aspx?articleId=125649&amp;publicationSubCategoryId=92</link>
</article>
<article>
<title>994 dayuhan naging Pinoy na</title>
<author>Rey Arquiza</author>
<date>
<month>January</month>
<day>07</day>
<year>2001</year>
</date>
<body>Umaabot sa 994 banyaga ang inuulat kahapon ni Immigration Commissioner Rufus Rodriguez ang naaprubahang maging Filipino Citizen matapos mapatunayan na ang mga ito ay may dugong Filipino. Ang nasabing mga banyaga na naging Pinoy ay inaprubahan din ng Department of Justice(DOJ) kayat puwede na nitong tamasahin ang mga karapatan at pribelehiyo ng isang Pinoy. Dinagdag pa ni Rodriguez na simula noong Agosto hanggang Disyembre 1999 ay mayroon ng 135 banyaga ang naging Filipino. (Ulat ni Rey Arquiza)</body>
<link>http://www.philstar.com/Article.aspx?articleId=125650&amp;publicationSubCategoryId=92</link>
</article>
<article>
<title>Prosecution panel hinamon patunayang may tinanggap ni Loi</title>
<author>Lilia Tolentino</author>
<date>
<month>January</month>
<day>07</day>
<year>2001</year>
</date>
<body>Galit na hinamon ni Pangulong Estrada ang panig ng prosecution na patunayan ang binibintang nilang tumanggap ang Unang Ginang Loi Ejercito ng lagay na P8 milyon mula kay Ilocos Sur Governor Luis Chavit Singson. Ang paghahamon ni Estrada ay may kaugnayan sa dalawang tsekeng nagkakahalaga ng P 8 milyon na tinanggap umano ni Loi kay Singson na ideneposito sa Citibank, Greenhills, San Juan. Nang tanungin ang Pangulo kung pwedeng gamiting ebidensiya ang dalawang tseke laban sa kanya dahil hindi naman si Loi ang may kaso sa senado. Sinabi nito na talagang humahanap lang ng butas ang oposisyon para siya ay matanggal sa puwesto. (Ulat ni Lilia Tolentino)</body>
<link>http://www.philstar.com/Article.aspx?articleId=125651&amp;publicationSubCategoryId=92</link>
</article>
<article>
<title>Miriam at Enrile ibabasura sa halalan</title>
<author>Rose Tamayo</author>
<date>
<month>January</month>
<day>08</day>
<year>2001</year>
</date>
<body>Ibabasura at hindi susuportahan ng mga militanteng grupo ang mga re-elektiyonistang sina Senador Juan Ponce Enrile at Miriam Defensor-Santiago sa eleksiyon sa Mayo 14 dahil sa patuloy nilang pagtangging suportahan ang panawagan ng mamamayan na patalsikin sa puwesto si Pangulong Joseph Estrada. Sinabi ni Bayan Muna President at dating National Democratic Front (NDF) spokesman Satur Ocampo na patuloy pa rin umanong nakabimbin hanggang sa kasalukuyan sa tanggapan ng Commission on Election (COMELEC) ang kanilang aplikasyon bilang partido pulitikal bagamat inaasahang dedesisyunan ito sa kalagitnaan ng Enero ngayong taon. Isa ang Bayan Muna sa mga partido pulitikal na sasali sa halalan para sa party-list group sa Kongreso. Sinabi ni Ocampo na, bukod sa pagkandidato nila para sa isang puwesto sa Kongreso, kakampanya rin sila laban sa mga senador na pumapabor na mapawalangsala ang Pangulo sa impeachment case. &amp;quot;Nangunguna sina Miriam at Enrile sa listahan ng mga ibabasura ng Bayan Muna dahil pareho nilang pinaliligaya ang Pangulo sa kanilang ginagawa sa impeachment trial,&amp;quot; sabi pa ni Ocampo. Sinabi pa niya na maging ang iilan umano sa Kongreso na maituturing na progresibo ay siyang kalimitang napupuwersa na sumanib sa mga partidong tradisyonal at kalaunay nilulunok na rin ng sistema. Dagdag pa ni Ocampo na lagi umanong bukas ang mga pintuan ng Bayan Muna at lahat ng mga militanteng grupo para sa mga progresibong mga politiko na nagnanais ng pagbabago sa politika, serbisyo, makatao at makatotohanang gobyerno, magiging myembro man umano o kaalyado.(Ulat ni Rose Tamayo)</body>
<link>http://www.philstar.com/Article.aspx?articleId=125652&amp;publicationSubCategoryId=92</link>
</article>
<article>
<title>Ebidensya laban kay Erap hawak ni Loi</title>
<author>Malou Rongalerios</author>
<date>
<month>January</month>
<day>08</day>
<year>2001</year>
</date>
<body>Posibleng pagpaliwanagin ng impeachment court si Unang Ginang Luisa &amp;quot;Loi&amp;quot; P. Estrada kaugnay ng dalawang tsekeng nagkakahalaga ng P8 milyon at umano&amp;acirc;€™y bahagi ng koleksyon sa jueteng na ibinigay sa kanya ni Ilocos Sur Governor Luis &amp;quot;Chavit&amp;quot; Singson. Isa sa mga prosecutor sa kasong impeachment laban kay Pangulong Joseph Estrada na si Makati Rep. Joker Arroyo ang nagsabing ipinasok sa isang bank account ni Gng. Estrada ang naturang halaga at hindi ito maikakaila ng Unang Ginang. &amp;quot;Kailangang magpaliwanag siya tungkol dito,&amp;quot; sabi pa ni Arroyo. Sinabi ng prosecutors na hindi nakasaad sa statement of assets and liabilities ng Pangulo at ng Unang Ginang ang naturang halagang nasa dalawang tseke kaya isa umano itong paglabag sa graft law. &amp;quot;Idineposito sa bank account ng Unang Ginang ang tseke. Ebidensya yan. Hindi niya maitatanggi na tinanggap niya ang pera. Dapat niyang ipaliwanag kung paano idineposito sa kanyang account ang pera,&amp;quot; sabi ni Arroyo sa panayam ng radio station dzRH. Iginiit naman ng abogado ng Pangulo na si Atty. Sigfrid Fortun na walang kaugnayan sa kaso laban kay Estrada ang naturang secret bank account at ang P8 milyong tseke.&amp;quot;Sa ngayon, walang ebidensyang magpapatunay na merong kasalanan ang Pangulo,&amp;quot; sabi pa ni Fortun.(Ulat ni Malou Rongalerios)</body>
<link>http://www.philstar.com/Article.aspx?articleId=125653&amp;publicationSubCategoryId=92</link>
</article>
<article>
<title>IBP probe sa abogado ng Pangulo hiniling</title>
<author>Lordeth Bonilla</author>
<date>
<month>January</month>
<day>08</day>
<year>2001</year>
</date>
<body>Hiniling kamakailan ng isang Atty. Ernesto Salunat sa Integrated Bar of the Philippines na imbestigahan ang isa sa mga abogado ni Pangulong Joseph Estrada sa kaso nitong impeachment na si Atty. Estelito Mendoza para matukoy kung lumabag ito sa sinumpaang tungkulin bilang abogado. Ginawa ni Salunat ang kahilingan dahil sa pahayag ng testigong si Clarissa Ocampo na nagkita sa tanggapan ni Mendoza sina dating Equitable-PCI Bank Chairman George Go at negosyanteng kaibigan ni Estrada na si Jaime Dichaves para ilipat sa pangalan nito ang account ng kontrobersyal na si Jose Velarde sa naturang banko. (Ulat ni Lordeth Bonilla)</body>
<link>http://www.philstar.com/Article.aspx?articleId=125654&amp;publicationSubCategoryId=92</link>
</article>
<article>
<title>Umento tiniyak</title>
<author>Ely Saludar</author>
<date>
<month>January</month>
<day>08</day>
<year>2001</year>
</date>
<body>Tiniyak kahapon ng Malaca&amp;ntilde;ang na makakatanggap ng limang porsiyentong dagdag sa sahod ang mga pulis at sundalo ngayong taong ito. Sinabi ni Budget Secretary Benjamin Diokno na nakalaan na ang P3.9 bilyon sa pambansang badyet para ipantay ang sahod ng mga pulis at sundalo sa tinatanggap ng mga guro. (Ulat ni Ely Saludar)</body>
<link>http://www.philstar.com/Article.aspx?articleId=125655&amp;publicationSubCategoryId=92</link>
</article>
<article>
<title>19 OFWs pinabalik ng bansa</title>
<author>Butch Quejada</author>
<date>
<month>January</month>
<day>08</day>
<year>2001</year>
</date>
<body>May 19 Overseas Filipino Workers (OFWs), 14 ang babae, ang dumating sa bansa na puro nasira ang pangarap na guminhawa at wala ni isang kusing na dala para sa kanilang mga mahal sa buhay dahil nakulong ang mga ito sa Malaysia matapos magsagawa ng isang biglaang pagsalakay ang mga awtoridad dito at hanapan sila ng working permit pero walang maipakita. Ang mga ito ay sina Adeline Kiswa; Ian Agustin; Ronnie Conalin; Anissa Pawang; Juliana Yalan; Armia Hamid; Jamal Yasuan; Linda Wahid; Madin Nur; Sabariah Kadir; Nasma Haswim; Salmiah Supsin; Hamalia Musa; Ronny Khamalinao; Mohajih Hassan; Edgar Oranglao, Adjan Hashim; Jamilan Hamsin at Eldiva Abbas. Ang mga biktima na karamihan ay taga Maguindanao ay dumating sa Ninoy Aquino International Airport sakay ng Malaysian Airlines flight MH-702 galing Kuala Lumpur na walang mga pasalubong sa kanilang mga pamilya dahil sa nangyaring kamalasan sa kanilang buhay sa nasabing lugar. Ayon sa mga ito, pumasok sila via backdoor patungong Sabah at pagkatapos saka bumiyahe patungong Malaysia sakay ng isang maliit na bangkang de motor galing Zamboanga City. Ayon kay Hassan, matapos silang dumating sa Sabah, isang contact recruiter ang sumalubong sa kanila at dinala sila sa isang safehouse para maghintay kung saang lugar sa Malaysia sila ihahatid. Sinabi nito na nagbayad umano sila ng P30,000 hanggang P50,000 bawat isa para makapasok sila kahit na illegal sa Malaysia. &amp;quot;Nakulong kami ng may isang buwan at ang masakit pa nito ay hindi ibinigay ang suweldo namin sa loob ng 6 na buwang pinaghirapang pera na inaasahang ipadadala namin nitong nakaraang pasko at bagong taon sa naghihirap naming pamilya sa Mindanao,&amp;quot; ani Pawang. (Ulat ni Butch Quejada)</body>
<link>http://www.philstar.com/Article.aspx?articleId=125656&amp;publicationSubCategoryId=92</link>
</article>
<article>
<title>Dichaves ipinakukulong</title>
<author></author>
<date>
<month>January</month>
<day>08</day>
<year>2001</year>
</date>
<body>Hinikayat kahapon ng mga oposisyong kongresista ang Senado bilang impeachment court na ipakulong ang kaibigan ni Pangulong Joseph Estrada na si Jaime Dichaves dahil sa pagtatangka nitong linlangin ang korte. &amp;quot;Dapat siyang i-contempt at ikulong,&amp;quot; sabi ni Marinduque Rep. Edmund Reyes na tagapagsalita rin ng prosecution panel sa kasong impeachment laban kay Estrada. Sinabi ni Reyes na malinaw na tinangka ni Dichaves na linlangin ang mga senador-judges at ang prosecution nang sulatan niya ang impeachment court at sabihing siya ang may-ari ng Jose Velarde account sa Equitable-PCI Bank. Sinabi naman ni Bukidnon Rep. Juan Miguel Zubiri na dapat parusahan si Dichaves para maiparating ang mensahe na hindi dapat balewalain ang Senado bilang isang korte. Noong Biyernes, binigyan ng Senado ng limang araw si Dichaves para ipaliwanag kung bakit hindi siya dapat ma-contempt. Ginawa ng korte ang hakbang makaraang ihayag dito ni Equitable-PCI Bank Senior Vice President Clarissa Ocampo noong Enero 2 na nagkita sina Dichaves at ang dating tagapangulo ng banko na si George Go sa tanggapan ng abogado ng Pangulo na si Estelito Mendoza para magpirmahan ng mga dokumento at palitawin na si Dichaves ang may-ari ng Velarde account. Naunang sinabi ni Ocampo sa korte na halos katabi lang niya ang Pangulo nang lumagda ito bilang Jose Velarde sa P500 milyong account nito sa naturang banko. Lumitaw sa testimonya ni Ocampo ang iginigiit ng tagausig na iisang tao sina Estrada at Velarde na nakalagda sa isang tseke na ginamit sa pagbili ng mansion para sa isa sa mga kalaguyo ng Pangulo. (Jess Diaz)</body>
<link>http://www.philstar.com/Article.aspx?articleId=125657&amp;publicationSubCategoryId=92</link>
</article>
<article>
<title>May 2001 election iboboykot ng guro</title>
<author>Mayen Jaymalin</author>
<date>
<month>January</month>
<day>08</day>
<year>2001</year>
</date>
<body>Maaaring magboykot sa halalan sa Mayo ang mga guro ng mga paaralang pampubliko dahil sa kabiguan ng Commission on Elections na maipatupad ang computerization program nito. Ito ang babala kahapon ni National Movement for Free Elections Chairman Jose Concepcion na nagsabing lumabong mangyaring mabilang ang mga boto sa pamamagitan ng computer dahil sa pagbasura ng Commission on Elections sa Automatic Counting and Consolidation of Results System kaugnay ng problema sa pera at teknikalidad. Sinabi ni Concepcion na maraming guro ang ayaw nang magsilbi bilang election officer dahil sa kahirapan sa pagbibilang ng mga boto. (Ulat ni Mayen Jaymalin)</body>
<link>http://www.philstar.com/Article.aspx?articleId=125658&amp;publicationSubCategoryId=92</link>
</article>
<article>
<title>Tinaguriang &amp;quot;black sheep&amp;quot;</title>
<author></author>
<date>
<month>January</month>
<day>08</day>
<year>2001</year>
</date>
<body>Nakipagsuntukan umano si Erap sa Amerikanong kaklase na si Patrick Hilton. Noon ay nasa Ateneo High School pa si Erap. Siga-siga umano ang Kano at hindi ito ikinatuwa ni Erap. Tinulungan nito ang kaklaseng Pinoy na binu-bully ng Kano. Nabukulan umano ang Kano sa mukha subalit may mga gasgas naman si Erap dahil sa pakikipagsuntukang iyon. Mabilis na kumalat ang balitang iyon sa campus at naging instant bayani nga si Erap. Pero masakit ang kapalit ng pakikipagsuntukang iyon dahil napatalsik sa Ateneo si Erap. Pinatalsik din umano ang Kano. Iyon ang dahilan kaya lumipat sa Mapua Institute of Technology High School si Erap. Hindi pa mabilang na pakikipagbuntalan umano ang kinasangkutan ni Erap noong kanyang kabataan na naging dahilan para nga siya tawaging &amp;quot;black sheep&amp;quot; ng kanyang pamilya. Lalo pa ngang nadagdagan ang takot ng mga magulang nang pasukin nito ang pelikula na ang karamihan din sa mga ginagampanang papel ay may temang siga-siga. Marami rin ang nagsabi na maaaring dahil sa pagkahirati ni Erap sa mga sitwasyong pakikipagbasag-ulo kaya itinuring niya ang sarili na &amp;quot;makapangyarihan&amp;quot;. Hindi maaaring hindi niya makuha ang anumang ibigin. Ang katigasan umano sa pagpapasya ay kinalakhan na nito. Walang makapipigil lalo na kapag ang pagkagusto sa babae ang pinag-usapan. At kapag natipuhan niya ang babae ay walang sinumang maaari pang umangkin umano rito. Siya lamang at wala nang iba pa. Kung hindi, malaking gulo ang mangyayari. Nabanggit na ng lathalaing ito ang napabalitang relasyon nila ni Nora Aunor noon. Nabanggit na umano&amp;acirc;€™y isang aktor ang sinuntok ni Erap makaraang malaman na pinopormahan nito si Nora. Isa namang avid reader ng Pilipino Star NGAYON (humiling na huwag nang banggitin ang pangalan) ang nag-e-mail at nagsabing talagang may relasyong nabuo kina Erap at Nora nang magkasama ito sa pelikulang Erap is my guy. Ayon sa reader, nagalit umano si Erap nang malamang magkasintahan na sina Nora at Christopher de Leon nang magtambal ang mga ito sa &amp;quot;Banaue&amp;quot;. Naglasing umano si Erap. (Itutuloy)</body>
<link>http://www.philstar.com/Article.aspx?articleId=125659&amp;publicationSubCategoryId=92</link>
</article>
<article>
<title>Trial ginulo ng 2 Delia Rajas</title>
<author>Doris Franche at Rose Tamayo</author>
<date>
<month>January</month>
<day>09</day>
<year>2001</year>
</date>
<body>Ginulo ng dalawang Delia Rajas ang paglilitis ng Senado sa kasong impeachment laban kay Pangulong Joseph Estrada. Isang testigo ng prosecution na si Ma. Caridad Rodenas, kahera ng Land Bank of the Philippines, ang umikot nang 15 minuto sa gallery ng Senado para kilalanin si Rajas na nagbukas ng account at nag-withdraw ng halagang P40 milyon sa Shaw Boulevard branch ng LBP pero hindi niya ito nakita bagaman naunang tiniyak ng abogado ng Pangulo na si Atty. Sigfrid Fortun na naroon nang mga oras na iyon si Rajas. Ang nabanggit na pera ay bahagi umano ng excise tax sa tabako na inilagak nina Ilocos Sur Governor Luis Singson at kaibigan ni Estrada na si Charlie &amp;quot;Atong&amp;quot; Ang sa banko para sa Pangulo. Kailangan pang paupuin ng mga senador-hukom ang mga nanonood sa gallery at ipasara ang mga pintuan sa session hall habang umiikot si Rodenas dito para hanapin si Rajas. Pero sinabi ni Rodenas sa korte kinalaunan na wala si Rajas sa gallery bagaman nauna niyang tiniyak kay Fortun na makikilala niya si Rajas batay sa una nilang pagkikita.Nagkaroon ng mga pagtatalo nang lituhin ni Fortun ang mga senador-hukom sa kanyang mga tanong kay Rodenas. Sinabi ni Fortun na nais lang niyang mapatunayan na kilala ni Rodenas si Rajas. Sinabi nina Senators Loren Legarda, Rodolfo Biazon at Raul Roco na dapat i-cite for contempt si Fortun dahil sa misrepresentation nang sabihin nito na nasa gallery ang Rajas na nasa litratong iprinisinta ng prosecution. Malinaw umanong niloloko at nililito ng defense panel ang impeachment court. Tinawag naman ni Fortun ang sinasabi niyang Delia Rajas na nasa gallery na para kay Roco ay totoong Delia Rajas matapos na hindi ito maituro ni Rodenas. Humarap ang naturang Rajas na nagpakilalang kusinera ng pamilya ni Ang. May 35 anyos na siya, tubong Camarines at nagtapos lang ng grade 6 sa elementarya. Lumitaw sa pagtatanong ng ilang senador na kinausap ni Fortun si Rajas para humarap sa impeachment court at linisin ang kanyang pangalan na nasangkot sa naturang kaso. Sinabi ni Rajas na inihatid siya ng kapatid ni Ang na si Allan sa Makati City bago siya sinundo ng dalawang babaeng sina Ma. Cecilia Asuncion at Miss Caballero sakay ng Toyota Revo patungo sa Senado. Ang mga kasamahan din ni Rajas ang pumirma para sa kanya sa guest book ng korte. Iginiit ni Rajas na wala siyang pagkakataon na linisin ang kanyang pangalan mula nang malantad noong Oktubre 2000 ang pagkakasangkot ni Estrada sa jueteng payola. Sinasabi naman ni Prosecutor-Congressman Oscar Moreno na pawang mga dummy lang ni Ang sina Rajas, Alma Alfaro at Eleuterio Tan at hindi totoo ang pangalan ng mga ito nang magbukas ng account sa LBP. Sa pagtatanong din ni Sen. Renato Cayetano, hindi ang nakilala niyang Delia Rajas ang Delia Rajas na tinawag ni Fortun at ipinakilala sa impeachment court. Samantala, sa labas ng Senado, pumutok ang mga labi ng driver ng isang shuttle bus ng kapulungan nang isugod sa San Juan de Dios Hospital sa Pasay City makaraang upakan siya ng mga miyembro ng militanteng grupo na nagsasagawa ng noise barrage sa naturang lugar. Ilang saksi ang nagsabing nagmamartsa ang mga miyembro ng Bayan Muna, Gabriel at iba pa patungo sa harapan ng Senado nang biglang humarang sa kanilang daraanan ang papalabas na shuttle ng Senado na minamaneho ni Mohammad Adam. Kinompronta ni Tedde Casino ng Bayan si Adam pero, nang makita ng ilang mga nagra-rally na may hinawakang ice pick at tubo ang huli, sinugod nila ito na at inupakan. (Ulat nina Doris Franche at Rose Tamayo)</body>
<link>http://www.philstar.com/Article.aspx?articleId=125660&amp;publicationSubCategoryId=92</link>
</article>
<article>
<title>Loi haharap sa impeachment court</title>
<author>Lilia Tolentino, Ely Saludar at Lordeth Bonilla</author>
<date>
<month>January</month>
<day>09</day>
<year>2001</year>
</date>
<body>Handang tumestigo si Unang Ginang Dra. Luisa &amp;quot;Loi&amp;quot; Ejercito Estrada sa paglilitis ng Senado sa kasong impeachment laban sa Pangulo para maglinaw sa sinasabing tsekeng P8 milyon na nakadeposito sa kanyang account sa bangko na umanoy nagmula kay Ilocos Sur Governor Luis &amp;quot;Chavit&amp;quot; Singson. Inihayag ito kahapon ni Acting Press Secretary Michael Toledo kaugnay ng panawagan ni Makati Congressman Joker Arroyo na kailangang tumestigo ang First Lady sa proseso ng impeachment. Sinabi ni Toledo na kung ang masusunod ay ang kagustuhan ng Unang Ginang, handa itong tumestigo subalit ito ay nakasalalay lamang sa payo at desisyon ng defense counsel. Gayunman, sinabi ni Toledo na ang isyu ng tsekeng nagkakahalaga ng P8 milyon ay hindi naman kabilang sa artikulo ng kasong impeachment na nililitis ng Senado. Ang isyu ukol sa tseke ayon kay Toledo ay ginagamit lang ng panig ng taga-usig para magpapogi sa media at isa itong pagpapalutang ng isyu na hindi naman kabilang sa nililitis ng Senado. Una rito, pinabulaanan ng Unang Ginang na may tinanggap siya kay Singson mula sa koleksyon ng jueteng at ang tangi umanong tinanggap ay isang video camera. Samantala, may palagay si Ambassador Ernesto Maceda na ang tsekeng P8 milyon na diumanoy nadeposito sa bangko ng First Lady ay naibayad ni Singson sa isang kaibigan at naidonasyon naman sa mga proyektong pangkawanggawa ng Unang Ginang. Ayon kay Maceda, tagapagsalita ng Pangulo sa kasong impeachment, ang First Lady ay napakaraming proyekto at kahit ang mga Pilipinong naninirahan sa US ay nagdonasyon nga sa kanya sa kidney dialysis center sa Malakanyang. &amp;quot;Im almost sure that, that is a donation. Kilala naman ninyo si Dra. Loi. She would be the last person to get involved in anything like that,&amp;quot; ani Maceda sa isang panayam sa DZRH. Hinggil naman sa isyu na ipinalabas ni Makati Rep. Joker Arroyo, na mas marami raw pera sina Laarni Enriquez at Guia Gomez (kapwa mistress ng Pangulo) kaysa kay Dra. Loi, sinabi ni Maceda na maaaring totoo dahil ang First Lady ay walang inaatupag kundi charity work. May negosyo naman aniya sina Laarni at Guia kaya hindi kataka-taka kung mayroon silang pera lalo na si Guia na mayroon nang recruitment agency patungong Taiwan bago pa man maging Presidente si Estrada. Hinamon naman ng grupong Gabriela ang Unang Ginang at iba pang pamilya ng Pangulo na ilantad sa publiko ang kanilang mga kayamanan at ari-arian para mabatid ng tao kung saan nanggagaling ang ikinabubuhay ng mga ito. Ayon kay Liza Maza, tagapagsalita ng grupo, sa ganitong paraan malalaman at mabibigyang linaw kung paano nagkamal ng malaking pera si Pangulong Estrada na siyang ugat ng kinakaharap niya ngayong impeachment case. (Ulat nina Lilia Tolentino, Ely Saludar at Lordeth Bonilla)</body>
<link>http://www.philstar.com/Article.aspx?articleId=125661&amp;publicationSubCategoryId=92</link>
</article>
<article>
<title>Testimonya ni Yulo ayaw ng defense panel</title>
<author>Doris M. Franche</author>
<date>
<month>January</month>
<day>09</day>
<year>2001</year>
</date>
<body>Tumanggi ang defense panel na isalang ng prosecution panel sa witness stand si dating Philippine Stock Exchange President Jose Luis Yulo na siya ring idinidiin ng Malaca&amp;ntilde;ang na bumili ng Boracay mansion sa Quezon City para iligtas si Pangulong Joseph Estrada sa iskandalo. Ayaw din ng mga abogado ni Estrada na tumestigo sa impeachment trial laban dito sina dating PSE Compliance and Surveillance Group Vice President Ruben Almadro at ang dating executive assistant ni Yulo na si Maryanne Corpuz. Isinampa ng defense panel sa impeachment court ang motion to quash para harangin ang testimonya ng tatlong personahe. Sinabi ng prosecution na kailangang maiharap sa korte ang tatlo para ipakita na nagkaroon ng kahina-hinalang galaw noong 1999 sa presyo at trading volume ng Best World Resources Corporation na pag-aari ng kaibigan ni Estrada na si Dante Tan. Nauna rito, ibinunyag ni dating SEC Chairman Perfecto Yasay na, noong nasa tungkulin pa siya, limang beses siyang tinawagan ng Pangulo sa telepono para linisin ang pangalan ni Tan sa imbestigasyon ng SEC sa BW Resources. (Ulat ni Doris M. Franche)</body>
<link>http://www.philstar.com/Article.aspx?articleId=125662&amp;publicationSubCategoryId=92</link>
</article>
<article>
<title>Hindi basta sumusuko</title>
<author></author>
<date>
<month>January</month>
<day>09</day>
<year>2001</year>
</date>
<body>Ang pelikulang &amp;quot;Banaue&amp;quot; na pinagtambalan nina Nora Aunor at Christopher de Leon ang naging daan umano para maging mag-asawa ang dalawa noong kalagitnaan ng dekada &amp;acirc;€™70. Nang mga panahon ding iyon sumulpot ang mga bali-balitang nagkaroon umano ng relasyon sina Erap at Nora. Matatandaan na nabanggit na ng lathalaing ito (PSN Enero 3, 2000 issue) ang tungkol sa relasyong iyon ng dalawa. Subalit marami pa pala ang mga bali-balita tungkol kay Erap at Nora. Isang avid reader ng PSN, ang nag-e-mail at nagsabing totoo umano ang relasyon ng dalawa. Nakiusap ang reader (isang babae) na huwag nang banggitin ang kanyang pangalan. Ang kaibigan umano niya ay naging kapitbahay pa ni Erap at Nora nang mangupahan ang mga ito sa isang apartment. Sinabi ng reader na nagalit umano nang labis si Erap nang malamang magnobyo na si Nora at Erap. Naglasing umano si Erap at inilabas ang dalang baril. Balak umanong gamitin ito kay Christoper de Leon. Dalawang beses umanong naglabas ng baril si Erap. Hindi naman niliwanag sa e-mail kung pinaputok ito kay De Leon. Sinabi pa sa e-mail na si Erap umano ang nag-finance ng NV Productions na nag-produce ng &amp;quot;Banaue&amp;quot;. Nang mga panahon umanong iyon ay walang pera ang production ni Nora. Bago ang e-mail isa pang sulat ang natanggap ng PSN na nagkukumpirmang may namagitan nga sa dalawa. Sinabi ng nagpadala ng sulat na isa siya sa mga crew ng movie production noon at madalas daw niyang makitang nakababad si Erap sa ginagawang pelikula ni Nora. Binanggit din sa sulat na totoo rin namang ibang klaseng manligaw sa babae si Erap at kahit na ano ay gagawin upang makuha lamang ang kanyang nais. Hindi ito basta-basta sumusuko. Bukod sa mga pakikipabasag-ulo ni Erap na nagsimula na noong kanyang pag-aaral sa Ateneo hanggang sa lumipat sa Mapua ay nadala na niya hanggang sa pumasok sa pag-aartista. At buhat sa simpleng pakikipagsuntukan, sampalan o sipaan, ang mga insidente ng tungkol sa paggamit ng baril ay naugnay din sa kanya. Lalo pa&amp;acirc;€™t nang mga panahong iyon na hindi pa naidedeklara ang martial law kaya malayang nakapagdadala ng baril ang mga tao. Nang mga panahong iyon ay isang karangalan marahil na may nakabukol na baril sa tagiliran. Gamit ding pagpapahambog sa babaing pinopormahan. (Itutuloy)</body>
<link>http://www.philstar.com/Article.aspx?articleId=125663&amp;publicationSubCategoryId=92</link>
</article>
<article>
<title>Pruweba vs MILF hingi ni GMA kay Lacson</title>
<author>Rose Tamayo at Joy Cantos</author>
<date>
<month>January</month>
<day>09</day>
<year>2001</year>
</date>
<body>Hinamon ni Vice President Gloria Macapagal-Arroyo si Philippine National Police (PNP) chief Director-General Panfilo Lacson na patunayan nitong ang Moro Islamic Liberation Front ang may kagagawan sa limang sunud-sunod na pambobomba sa Metro Manila noong Disyembre 30 na ikinasawi ng 22 at pagkasugat ng marami. Ito ang inihayag ni Arroyo sa naging panayam sa kaniya kasabay ng pagbisita sa apat sa mga naging biktima ng naturang pambobomba sa Metropolitan Hospital kahapon. Ayon kay Arroyo, dapat umanong maging maingat si Lacson sa pagtuturo at panghuhuli ng mga suspek at dapat pag-igihin ang imbestigasyon bagaman may hawak ng mga Muslims ang PNP na umanoy suspek sa naturang pambobomba. Pinayuhan naman ni Arroyo sina Lacson at Armed Forces of the Philippines Chief of Staff Gen. Angelo Reyes na tigilan na ang kanilang iringan at bangayan hinggil sa kung sino ang dapat papapel sa isinasagawang imbestigasyon at panghuhuli ng mga suspeks. Aniya, mas makakainam umano sa dalawang mga opisyales na umupo at pag-aralang mabuti ang naturang kaso para sa ikabubuti ng bawat isa. Sinabi naman ni Lacson sa isang panayam na hindi makatwirang gawan sila ng away ni Reyes dahil hindi naman aniya totoong may namamagitang hindi pagkakaunawaan sa kanilang dalawa. Nanawagan din ang PNP Chief na huwag bigyan ng masamang kahulugan ang isyu hinggil sa pagkakadakip ng Intelligence Service of Armed Forces of the Philippines (ISAFP) sa 18 Muslim na mga suspek umano sa Rizal Day bombings samantalang mayroon ding sariling suspek ang pulisya hinggil dito. Nilinaw ni Lacson na nagkausap na sila at nagkasundo ni Reyes ukol sa gagamitin nilang istratehiya sa pagreresolba sa naganap na pambobomba. (Ulat ni Rose Tamayo at Joy Cantos)</body>
<link>http://www.philstar.com/Article.aspx?articleId=125664&amp;publicationSubCategoryId=92</link>
</article>
<article>
<title>Special session ng Senado sinimulan</title>
<author>Doris Franche</author>
<date>
<month>January</month>
<day>09</day>
<year>2001</year>
</date>
<body>Sinimulan na kahapon ng Senado ang panawagang special session ni Pangulong Joseph Estrada na layuning talakayin ang budget para sa taong ito at ang ilang mga urgent bills sa loob lamang ng isang linggo. Ganap na alas-10:30 ng umaga kahapon nang magsimula ang special session at dinaluhan ng 15 senador na kinabibilangan nina Senate President Aquilino Pimentel, Jr., Senate Majority Leader Francisco Tatad, Senate Minority Leader Teofisto Guingona, Jr., Senadora Miriam Defensor Santiago, Nikki Coseteng, Senador Franklin Drilon, Ramon Magsaysay, Jr., Gregorio Honasan, Ramon Revilla, Teresa Aquino-Oreta, John Henry Osme&amp;ntilde;a, Juan Flavier, Robert Jaworski, Rodolfo Biazon at Tito Sotto III. Bukod sa pambansang budget, tatalakayin din sa special session ang Power Bill, ARMM Bill, New Central Bank Act, WTO related compliance Law, restructuring of Philippine National Police (PNP), pagpataw muli sa Value Added Tax (VAT) at siyam na sinertipikahang panukala. (Ulat ni Doris Franche)</body>
<link>http://www.philstar.com/Article.aspx?articleId=125665&amp;publicationSubCategoryId=92</link>
</article>
<article>
<title>Di ako gigil na gigil sa puwesto - Maceda</title>
<author>Lilia Tolentino at Rose Tamayo</author>
<date>
<month>January</month>
<day>09</day>
<year>2001</year>
</date>
<body>&amp;quot;Hindi naman ako gigil na gigil na magkaroon ng puwesto sa Gabinete at nais kong linawing hindi ako nagtatampo kay Pangulong Joseph Estrada nang hindi ako ang napili para maging Agriculture secretary.&amp;quot; Ito ang nilinaw kahapon ni Philippine Ambassador to Washington Ernesto Maceda kaugnay ng ulat na binitiwan na niya ang pagiging tagapagsalita ni Pangulong Joseph Estrada sa impeachment trial kasunod ng pagtatalaga nito kay dating Agriculture Secretary Edgardo Angara bilang Executive Secretary. Sinabi ni Maceda sa panayam ng dzRH na wala siyang pormal na appointment bilang tagapagsalita ng Pangulo kaya, nang italaga bilang executive secretary si Angara, naisip niyang ito na rin ang dapat maging tagapagsalita ni Estrada bukod kay Acting Press Secretary Michael Toledo. Sinabi pa ni Maceda na naunang inialok sa kanya ng Pangulo ang puwesto ng executive secretary pero tumanggi siya dahil sa problema niya sa kanyang kalusugan. Nagsabi siya rito na mas gusto niya ang pagiging kalihim ng Department of Agriculture. Pero ang puwestong ito ay napunta kay Domingo Panganiban batay sa rekomendasyon ni Angara. Idinagdag niya na, hindi siya naghihintay ng anumang puwesto at, sa halip, pabor siyang maging campaign manager ng makaadministrasyong Lapian ng Masang Pilipino sa halalan sa Mayo. Kinumpirma rin ni Foreign Affairs Undersecretary Franklin Ebdalin na binitawan na ni Maceda ang pagiging tagapagsalita ng Pangulo. Sinabi ni Ebdalin na takdang bumalik sa United States si Maceda para dumalo sa panunumpa sa tungkulin ng bagong presidente ng U.S. na si George Bush. (Ulat nina Lilia Tolentino at Rose Tamayo)</body>
<link>http://www.philstar.com/Article.aspx?articleId=125666&amp;publicationSubCategoryId=92</link>
</article>
<article>
<title>Erap hahatulan sa Pebrero 12</title>
<author>Doris Franche</author>
<date>
<month>January</month>
<day>09</day>
<year>2001</year>
</date>
<body>Tiniyak kahapon ni Senate President Aquilino Pimentel Jr. na igagawad ng impeachment court sa Pebrero 12, 2001 ang hatol nito kay Pangulong Joseph Estrada kaugnay ng mga kaso nitong bribery, graft and corruption, betrayal of public trust at Violation of Constitution na isinampa ng House of Representatives. Ginawa ni Pimentel ang paniniyak kasabay ng pahayag na, sa loob ng buwang ito, pipilitin nilang matapos ang pagpapaharap sa mga testigo at ebidensya ng magkabilang panig. Umaabot na ngayon sa isang buwan at dalawang araw ang paglilitis. Sinabi pa ni Pimentel na kailangan na nilang tapusin sa Pebrero 12 ang paglilitis at igawad ang desisyon sa naturang petsa kasabay ng huling araw na itinakda ng Commission on Elections sa pagsusumite ng certificate of candidacy ng mga kakandidato sa halalang lokal at pambansa sa Mayo 14. Idinagdag ni Pimentel na, pagkatapos ng paglilitis, gagawa agad ng memoranda ang bawat senador-hukom para maintindihang nang mabuti ng mga ito ang takbo ng paglilitis at kaso at magkaroon sila ng gabay sa pagdedesisyon. Nilinaw din ni Pimentel na hindi mga abogado ang 2/3 ng mga senador-hukom kaya kailangan nila ng memoranda. Hindi na rin anya pagtatalunan pa kung kukunin sa dating 24 na bilang ng mga senador o sa kasalukuyang 21 bilang ng mga miyembro ng Senado ang 2/3 votes na kailangan sa pagbaba ng hatol sa kasong impeachment ng Pangulo. Sinabi rin ni Pimentel na nagpasabi si Sen. Robert Barbers na lalahok ito sa botohan. Kasalukuyang nagpapagaling sa kanyang sakit sa Amerika si Barbers. (Ulat ni Doris Franche)</body>
<link>http://www.philstar.com/Article.aspx?articleId=125667&amp;publicationSubCategoryId=92</link>
</article>
<article>
<title>20 bomber sa Manila tinutugis</title>
<author>Joy Cantos</author>
<date>
<month>January</month>
<day>11</day>
<year>2001</year>
</date>
<body>May kabuuang 20 suspek kabilang ang dalawang lider ng grupo ang tinutugis ng militar at pulisya kaugnay sa naganap na madugong pambobomba sa Metro Manila noong Rizal day na ikinasawi ng 22 katao at malubhang pagkasugat ng mahigit 100 pang inosenteng sibilyan. Sa isang exclusive interview ng PSN, sinabi ng isang opisyal ng militar na tumangging magpabanggit ng pangalan na nakatanggap rin sila ng impormasyon na naririto sa Metro Manila si Moro Islamic Liberation Front Vice Chairman for Military Affairs Al Hadj Murad na siyang nagsuperbisa sa madugong insidente. Gayunman, tumanggi itong banggitin ang lugar na pinagtaguan ni Murad, gayundin kung sino ang dalawang lider ng MILF na siyang ipinakalat sa Metro Manila kasama ang kanilang mga tauhan para maghasik ng terorismo habang patuloy pa ang isinasagawang &amp;quot;dragnet operation.&amp;quot; Matapos ang pambobomba ay pumuslit na umano pabalik sa Mindanao si Murad. Nabatid pa na naghati ng operasyon sa pambobomba ang dalawang lider ng MILF kasama ang kanilang mga tauhan kayat naging matagumpay ang naturang misyon sa limang magkakahiwalay na insidente ng pagpapasabog na yumanig sa kalakhang Maynila. Sa kasalukuyan, ang suspek na si Ismael Abbas pa lamang ang nabibitag ng mga awtoridad na kasalukuyang nasa kustodya ng pulisya. Nauna nang nagsampa ng kasong multiple murder at multiple frustrated murder ang Philippine National Police sa Department of Justice laban sa matataas na lider at miyembro ng MILF na siya umanong mastermind sa Metro bombing. Kabilang sa mga kinasuhan ay sina MILF Chairman Hashim Salamat, Murad, MILF Vice Chairman for Political Affairs Ghadzali Jaafar; Abdul Aleem Mimbantas, MILF Vice Chairman for External Affairs. Nabatid pa na maliban sa Metro Manila ay masusi ring sinusuyod ng mga operatiba ng pamahalaan ang Mindanao at Visayas Region na siya umanong susunod na target ng mga bombers. Hindi rin inaalis ng mga ito ang posibilidad na may nakakalat pang bombers sa kalakhang Maynila bagaman naaresto na ang suspek na si Abbas. Iginiit rin ni Armed Forces Civil Relations Chief Brig. Gen. Jaime Canatoy na ang isinagawang operasyon ng mga ahente ng Intelligence Service of the Armed Forces of the Phil. sa Muslim compound sa Culiat, Tandang Sora, Quezon City kamakailan ay legal at naaayon sa batas. Gayundin, itoy hindi nangangahulugan ng pangmamaliit o dibisyon sa hanay ng mga Kristiyano laban sa mga Muslim tulad ng ipinaparatang ng mga human rights groups. (Ulat ni Joy Cantos)</body>
<link>http://www.philstar.com/Article.aspx?articleId=125668&amp;publicationSubCategoryId=92</link>
</article>
<article>
<title>Atong Ang ipapaaresto ng Pangulo</title>
<author>Ely Saludar, Joy Cantos, Lilia Tolentino at Rudy Andal</author>
<date>
<month>January</month>
<day>11</day>
<year>2001</year>
</date>
<body>Nakahanda si Pangulong Joseph Estrada na ipaaresto ang kaibigan niyang si Charlie &amp;quot;Atong&amp;quot; Ang kung totoong dawit ito sa ilang kaso ng kidnaping. Sinabi ng Pangulo sa isang ambush interview na hindi niya kukunsintihin ang kaibigan kung may sapat na ebidensya laban dito alinsunod sa ibinunyag ni Teresita Ang-See na tagapagsalita ng Citizens Action Against Crime. Hinamon din ng Pangulo si Ang-See na dumulog kay Philippine National Police Chief Director-General Panfilo Lacson kung totoong may pinanghahawakan itong impormasyon at ebidensyang magdidiin kay Ang. Sa ganito anyang paraan, agad na makakagawa ng aksyon at imbestigasyon ang mga awtoridad. &amp;quot;Ang dapat gawin ni Ang-See, ilapit iyan kay General Lacson at kung mapapatunayang totoo, kagyat na aarestuhin si Atong Ang,&amp;quot; wika pa ng Pangulo. Gayunman, duda ang Pangulo sa pagkakasangkot ni Ang na itinaon sa paglilitis ng Senado sa kaso niyang impeachment. Maaari anyang bahagi ito ng trial by publicity. Kinumpirma rin kahapon ni Lacson na sangkot si Ang sa iligal na aktibidad ng mga kidnap-for-ransom syndicate lalo na sa kaso ng isang biktimang mayamang negosyanteng Intsik may ilang taon na ang nakakaraan. Inamin ni Lacson sa isang panayam na sangkot umano si Ang sa pagdukot sa isang miyembro ng pamilyang Sy na may-ari ng Llanas Supermarket pero nagsilbi lang itong negosyador para sa panig ng pamilya para mapawalan ang biktima. &amp;quot;Isang araw lang ito. Nagkabayaran agad pero, narinig ko, si Atong Ang ang nakipagnegosasyon para mapalaya ang biktima. Wala akong direktang kaalaman sa kaso dahil nasa floating status ako noon. Pero titingnan ko ang rekord dahil naireport ito sa PNP,&amp;quot; sabi pa ni Lacson. Inatasan naman ni Interior Secretary Alfredo Lim si Lacson na imbestigahan agad ang naturang usapin kay Ang dahil isa itong seryosong bagay. (Ulat nina Ely Saludar, Joy Cantos, Lilia Tolentino at Rudy Andal)</body>
<link>http://www.philstar.com/Article.aspx?articleId=125669&amp;publicationSubCategoryId=92</link>
</article>
<article>
<title>Dante Tan kumita ng P800M sa bentahan ng stock &amp;acirc;€” Yulo</title>
<author>Doris Franche at Ely Saludar</author>
<date>
<month>January</month>
<day>11</day>
<year>2001</year>
</date>
<body>Sinabi kahapon ni dating Philippine Stock Exchange President Jose Luis Yulo sa impeachment court na hindi biktima ang negosyanteng kaibigan ni Pangulong Joseph Esrada na si Dante Tan ng Best World Resources at sa halip, kumita ito ng P800 milyon sa bentahan ng stocks. Sinabi ni Yulo na kinausap siya ng Pangulo para gumawa ng paraan at pumabor kay Tan ang imbestigasyon ng PSE sa BW na inakusahan ng stock manipulation at insider trading. Sinabi pa ni Yulo na bagaman binanggit ng Pangulo na walang magagawa kung may kasalanan, ipinipilit ni Estrada na kaibigan nito si Tan mula pa nang Bise President ito. Ipinaliwanag niya na hindi sila ang nag-iimbestiga sa kaso kundi ang indipendiyenteng compliance and surveillance group kaya hindi niya ito mapanghihimasukan. Napilitan siyang banggitin na ipapaalam niya ang resulta ng imbestigasyon dahil ilang ulit siyang tinawagan ng Pangulo sa telepono para paboran ang naturang negosyante. Tulad ng naunang testimonya ng dating hepe ng CSG na si Ruben Almadro, sinabi ni Yulo na sinabihan siya ng Pangulo na inayos na ni Tan ang noon ay tagapangulo ng Securities and Exchange Commission na si Perfecto Yasay kasabay ng pagsenyas ng anyong pera sa kamay. Samantala, lumitaw sa pagtatanong ni Senator-Judge Raul Roco na hindi gumawa ng paraan si Almadro para kasuhan ang mga nagsasagawa ng insider trading bagaman may narinig na ito hinggil sa naturang katiwalian. Sinasabi rin ni Tan na nakakuha umano si Almadro ng P2.4 milyon noong 1991 para iligtas lamang siya sa imbestigasyon bago nalantad ang iskandalo sa kanyang kumpanya. Sinabi pa ni Tan na P1.5 milyon ang una niyang ibinigay kay Almadro matapos nitong isumite sa PSE Board ang resulta ng imbestigasyon dahil napatunayang responsible si Tan sa stock manipulation. Humingi pa uli umano si Almadro ng P1.5 milyon bilang acceptance fee. Sa Malaca&amp;Atilde;&amp;plusmn;ang, iginiit kahapon ng Pangulo na wala siyang kinalaman sa umano&amp;acirc;€™y suhulan o &amp;quot;ayusan&amp;quot; nina Tan at Yasay sa naturang iskandalo sa stock market. Naunang sinabi ni Almadro sa Senado na nagtungo sila ni Yasay sa Malaca&amp;Atilde;&amp;plusmn;ang at ang Pangulo mismo ang nagsabi na inayos na ni Tan si Yasay sa naturang kaso. Nilinaw ng Pangulo na hindi nila napag-usapan nina Almadro at Yulo sa pulong sa Malaca&amp;Atilde;&amp;plusmn;ang ang suhulan nina Yasay at Tan. Pinabulaanan din niya na nagbigay siya ng pressure sa PSE para maabsuwelto si Tan. (Ulat nina Doris Franche at Ely Saludar)</body>
<link>http://www.philstar.com/Article.aspx?articleId=125670&amp;publicationSubCategoryId=92</link>
</article>
<article>
<title>Erap, hinamon na bumunot ng baril</title>
<author></author>
<date>
<month>January</month>
<day>11</day>
<year>2001</year>
</date>
<body>&amp;quot;Tingnan ko ang galing mo Asiong. Bumunot ka!&amp;quot; Sabi ng isa sa mga lalaki sa kabilang mesa. Ang lalaking ito ang sumipol sa girlfriend ni Erap. Ang kanang kamay ng lalaki ay nakaakma na sa baywang nito at handang bunutin ang boga. Ang kasama ng lalaki sa mesa ay nakahanda rin. Maraming tao sa restaurant ng oras na iyon at sa mukha ng mga ito ay nabakas ang takot. Sa wari&amp;acirc;€™y mga hindi humihinga. Karamihan sa mga naroon ay lalaki at ang iba ay lasing na. Tambak na ang basyong bote ng serbesa sa mga mesa. Parang eksena sa pelikula ang sitwasyong iyon. Marami na ring papel na nilabasan si Erap na hinamon siya ng away o kaya ay barilan. At kapag ganoon ang papel niya sa pelikula ay nagsisigawan ang manonood. Bida siya at ang bida ay hindi natatalo. Tinatamaan ng bala at maaaring masugatan subalit hindi namamatay. Subalit ang sitwasyong iyon sa restaurant ay kakaiba. Ang mga nanonood ay walang kaimik-imik at nahihintakutan. Anumang oras ay maaaring bumuga ng kamatayan ang lalaki. At dahil nakapuwesto na ang lalaki maaaring siya ang bumulagta. Mabilis niyang kinapa ang baril sa tagiliran. Lalo nang nabalot ng tensiyon ang paligid at kasunod niyon ay ang pagtatakbuhan na ng mga kustomer, waiter at waitresses para magtago at baka tamaan ng ligaw na bala. &amp;quot;Huwag kang bumunot,&amp;quot; sabi kay Erap ng girlfriend nito. &amp;quot;May tatlo pang nasa likuran natin at nakatutok na ang mga baril sa iyo. Delikado.&amp;quot; Matotodas talaga siya kung lalaban. Tatraidurin pala siya. Naramdaman niyang itutumba siya talaga ng grupo. Isang desisyon ang ginawa ni Erap. Hindi binunot ang baril kundi hinarap na lamang ang pagkain sa mainit na arroz caldo. Ang kanyang girlfriend at kasamang kaibigang lalaki ay nakatulala sa kanyang ginawa. Hindi makapaniwala ang mga ito. Lumapit ang tatlong lalaking nasa likuran at pinalo siya ng baril sa ulo. Nagdilim ang kanyang paningin. Hindi na niya nabunot ang baril sa tagiliran. Isinugod siya sa ospital na malapit lamang sa restaurant sa Roxas Blvd. (Dewey noon). May ilang linggo rin siyang namalagi sa ospital dahil sa pagkakapukpok ng baril sa kanyang ulo. Pero kahit muntik nang malagay ang buhay sa panganib ay hindi pa rin umano naawat si Erap. Wala siyang nakukuhang leksiyon. Hindi niya itinuturing na aral ang mga nangyayari sa kanyang buhay. Nakababad siya sa mga nightclub, pagsusugal at siyempre pa&amp;acirc;€™y ang paborito niyang libangan sa buhay ang &amp;quot;pambababae&amp;quot;. (Itutuloy)</body>
<link>http://www.philstar.com/Article.aspx?articleId=125671&amp;publicationSubCategoryId=92</link>
</article>
<article>
<title>Muslim nag-rally sa DOJ</title>
<author>Grace Amargo</author>
<date>
<month>January</month>
<day>11</day>
<year>2001</year>
</date>
<body>Iginiit kahapon ng mga militanteng Muslim sa tanggapan ng Department of Justice ang agarang pagpapalaya sa mga inosenteng Muslim na inaresto ng militar sa Culiat, Quezon City kamakailan. Ang grupo ng mga Muslim ay nagsagawa ng kilos-protesta sa DOJ upang igiit sa tanggapan ang kanilang karapatan matapos na umanoy gawing panakip butas ng mga kagawad ng pulis ang mga Muslim bilang suspek sa pambobomba sa Metro Manila. Sa naging pahayag ni Datu Haj Ansari Alonto, Governor-Mindanao War Victims at Chairman ng Philippine Muslim Multi-Sectoral Assembly (PHILMMA), nililigaw lang ng Pangulo ang kaguluhan sa pambobomba at agad nitong ibinibintang sa mga inosenteng Muslim upang mapagtakpan ag kaniyang katiwalian. Kinondena ng grupo ang ilegal na pag-aresto sa mga Muslim nang wala namang sapat na ebidensya katulad ng naganap sa Culiat, Tandang Sora kung saan 20 ang inaresto. Hiniling ng grupo sa DOJ na palayain na ang 26 na Muslim o Maharlika 26 na inuugnay din sa pambobomba sa SM Megamall at Glorietta Mall. Kaugnay nito, iginiit din ng PHILMMA at Alliance of Active Muslim Youth and Professional ang pagpapatalsik sa posisyon ni Pangulong Estrada. (Ulat ni Grace Amargo)</body>
<link>http://www.philstar.com/Article.aspx?articleId=125672&amp;publicationSubCategoryId=92</link>
</article>
<article>
<title>Jose Mari pitikin na lang</title>
<author>Malou Rongalerios</author>
<date>
<month>January</month>
<day>11</day>
<year>2001</year>
</date>
<body>Binaligtad kahapon ng Ethics Committee ng House of Representatives ang nauna nitong hatol na expulsion o patalsikin sa kongreso si San Juan Rep. Jose Mari Gonzales at ginawa na lang na reprimand, na ibig sabihin, mumurahin na lang o pagsasabihan ang naturang mambabatas. Dahil dito, nag-walkout sa pulong ang mga oposisyong mambabatas na miyembro ng naturang komite. Sinabi nina Quezon City Rep. Dante Liban at Valenzuela Rep. Magtanggol Gunigundo na unethical at hindi tama ang ginawa ng komite kaya dapat itong buwagin. Nabatid na sa executive meeting ng komite noong Martes, nagkasundo ang mga miyembro nito na parusahan ng expulsion si Gonzales dahil sa pananampal niya kay House Sergeant-at-Arms Bayani Favic kasunod ng pagpapatibay ng nooy Speaker Manuel Villar sa apat na articles of impeachment laban kay Pangulong Joseph Estrada. Tumanggi ang komite na ihayag sa mga mamamahayag ang kanilang desisyon dahil kailangan daw muna itong ipaalam kay Speaker Arnulfo Fuentebella. Kahapon din sana lalagdaan ng lahat ng miyembro ng komite ang report hinggil sa kaso ni Gonzales pero humingi ng rekonsiderasyon si Lanao del Sur Rep. Benasing Macarambon. Dahil dito, nagkaroon ng botohan. Nagtabla sa bilang na anim ang mga pabor at tutol (tatlo ang abstain) kaya nagbigay ng boto ang tagapangulo ng komite na si Lanao del Norte Rep. Alipio Badeles na pumabor sa motion ni Macarambon. &amp;quot;Maliwanag na nilabag nila yung gentlemens agreement namin kahapon na ibigay ang hatol na expulsion kay Gonzales,&amp;quot; sabi ni Liban. (Ulat ni Malou Rongalerios)</body>
<link>http://www.philstar.com/Article.aspx?articleId=125673&amp;publicationSubCategoryId=92</link>
</article>
<article>
<title>Cayetano igigisa sa impeachment trial</title>
<author>Doris Franche</author>
<date>
<month>January</month>
<day>11</day>
<year>2001</year>
</date>
<body>Posibleng isalang ng impeachment court sa witness stand si Senador Renato Cayetano para magpaliwanag sa kinita niyang mahigit P70 milyon sa shares sa Best World Resources na pag-aari ng negosyanteng kaibigan ni Pangulong Joseph Estrada na si Dante Tan. Sinabi kahapon ni Senate President Aquilino Pimentel Jr. na kailangang magpaliwanag si Cayetano dahil nalalagay sa alanganin ang kredibilidad nito lalo pa at kabilang ito sa mga tumatayong hukom sa paglilitis sa mga kasong impeachment laban sa Pangulo. Sinasabi umano ni Tan na hindi siya binayaran ni Cayetano sa mga binili nitong P4.5 milyong shares kahit binigyan niya ito ng diskuwento. Idinahilan naman ni Cayetano na sumobra lang ang kuwenta ni Tan sa kanyang kinita. Dapat anya itong kasuhan ng libel at perjury dahil sa kasinungalingan nito. Idiniin ni Cayetano na hindi siya kailanman nanghingi ng shares sa BW dahil nagbayad agad siya rito ng P6 milyon. Idinagdag ni Cayetano na idinadawit lang siya ng mga tauhan ng Malaca&amp;ntilde;ang sa isyu ng BW Resources dahil hindi niya napagbigyan ang pabor na hinihingi ng Pangulo para mapawalang-sala ang anak ni dating Senador Freddie Webb na si Hubert sa kasong pagpaslang kay Estrellita Vizconde at mga anak nitong sina Carmela at Jennifer sa Para&amp;ntilde;aque noong 1991. (Ulat ni Doris Franche)</body>
<link>http://www.philstar.com/Article.aspx?articleId=125674&amp;publicationSubCategoryId=92</link>
</article>
<article>
<title>Laarni merong P1.2M balato sa jueteng</title>
<author>Ely Saludar</author>
<date>
<month>January</month>
<day>11</day>
<year>2001</year>
</date>
<body>Isusunod na ibubunyag umano ni Ilocos Sur Governor Luis &amp;quot;Chavit&amp;quot; Singson ang P1.2 milyong balato mula sa jueteng na tinanggap ng isa sa napapaulat na kalaguyo ni Pangulong Joseph Estrada na si Laarni Enriquez. Ito ang sinabi kahapon ng tagapagsalita ng Pangulo na si Ambassador Ernesto Maceda na nagsabi pa sa isang panayam na nakarating sa kanyang impormasyon na isasangkot din si Enriquez sa isyu ng mga tseke. Ginawa ni Maceda ang pahayag kasunod ng ibinunyag ni Singson na tumanggap si Unang Ginang Dr. Luisa &amp;quot;Loi&amp;quot; P. Ejercito ng P8 milyong halaga ng tseke mula sa jueteng. Nauna na itong pinabulaanan ng Unang Ginang. &amp;quot;Balita ko, meron pang P1.2 million kung matatawag nila na tseke na galing kay Chavit na napunta naman kay Laarni at, balita ko naman, noong nag-mahjong session sila minsan sa Tagaytay highland sa bahay ni Laarni, iyon yung balato ni Chavit kay Laarni,&amp;quot; sabi pa ni Maceda. Layunin umano ng pagbibistong ito ni Maceda na unahan ang inaasahang bagong pagbubunyag ng prosecution panel sa kasong impeachment laban kay Estrada sa pamamagitan ni Singson. Iginiit naman ni Maceda na hindi maaaring paniwalaang jueteng money ang sinasabing P8.4 milyon na ibinigay sa Unang Ginang at idineposito sa Citibank sa Greenhills, San Juan. Sinabi ni Maceda na kung galing sa jueteng ang naturang pera, dapat nakalista ito sa ledger ni Chavit na nagtataglay ng mga pangalan ng mga tao na tumanggap ng payola mula sa iligal na sugal. Ipinaliwanag pa ni Maceda na kung nailista sa ledger ni Singson ang pangalan nina Senators John Osme&amp;Atilde;&amp;plusmn;a at Tessie Oreta na tumanggap ng tig-P1 milyong &amp;quot;balato&amp;quot; mula sa jueteng, dapat sanang napasama rito ang pangalan ng Unang Ginang. (Ulat ni Ely Saludar)</body>
<link>http://www.philstar.com/Article.aspx?articleId=125675&amp;publicationSubCategoryId=92</link>
</article>
<article>
<title>Yasay kinontra ni Demetriou</title>
<author>Ely Saludar</author>
<date>
<month>January</month>
<day>13</day>
<year>2001</year>
</date>
<body>Pinabulaanan kahapon ni Commission on Elections Chairman Harriet Demetriou ang testimonya ni dating Securities and Exchange Commission Chairman Perfecto Yasay Jr. sa impeachment court kamakalawa na kinumpirma umano niya na sinuspinde ito (Yasay) sa tungkulin para matuloy ang pagbili ng Metro Pacific ng shares sa Philippine Long Distance Telephone Company. Sinabi ni Demetriou na nais niyang humarap sa impeachment court para kontrahin ang pahayag ni Yasay. Idiniin niya na wala siyang nalalaman sa transaksyon ng Metro Pacific at PLDT at hindi na siya legal counsel ng Pangulo nang mangyari ang sinasabi ni Yasay na nagkita sila sa isang klinika sa Greenhills, San Juan. Iginiit niya na napag-usapan lang nila ni Yasay ang ligalidad ng pagtatalaga ng bagong tagapangulo ng SEC. (Ulat ni Ely Saludar)</body>
<link>http://www.philstar.com/Article.aspx?articleId=125676&amp;publicationSubCategoryId=92</link>
</article>
<article>
<title>Estrada nagbago na</title>
<author>Lilia Tolentino</author>
<date>
<month>January</month>
<day>14</day>
<year>2001</year>
</date>
<body>Inihayag kahapon ni Executive Secretary Edgardo Angara na malaki ang nakikita niya ngayong pagbabago ni Pangulong Joseph Estrada at inspirado ang mga bagong miyembro ng Gabinete sa direksyong tinatahak ng pamahalaan. Sinabi ni Angara sa radio program na &amp;quot;Jeep ni Erap: Ang Pasada ng Pangulo&amp;quot; na maaga nang gumising si Estrada at hindi na ito nahuhuli sa mga pulong at seremonya. &amp;quot;Hindi natin masasabing 100 porsiyentong nag-improve. Pero napapansin ng mga nagtatrabaho sa kanya na nasa oras siya sa mga public function. Ang Pangulo na rin anya ang nagsabing nagkamali siya noong nagdaang panahon sa pagpili at pakikisama sa mga kaibigan. Idinagdag ni Angara na, mula nang umpisahan ang paglilitis sa kasong impeachment laban sa Pangulo, hindi na ito nagpapahinga dahil nakikipagpulong ito sa iba&amp;acirc;€™t ibang sektor at mga bisita mula sa ibayong-dagat kahit Sabado at Linggo. Samantala, tiniyak ni Angara na, kapag naabsuwelto ang Pangulo, hindi nito paghihigantihan ang mga nanawagan sa pagbibitiw nito sa puwesto. (Ulat ni Lilia Tolentino)</body>
<link>http://www.philstar.com/Article.aspx?articleId=125677&amp;publicationSubCategoryId=92</link>
</article>
<article>
<title>Aide ni Laarni tiklo</title>
<author>Butch Quejada, Doris Franche</author>
<date>
<month>January</month>
<day>12</day>
<year>2001</year>
</date>
<body>Isang umanoy aide ng isa sa mga kalaguyo ni Pangulong Joseph Estrada ang inaresto kahapon ng mga awtoridad ng Ninoy Aquino International Airport dahil sa tangkang pagpuslit palabas ng bansa ng halagang P6 na milyon nang walang kaukulang permiso mula sa Bangko Sentral ng Pilipinas. Kinilala ng mga awtoridad ang suspek na si Juancho Mendiola, 36, residente ng 196 Maude St., San Juan, Metro Manila. May dala umano siyang black bag na naglalaman ng naturang pera habang papasakay sa eroplanong flight PR-302 ng Philippine Airlines patungong Hong Kong bandang alas-7:00 ng umaga. Nabatid na lulan din ng naturang eroplano ang dating aktres at kalaguyo ni Estrada na si Laarni Enriquez. Dapat sana itong umalis ng alas-6:45 ng umaga pero naantala at nakalipad lang bandang alas-8:00 ng umaga dahil sa kaguluhan sa pagkakadakip kay Mendiola. Pinabulaanan ni Mendiola sa mga awtoridad na tauhan siya ni Enriquez pero binanggit niya na sa paliparan sa Hong Kong, susunduin siya ng isang lalaki na magbabayad sa kanya ng P5,000 kapalit ng pagdadala niya sa P6 na milyong salapi. Nahaharap naman sa contempt si Enriquez dahil umalis siya ng bansa bagaman may subpoena sa kanya para sa pagharap niya sa paglilitis ng Senado sa kasong impeachment laban sa Pangulo. Nabatid din na hiniling ng prosecutors na magpalabas ang korte ng hold-departure order laban kay Enriquez. Samantala, isang kaibigan ni Enriquez na si Ofelia Que ang nagsabi sa dzMM na nasasaktan at umiiyak ang dating aktres dahil sa bintang na nakatago sa bank account nito ang umanoy ill-gotten wealth ni Estrada. (Ulat nina Butch Quejada, Doris Franche)</body>
<link>http://www.philstar.com/Article.aspx?articleId=125678&amp;publicationSubCategoryId=92</link>
</article>
<article>
<title>Di ako nakialam sa Vizconde  Erap</title>
<author>Lilia Tolentino at Doris Franche</author>
<date>
<month>January</month>
<day>12</day>
<year>2001</year>
</date>
<body>Pinabulaanan kahapon ni Pangulong Joseph Estrada ang akusasyon ni Senador Renato Cayetano na inimpluwensyahan niya ang paglilitis ng Para&amp;ntilde;aque Regional Trial Court sa kasong pagpaslang kay Estrellita Vizconde at mga anak nitong sina Carmela at Jennifer para mapawalang-sala ang isa sa mga akusado na si Hubert Webb. &amp;quot;Sabihin ninyo kung nasaan ngayon si Hubert. Di ba nakakulong siya?&amp;quot; sabi pa ng Pangulo sa mga reporter kasabay ng pagdidiin na hindi siya nakialam sa naturang kaso. Sinabi naman ng ama ni Hubert na si dating Senador Freddie Webb na sinungaling si Cayetano. Idiniin niya na hindi kailanman nakialam ang Pangulo sa kaso ng kanyang anak na nakakulong na sa New Bilibid Prisons sa Muntinlupa. Hiniling naman ni Sen. Juan Ponce Enrile sa impeachment court na tanggalin sa rekord nito ang bintang ni Cayetano laban sa Pangulo kaugnay ng kasong Vizconde dahil hindi naman ito kasama sa articles of impeachment. Ipinasya naman ng mga senador-judge na talakayin ito sa isang caucus. (Ulat nina Lilia Tolentino at Doris Franche)</body>
<link>http://www.philstar.com/Article.aspx?articleId=125679&amp;publicationSubCategoryId=92</link>
</article>
<article>
<title>Erap ka-partner ni Tan sa BW</title>
<author>Doris Franche</author>
<date>
<month>January</month>
<day>12</day>
<year>2001</year>
</date>
<body>Ibinunyag kahapon ni dating Finance Secretary Edgardo Espiritu sa Senado/Impeachment Court na ka-partner si Pangulong Joseph Estrada ang kaibigan nitong negosyanteng si Dante Tan sa kumpanya nitong Best World Resources. Sinabi ni Espiritu na kinumpirma mismo sa kanya ng Pangulo ang naunang sinabi sa kanya ni Tan na kasosyo nito sa naturang kumpanya si Estrada. Sinabi pa ni Espiritu na inamin sa kanya ng Pangulo na kumita ito sa stocks nito sa BW. Sinabi ni Espiritu na ipinatawag niya si Tan para kausapin hinggil sa pagbagsak ng BW pero sinabi ng negosyante na kasalanan nina Mark Jimenez, Wilson Sy at Wilson Osier sa pagtaas at pagbagsak ng kumpanya. Nag-away umano sina Tan at Jimenez hanggang mapunta sa huli ang BW. Idinagdag ni Espiritu na nagbitiw siya sa tungkulin dahil hindi makaya ng kanyang kunsiyensiya ang mga nangyayari. Nang paalis siya patungong Amerika noong Disyembre 12, 2000, tinawagan siya sa telepono at tinanong ng Pangulo kung tetestigo siya sa kaso nitong impeachment. Sinabi lang niya na pupunta lang siya sa Los Angeles para magpalipas doon ng Pasko. (Ulat ni Doris Franche)</body>
<link>http://www.philstar.com/Article.aspx?articleId=125680&amp;publicationSubCategoryId=92</link>
</article>
<article>
<title>Pro-Erap nag-rally sa Makati</title>
<author>Lordeth Bonilla</author>
<date>
<month>January</month>
<day>12</day>
<year>2001</year>
</date>
<body>Nag-rally kahapon sa Makati City ang mga grupong sumusuporta kay Pangulong Joseph Estrada para ang mayayamang negosyante lalo na yaong mga kasapi ng Makati Business Club na nagsasabwatan umano para pabagsakin ang ekonomiya ng bansa. Pinuntaran ng pula ng naturang grupo ang monumento ni dating Senador Benigno Aquino ng mga salitang &amp;quot;MBC at anti-Erap, salot sa bayan. Idiniin naman ni Guillermo Luz ng MBC sa isang panayam na ang dapat sisihin ng naturang grupo ang sinusuportahan nilang Pangulo dahil ito ang ugat ng destabilisasyon. Pinagbabato naman ng mga anti-Erap group ang gusali ng Equitable Bank. Bilang ganti, pinagbabato ng mga empleyado mula sa mga gusali sa naturang lugar ng mga barya ang mga pro-Erap. (Ulat ni Lordeth Bonilla)</body>
<link>http://www.philstar.com/Article.aspx?articleId=125681&amp;publicationSubCategoryId=92</link>
</article>
<article>
<title>Martial law nakaamba  Villar</title>
<author>Malou Rongalerios</author>
<date>
<month>January</month>
<day>12</day>
<year>2001</year>
</date>
<body>Mistula umanong martial law ang panggigipit ngayon sa mga kalaban ng administrasyon lalo na sa oposisyong pulitikal, ayon kay dating House of Representatives Speaker Manuel Villar. Sinabi ni Villar na kahapon, isang bomb threat ang tinanggap ng punong tanggapan sa Cubao, Quezon City ng Camella and Palmera Homes na isang kumpanyang itinatag niya noong dekada 80. Bukod dito, binanggit ni Villar ang wiretapping sa telepono at pagbuhay sa mga luma at nadismis nang kaso ng mga oposisyong pulitikal. (Ulat ni Malou Rongalerios)</body>
<link>http://www.philstar.com/Article.aspx?articleId=125682&amp;publicationSubCategoryId=92</link>
</article>
<article>
<title>Ekonomiya bumagsak dahil sa BW  Yulo</title>
<author>Doris Franche</author>
<date>
<month>January</month>
<day>12</day>
<year>2001</year>
</date>
<body>Ang iskandalo sa Best World Resources na pag-aari ng kaibigan ni Pangulong Joseph Estrada na si Dante Tan ang tangi umanong dahilan kaya bumagsak ang ekonomiya ng bansa. Ito ang lumitaw sa pagtatanong ni Senator-Judge Loren Legarda-Leviste kay dating Philippine Stock Exchange President Jose Luis Yulo na tumestigo sa kasong betrayal of public trust na bahagi ng articles of impeachment laban sa Pangulo. Naunang ipinahiwatig ni Yulo sa korte na pinipilit siya umano ng Pangulo na gawan ng paraan na mapawalang-sala ang BW sa stock manipulation at insider trading na siniyasat ng PSE. Pinayuhan naman ni Yulo ang Pangulo na magbitiw na lamang sa puwesto para hindi na ito masaktan pa sa mga bagong &amp;quot;bombang&amp;quot; ipapasabog laban dito at sa pamilya nito. (Ulat ni Doris Franche)</body>
<link>http://www.philstar.com/Article.aspx?articleId=125683&amp;publicationSubCategoryId=92</link>
</article>
<article>
<title>Erap laging nasasangkot sa gulo</title>
<author></author>
<date>
<month>January</month>
<day>12</day>
<year>2001</year>
</date>
<body>Maraming beses umanong na-sang-kot si Erap dahil sa mga kaguluhan na nag-hahatid sa kanya sa presinto ng pulisya. At kahit na umano nasa presinto na ito ay astang mayabang pa rin kahit nasa harap na ng mga pulis. Kakasa pa rin at mataas umano ang boses. Ang pangyayari sa restaurant sa Roxas Blvd. noon na muntik na siyang ma-dedo dahil pinalo siya ng baril sa ulo ay nasundan pa umano nang maraming beses. Sadyang nakiki-pagpatintero siya sa panganib. Hindi marunong mata-kot at magtanda. Isang pangyayari pa ang naganap umano noong kalagitnaan ng 1961 kung saan ay nadawit din ang pangalan ni Erap dahil din sa isyu ng baril. Kainitan ng career ni Erap noon at ganoon din ng relasyon niya sa isang aktres. Madugo ang pangyayari noon sapagkat nabaril at napatay ang isang kaibigan ni Erap na nagngangalang Boy Sta. Romana. Naganap umano ang barilan sa may LVN Productions. Mainit umano ang ulo ni Erap noon sapagkat nagselos ito sa nobyang aktres. Diumano ay nakita ni Erap na nakikipag-usap sa isang lalaki ang kanyang nobyang aktres. Kapag nagseselos umano si Erap ay naglalasing. Sinaktan umano ni Erap ang nobyang aktres. Nag-iiyak ang aktres matapos saktan at nagkulong sa kuwarto. Subalit pagkatapos naman noon ay lumambot ang loob ni Erap at marahil ay naunawaan na mali ang ginawa nito sa nobya. Sinundan umano ni Erap ang nobya at inamu-amo ito. Ang hindi umano alam ni Erap, nalaman pala ng lalaking pinagselosan nito ang ginawang pananakit sa aktres at sinundan sila sa LVN. Nagsama pa ng pulis ang lalaking pinagselosan ni Erap. Nang dumating ang mga ito sa LVN ay si Boy Sta. Romana naman ang inabutan sa gate. Doon nagkaroon ng komprontahan. Kinuha umano ni Sta. Romana ang baril ni Erap sa kotse nito at nakipag-draw sa lalaki at sa mga pulis. Bumulagta si Sta. Romana sa tama ng bala. Isang pulis naman ang nasugatan sa labanang iyon. Hindi naman umano alam ni Erap ang nangyayari sa labas sapagkat abala nga siya sa kanyang nobyang aktres dahil inaamu-amo o humihingi ng tawad. Nang lumabas sila ay saka nalamang patay na si Sta. Romana. Doon nalaman na baril pala ni Erap ang ginamit ni Sta. Romana. Inimbitahan sa police headquarters si Erap. (Itutuloy)</body>
<link>http://www.philstar.com/Article.aspx?articleId=125684&amp;publicationSubCategoryId=92</link>
</article>
<article>
<title>3 abogado ipinadi-disbar</title>
<author>Grace Amargo</author>
<date>
<month>January</month>
<day>12</day>
<year>2001</year>
</date>
<body>Pormal na hiniling kahapon ni Atty. Romeo Capulong at ng Bagong Alyansang Makabayan at KAIROS sa Supreme Court na i-disbar o tanggalan ng lisensya ang mga abogado ni Pangulong Joseph Estrada na sina Estelito Mendoza, Fernando Chua at Manuel Lazaro dahil sa umanoy pagsasabwatan para mailipat sa pangalan ng negosyanteng si Jaime Dichaves ang bank account ng isang Jose Velarde na sinasabing walang iba kundi si Pangulong Joseph Estrada umano. (Ulat ni Grace Amargo)</body>
<link>http://www.philstar.com/Article.aspx?articleId=125685&amp;publicationSubCategoryId=92</link>
</article>
<article>
<title>Kaso ni Jose Mari tuloy</title>
<author>Malou Rongalerios</author>
<date>
<month>January</month>
<day>12</day>
<year>2001</year>
</date>
<body>Magsasampa si House of Representatives Sergeant-at-Arms Bayani Fabic ng kasong defamation, slight physical injury at paglabag sa Code of Conduct and Ethical Standards for Government Officials laban kay San Juan Congressman Jose Mari Gonzalez. Sinabi kahapon ni Fabic na hindi siya nasisiyahan sa desisyon ng Ethics Committee ng House kamakalawa na parusang reprimand lang sa halip na expulsion o pagpapatalsik sa puwesto ang ipataw kay Gonzalez dahil sa pananampal nito sa kanya nang pagtibayin ni dating Speaker Manuel Villar ang articles of impeachment laban kay Pangulong Joseph Estrada noong Nobyembre 13, 2000. Sinabi ni Fabic na maaaring sa Ombudsman isampa ang huling kasong binanggit niya. Dahil sa desisyon ng komite na pinangunguluhan ni Lanao del Norte Rep. Alipio Badelles, nagbitiw dito ang mga miyembro nitong oposisyon tulad nina Reps. Magtanggol Gunigundo, Rogelio Sarmiento, Patricia Sarenas, Dante Liban at Ronald Cosalan. (Ulat ni Malou Rongalerios)</body>
<link>http://www.philstar.com/Article.aspx?articleId=125686&amp;publicationSubCategoryId=92</link>
</article>
<article>
<title>Estrada payag nang buksan ang envelope</title>
<author>Lilia Tolentino</author>
<date>
<month>January</month>
<day>20</day>
<year>2001</year>
</date>
<body>Sa kasagsagan ng pagtalikod sa administrasyon ng maraming opisyal nito, inihayag kahapon ni Pangulong Joseph Estrada na payag na siyang buksan ang kontrobersyal na pangalawang envelope ng kontrobersyal na bank account ni Jose Velarde. Inatasan ni Estrada ang kanyang mga abogado na huwag nang tutulan ang pagbukas ng envelope. Sinabi ni Estrada na ginawa niya ang hakbang para maipagpatuloy ng Senado ang paglilitis sa kaso niyang impeachment. &amp;quot;Handa akong tanggapin anuman ang maging desisyon ng impeachment court. Subalit inuulit ko na wala akong pagkakasala sa iniaakusa sa akin at sa dakong huli mapapatunayan din ang buong katotohanan,&amp;quot; sabi pa ng Pangulo. Ang pagtanggi ng mayorya ng Senado noong Martes ng gabi sa pagbukas ng naturang envelope ang nagbunsod ng pagsisimula ng pangalawang people power revolution. (Ulat ni Lilia Tolentino)</body>
<link>http://www.philstar.com/Article.aspx?articleId=125687&amp;publicationSubCategoryId=92</link>
</article>
<article>
<title>Snap poll huling hirit ni Erap</title>
<author>Lilia Tolentino</author>
<date>
<month>January</month>
<day>20</day>
<year>2001</year>
</date>
<body>Nanawagan kahapon si Pangulong Joseph Estrada sa Senate at sa House of Representatives na magdeklara ng snap presidential elections kasabay ng congressional at local elections sa Mayo ng taong ito. Sinabi pa ni Estrada na hindi siya lalahok sa snap elections at agad niyang ililipat ang kapangyarihan ng tanggapan ng Pangulo sa sinumang mahahalal na kapalit niya. Ginawa ni Estrada ang pahayag bagaman inabandona na siya ng maraming miyembro ng kanyang Gabinete at ng matataas na opisyal ng militar at pulisya na lumipat sa kampo ng oposisyon. &amp;quot;Ako ay nalulungkot na humantong sa ganito ang mga pangyayari. Pero upang pangalagaan ang ating demokrasya at hayaang maghari ang kapayapaan sa ating bansa, hiniling ko ngayon sa ating Kongreso na tumawag ng isang presidential elections kasabay ng congressional at local elections sa Mayo,&amp;quot; wika pa ng Pangulo. Bago isinahimpapawid ng Pangulo ang kanyang pahayag, pinulong niya sa Presidential Residence sina Senate President Aquilino Pimentel Jr. at House Speaker Arnulfo Fuentebella. Sinabi ni Estrada na ang kanyang panukala ang inaakala niyang pinakamahusay na direksyon sa ilalim ng kasalukuyang pangyayari sa bansa. Dahil anya mayroon pa siyang suporta ng mayorya ng mamamayan, hindi siya naniniwalang magagamot agad ang sugat na nalikha sa bansa ng isang bagong lider na papalit sa kanya sa Malaca&amp;ntilde;ang nang walang botohan. Sinabi pa ni Estrada na handa niyang panagutan ang lahat ng magiging resulta ng hakbang niyang ito. (Ulat ni Lilia Tolentino)</body>
<link>http://www.philstar.com/Article.aspx?articleId=125688&amp;publicationSubCategoryId=92</link>
</article>
<article>
<title>Snap election tinanggihan</title>
<author>Marilou Rongalerios</author>
<date>
<month>January</month>
<day>20</day>
<year>2001</year>
</date>
<body>Tinanggihan kahapon ng United Opposition ang mungkahing Snap Election ni Pangulong Joseph Estrada. Ayon kay Quezon City Rep. Marcial Punzalan, wala na sa posisyon si Pangulong Estrada upang magpatawag ng Snap Election. Hindi umano naaayon sa Konstitusyon ang panawagan ng Presidente at ang dapat nitong gawin ay sundin ang panawagan ng taumbayan na bumaba sa puwesto. Ayon naman kay dating Rep. Edcel Lagman, hindi katanggap-tanggap ang Snap Election lalo nat ang nagmumungkahi nito ay isang talunan. Sinabi naman ni dating Bulacan Governor Roberto Pagdanganan na ang snap election ang huling baraha ni Estrada upang lokohin ang mamamayan. Isa umano itong desperadong hakbang sa panig ng Pangulo. Ayon naman kay Sen. Loren Legarda, maaaring pag-aralan ang nasabing mungkahi, subalit ang mas dapat ngayong unahin ng presidente ay pakinggan ang sigaw ng mga tao sa EDSA. (Ulat ni Marilou Rongalerios)</body>
<link>http://www.philstar.com/Article.aspx?articleId=125689&amp;publicationSubCategoryId=92</link>
</article>
<article>
<title>Anak ni Erap sumama na rin sa oposisyon</title>
<author>Rudy Andal</author>
<date>
<month>January</month>
<day>20</day>
<year>2001</year>
</date>
<body>Sumama na rin sa mga nananawagan sa pagbibitiw ni Pangulong Joseph Estrada sa puwesto ang anak niya kay Rose Dungca na si Josephine Rose (JR). Umakyat na rin sa entablado sa EDSA Shrine kamakalawa ng gabi si JR at nagsalita sa harap ng daan-daan libong tao na tatlong araw at gabi nang nagtitipun-tipon sa naturang lugar para igiit ang pagbaba ni Estrada sa puwesto. Sinabi ni JR na pinatotohanan ng dami ng tao sa paligid ng EDSA Shrine na ayaw na ng taumbayan sa kanyang ama bilang Pangulo kaya dapat na itong magbitiw. &amp;quot;Tatay, mag-resign ka na at pakinggan mo ang panawagan ng sambayanan para matahimik na ang ating bayan at ang iyong buhay,&amp;quot; wika pa ni JR na nagdagdag na isang sinungaling si Estrada dahil itinatwa siya nito bilang anak nito kay Dungca. (Ulat ni Rudy Andal)</body>
<link>http://www.philstar.com/Article.aspx?articleId=125690&amp;publicationSubCategoryId=92</link>
</article>
<article>
<title>Alak, sugal at babae ang hilig nina Erap at Chavit</title>
<author></author>
<date>
<month>January</month>
<day>20</day>
<year>2001</year>
</date>
<body>PARE kung magtawagan sina Chavit Singson at Erap. Matagal na ang kanilang pagkakaibigan na nagsimula pa noong 1965. Sikat na artista na noon si Erap makaraang mag-hit ang pelikulang Asiong Salonga. Naging malapit ang dalawa sapagkat ang ina ni Chavit ay producer ng pelikula. Nang panahong ding iyon nakilala ni Chavit si Fernando Poe Jr. na matalik na kaibigan ni Erap. Kung magtawagan silang tatlo ay pare. Ang tawagan umanong iyon ang naging dahilan kung bakit tinawag si Joseph na Erap. ang Erap ay binaligtad na pare. Parehong malakas uminom, mahilig sa tsikas at mahusay sa sugal. Ito marahil ang dahilan kung bakit naging malapit sa isat isa sina Chavit at Erap. Nang panahong artista pa lamang si Erap ay madalas na silang magkasama sa mga nightclub. May karay-karay na mga tsikas at magdamag na umiinom. Kung hindi naman umiinom ay nasa isang sugalan sila. Kung minsan ay magkasama rin umanong napapasubo sa mga rambulan. Noong panahong iyon ay may mga dala silang baril na animoy mga koboy. May mga sariling sasakyan na kung minsan ay inaangkin na nila ang lansangna lalo pa kung nasa impluwensiya ng alak. Ayon kay Chavit paboritong inumin ni Erap ang alak na Blue label. Noong mayor pa umano ito sa San Juan ay madalas siya sa bahay nito at dinadalhan niya ng regalong alak. Sasabihin umano ni Erap na bakit nagdadala pa e marami naman silang mapupuntahang club. Ganoon nga ang nangyayari. Ang pag-iinuman sa club ay masusundan naman ng pagsusugal. Kung minsan umano ay madaling araw na sila nakakauwi. Maraming pagkakataon na dahil sa kalasingan ay natutulog na sa club si Erap. Kung minsan umano ay madaling araw na sila nakauuwi. Maraming pagkakataon na dahil sa kalasingan ay natutulog na sa club si Erap. Kung minsan umano ay bubuhatin na ito nina Chavit at iba pang mga kasama para dalhin sa kotse. Kung minsan umano ay sumusuka ito dahil sa kalasingan. Malakas umanong uminom si Erap subalit kapag nalasing ay parang tinibang punong saging na nakabulagta. Nang maging senador si Erap noong 1987 ay naging congressman naman sa Ilocos Sur si Chavit. Hindi nabago ang tibay ng kanilang pagkakaibigan. Madalas pa ring bisita ni Erap si Chavit sa bahay nito sa San Juan. Kung birthday ni Erap ay hindi kinalilimutang puntahan ni Chavit at dinadalhan umano niya ng regalo. Kung minsan ay leather jacket umano ang dinadala ni Chavit. Alam ni Chavit kung saan at kung paano kikilitiin si Erap.</body>
<link>http://www.philstar.com/Article.aspx?articleId=125691&amp;publicationSubCategoryId=92</link>
</article>
<article>
<title>Tsismis sa paglayas ni Erap umugong sa Malaca&amp;ntilde;ang</title>
<author>Lilia A. Tolentino</author>
<date>
<month>January</month>
<day>20</day>
<year>2001</year>
</date>
<body>Sa kabila ng pagtutol ni Pangulong Joseph Estrada na bumaba sa puwesto dahil sa krisis pampulitika at pangkabuhayan na nalikha ng kasong impeachment laban sa kanya, malakas ang ugong sa Palasyo kagabi na nakaalis na ang Pangulo at miyembro ng kanyang pamilya sa Malakanyang. Kasunod ito ng pagpasok sa Palasyo ng limang armored car ng Presidential Security Guard at pagkaraan ng isang oras ay lumabas din ito sa compound ng Palasyo para sa hindi malamang destinasyon. Bagaman hindi pa kumpirmado ang balitang ito, sinabi ng ilang mga tao sa palasyo na maaaring ang Pangulo at miyembro ng kanyang pamilya ay sumakay sa armored car patungo diumano sa mga helicopter na naghihintay sa kanila para maghatid sa kanila sa Clark Air Base. Sa Clark diumano mayroong mga eroplanong maghahatid sa pangulo at kanyang pamilya patungong Amerika. Hindi pa makumpirma kung may katotohanan ang impormasyong ito at walang makakumpirma nito sa Palasyo. Bago umalis ang Pangulo sa Malakanyang kasama niya sa Presidential Resident ang mga miyembro ng Gabinete na nanatiling tapat sa kanya na kinabibilangan nina Executive Secretary Edgardo Angara, Energy Secretary Mario Tiaoqui, Public Works and Highways Secretary Gregorio Vigilar, Press Secretary Ricardo Puno, Press Undersecretary Michael Toledo, Press Undersecretary Ike Gutierrez. Ayaw kumpirmahin ni Undersecretary Gutierrez kung nakaalis na nga ang Pangulo sa Palasyo nang lumabas ito mula sa Presidential Residence at pumunta sa kanyang tanggapan sa Kalayaan Hall. Subalit ipinaligpit ni Gutierrez ang mga gamit niya sa kanyang tanggapan para iuwi sa kanilang tahanan. Tinawanan lang ni Press Acting Secretary Michael Toledo ang kumalat na balitang umalis na sa Palasyo si Estrada at miyembro ng kanyang pamilya. Sa isang press briefing, sinabi ni Toledo na sa katotohanan ang Pangulo kasama ang ilang miyembro ng gabinete ay nasa Presidential Residence pa sa Malakanyang. Ipinagkaila ni Toledo na nakita niya ang limang armored car na pumasok sa compound ng Palasyo dahil hindi umano niya nakita ang mga ito. Ayon kay Toledo, hindi nagbibitiw sa puwesto ang Pangulo at kung ibibigay niya ang puwesto kay Vice President Gloria Macapagal Arroyo, nangangahulugan ito na nagbitiw na siya sa puwesto.Sinabi ni Toledo na hinihintay ng Pangulo ang sagot ng United Opposition sa kanyang panukalang magdaos ng snap presidential elections na isasabay sa halalang lokal at congressional sa darating na Mayo. (Ulat ni Lilia A. Tolentino)</body>
<link>http://www.philstar.com/Article.aspx?articleId=125692&amp;publicationSubCategoryId=92</link>
</article>
<article>
<title>Passport ni Laarni balak kanselahin</title>
<author>Marilou B. Rongalerios, Ely Saludar, Doris Franche, Lordeth Bonilla, Angie dela Cruz at Butch Quejada</author>
<date>
<month>January</month>
<day>13</day>
<year>2001</year>
</date>
<body>Sasampahan ng contempt ng prosecution panel ang dating aktres at isa sa kalaguyo ni Pangulong Joseph Estrada na si Laarni Enriquez at ipapakansela ang passport nito kapag hindi ito dumalo sa paglilitis ng impeachment court sa Enero 17. Isa sa prosecutors na si Leyte Rep. Sergio Apostol ang nagsabi kahapon na maliwanag na iniwasan ni Enriquez ang pagsisilbi rito ng subpoena kaya agad itong umalis ng bansa patungong Hong Kong kamakalawa. &amp;quot;Mapipilitan ang prosecution panel na ipakansela ang passport ni Enriquez at pilitin siyang tumestigo sa graft and corruption laban sa Pangulo,&amp;quot; babala pa ni Apostol kaugnay ng napaulat na biglang pagsakay ni Enriquez sa isang eroplano ng Philippine Airlines kamakalawa ng umaga patungo sa Hong Kong. Pero sinabi ng Malaca&amp;Atilde;&amp;plusmn;ang sa pamamagitan ni Press Undersecretary Mike Toledo na may karapatan si Enriquez sa ilalim ng Konstitusyon na makalabas ng bansa dahil hindi naman ito akusado sa impeachment case. Idiniin ni Toledo na, dahil hindi naman si Enriquez ang akusado sa naturang kaso, hindi angkop dito ang sinasabi ng mga prosecutors na merong kasalanan ito kaya umalis ng bansa. Pinilit ng mga tauhan ng korte na isilbi ang subpoena kay Enriquez noong Miyerkules ng gabi. Sinabihan sila ng naabutan nilang tao sa bahay ng babae sa Wack-Wack Subdivision, Mandaluyong City na bumalik sa Huwebes pero wala na ang aktres at nakalis na ito ng bansa pagbalik nila. Hiniling din ni Apostol na imbestigahan ang isang Juancho Mendiola na kasabay sana ni Enriquez sa eroplano pero nadakip at nahulihan ng P6.8 milyong tangka nitong ipuslit palabas ng bansa. Sinabi rin ni Senate Secretary Lutgardo Barbo na hihilingin nila sa Department of Foreign Affairs na kanselahin ang passport ni Enriquez kapag hindi ito bumalik sa nabanggit na petsa. Inirekomenda naman ng militanteng Kilusang Mayo Uno sa prosecution na magpalabas ng subpoena at hold-order kay dating Unang Ginang Loi Estrada at sa iba pang mga kerida ng Pangulo para hindi na maulit ang nangyari kay Enriquez. Hiningi rin ng grupong Gabriela na idaan sa lie detector test si Mendiola para malaman kung nagsasabi ito ng totoo na hindi umano kanya ang dala nitong pera. Takdang kasuhan sa Pasay City Prosecutors Office ng paglabag sa regulasyon ng Bangko Sentral si Mendiola bagaman may agam-agam sa paliparan dahil P10 milyon umano ang laman ng bag nito pero naging P6.8 milyon na milyon nang bilangin. (Ulat nina Marilou B. Rongalerios, Ely Saludar, Doris Franche, Lordeth Bonilla, Angie dela Cruz at Butch Quejada)</body>
<link>http://www.philstar.com/Article.aspx?articleId=125693&amp;publicationSubCategoryId=92</link>
</article>
<article>
<title>Senator-judge may death threat</title>
<author>Doris Franche</author>
<date>
<month>January</month>
<day>13</day>
<year>2001</year>
</date>
<body>Ibinunyag kahapon ni Senator-Judge Renato Cayetano sa impeachment court na tumanggap siya ng isang sulat na nagsasaad na papatayin na rin siya. Hindi binanggit sa sulat kung sino ang nagpadala nito pero sinasabi rito na napagkaisahan ng grupo nito na pinangungunahan ng isang Ka Basil RHB III na papatayin siya ng mga ito kapag hindi niya ipinamahagi sa mahihirap ang kinita niyang P70 milyon sa Best World Resources. May kasamang bala ang sulat na nakapaloob sa isang envelope ng LBC. Samantala, hinamon ni Cayetano ang Senado na unahing imbestigahan sina Senators John Osme&amp;ntilde;a at Tessie Oreta na tumanggap ng tig-P1 milyong balato sa jueteng bagaman hindi siya natatakot na maimbestigahan sa umanoy pagbili niya ng shares sa kontrobersyal na BWR nang hindi nagbabayad. Iginiit ni Cayetano na, kailanman, hindi siya humingi o nagkaroon ng shares of stocks nang hindi nababayaran. (Ulat ni Doris Franche)</body>
<link>http://www.philstar.com/Article.aspx?articleId=125694&amp;publicationSubCategoryId=92</link>
</article>
<article>
<title>Hoodlum kapag umasta si Erap</title>
<author></author>
<date>
<month>January</month>
<day>13</day>
<year>2001</year>
</date>
<body>Inimbitahan umano si Erap ng mga pulis para tanungin kung sa kanya nga ang baril na ginamit ni Boy Sta. Romana sa pakikipag-draw sa tatlong kalalakihan na ang isa ay pulis Quezon City umano. Napatay nga si Sta. Romana samantalang nasugatan naman ang pulis. Kasama umanong dinala sa presinto si Erap at ang nobyang aktres. Sa presinto ay arogante umano si Erap nang tinatanong ng imbestigador tungkol sa baril na ginamit ni Sta. Romana. Sinabi umano ni Erap na hindi kanya ang baril na iyon kundi sa isang kaibigang babae lamang. Totoo umanong nasa kanyang kotse ang baril subalit hindi iyon sa kanya. Sa isa pang bersiyon ng barilang iyon sa LVN Productions, sinasabi namang ang baril ay pag-aari umano ni Zaldy Zhornack na nakalagay naman sa kotse ni Fernando Poe Jr. na kinuha roon ni Sta. Romana. Ang pinagmulan umano ng barilan ay maaaring dahil sa larong basketball. Magka-team sina Erap, Zhornack at Sta. Romana ng mga panahong iyon at matatalik na magkaibigan. Naganap ang laro sa Araneta Colesium. Nagkasagutan umano si Zhornack at ang referee. Sinapak umano ni Zhornack ang referee at ang kasunod ay ang labu-labo na. Napilitan nang tumawag ng mga pulis para ayusin ang kaguluhan. Iniuugnay ang pangyayaring iyon sa barilan sa LVN compound. Pumunta umano ang mga nakalaban sa LVN para gumanti sa pananapak ni Zhornack. Ang masakit ay si Sta. Romana lamang ang inabot at ito nga ang napuruhan. Magdamag umanong pinigil sa police headquarters si Erap at kinabukasan ay pinalaya matapos makapagpiyansa. Sinabi umano ng mga pulis na matigas si Erap at nagpipilit na palayain siya sa gabing iyon. Kung umasta umano si Erap ay parang ang hoodlum na si Asiong Salonga na ang buhay ay ginanapan nito sa pelikula. Para bang ang pagkatao ni Asiong ay sumapi umano rito. Sino ba si Asiong Salonga? (Itutuloy)</body>
<link>http://www.philstar.com/Article.aspx?articleId=125695&amp;publicationSubCategoryId=92</link>
</article>
<article>
<title>BW pinautang ng PNB ng P600M kahit walang kolateral</title>
<author>Doris M. Franche</author>
<date>
<month>January</month>
<day>13</day>
<year>2001</year>
</date>
<body>Pinautang ng Philippine National Bank ng P600 milyon ang Best World Resources ng negosyanteng kaibigan ni Pangulong Joseph Estrada na si Dante Tan kahit walang kolateral ang naturang kumpanya. Ito ang ibinunyag ni dating Finance Secretary Edgardo Espiritu sa pagpapatuloy kahapon ng kanyang testimonya sa Senado na lumilitis sa mga kasong impeachment laban sa Pangulo. Sinabi ni Espiritu na kinausap na niya ang Pangulo hinggil dito sa pagsasabing hindi kuwalipikadong humiram ang BWR sa PNB dahil hindi maipaliwanag ng naturang kumpanya ang sales statement nito. Nagkasira anya sila ng Pangulo nang hilingin nito na isagawa ang maanomalyang pagsasapribado ng PNB. Gusto umano ni Estrada na sundin ang nais ng kaibigan nitong negosyanteng si Lucio Tan na pagsanibin ang PNB at ang Allied Bank pero mariin itong tinanggihan ni Espiritu. Isiniwalat din ni Espiritu na ilang kaibigan ng Pangulo na tulad nina Executive Secretary Edgardo Angara, Mike Romero at Rolly Macasaet ng PNCC ang nagsabi na huwag na siyang tumestigo kasabay ng pagsasabing ayos na ang kaso ng kanyang anak sa isang banko. Pero isinagot niya kay Angara na hindi kailangan ng kanyang anak ang tulong dahil batay naman sa merito ng ebidensya ang kaso. Binanggit pa niya na may mga smuggler sa Bureau of Customs at sa Economic Intelligence and Investigation Bureau kaya hindi makakolekta ng maayos na buwis ang pamahalaan. (Ulat ni Doris M. Franche)</body>
<link>http://www.philstar.com/Article.aspx?articleId=125696&amp;publicationSubCategoryId=92</link>
</article>
<article>
<title>Jose Mari di pa lusot</title>
<author>Malou Rongalerios</author>
<date>
<month>January</month>
<day>13</day>
<year>2001</year>
</date>
<body>Kailangan pang pagbotohan ng buong House of Representatives ang rekomendasyon ng ethics committee nito na patawan lang ng parusang reprimand sa halip na expulsion si San Juan Congressman Jose Mari Gonzalez kaya hindi pa siya nakakatiyak na mananatili siya sa tungkulin kaugnay ng pananampal niya kay Sergeant-at-Arms Bayani Fabic noong Nobyembre 13, 2000. Ito ang idiniin kahapon ni Valenzuela Rep. Magtanggol Gunigundo na nagsabi pa na kailangan ni Gonzalez ng 2/3 na boto ng House para mapagtibay ang parusang reprimand. Maaari anyang gamitin ng mga kongresista ang kanilang kunsiyensiya para bigyan ng nararapat na hatol si Gonzalez dahil sa ginawa nito kay Fabic na napanood ng buong bansa sa telebisyon. (Ulat ni Malou Rongalerios)</body>
<link>http://www.philstar.com/Article.aspx?articleId=125697&amp;publicationSubCategoryId=92</link>
</article>
<article>
<title>Rating ni Erap bumagsak</title>
<author></author>
<date>
<month>January</month>
<day>13</day>
<year>2001</year>
</date>
<body>Bumagsak ang rating ni Pangulong Joseph Estrada sa negative 19 trust rating at umabot sa negative five ang kanyang approval rating sa bagong survey ng Pulse Asia noong Enero 8, 2001 na sumaklaw sa 300 residente ng Metro Manila. Kasabay nito, sinabi ng Social Weather Station na sa survey nito sa 500 residente ng Metro Manila may tatlong linggo na ang nakakaraan, 44% ang naniniwalang tumanggap ng suhol mula sa jueteng si Pangulong Joseph Estrada samantalang 24% ang naniniwalang inosente ang Punong Ehekutibo. (Ely Saludar)</body>
<link>http://www.philstar.com/Article.aspx?articleId=125698&amp;publicationSubCategoryId=92</link>
</article>
<article>
<title>BW di kay Erap Tan</title>
<author>Lilia Tolentino</author>
<date>
<month>January</month>
<day>13</day>
<year>2001</year>
</date>
<body>Pinabulaanan kahapon ng negosyanteng si Dante Tan ng Best World Resources sa isang pulong-balitaan ang akusasyon ni dating Finance Secretary Edgardo Espiritu na kasosyo niya sa BW ang kaibigan niyang si Pangulong Joseph Estrada. Idiniin ni Tan na hindi siya kailanman nakipag-usap sa Pangulo hinggil sa kaso ng BW o nagpatulong dito para sa problema ng kanyang kumpanya. Ayon naman kay Ambassador Ernesto Maceda, dapat tukuyin ni Espiritu ang nagbentang broker, account number at ang pangalang ginamit ng Pangulo kung totoo ang naturang akusasyon. Hiniling din ng negosyanteng si Mark Jimenez kay Espiritu na magpakita ng mga dokumentong magpapatunay na siya na ang may-ari ng BW. (Ulat ni Lilia Tolentino)</body>
<link>http://www.philstar.com/Article.aspx?articleId=125699&amp;publicationSubCategoryId=92</link>
</article>
<article>
<title>Espiritu 'nagtago' na sa Amerika?</title>
<author>Doris Franche at Malou Rongalerios</author>
<date>
<month>January</month>
<day>14</day>
<year>2001</year>
</date>
<body>Umalis kahapon ng umaga ng bansa patungong United States si dating Finance Secretary Edgardo Espiritu na nagbunyag sa impeachment court nitong linggong ito na kabilang sa nagmamay-ari ng kontrobersyal na Best World Resources si Pangulong Joseph Estrada. Ilang opisyal ng Bureau of Immigration na nakatalaga sa Ninoy Aquino International Airport ang nagsabing kasama ni Espiritu ang kanyang asawa sa pag-alis patungong Los Angeles sa US. Sinabi pa ng mga taga-Immigration na hindi malinaw kung bakit umalis si Espiritu o kung kailan siya babalik sa Pilipinas. Nabahala sa kanyang kaligtasan si Espiritu makaraang ibunyag niya sa korte na ilang kilalang mga smuggler ang nakita umano niyang nakikipagsosyalan sa Malaca&amp;ntilde;ang. Kasabay nito, sinabi kahapon ni Private Prosecutor Hernando Perez na pareho sila ni Espiritu na nakatanggap ng death threat mula nang lumahok sila sa impeachment trial Sinabi ni Perez na, mula noong nakaraang linggo, may mga tumatawag sa telepono sa mga bahay at opisina nila ni Espiritu at nagbabantang may mangyayaring masama sa kanila kapag patuloy nilang idinidiin si Estrada sa impeachment. Naunang hiningi ng ilang senador-hukom kay Espiritu na ibunyag ang pangalan ng naturang mga smuggler pero binawi nila ito kinalaunan dahil sa panganib na idudulot nito sa buhay ng kalihim. Pero iginiit ni Senator-Judge Raul Roco na dapat isiwalat ni Espiritu ang pangalan ng mga smuggler na nakikita ng dating kalihim na dumadalo sa ilang mga pulong sa Malaca&amp;ntilde;ang. Pinuna ni Roco na hindi na dapat binanggit ni Espiritu sa testimonya nito ang hinggil sa mga smuggler kung hindi rin lang maibubunyag ang pangalan ng mga ito. Lumilitaw anya na mas natatakot si Espiritu sa mga smuggler kaysa sa Pangulo na nahaharap ngayon sa mga kasong impeachment tulad ng bribery, graft, betrayal of public trust at violation of Constitution. May mga senador namang nagsasabi na hindi na dapat pilitin si Espiritu na ibunyag ang mga smuggler dahil hindi nila kayang bigyan seguridad ang dating kalihim at pamilya nito. (Ulat nina Doris Franche at Malou Rongalerios)</body>
<link>http://www.philstar.com/Article.aspx?articleId=125700&amp;publicationSubCategoryId=92</link>
</article>
<article>
<title>Mga babae ni Erap nasa US watchlist</title>
<author>Malou Rongalerios</author>
<date>
<month>January</month>
<day>14</day>
<year>2001</year>
</date>
<body>Maging ang mga awtoridad ng United States ay nagbabantay na rin sa mga pera ng mga kalaguyo ni Pangulong Joseph Estrada sa mga banko bilang pagtupad sa mahigpit na anti-money laundering laws ng U.S. o batas laban sa paglilipat sa mga banko ng mga salapi na nanggaling sa iligal na aktibidad. Sinabi kahapon ni Bohol Congressman Ernesto Herrera na binabantayan na umano ng US bank&amp;acirc;€™s anti-money laundering (AMLA) ang mga bank account ng mga babae ng Pangulo. Sinabi ni Herrera na, ayon sa kanyang mga impormante sa Citibank, isa sa mga kabit ng Pangulo ang naghuhulog o nagdedeposito ng malaking halaga ng pera sa naturang banko simula pa noong 1998. Sinabihan ng isang taga-Citibank ang naturang babae na maging &amp;quot;mahinahon&amp;quot; sa pagdedeposito sa kanyang account dahil sa laki ng salapi at madalas nitong pagdedeposito mula pa ng nabanggit na taon. Kumpiyansa naman ang mambabatas na mapapatunayan ang pagbabantay ng AMLA sa mga bank account ng mga babae ng Pangulo kapag inatasan ng impeachment court ang Citibank na ipalabas ang mga rekord ng naturang mga account. Kinumpirma rin ni Herrera na ang AMLA ay isang watchlist na binuo ng iba&amp;acirc;€™t ibang sangay ng Citibank sa buong mundo bilang pagtupad sa mahigpit na anti-money laundering law. Naunang inihayag ng prosecution panel na, bukod kay Unang Ginang Dr. Loi Ejercito Estrada at sa Jose Velarde at Kelvin Garcia account ni Estrada, may mga hiwalay na bank account din ang mga babae nito na sina Guia Gomez, Laarni Enriquez, at Joy Melendrez. Bawat isa ay may pitong pangalan sa savings, checking account, time deposit at investment in commercial papers, treasury bills, bonds at iba pang instrument. Pinapanindigan ng prosecutors na si Estrada mismo ang nagmamay-ari ng mga bank account nina Velarde at Garcia. Sinabi naman ni Misamis Oriental Congressman Oscar Moreno na dapat kumpiskahin ang perang nakadeposito sa dalawang account ni Estrada dahil hindi ito nakasaad sa statement of assets and liabilities ng Pangulo. (Ulat ni Malou Rongalerios)</body>
<link>http://www.philstar.com/Article.aspx?articleId=125701&amp;publicationSubCategoryId=92</link>
</article>
<article>
<title>Metro bombings, bakit itinaon sa alas-12 ng tanghali ?</title>
<author>Joy Cantos</author>
<date>
<month>January</month>
<day>14</day>
<year>2001</year>
</date>
<body>Itinaon umano ng mga rebeldeng Moro Islamic Liberation Front sa ganap na alas-12:00 ng tanghali na oras ng pagdarasal ng mga Muslim ang madugong pambobomba sa maraming bahagi ng Metro Manila noong Disyembre 30, 2000. Isang intelligence officer na tumangging magpabanggit ng pangalan ang nagsabi sa Pilipino Star Ngayon na itinuturo ng mga nakalap nilang ebidensya ang MILF bilang siyang responsable sa pambobomba na ikinamatay ng 18 tao at ikinasugat ng mahigit 90 biktima. &amp;quot;Tingnan na lang ninyo kung anong oras sila nag-umpisa ng pagpapasabog. Di ba alas-12:00? Importanteng-importante kasi sa mga Muslim ang oras na yan dahil kailangan nilang magdasal kay Allah. Obligado ang lahat na magtungo sa Mosque at yung hindi susunod diyan ay makasalanan,&amp;quot; sabi pa ng opisyal na mahabang panahon ding nadestino at nakipaglaban sa mga rebeldeng Muslim sa Mindanao. Idinagdag niya na, kung may madamay mang Muslim, hindi ito panghihinayangan ng mga salarin dahil ibig daw sabihin nito, makasalanan ang biktima at kaparusahan ang sinapit nito. Samantala, ilang impormante sa Camp Crame ang nagsabing kilala na ng pulisya ang mga suspek sa pambobomba sa Light Rail Transit at sa Plaza Ferguson sa Maynila noong Disyembre 30. Sinabi ng impormante na anim ang suspek sa pambobomba sa isang coach ng LRT sa Blumentritt, Manila. Namataan din ang mga ito sa Plaza Ferguson malapit sa United State Embassy bago sumabog ang bomba rito. Dalawa sa mga suspek ang aktibo umanong miyembro ng MILF. (Ulat ni Joy Cantos)</body>
<link>http://www.philstar.com/Article.aspx?articleId=125702&amp;publicationSubCategoryId=92</link>
</article>
<article>
<title>Si Asiong at si Erap</title>
<author></author>
<date>
<month>January</month>
<day>14</day>
<year>2001</year>
</date>
<body>Nicasio R. Salonga ang buong pangalan ni Asiong. Siya ang kinatakutang hoodlum sa Tondo noong 1945 at numero unong kalaban ng isa pang tigasing hoodlum na si Totoy Golem. Bata pa lamang ay kinilala nang tigasin si Asiong sa kanilang lugar sa Tondo. Walang kinatatakutan. Hindi tumatakbo o umaatras sa pakikipag-away. Lumaki sa kapaligirang nababalot ng maraming bisyo, krimen at grabeng kahirapan. Ang karahasan sa buhay ay karaniwan na lamang umano kay Asiong. Ang baril para rito ay isang laruan lamang at madalas hamunin si Kamatayan. Ilang ulit dinakip si Asiong dahil sa ilegal na pag-iingat ng baril. Sinasabing may matinding pagkahumaling sa baril si Asiong sapagkat kung anu-anong klase ng baril umano ang nahuhuli rito. Ilang beses siyang naglabas-masok sa bilangguan dahil sa pagnanakaw, panghoholdap at panggugulo lalo na kapag nasa impluwensiya ng alak. May mga pagkakataong tumatakas siya sa detention cell. Naakusahan siya ng frustrated homicide noong November 13, 1945. Nakapagpiyansa siya at nakalaya. Balik uli siya sa masamang gawain. Pinamunuan nito ang isang grupo ng mga kilabot na holdaper. Nadakip uli at nabilanggo na naman. Hanggang sa humantong siya sa National Bilibid Prisons (NBP). Hanggang sa isang balita ang gumimbal sa lahat noong May 1, 1946. Tumakas si Asiong sa NBP. Nang mga panahong iyon ay kainitan ng kampanya sa Presidential elections. Tumatakbong Presidente si Manuel A. Roxas. Mahigpit nitong kalaban si Sergio Osme&amp;Atilde;&amp;plusmn;a. Umano&amp;acirc;€™y sa Nueva Ecija nagta-go si Asiong makaraang tumakas. Hanggang sa mabulgar ang dahilan ng kanyang pagtakas. Ito ay upang tulungan umano si Roxas na makakuha nang maraming boto sa mga residente roon. Pinaniniwalaang may &amp;quot;malalakas&amp;quot; at &amp;quot;maiimpluwensiyang&amp;quot; tao na nagpatakas kay Asiong para gamitin sa eleksiyon. Sa ibang bersiyon ng balita, sinabing si Asiong ang gumawa ng paraan para hindi makapanakot ang mga Huk sa mga residente ng Nueva Ecija at makapag-participate sa election. Binantayan umano nina Asiong ang mga poll booth. May mga nagsabi naman na kaya pinatakas si Asiong ay para takutin ang mga botanteng boboto kay Osme&amp;Atilde;&amp;plusmn;a. (Itutuloy)</body>
<link>http://www.philstar.com/Article.aspx?articleId=125703&amp;publicationSubCategoryId=92</link>
</article>
<article>
<title>Shabu laganap sa Kongreso?</title>
<author>Marilou Rongalerios</author>
<date>
<month>January</month>
<day>14</day>
<year>2001</year>
</date>
<body>Dahil sa barilang naganap sa House of Representatives kamakailan na ikinamatay ng dalawang kasapi ng House Security group, mas malalim na problema ang maaaring kaharapin ngayon ng Kamara sanhi nito. Ito ay matapos na paghinalaan na posibleng may kinalaman ang bawal na gamot sa naturang insidente. Ayon sa isang source, may mga empleyado ng Kamara ang lulong sa ipinagbabawal na gamot, partikular ang shabu. Ang kawaning nakatoka sa mahabang oras ng trabaho ang higit umanong malapit sa bawal na gamot tulad ng mga nakatalaga sa security, motor pool, property and engineering at printing. Ilang tauhan din umano ng mga kongresista ang gumagamit ng bawal na gamot. Bilang katunayan umano, isang babaing chief of staff ng isang congressman at isang lalaking empleyado ng Kamara na diumanoy parehong high sa drugs ang nahuli ng mga guwardiya na nagtatalik sa loob ng opisina noong isang taon sa isang congressional office. Ang lalaking empleyado ng Kamara, ayon pa sa source, ay kalalabas lamang sa rehabilitation center matapos ang tatlong buwang pagpapagamot. Ipinapalagay na nagmumula sa kalapit na squatter area ng Batasan nanggagaling ang supply ng shabu. Nauna rito, nanawagan si Bukidnon Rep. Juan Miguel Zubiri na isailalim sa drug test ang mga kawani ng House security kasunod ng pagkakabaril at pagkapatay ni Renato dela Cruz sa kanyang superior na si Roselio Ylagan at kasamahang si Gerald Rallos. (Ulat ni Marilou Rongalerios)</body>
<link>http://www.philstar.com/Article.aspx?articleId=125704&amp;publicationSubCategoryId=92</link>
</article>
<article>
<title>Cayetano di raw dapat umatras sa trial</title>
<author>Joy Cantos</author>
<date>
<month>January</month>
<day>14</day>
<year>2001</year>
</date>
<body>Hindi na kailangang mag-inhibit pa sa impeachment trial si Senator Renato Cayetano matapos nitong akusahan si Pangulong Joseph Estrada na nakialam para baligtarin umano ang desisyon sa kontrobersyal na kaso ng Vizconde massacre. Ito ang inihayag kahapon ni Atty. Froilan Bacungan, dating dean ng UP College of Law sa ginanap na Kapihan sa Sulu Hotel sa Quezon City. Sinabi ni Bacungan na walang dahilan para i-ground si Cayetano sa impeachment trial dahil ang proseso nito ay pulitikal at hindi &amp;quot;judicial in nature&amp;quot;. Una rito, inakusahan ni Cayetano nitong Miyerkules si Estrada na hiniling umano sa kanya na pawalang-sala ang mga pangunahing akusado sa Vizconde massacre. Si Cayetano ang tumayong isa sa abogado ng mga Vizconde. Kabilang sa mga akusado sa Vizconde massacre ay sina Hubert Webb, anak ni dating Senador Freddie Webb na isa sa mga kaibigan ni Estrada. Si Webb ay nahatulan ng korte ng habambuhay na pagkabilanggo sa nasabing kaso. Sakali naman umanong manghimasok ang mga pribadong indibidwal upang ma-inhibit sa pagdinig si Cayetano, sinabi in Bacungan na mababasura rin ito dahil sa isyu ng pulitika ang usapin. (Ulat ni Joy Cantos)</body>
<link>http://www.philstar.com/Article.aspx?articleId=125705&amp;publicationSubCategoryId=92</link>
</article>
<article>
<title>RP may bagong Pangulo bago mag-EDSA anniversary - Defensor</title>
<author>Malou Rongalerios at Joy Cantos</author>
<date>
<month>January</month>
<day>14</day>
<year>2001</year>
</date>
<body>Iba na ang presidente ng Pilipinas bago sumapit ang ika-15 anibersaryo ng EDSA people power revolution. Ito ang matapang na prediksyon kahapon ni Quezon City Congressman Michael Defensor batay umano sa &amp;quot;pagkakabugbog&amp;quot; sa Pangulo sa paglilitis ng Senado sa kaso nitong impeachment at sa opinyong publiko. Sinabi ni Defensor na ang araw-araw na &amp;quot;bomba&amp;quot; at &amp;quot;bugbog&amp;quot; na tinatamasa ni Estrada mula sa prosecution panel ang siyang sisira sa kredibilidad nito. &amp;quot;Sira na ang lahat ng kanyang alibi. Maging kredibilidad. Ang abilidad niya para mamuno ay pinasabog sa maliliit na piraso, kahit maging mga abogado niya ay inaatake na rin,&amp;quot; sabi pa ni Defensor. Batay anya sa survey, inulila na ng masa si Estrada sa kabila ng mga inupahang tao at tagapagsalita para ipagtanggol siya. Marami anyang Pilipino ang naniniwalang &amp;quot;guilty&amp;quot; ang Pangulo sa kasong impeachment batay sa survey ng Pulse Asia. Samantala, sinabi kahapon ni Senador Gregorio Honasan na malabong maulit ang EDSA revolution na nagpabagsak sa rehimen ni dating Pangulong Ferdinand Marcos noong 1986. Sinabi ni Honasan na, sa abot ng kanyang kaalaman, walang demoralisasyon sa pulisya at militar para magpasimula ng rebolusyon laban sa kasalukuyang administrasyon. Pero nagbabala si Honasan na maaaring may manghimasok na militar kapag nagkaroon ng inhustisya sa paglilitis sa kaso ng Pangulo. (Ulat nina Malou Rongalerios at Joy Cantos)</body>
<link>http://www.philstar.com/Article.aspx?articleId=125706&amp;publicationSubCategoryId=92</link>
</article>
<article>
<title>Sentensya kay Erap sigurado</title>
<author>Malou Rongalerios</author>
<date>
<month>January</month>
<day>15</day>
<year>2001</year>
</date>
<body>Tiyak na masesentensyahan ng Senado sa kasong impeachment si Pangulong Joseph Estrada dahil sa testimonya ng kanyang dating Finance Secretary na si Edgardo Espiritu. Gumawa ng ganitong paniniyak ang tagapagsalita ng prosecution panel na si Marinduque Congressman Edmund Reyes na nagsabi pa na nakapagpadagdag ang testimonya ni Espiritu sa pressure para mapilit ang Pangulo na humarap sa impeachment court. Idiniin ni Reyes na masesentensyahan ng parusang pagkatanggal sa puwesto si Estrada kapag nabigo itong sagutin ang mga akusasyon ng isang dating miyembro ng Gabinete nito. Sinabi ni Espiritu sa korte noong nakaraang linggo na ipinagtapat sa kanya ng Pangulo na isa ito sa may-ari ng Best World Resources ng kaibigan nitong negosyanteng si Dante Tan na napagbintangang nagkasala ng insider trading at manipulation sa stock market. Ibinunyag din ni Espiritu na ilang smuggler ang nakikipagsosyalan sa Pangulo sa Malaca&amp;Atilde;&amp;plusmn;ang. Idinagdag pa ng dating kalihim na inaprubahan ng Philippine National Bank ang P600 milyong pautang sa BW kahit walang kolateral. Sinabi ni Espiritu na nagbitiw siya sa tungkulin noong nakaraang taon dahil hindi na niya masikmura ang mga laganap na katiwalian. &amp;quot;Napakalaki ng epekto ng testimonya ni Espiritu. Mapupuwersa rito ang Pangulo na humarap sa impeachment court,&amp;quot; sabi pa ni Reyes. &amp;quot;Walang alinlangan. Kung gusto niyang magkaroon ng tsansang maabsuwelto, dapat siyang umupo sa witness stand,&amp;quot; dagdag niya. Minaliit naman ng mga abogado ni Estrada ang testimonya ni Espiritu sa pagsasabing hindi nito natigatig ang defense panel. Ayon din kay Batangas Rep. Ralph Recto, dapat talagang humarap sa impeachment court si Estrada para mailigtas ang mga kalaguyo nito tulad nina Laarni Enriquez at Guia Gomez. (Ulat ni Malou Rongalerios)</body>
<link>http://www.philstar.com/Article.aspx?articleId=125707&amp;publicationSubCategoryId=92</link>
</article>
<article>
<title>Pagwasak sa oposisyon garapalan</title>
<author>Malou Rongalerios</author>
<date>
<month>January</month>
<day>15</day>
<year>2001</year>
</date>
<body>Halata na ang taktika ng administrasyong Estrada para siraan ang mga tao na umuusig sa Pangulo. May kaugnayan man o wala sa diyaryong ito si Quezon City Congressman Feliciano Belmonte na manager din ng prosecution panel sa paglilitis sa kasong impeachment laban kay Pangulong Joseph Estrada, pupunahin pa rin natin at babatikusin ang desperadong hakbang na ito ng administrasyon. Halatang-halata ang bulok na istrok ng pa-&amp;quot;guwapo&amp;quot; machinery ni Estrada nang muling buhayin ang usapin hinggil sa umanoy P570 milyong anomalya sa bentahan ng Commercial Bank of Manila noong general manager pa si Belmonte ng Government Service Insurance System sa ilalim ng administrasyon ni dating Pangulong Corazon Aquino. Taong 1993 pa lang ay dinismis na agad ng Ombudsman ang kasong ito na isinampa laban kay Belmonte dahil sa kawalan ng merito. At bakit gumagamit pa ang administrasyon ng organisasyon ng mga mangingisda gaya ng Katipunan ng mga Maliliit na Mangingisda sa Manila Bay para &amp;quot;ibunyag&amp;quot; ang isang lipas na usapin na dininig na ng tamang ahensya ng pamahalaan at nahusgahan nang idismis? Isang Arnel Viray na tagapagsalita umano ng samahan ang nagsabing una pang papasok si Belmonte sa kalaboso kaysa kay Estrada dahil sa kasong ito. Maging sina Aquino at dating Pangulong Fidel Ramos at Makati Congressman Joker Arroyo ay iniugnay sa anomalyang ito na muli umanong iniharap ng isang retiradong empleyado ng GSIS na nagsabing iregular ang pagbebenta sa banko. Lahat ng nabanggit na personahe ay pawang nagsusulong sa kasong impeachment laban kay Estrada na ang kinakaharap na asunto ay dambuhala at pinatutunayan ng mga matitibay na ebidensyang nauna nang nailathala sa mga pahayagan at naibrodkas sa radyo at telebisyon kasama pa rin ang testimonya ng mga saksi sa mga asunto laban sa Pangulo. Ang isang taong guilty lang ang makakagawa ng ganitong maruming taktika na walang ipinag-iba sa sistema ni dating Pangulong Ferdinand Marcos. (Ulat ni Malou Rongalerios)</body>
<link>http://www.philstar.com/Article.aspx?articleId=125708&amp;publicationSubCategoryId=92</link>
</article>
<article>
<title>Hatol ng Senado igalang</title>
<author>Ely Saludar</author>
<date>
<month>January</month>
<day>15</day>
<year>2001</year>
</date>
<body>Umapela kahapon ang Malaca&amp;ntilde;ang kay Manila Archbishop Jaime Cardinal Sin na igalang ang anumang hatol na igagawad ng impeachment court o Senado kay Pangulong Joseph Estrada. Ginawa ni Press Undersecretary Mike Toledo ang panawagan bilang tugon sa banta ni Sin na mangunguna ito sa pangalawang people power revolution kapag naabsuwelto ang Pangulo sa mga kaso nitong bribery, graft and corruption, betrayal of public trust at culpable violation of Constitution. Sinabi ni Toledo na mismong ang publiko o mayoryang Pilipino ang ayaw na muling mangyari ang people power revolution o kudeta batay na rin sa resulta ng survey. Kumpiyansa ang Malaca&amp;ntilde;ang na hindi magtatagumpay ang panibagong people power revolution laban sa administrasyong Estrada. Nilinaw ni Toledo na magkaiba ang sitwasyon ngayon at ng kay dating Pangulong Ferdinand Marcos na pinatalsik ng people power revolution noong 1986. (Ulat ni Ely Saludar)</body>
<link>http://www.philstar.com/Article.aspx?articleId=125709&amp;publicationSubCategoryId=92</link>
</article>
<article>
<title>Krimen kumonti dahil sa impeachment trial</title>
<author>Perseus Echeminada</author>
<date>
<month>January</month>
<day>15</day>
<year>2001</year>
</date>
<body>Naging abala umano sa araw-araw na pagmomonitor sa paglilitis ng Senado sa kasong impeachment laban kay Pangulong Joseph Estrada ang mga kriminal kaya bumaba sa kasalukuyan ang mga krimen sa iba&amp;acirc;€™t ibang bahagi ng bansa. Ito ang naging obserbasyon ng isa sa mga hukom ng impeachment court na si Senador Gregorio Honasan na nagsabi pa na , batay sa unofficial report ng Philippine National Police, kumonti ang mga krimen mula pa nang magsimula ang paglilitis noong unang linggo ng Disyembre 2000. &amp;quot;Pati yung mga kriminal at masasamang-loob nakatutok sa impeachment trial,&amp;quot; sabi ni Honasan sa isang lingguhang programa sa radyo. Para kay Honasan, ang naturang paglilitis ay mas sikat kaysa sa mga kilalang telenovela at higit na puno ng suspense, intriga, aksyon, drama at comedy. Binanggit din niya na maaaring nakapagpababa sa krimen ang pananatili ng maraming misis sa kani-kanilang bahay para manood ng paglilitis sa telebisyon kaya napagkakaitan ng mabibiktima ang mga kriminal. Pero pinuna niya na, sa halip na mapunta sa mga produktibong aktibidad, nauubos ang oras ng mga tao sa panonood sa anim na oras na paglilitis. Gayunman, nakakabuti rin ito sa kabilang dako dahil natututuhan ng mamamayan ang mga pangunahing isyu na magiging basihan ng hatol ng mga senador kay Estrada. (Ulat ni Perseus Echeminada)</body>
<link>http://www.philstar.com/Article.aspx?articleId=125710&amp;publicationSubCategoryId=92</link>
</article>
<article>
<title>Pelikulang malayo sa katotohanan</title>
<author></author>
<date>
<month>January</month>
<day>15</day>
<year>2001</year>
</date>
<body>Nanalo si Manuel Roxas sa Presidential election noong May 9, 1946. At kasunod ng balitang iyon ang pagsuko ng kilabot na hoodlum na si Asiong Salonga. Hinintay lamang ni Asiong ang siguradong pagkapanalo ni Roxas at maayos siyang sumuko sa mga awtoridad. Sinabi ni Asiong na ang pagkapanalo ni Roxas ay hudyat na rin ng kanyang pagbabago, pagbabalik-loob at pagsunod sa batas. Sinabi pa ni Asiong na ang tanging layunin niya kaya tumakas ay upang tulungan lamang si Roxas. Hindi na naungkat kung sino ang &amp;acirc;€˜&amp;acirc;€˜malalakas na taong&amp;acirc;€™&amp;acirc;€™ sangkot sa misteryo niyang pagtakas sa National Bilibid Prisons noong January 9, 1946. Ganoon pa man kinikilala ang pagiging makabayan ni Asiong sa pagbabantay sa mga poll booth upang huwag makapanggulo ang mga Huk. Doon nagwakas ang kuwento ni Asiong hanggang sa siya ay mamatay. Kakatwa na nang mapanood ang pelikulang hango sa buhay ni Asiong na ginampanan ni Erap ay malayo ito sa tunay na istorya. Ang buhay ni Asiong bilang No. 1 hoodlum ay batbat ng karahasan at hindi nabanggit na nagnakaw ito para may maitulong sa kapwa. Sa pelikula ni Erap ay naging &amp;acirc;€˜&amp;acirc;€˜Robin Hood&amp;acirc;€™&amp;acirc;€™ umano si Asiong na malayo sa katotohanan. Umano&amp;acirc;€™y ang mga ninanakaw at hinoholdap pa ng grupo ni Asiong noon ay mga karaniwang mamamayan na nagpapakahirap kumita ng pera para sa ikinabubuhay. Sa paglalarawan ni Erap sa katauhan ni Asiong Salonga ay nagtagumpay naman sapagkat dito siya nakilala bilang artista. Kinagat ng mga tao ang pelikula at naging bukambibig ang pangalang Joseph Estrada. Dito rin sa pelikulang ito niya nakasama ang babaing minsan ay naging First Lady niya sa San Juan noong 1967 &amp;acirc;€“ si Guia Gomez. Ang papel ni Guia rito ay &amp;acirc;€˜&amp;acirc;€˜other woman&amp;acirc;€™&amp;acirc;€™ ni Asiong. Diumano ay marami ring babaeng nagdaan sa kamay ni Asiong. Hindi naman ito kataka-taka sapagkat may kaguwapuhan din naman umano si Asiong. Maging sa kasalukuyan ay nababanggit pa rin ang pangalan ni Asiong Salonga at nakakabit ito sa pangalan ni Erap. Ayon kay Ilocos Sur Gov. Luis &amp;acirc;€˜&amp;acirc;€˜Chavit&amp;acirc;€™&amp;acirc;€™ Singson, ang inisyal na &amp;acirc;€˜&amp;acirc;€˜AS&amp;acirc;€™&amp;acirc;€™ ang ginagamit ni Erap kapag nagdedeposito siya ng pera rito mula sa mga jueteng lord. Inakusahan ni Singson si Erap na tumanggap ng suhol na P300 milyon mula sa jueteng. Nakulong ang tunay na Asiong at marami naman ang nagtatanong kung ganito rin ang kasasapitan ng lalaking gumanap sa kanyang marahas na buhay. (Itutuloy)</body>
<link>http://www.philstar.com/Article.aspx?articleId=125711&amp;publicationSubCategoryId=92</link>
</article>
<article>
<title>US$ 1 aabot sa P55</title>
<author>Marilou Rongalerios</author>
<date>
<month>January</month>
<day>15</day>
<year>2001</year>
</date>
<body>Nalalapit nang umabot sa P55 kada dolyar ang halaga ng piso kapag naabsuwelto si Pangulong Joseph Estrada sa kasong impeachment. Ito ang inihayag kahapon ng oposisyong kongresistang si Bohol Rep. Ernesto Herrera para pasinungalingan ang prediksyon ni Executive Secretary Edgardo Angara na babalik sa P46-$1 ang halaga ng piso kapag napawalang-sala si Estrada. Idiniin ni Herrera na matatakot na ang mga dayuhang negosyante na pumasok sa Pilipinas at magkakagulo ang stock market kapag nanatili sa puwesto ang Pangulo. (Ulat ni Marilou Rongalerios)</body>
<link>http://www.philstar.com/Article.aspx?articleId=125712&amp;publicationSubCategoryId=92</link>
</article>
<article>
<title>Malaca&amp;Atilde;&amp;plusmn;ang nataranta sa EDSA-2 revolution</title>
<author>Lilia Tolentino, Jhay Mejias at Lordeth Bonilla</author>
<date>
<month>January</month>
<day>16</day>
<year>2001</year>
</date>
<body>Nakakabahala sa Malaca&amp;Atilde;&amp;plusmn;ang ang panawagan ni Manila Archbishop Jaime Cardinal Sin sa mga Katoliko na puspusang isulong ang laban para puwersahing bumaba sa puwesto si Pangulong Joseph Estrada. Sinabi kahapon ni Philippine Ambassador to Washington Ernesto Maceda na isang hindi pagkilala sa proseso ng Konstitusyon ang naturang panawagan ni Sin sa binasang pastoral letter sa mga simbahang Katoliko noong Linggo. Pinuna ni Maceda na gumagawa na ng naturang panawagan si Sin kahit hindi pa halos nangangalahati ang paglilitis sa kasong impeachment laban sa Pangulo at hindi pa naghaharap ng sariling presentasyon at ebidensya ang defense panel. Sinabi ni Maceda na maliwanag na hindi ito pagkilala sa demokratikong sistema dahil ang nag-aakusa ang hindi lang siyang dapat bigyan ng pagkakataong magharap ng panig kundi maging ang depensa. Kasunod ng panawagan ni Sin, inihayag ng Kongreso ng Mamamayang Pilipino II na naghahanda sila sa malawakang kilos-protesta dahil daw lumalaki ang indikasyon na maraming senador ang boboto nang pabor sa pagpapawalang-sala kay Estrada. Iginiit ng Kompil na talagang may pagkakasala si Estrada at hindi mababago ng anumang pagpapabango ng administrasyon nito ang kanilang pagtingin sa Pangulo. Samantala, nagbabala si Catholic Bishops Conference of the Philippines President Bishop Orlando Quevedo na magkakaroon ng mas malawakang mga kilos-protesta ang mamamayan kapag napawalang-sala ang Pangulo sa kabila ng malalakas na ebidensya laban dito. Sinabi rin ng Partido ng Demokratikong Pilipino-Lakas ng Bayan Youth Action Group na magsasagawa sila ng civil disobedience kapag hindi naging patas at makatarungan ang magiging hatol ng mga senador. (Ulat nina Lilia Tolentino, Jhay Mejias at Lordeth Bonilla)</body>
<link>http://www.philstar.com/Article.aspx?articleId=125713&amp;publicationSubCategoryId=92</link>
</article>
<article>
<title>P2-bilyon inilaan para wasakin ang oposisyon</title>
<author>Marilou Rongalerios</author>
<date>
<month>January</month>
<day>16</day>
<year>2001</year>
</date>
<body>Naglaan umano si Pangulong Joseph Estrada ng P2 bilyong pondo ng kanyang tagapagsalitang si Ambassador Ernesto Maceda para siraan ang oposisyon. Sinabi kahapon ni Lakas-NUCD executive director Joey Rufino na isa niyang impormante sa Malaca&amp;ntilde;ang ang nagsabing maraming tagasuporta ni Estrada ang nagseselos dahil sa malaking ibinabayad kay Maceda. Ayon kay Rufino, nakapaloob sa P2 bilyon ang P500 milyong badyet na ginamit sa pro-Estrada rally sa Luneta noong Nobyembre 2000. Ang natitira ay para sa political at media campaign para mapaganda ang imahen ng Pangulo sa taumbayan. Sinabi pa ng impormante na binigyan ni Estrada ng ganap na kapangyarihan si Executive Secretary Edgardo Angara para hindi ito magselos sa malaking badyet ng ambassador. Samantala, kinumpirma kahapon ni dating House Speaker Manuel Villar na inaasahan na ng oposisyon ang mga paninira rito ng administrasyon. Sinabi ni Villar sa isang pulong-balitaan na kumbisido siyang kunektado sa pagsuporta niya sa impeachment laban sa Pangulo ang pagsasampa sa Ombudsman ng kasong plunder laban sa kanya kaugnay ng kanyang anunsyong &amp;quot;Sipag at Tiyaga, Sipag at Talino.&amp;quot; Nakahanda anya siyang harapin at labanan ang tao na nagsampa ng naturang kaso. &amp;quot;Ilang beses ko nang sinagot yan at sigurado akong isa lamang itong harassment ng administrasyon sa mga kumakalaban sa kanila,&amp;quot; sabi pa ni Villar na natanggal sa puwesto makaraang pagtibayin niya at isampa sa Senado ang apat na articles of impeachment laban kay Estrada. (Ulat ni Marilou Rongalerios)</body>
<link>http://www.philstar.com/Article.aspx?articleId=125714&amp;publicationSubCategoryId=92</link>
</article>
<article>
<title>3 testigo nagtago sa ibang bansa</title>
<author>Doris Franche</author>
<date>
<month>January</month>
<day>16</day>
<year>2001</year>
</date>
<body>Tatlong testigo sa kasong impeachment laban kay Pangulong Joseph Estrada ang lumipad na patungo sa ibang bansa dahil sa mga tinatanggap nilang pagbabanta sa kanilang buhay o death threat. Ito ang nabatid kahapon sa isa sa mga pribadong abogado ng prosecution panel na si Hernando Perez na nagsabing magkakahiwalay na lumabas ng Pilipinas ang mga testigong sina Edgardo Espiritu na dating kalihim ng Department of Finance at ang mga senior executive ng Equitable-PCI Bank na sina Clarissa Ocampo at Manuel Curato. Sinabi ni Perez na umalis na noong Sabado si Espiritu patungong United States &amp;quot;dahil tumatanggap siya ng mga death threat.&amp;quot; Hindi niya binanggit kung saang bansa nagpunta sina Ocampo at Curato dahil sa seguridad ng mga ito. Ibinunyag ni Espiritu sa impeachment court noong nakaraang linggo na kabilang si Estrada sa may-ari ng Best World Resources ng kaibigan nitong si Dante Tan. Sinabi naman nina Ocampo at Curato sa korte na nakapagbukas si Estrada ng P500 milyong trust investment sa Equitable-PCI Bank noong nakaraang taon bagaman P35 milyon lang ang deklaradong asset o yaman ng Pangulo. Gumamit din ng alyas na Jose Velarde si Estrada sa naturang account. (Ulat ni Doris Franche)</body>
<link>http://www.philstar.com/Article.aspx?articleId=125715&amp;publicationSubCategoryId=92</link>
</article>
<article>
<title>Payslips ni Erap hiling</title>
<author>Doris Franche</author>
<date>
<month>January</month>
<day>16</day>
<year>2001</year>
</date>
<body>Hiniling kahapon ng prosecution panel sa impeachment court na ipatawag si Executive Secretary Edgardo Angara at ipadala ang mga payslip ni Pangulong Joseph Estrada mula noong Hulyo 15, 1998 hanggang Disyembre 31, 1999 para maikumpara ito sa isinumite nitong statement of assets and liabilitis o sa kinita ng Pangulo mula noong 1998 hanggang 1999. Pinadalhan din ng panel ng subpoena sina Internal Revenue Chief Dakila Fonacier at Ombudsman Aniano Desierto para isumite sa korte ang income tax return ng Pangulo mula 1995 hanggang 1999 at ang SAL nito mula Hunyo 1998 hanggang Disyembre 31, 1999. Umaasa rin si Prosecutor Sergio Apostol na babalik sa bansa at haharap bukas sa korte ang kalaguyo ni Estrada na si Laarni Enriquez. Sinabi naman ng manedyer ng panel na si Quezon City Rep. Feliciano Belmonte na igigiit nila ang inspeksyon sa mga mansion ng Pangulo. (Ulat ni Doris Franche)</body>
<link>http://www.philstar.com/Article.aspx?articleId=125716&amp;publicationSubCategoryId=92</link>
</article>
<article>
<title>36 hot spots sa halalan tinukoy</title>
<author>Joy Cantos</author>
<date>
<month>January</month>
<day>16</day>
<year>2001</year>
</date>
<body>Tatlumpu&amp;acirc;€™t anim na lugar sa bansa ang ideneklarang hotspots ng Commission on Elections kaugnay ng nalalapit na lokal at nasyonal na eleksiyon sa darating na Mayo 14 sa bansa. Sa joint conference ng COMELEC, Philippine National Police, Armed Forces of the Philippines at Department of Interior and Local Goverment (DILG) sa Camp Aguinaldo, tinukoy ng mga opisyal ang mga lugar na mahigpit na babantayan kaugnay ng pinangangambahang pagsiklab ng mga kaguluhan at terorismo sa panahon ng halalan. Sinabi ni Comelec Chairman Harriet Demetriou na kabilang sa 36 lugar na itinuturing na hotspots ang Albay, Camarines Sur, Masbate, Nueva Ecija, Quezon, Zamboanga del Sur, Zamboanga del Norte, North Cotabato at South Cotabato. Kasabay nito, kapwa naman tiniyak nina AFP Chief of Staff Gen. Angelo Reyes at PNP Director General Panfilo Lacson na maipatutupad ang HOPE o ang Honest, Orderly, and Peaceful Elections sa bansa. Sinabi ni Reyes na bagama&amp;acirc;€™t wala pang natatanggap na Intelligence report ay mahigpit na babantayan ang mga lugar na posibleng guluhin ng mga terorista tulad ng mga rebeldeng New People&amp;acirc;€™s Army (NPA), Moro Islamic Liberation Front (MILF), Abu Sayyaf Group at iba pang elementong kriminal. Ayon naman kay Lacson, sisikapin ng pulisya sa bansa sa pakikipagtulungan sa AFP na bantayan ang pagsasagawa ng halalan at pipigilin ang anumang pagbabantang guluhin ang May 14 election. Sinabi ni Lacson na sa kasalukuyan ay masusi na silang nakikipagkoordinasyon sa liderato ng AFP upang mabantayang mabuti ang halalan at mapigilan ang pinangangambahang pagsiklab ng mga karahasan gayundin ang mga kilos protesta. Inihayag naman ni DILG Secretary Alfredo Lim na ngayon pa lamang ay bumuo na sila ng mga contingency plan para maiwasan ang kaguluhan, terorismo o mga pagpatay na tuwina&amp;acirc;€™y siyang problema sa eleksiyon sa kapuluan. &amp;quot;Dapat hindi na mangyari itong mga walang kapararakang mga pagpatay, kaguluhan, ginagawa natin ang lahat upang mabawasan ito kundi man upang tuluyang mahadlangan&amp;quot;, pagbibigay diin pa ni Lim. (Ulat ni Joy Cantos)</body>
<link>http://www.philstar.com/Article.aspx?articleId=125717&amp;publicationSubCategoryId=92</link>
</article>
<article>
<title>Di-relihiyoso</title>
<author></author>
<date>
<month>January</month>
<day>16</day>
<year>2001</year>
</date>
<body>Marami na ring naisulat na mga lathalain, kuwento, anekdota o libro kay Erap subalit walang mabasa tungkol sa pagiging relihiyoso nito o pagiging malapit sa Diyos. Kung ang ibang naging Presidente, halimbaway si dating President Cory Aquino ay makikitang nakaluhod sa simbahan o kayay tumatanggap ng ostiya, walang kuwentong ganito si Erap. Marami ang nagsasabi na bagamat Romano Katoliko si Erap, hindi siya ang uri ng tao na gagasgasin ang tuhod para lubusang mapalapit sa Diyos. Hindi malalim ang kanyang pananampalataya. Si Erap umano ang klase ng taong naalaala lamang ang Diyos kapag nasa bingit ng bangin ang mga paa. May mga pagkakataong makikita na humahalik siya sa kamay ng Obispo (hindi kay Cardinal Sin) subalit iyon ay ginagawa niya sa tawag ng pangangailangan. Hindi umano ito bukal sa kanyang kalooban. Mababaw ang kanyang pananampalataya bagamat lumaki siyang ang mga magulang ay malalim ang paniniwala sa Diyos. Kakatwa namang malalapit siya sa iba pang mga lider ng religious organization tulad ng Iglesia ni Cristo at El Shaddai. Mas malapit siya kay Mike Velarde ng El Shaddai na isa sa kanyang spiritual adviser. Subalit ang kanyang pagiging malapit sa mga ito ay hindi upang mapasagana o mapalalim ang kanyang pananalig sa Diyos kundi upang makakuha lamang ng suporta. Maraming beses na ang prayer rally ng El Shaddai sa Luneta ay naroon si Erap at nahahaluan ng pulitika ang pagtitipon sa Diyos. Kaya marami ang hindi makapaniwala nang mabalita noong nakaraang taon na sasali siya sa Couples for Christ (CFC). Marami ang naniniwala na kaya gagawin ito ni Erap ay upang mabawi lamang ang popularidad na unti-unting bumabagsak. Biglang lumutang ang balak na pagsali ni Erap sa CFC nang magsumite ng pagbibitiw si Science and Technology Secretary Jun Uriarte. Umanoy napigilan ni Erap si Uriarte na huwag magbitiw nang ipangakong sasali ito sa CFC. Si Uriarte ay miyembro ng CFC. Hindi nga nagbitiw si Uriarte sa Gabinete. Subalit mariing tinanggihan ng CFC Council ang pagsali ni Erap at sinabing kailangang magbitiw umano ito sa puwesto saka nila tatanggapin. Naniniwala ang CFC na si Erap ang dahilan ng matinding krisis na nangyayari sa bansa. At kung makasali naman si Erap sino ba ang isasama nito sa kanyang mga asawa sa pagdalo sa CFC? (Itutuloy)</body>
<link>http://www.philstar.com/Article.aspx?articleId=125718&amp;publicationSubCategoryId=92</link>
</article>
<article>
<title>Yasay inalok ni Erap na tumakbong kongresista</title>
<author>Doris Franche</author>
<date>
<month>January</month>
<day>16</day>
<year>2001</year>
</date>
<body>Inalok umano ni Pangulong Joseph Estrada sa pamamagitan ni dating Executive Secretary Ronaldo Zamora na maging kongresista ng unang distrito ng Davao si dating Securities and Exchange Commission Chairman Perfecto Yasay. Sinabi ni Yasay sa cross-examination sa kanya ng abogado ni Estrada na si Atty. Raul Daza na ginawa sa kanya ng Pangulo ang alok noong Disyembre 1999 para hindi na siya bumalik sa kanyang puwesto noong Enero 2000. Noon din natapos ang preventive suspension kay Yasay. Nangako rin umano ang Pangulo na babalikatin nito ang lahat ng kailangang pondo sa pagkandidato ni Yasay sa pagka-kongresista. Sa kabilang dako, sinabi ni Prosecutor-Congressman Sergio Apostol na, sa mga babae ni Estrada, si Laarni Enriquez pa lang ang ipinatatawag ng impeachment court dahil ito lang ang may subpoena. (Ulat ni Doris Franche)</body>
<link>http://www.philstar.com/Article.aspx?articleId=125719&amp;publicationSubCategoryId=92</link>
</article>
<article>
<title>Paglilitis hahabaan</title>
<author>Doris Franche</author>
<date>
<month>January</month>
<day>16</day>
<year>2001</year>
</date>
<body>Pinag-aaralan ng impeachment court na paabutin ng hanggang walong oras mula sa dating anim na oras ang paglilitis sa kasong bribery, graft, betrayal of public trust at violation of Constitution laban kay Pangulong Joseph Estrada para matapos ng prosecution sa Enero 19 ang paghaharap nito ng mga ebidensya at testigo. Maaari ring idaos ang paglilitis mula alas-2:00 ng hapon hanggang alas-12:00 ng hatinggabi araw-araw. Gayunman, tinitingnan din ng korte ang posibilidad na magdaos ng paglilitis mula Lunes hanggang Linggo. (Ulat ni Doris Franche)</body>
<link>http://www.philstar.com/Article.aspx?articleId=125720&amp;publicationSubCategoryId=92</link>
</article>
<article>
<title>Walkout ituloy n'yo - Senator Osme&amp;ntilde;a</title>
<author>Doris Franche</author>
<date>
<month>January</month>
<day>16</day>
<year>2001</year>
</date>
<body>Hinamon kahapon ni Senator-Judge John Osme&amp;ntilde;a ang prosecution panel na ituloy ang banta nitong mag-walkout kapag binalewala ng impeachment court ang testimonya nina Equitable-PCI Bank Senior Vice President Clarissa Ocampo at legal counsel Manuel Curato na nagbunyag na iisang tao sina Jose Velarde at Pangulong Joseph Estrada. Sinabi ni Osme&amp;ntilde;a na may karapatan ang prosecution na mag-walkout dahil maaari itong palitan ng House of Representatives. Sinabi naman ni Senator-Judge Juan Ponce Enrile na dapat mapatunayan ng prosecution na may kuneksyon ang testimonya ni Ocampo sa umanoy pagiging ill-gotten ng account ng Pangulo sa naturang banko na nakapangalan kay Velarde. (Ulat ni Doris Franche)</body>
<link>http://www.philstar.com/Article.aspx?articleId=125721&amp;publicationSubCategoryId=92</link>
</article>
<article>
<title>Di abogado si Erap kaya hindi makakaharap sa trial</title>
<author>Ely Saludar</author>
<date>
<month>January</month>
<day>16</day>
<year>2001</year>
</date>
<body>Ipinaliwanag kahapon ni Presidential Consultant for Political Affairs Lito Banayo na hindi isang abogado si Pangulong Joseph Estrada kaya hindi ito haharap sa impeachment court para sagutin ang mga akusasyon laban dito. Sinabi ni Banayo na, kung magpapalabas ng pahayag ang Pangulo, baka maging mali ang interpretasyon dito ng ibang tao. (Ulat ni Ely Saludar)</body>
<link>http://www.philstar.com/Article.aspx?articleId=125722&amp;publicationSubCategoryId=92</link>
</article>
<article>
<title>Walang lambing</title>
<author></author>
<date>
<month>January</month>
<day>17</day>
<year>2001</year>
</date>
<body>Marami nga ang hindi naniniwala sa mga umano&amp;acirc;€™y gagawing pagbabago ni Erap lalo na kung ang tungkol sa &amp;acirc;€˜&amp;acirc;€˜pagbabalik-loob&amp;quot; sa Diyos. Bagamat siguro&amp;acirc;€™y naiisip din niya kung minsan na marami na nga siyang &amp;acirc;€˜&amp;acirc;€˜atraso&amp;acirc;€™&amp;acirc;€™ kay First Lady Loi Ejercito kaya nabalingan naman niya ang Couples for Christ. Kung ito man ay para sa ikabubuti ng kanilang pagsasamahang mag-asawa kaya niya binalak na sumali ay walang nakaaalam. Marami naman ang nagdududa na ito&amp;acirc;€™y gimik lamang. Isang paraan umano upang mabawi ang bumabagsak na popularidad. Pero halimbawa mang tanggapin siya ng CFC dapat lamang na ang isama talaga niya sa pagdalo rito ay si First Lady sapagkat marami na siyang pagkakasala rito. Marami na ring sakit ng kalooban siyang naipadama rito. Huwag na ang lantaran niyang pambababae kundi ang mga umano&amp;acirc;€™y pag-uugaling ipinakikita niya rito na bihira sa mga babae ang makatatagal. Kapag umano napipikon na si Erap sa mga pagtatanong ni Loi ay nakapagsasalita na ito ng masakit. Halimbawa umano&amp;acirc;€™y nang mabalitaan ni Loi ang relasyon ni Erap sa stewardess ng Philippine Airlines na si Rowena Lopez. Hindi na nito natiis ang kumalat na balita at galit na kinumpronta umano si Erap. Ang sagot umano ni Erap ay: &amp;acirc;€˜&amp;acirc;€˜May ebidensiya ka ba? Ang hirap e naniniwala ka sa mga tsismis!&amp;acirc;€™&amp;acirc;€™ Ito pa umano ang galit. Para hindi na umano humaba ang gulo ay tatahimik na lamang si Loi. Tutal ay hindi naman ito aamin katulad ng mga pagtanggi noon. Kung minsan daw naman ay parang wala nang respeto si Erap sa asawa at maski sa harap ng mga bisita ay sinisitsitan ito sa halip na tawagin sa pangalan ng may lambing. Umano&amp;acirc;€™y may isang bisita sa Malaca&amp;Atilde;&amp;plusmn;ang ang dumating at nagkataong pagod si Loi sapagkat galing ito sa biyahe. Hindi umano tinawag ni Erap si Loi sa pangalan kundi sinitsitan at sinabihang estimahin ang kanilang bisita. Kahit umano pagod si Loi ay hinarap nito ang bisita. Sinunod ang kagustuhan ni Erap. Ang bisita raw ay hindi nakakibo nang sitsitan ni Erap si Loi. Hindi makapaniwala na ang isang Presidenteng tulad ni Erap ay walang kalambing-lambing kung tawagin ang asawa. Sadyang marami ang nagsasabing kaiba kung tratuhin ni Erap ang tunay na asawa kaysa sa kanyang mga &amp;acirc;€˜&amp;acirc;€˜kabit.&amp;quot; Maganda umano ang pagtrato nito kay Laarni Enriquez na kahit kailan ay hindi nakatikim ng pagmumura o pagsitsit. Maski umano si Guia Gomez ay hindi rin nakatikim ng masasakit na salita kay Erap. (Itutuloy)</body>
<link>http://www.philstar.com/Article.aspx?articleId=125723&amp;publicationSubCategoryId=92</link>
</article>
<article>
<title>DH sa UAE absuwelto sa bitay</title>
<author>Jhay Mejias</author>
<date>
<month>January</month>
<day>17</day>
<year>2001</year>
</date>
<body>Nakaligtas sa tiyak na kamatayan ang isang 20-anyos na Pinay domestic helper matapos pawalang sala ng Shariah court ang kasong pagpatay sa amo nitong Arabo noong 1999 sa Dubai, UAE na tangkang humalay sa kanya. Sa ulat na nakarating kay Labor Secretary Bienvenido Laguesma mula sa Labor Attache Carmelita Arriola pinawalang sala ng Ras Al Khaimah Shariah Criminal Court si Mary Jane Ramos ng San Agustin, Isabela. Dalawang araw pa lang naninilbihan sa among si Mohammad Al Shamsi Al Kaihman. Tinangka na agad siyang gahasain ni Kaihman na noon ay lango sa alak. Nakadampot ng patalim si Ramos at sinaksak nito ang amo at kanya itong napatay. Napatunayan ng korte na pinagtanggol lang ni Ramos ang kanyang kapurihan kaya napatay nito ang amo. (Ulat ni Jhay Mejias)</body>
<link>http://www.philstar.com/Article.aspx?articleId=125724&amp;publicationSubCategoryId=92</link>
</article>
<article>
<title>Peso downfall dahil sa EDSA 2 ni Sin - BSP</title>
<author>Lilia Tolentino, Malou Rongalerios at Ely Saludar</author>
<date>
<month>January</month>
<day>17</day>
<year>2001</year>
</date>
<body>Isinisi umano ni Banko Sentral Governor Rafael Buenaventura sa oposisyon at ang pahayag ni Manila Archbishop Jaime Cardinal Sin ukol sa EDSA II kaya bumagsak ang halaga ng piso sa palitan ng dolyar na P 52.40. Hiniling ni Buenaventura sa oposisyon na tigilan ang pagpapakalat ng madilim na pangitain sa bansa at maling impormasyon para umano hindi madamay ang ekonomiya sa problemang pulitikal. Nagbabala kamakailan ang oposisyon na kapag hindi katanggap-tanggap ang naging hatol ng mga senator-judges laban kay Erap ay magkakaroon ng People Power II. Sinabi ng gobernador na kailangang bigyan ng pagkakataon ang nagaganap na proseso sa problemang pulitika at itigil ang nakakasindak na pahayag na ikinatatakot ng mga imbestor. Tinanggal naman nito ang pangamba ng publiko na hindi aabot sa P 60 hanggang P 80 ang palitan ng piso laban sa $ 1 dahil may hakbang na ang BSP kabilang ang pagpapababa ng interest rate. Ayon naman kay dating Speaker Manny Villar na nasa kamay ng mga senator-judges ang kapalaran ng piso at mapipigilan ang pagbulusok nito kapag nagkaroon ng kapanipaniwalang hatol at tiyak na gaganda muli ang takbo ng pananalapi at babalik sa normal ang ekonomiya. Naniniwala si Villar na ang merito at ebidensiya ng kaso ang dapat pagbatayan ng mga senator-judges ang kanilang gagawing paghusga at hindi ang kanilang kinaanibang partido. Samantala nagbabala naman ang Pangulong Estrada na mapapatawan niya ng kaukulang parusa ang magsasagawa ng rebolusyon at lalabag sa batas bilang protesta kung sakaling maabsuwelto ito sa impeachment. (Ulat nina Lilia Tolentino, Malou Rongalerios at Ely Saludar)</body>
<link>http://www.philstar.com/Article.aspx?articleId=125725&amp;publicationSubCategoryId=92</link>
</article>
<article>
<title>'Laarni may breast cancer' - Maceda</title>
<author>Lilia Tolentino</author>
<date>
<month>January</month>
<day>17</day>
<year>2001</year>
</date>
<body>Malaki ang hinala na may breast cancer ang mistress ni Pangulong Joseph Estrada na si Laarni Enriquez kaya ito ay nagtungo sa Amerika para ipatingin sa mga espesyalista sa Mt.Sinai Medical Center. Ito ang pahayag kahapon ni Philippine Ambassador to the US Ernesto Maceda, tagapagsalita sa kasong impeachment ng Pangulo para pabulaanan ang mga naglalabasang espekulasyon na tinatakasan nito ang pagpapatawag ng Senado na tumestigo sa kaso. Sa isang panayam sa radio DzBB, sinabi ni Maceda na mayroong bukol sa dibdib ang dating aktres na patuloy ang paglaki. Tiniyak ni Maceda na kung hindi kinakailangan ang puspusang pagsusuri maaaring makauwi agad sa lalong madaling panahon si Laarni at tiyak na haharap ito sa Senado. Si Laarni ang ikalawa sa mga mistress ng Pangulo na nagkasakit nauna dito si Guia Gomez na napabalitang ipinasok sa St. Lukes Hospital nang magsimula ang impeachment trial noong Disyembre 7. Ayon naman kay Joey Rufino, executive director ng LAKAS-NUCD na ang biglaang pag-alis ni Laarni ay hindi lang para takasan ang pagharap nito sa impeachnment trial kundi para paghandaan din ang nalalapit na pagpuslit ni Erap sa bansa. (Ulat ni Lilia Tolentino)</body>
<link>http://www.philstar.com/Article.aspx?articleId=125726&amp;publicationSubCategoryId=92</link>
</article>
<article>
<title>3 abodago ni Erap humingi ng tawad sa impeachment court</title>
<author>Rose Tamayo</author>
<date>
<month>January</month>
<day>17</day>
<year>2001</year>
</date>
<body>Humihingi ng tawad sa impeachment tribunal ang tatlong defense lawyer ni Pangulong Estrada matapos sampahan ng mga senator-judges ng contempt of court. Sinampahan ng contempt of court ang magkapatid na sina Atty. Philip Sigfrid at Raymond Parsifal Fortun at ang abogado ni Atong Ang na si Atty. Alfredo Villamor. Ang tatlong abogado ay sinampahan nina Senator-Judges Franklin Drilon, Rodolfo Biazon at Renato Cayetano dahil sa panlilinlang ng mga ito sa impeachment court sa pagdadala kay Delia Rajas na kusinera ng pamilya Ang noong Lunes. Gayong ang hinahanap na Delia Rajas ay ang nakapag-withdraw ng P 50-M sa Landbank na wala naman sa loob ng impeachment court. (Ulat ni Rose Tamayo)</body>
<link>http://www.philstar.com/Article.aspx?articleId=125727&amp;publicationSubCategoryId=92</link>
</article>
<article>
<title>Erap Muslim foundation peke</title>
<author>Doris Franche</author>
<date>
<month>January</month>
<day>17</day>
<year>2001</year>
</date>
<body>Humarap sa impeachment tribunal si Atty.Oswaldo Santos, isang probono lawyer at Certified Public Accountant (CPA) na siyang nagsagawa ng imbestigasyon ukol sa Erap Muslim Youth Foundation na nakarehistro sa Securities and Exchange Commission (SEC). Sinabi ni Santos na nagtungo siya sa ika-15 palapag ng Strata 100 Building sa Emerald Avenue, Pasig City noong Setyembre 22,2000 para makumpirma kung doon nag-oopisina ang Erap Foundation batay na rin sa mga nakalagay na incorporators na kinabibilangan nina Raul de Guzman, George Go, Prof. Mila Reforma, Prof.Danilo Reyes at Atty.Edward Serapio. Si Go na tinutukoy ni Santos ay siya ring Go na nagbitiw bilang pangulo ng Equitable-PCI Bank. Ayon kay Santos nakausap niya ang isang sekyu mula sa Tamaraw Security Agency na nagngangalang MS Torada at pinatunayan nito na walang nag-oopisina doon na foundation. Maging ang receptionist ng gusali na nagngangalang Ms. Arevallo na nagsabi na ang buong palapag ay sinasakupan ng de Borja, Medialdea law office. (Ulat ni Doris Franche)</body>
<link>http://www.philstar.com/Article.aspx?articleId=125728&amp;publicationSubCategoryId=92</link>
</article>
<article>
<title>Budget sa Year 2001 babawasan ng P80-B</title>
<author>Marilou Rongalerios</author>
<date>
<month>January</month>
<day>17</day>
<year>2001</year>
</date>
<body>Upang hindi umabot sa P160 bilyon ang budget deficit ng bansa ngayong taong ito, iminungkahi kahapon ni Batangas Rep. Ralph Recto na bawasan ng P80 bilyon ang nakabitin pa ring P715 bilyon budget ng bansa. Sinabi ni Recto na inilihim ng mga finance manager ng bansa na aabot sa P160 bilyon ang budget deficit kung itutuloy ang napakalaking P715 bilyon budget na wala naman umanong pagkukunan ng pondo. Ayon pa ka Recto, dapat na matutong magtipid ang pamahalaan dahil hindi na umano makatotohanan ang pinapangarap nitong P715 bilyon budget. &amp;quot;Saan natin kukunin ang pera, wala ng pondo ang gobyerno. Hindi dapat mangarap ang gobyerno ng Cadillac lifestyle na ang salapi nito ay para lamang sa budget ng isang jeep,&amp;quot; ani Recto. Kung hindi umano pipigilan ang pagtaas ng budget deficit ay tiyak na lalong tataas ang interest rate at lalong malulugmok ang ekonomiya ng Pilipinas. Buhat sa P62.5 bilyon, ang budget deficit noong nakaraang taon ay biglang tumaas sa P136.1 bilyon. Isa umano sa dahilan ng napakalaking budget deficit ay ang mahinang pagkolekta ng buwis at ang &amp;quot;habitual faulty budgeting&amp;quot;. &amp;quot;Hindi makatotohanan ang mga economic assumptions ng ating mga finance managers, kaya kadalasan yong budget na iminumungkahi nila sa Kongreso ay hindi rin makatotohanan,&amp;quot; puna ni Recto. (Ulat ni Marilou Rongalerios)</body>
<link>http://www.philstar.com/Article.aspx?articleId=125729&amp;publicationSubCategoryId=92</link>
</article>
<article>
<title>Tan nagpahayag ng 'not guilty'</title>
<author>Danilo Garcia</author>
<date>
<month>January</month>
<day>17</day>
<year>2001</year>
</date>
<body>Nag-plead ng not guilty kahapon sa Pasig City RTC si Dante Tan sa kaso nitong tatlong bilang ng stock manipulation at dalawang bilang ng paglabag sa Revised Securities Acts kaugnay sa maanomalyang transaksiyon ng BW Resources na isinampa ni dating SEC Chairman Perfecto Yasay Jr. Samantala inamin din nito na inarkila niya ang serbisyo ng PR man na si Bubby Dacer ngunit itinanggi nito na may kinalaman sa kanyang kaso sa stock exchange ang pagkawala nito. (Ulat ni Danilo Garcia)</body>
<link>http://www.philstar.com/Article.aspx?articleId=125730&amp;publicationSubCategoryId=92</link>
</article>
<article>
<title>Ikalawang saving account ni Velarde di pinayagang buksan</title>
<author>Doris Franche</author>
<date>
<month>January</month>
<day>17</day>
<year>2001</year>
</date>
<body>Hindi pinayagan buksan kahapon ang ikalawang envelop na umanoy savings account ni Pangulong Joseph Estrada sa Equitable-PCI Bank na nagkakahalaga ng P 3.3 bilyon na nakapangalan ulit kay Jose Velarde na umano ay nakamal nito sa loob lamang ng kanyang isang taong panunungkulan. Nakakuha ng 11 boto na hindi buksan ang habang 10 lamang ang pumayag na buksan ang nasabing envelope. Halos apat na oras ang argumento kung dapat buksan o di dapat buksan ang envelope maging ang pagpapatawag sa mga opisyal ng bangko at pagbubukas ng mga saving account ng mga babae ni Erap at Kevin Garcia. Tinutulan ng depensa ang pagbubukas ng nasabing envelope dahil hindi naman daw kasama sa ikalawang articles of impeachment ang graft and corruption. Gayunpaman, sa isyu na maaring buksan ang envelop, nagbigay ng privilage speech sina Senator-judges Rodolfo Biazon, Franklin Drilon, Sergio Osme&amp;ntilde;a, Teofisto Guingona Jr., Juan Flavier, Loren Legarda-Leviste at Renato Cayetano. Tumutol naman ang ilang senator-judges na sina Juan Ponce Enrile, John Osme&amp;ntilde;a, Tessie Aquino-Oreta at Francisco Tatad na buksan ang envelope at kinuwestyon si Prosecutor Congressman Joker Arroyo kung paano nito nakuha ang mga sinasabing halaga na ideneposito nina Dante Tan, Lucio Co, Mark Jimenez,Garcia at Jaime Dichaves na unang umangkin ng Velarde account. Subalit pinipilit ng prosecution na dapat lamang maipakita ang mga dokumento para magpatunay na may ill-gotten wealth si Estrada na una nang binulgar ni Clarissa Ocampo, senior vice president ng Equitable-PCI Bank at Atty. Manuel Curato legal counsel ng bangko. (Ulat ni Doris Franche)</body>
<link>http://www.philstar.com/Article.aspx?articleId=125731&amp;publicationSubCategoryId=92</link>
</article>
<article>
<title>Pimentel nag-resign!</title>
<author>Doris Franche at Rose Tamayo</author>
<date>
<month>January</month>
<day>17</day>
<year>2001</year>
</date>
<body>Nagbitiw kagabi bilang Senate President si Aquilino Pimentel Jr. matapos na bumoto ang mga senador, 11-10, at manalo ang &amp;quot;no&amp;quot; vote na nangangahulugan ng hindi pagpabor sa naging kahilingan ng prosecution panel na buksan ang ikalawang envelope na umano'y naglalaman ng P3.3 billion secret bank deposits sa Equitable-PCI Bank na pinaniniwalaang kay Pangulong Joseph Estrada. Ayon kay Pimentel, wala ng maniniwala sa Senado dahil wasak na umano ang institusyong ito matapos pigilin ng mga pro-Estrada senators ang pagbubukas sa bank account ni Jose Velarde na walang iba umano kundi si Pangulong Estrada. Sinabi ni Pimentel na nakakatakot umano na wala ng maniniwala sa Senado dahil mga senador na ang tumatangging ilabas ang katotohanan ukol sa kontrobersiyal na Velarde account. Dahil nito, naniniwala si Pimentel na halos tapos na ang impeachment trial dahil sa kinalabasan ng botohan. Binigyang diin ni Pimentel na nakikita na kung sino ang boboto para ma-acquit ang Pangulo sa apat na kasong iniharap sa kanya ng oposisyon. Sinabi ni Pimentel na bahala ang mga senador sa gagawing session ngayon kung sino ang nais nilang ipalit at gawing senate president. Ang susunod na senate president na lamang anya ang bahalang magdesisyon sa boto ni Sen. Robert Barbers na kasalukuyang nasa Amerika. Kasabay nito ay nagbitiw rin si Senate Secretary Atty. Lutgardo Barbo bilang pakikisimpatiya kay Pimentel sa naging desisyon nito. Nagpalakpakan ang mga tao sa gallery matapos bumoto si Pimentel ng &amp;quot;yes&amp;quot; at ihayag ang kanyang pagbibitiw. Naging madamdamin ang reaksiyon ng mga senator-judges na bumoto ng yes nang mag-iyakan bunga na rin ng pagkadismaya sa naging resulta ng botohan, habang nag-walkout naman ang ilan sa mga private prosecutors mula sa loob ng impeachment court. Iyakan at sigawan ang namayani at walang nagawa ang mga senate security para pigilan ang mga tao na nais makakita ng mga reaksiyon ng mga senador. Nagdulot ang kaguluhan ng pagkabasag ng salamin ng isa sa mga pintuan ng session hall ng magtulakan ang mga mamamahayag na nais makuha ang panig ni Pimentel. (Ulat nina Doris Franche at Rose Tamayo)</body>
<link>http://www.philstar.com/Article.aspx?articleId=125732&amp;publicationSubCategoryId=92</link>
</article>
<article>
<title>People Power 2: Hatol kay Erap tuloy sa lansangan</title>
<author>Rudy Andal, Butch Quejada, Rose Tamayo, Danilo Garcia, Angie dela Cruz, Andi Garcia, Grace Amargo at Omar Acosta</author>
<date>
<month>January</month>
<day>18</day>
<year>2001</year>
</date>
<body>Sa lansangan na matutuloy ang paghahatol kay Pangulong Joseph Estrada makaraang mabigo ang maraming mamamayan sa Senado na tumangging tanggapin ang isang ebidensya laban sa kanya. Tinayang nagsimula sa 5,000 ang bilang ng mga anti-Estrada na nagtipon-tipon sa EDSA Shrine sa Ortigas, Pasig City at umakyat ito sa mahigit 60,000 hanggang kahapon ng hapon na pinaniniwalaang hudyat ng pangalawang people power movement na kahalintulad ng naganap noong Pebrero 1986 na nagpabagsak sa diktadurang rehimen ni dating Pangulong Ferdinand Marcos. Kabilang sa mga unang nagtungo sa dambana sina dating Pangulong Corazon Aquino, Manila Archbishop Jaime Cardinal Sin at Vice President Gloria Macapagal-Arroyo. Makaraang matalo ang 10 senador na nais buksan ang envelope at magbitiw sa tungkulin si Senate President Aquilino Pimentel, nagkaroon ng misa ang mga anti-Estrada sa EDSA Shrine at nagkaroon ng noise barrage sa ibat ibang bahagi ng Metro Manila. Kinondena nila ang umanoy moro-morong paglilitis ng Senado sa kasong impeachment laban sa Pangulo. Nagsikip ang trapiko sa Epifanio delos Santos Avenue na dahilan para tanging ang Metro Rail Transit ang sasakyang inasahan ng mga pasahero para makadaan sa EDSA. Bandang alas-2:30 ng hapon kahapon nang dumating sa EDSA Shrine si dating Pangulong Fidel Ramos na naglakad lang mula sa Ninoy Aquino International Airport makaraang dumating siya rito mula sa Hong Kong. Hinimok ni Ramos ang sambayanang Pilipino na makiisa sa pagtitipon sa EDSA Shrine bilang bahagi ng people power revolution part II. Sinabi ni Ramos na nasa kamay na ng sambayanan ang paghuhusga kay Estrada matapos magbitiw ang mga prosecutors at tumanggi ang 11 senador-hukom na buksan ang pangalawang envelope ng Velarde account. &amp;quot;Ang taumbayan ang dapat humatol kay Estrada dahil ang impeachment court laban sa Pangulo ay nasa kamay na ngayon ng sambayanan at naririto sila ngayong nagkakaisa sa EDSA para hilingin kay Estrada na maagang magbitiw sa puwesto,&amp;quot; sabi pa ni Ramos. Inaasahan ng Kongreso ng Mamamayang Pilipino at ng Erap Resign Movement na magpapatuloy ang pagdagsa ng mga tao hanggang araw na ito para sama-samang hilingin ang pagbibitiw ng Pangulo. Nagsara naman ang dalawang exit at entrance gate ng himpilan ng Philippine Air Force sa Villamor Air Base sa Pasay City dahil sa ulat na papasok dito si Ramos at hikayatin ang mga sundalo na sumama sa rally sa EDSA. Nanawagan naman si Macapagal-Arroyo kay Estrada na huwag pag-awayin sa isat isa ang mga Pilipino dahil kung magkakaroon ng karahasan, dadanak ang dugo sa pintuan nito. Binatikos ng Sanlakas ang 11 senador na tumangging buksan ang envelope. Sinabi ng kanilang tagapagsalitang si Archie Guevarra na bumaba ang paghanga nila kay Sen. Tessie Oreta dahil sa nakakahiya umanong pagtawa nito at pagkagalak sa pagkapanalo ng mga pro-Estrada senators. Kabilang din sa nagdagsaan sa EDSA Shrine ang ibat ibang sektor mula sa ilang lalawigan tulad sa Zambalez at Cavite. Nanawagan din ang Pro-Gay Philippines sa mga bakla at tomboy na lumahok sa pangalawang EDSA revolution. Nanawagan naman si Fr. Lito Jopson, media director ng Archdiocese of Manila, sa mamamayan na iboykot ang mga banko ng mga cronies ni Estrada tulad ng Allied Bank ni Lucio Tan, United Coconut Planters Bank ni Danding Cojuangco at ang Philippine National Bank. Sinabi naman ni Sin na wala nang silbi ang pagpapatuloy ng paglilitis ng impeachment court dahil parang inabsuwelto na ng nakakaraming maka-administrasyong senador ang Pangulo sa pamamagitan ng pagtanggi sa ebidensya. Sumama rin sa rally sa EDSA Shrine ang mga senador na bumoto para sa pagbubukas ng envelope tulad nina Franklin Drilon, Loren Legarda-Leviste, Renato Cayetano, Raul Roco at Teofisto Guingona. Sa pagsisimula ng protesta kamakalawa ng gabi laban sa ginawa ng Senado, kumalat din ang mga text message na kumokondena sa mga senador na tumutol sa pagbukas ng envelope tulad nina Tessie Oreta, Kit Tatad, Juan Ponce Enrile, Gregorio Honasan, Nikki Coseteng, Ramon Revilla, Robert Jaworski, John Oseme&amp;ntilde;a, Miriam Santiago at Tito Sotto. Nanawagan ang mga texter na huwag iboto sa susunod na halalan ang mga ito. Nanawagan naman ang Caucus of Lawyers for Eraps Abrupt Resignation kay Chief Justice Hilario Davide Jr. na magbitiw bilang presiding officer ng impeachment court para hindi siya magamit ng mga pro-Estrada senators sa pagpapawalang-sala sa Pangulo. Pero tiniyak ni Davide na hindi siya magbibitiw dahil nakabatay sa Konstitusyon ang kanyang panunungkulan sa naturang puwesto. Tiniyak ng liderato ng Armed Forces of the Philippines at ng Philippine National Police na hindi makikilahok ang mga sundalo at pulis sa pangalawang people power revolution. (Ulat nina Rudy Andal, Butch Quejada, Rose Tamayo, Danilo Garcia, Angie dela Cruz, Andi Garcia, Grace Amargo at Omar Acosta)</body>
<link>http://www.philstar.com/Article.aspx?articleId=125733&amp;publicationSubCategoryId=92</link>
</article>
<article>
<title>Pintasero</title>
<author></author>
<date>
<month>January</month>
<day>18</day>
<year>2001</year>
</date>
<body>Marami ang nagsasabi na hindi parehas si Erap kung tratuhin ang tunay na asawa kaysa sa kanyang mga babae. Mas maunawain, malambing at madaling mabagbag umano ang kalooban ni Erap sa kahilingan ng kanyang mga babae kaysa sa kahilingan ng asawang si Loi. Madali umanong mabali ang ilong nito kapag ang kabit na niya ang nakiusap. Ayon sa mga bali-balita, hindi na gaanong nasaktan ang loob ni Loi sa relasyon nina Erap at Laarni. Natanggap niya ito nang maluwag sa dibdib noon. Subalit nang masagap ang balitang ang batambatang si Joy Melendrez ang kinalolokohan ni Erap ay nag-alma umano ito at nagbantang makikipaghiwalay muli. Balak muling umalis patungong United States. Ang nakapigil lamang umano kay Loi ay ang mga anak niyang sina Jinggoy, Jackie at Jude. Si Joy Melendrez gaya nang nabanggit na ng lathalaing ito ay dating estudyante ng Miriam College. Nakilala umano ni Erap si Joy sa tinatambayang club. May isang anak (lalaki) si Erap kay Joy. Lahat ay gagawin ni Erap basta natipuhan niya ang isang babae. Ibibigay ang anumang gusto. At kapag nakuha ang babae, hindi na ito dapat tumingin pa sa ibang lalaki. Pag-aari na niya at dapat ay siya lamang ang dapat pagsilbihan. Ipinakita niya ito kay Laarni Enriquez at Joy Melendrez. Masaya siya sa dalawang babaing ito. Tungkol kay Rowena Lopez, isang stewardess ng Philippine Air Lines ay hindi pa umano gaano ang pagkahumaling ni Erap. Ganoon pa man, may bali-balitang apat na buwang buntis na umano si Rowena at nasa US na at doon balak manganak. Bukod sa ugaling seloso sa kanyang babae, may kakaiba rin naman umanong ugali si Erap kung tungkol pa rin sa babae ang pag-uusapan. Ito umano ay ang pagiging pintasero nito. Sa pakikipagkuwentuhan umano sa mga kaibigan ay walang pigil nitong sinasabi ang mga nakikitang kapintasan ng babae. Minsan daw ay nagtatawa pa umano si Erap habang ikinukuwento ang kapangitan ng babae. May isa umanong babaing miyembro ng Gabinete noon na lihim na nakatitikim ng pag-alipusta kay Erap sapagkat pinagtatawanan nito ang korte ng legs. Ang babaing miyembro ng Gabinete umano ay mahilig magsuot ng mini skirt. Sinabi umano ni Erap na sana&amp;acirc;€™y hindi na lang ito nagmi-mini sapagkat hindi naman maganda ang legs. Naghagikgikan umano ang mga kausap na kaibigan ni Erap. Usapang lalaki na kapag nahaluan ng espiritu ng alak, hindi mapigilan ang dila ni Erap sa pagkukuwento sa mga kapintasan ng babae. (Itutuloy)</body>
<link>http://www.philstar.com/Article.aspx?articleId=125734&amp;publicationSubCategoryId=92</link>
</article>
<article>
<title>11 prosecutor nagbitiw</title>
<author>Marilou Rongalerios, Doris Franche, Rose Tamayo at Lilia Tolentino</author>
<date>
<month>January</month>
<day>18</day>
<year>2001</year>
</date>
<body>Pormal na nagbitiw kahapon ang 11 miyembro ng House of Representatives bilang prosecutors sa kasong impeachment laban kay Pangulong Joseph Estrada dahil sa umano&amp;acirc;€™y nawasak na ang kapangyarihang moral ng Senado bilang impeachment court. Sinabi ng manager ng prosecution panel na si Quezon City Congressman Feliciano Belmonte sa kanilang liham kay House Speaker Arnulfo Fuentebella na hindi na maaaring bawiin ang kanilang pagbibitiw dahil hindi nila nais na maging bahagi ng paglilitis na ang desisyon ay ibabatay sa sa mga partidong kinabibilangan ng mga senador-hukom at hindi sa katotohanan. Isinagawa ng prosecution panel ang hakbang kasunod ng boto ng mayorya ng Senado na huwag buksan ang pangalawang envelope na naglalaman umano ng rekord sa P3.3 bilyong bank account ni Estrada sa Equitable-PCI Bank. Kaugnay nito, nag-adjourned o sinuspinde kahapon ng hapon ng impeachment court ang sesyon nito para hintayin ang magiging hakbang ng House kung magtatalaga ito ng bagong prosecutors o hindi. Sinabi naman ng nagbitiw na pangulo ng Senado na si Sen. Aquilino Pimentel na mananatili pa siya sa puwesto hangga&amp;acirc;€™t wala pang napipili ang mga senador na humalili sa kanya bagaman maraming miyembro at empleyado ng kapulungan ang nagpahayag ng pagtutol sa kanyang pagbibitiw. Sinabi ng isa sa mga dating Prosecutor na si Makati Rep. Joker Arroyo na malabo nang magpatuloy pa ang paglilitis dahil kontrolado ng Pangulo ang House kaya mabibigo itong magtalaga ng mga bagong prosecutor. Pero tinanggihan ni Fuentebella ang pagbibitiw ng 11 kongresistang tagausig. Sinabi niya sa isang pulong-balitaan na napagkasunduan ng majority group ng Kamara na huwag tanggapin ang pagbibitiw ng panel. Igigiit nila sa grupo ni Belmonte na ituloy ang kanilang sinumpaang tungkulin bilang tagausig. Ang totoo anya, pinagtibay niya kamakalawa ang P5 milyong pondo ng panel. Sinabi pa ni Fuentebella na mahusay naman ang trabaho ng prosecution panel. Hinamon ni Arroyo ang 11 senador na tumutol sa pagbukas ng envelope na idismis ang mga kasong bribery, graft and corruption, betrayal of public trust at violation of Constitution na nakapaloob sa articles of impeachment na isinampa ng House sa Senate noong Nobyembre 2000. Sa naganap na botohan kamakalawa ng gabi, nakita ng mga prosecutors kung anong klaseng hatol ang ibibigay ng mga senador kay Estrada. Kabilang pa sa mga kongresistang nagbitiw bilang prosecutors, bukod kay Belmonte sina Joker Arroyo (Makati), Sergio Apostol (Leyte), Wigberto Ta&amp;Atilde;&amp;plusmn;ada (Quezon), Salacnib Baterina (Ilocos Sur), Raul Gonzales (Iloilo), Roan Libarios (Agusan del Norte), Clavel Martinez (Cebu), Oscar Moreno (Misamis Oriental), Eduardo Nachura (Westen Samar), at Oscar Rodriguez (Pampanga). Nagbitiw din ang mga private prosecutors na nagsagawa rin ng walkout nang tanggihan ng Senado ang pangalawang envelope bilang ebidensya. Bago nag-adjourned ang impeachment court, nagsampa ng permanent leave of absence bilang hukom si Sen. Sergio Osme&amp;Atilde;&amp;plusmn;a dahil sa umano&amp;acirc;€™y pagkakakitil sa demokrasya sa bansa at pagiging partisan ng mga senador. Ipinaliwanag ni Osme&amp;Atilde;&amp;plusmn;a na wala nang dahilan para siya bumoto dahil naipakita na kamakalawa ng mga senador na tagasuporta ni Estrada kung paano sila magdedesisyon sa naturang kaso. Nagalit si Sen. Raul Roco nang kuwestyunin ng isa sa mga abogado ng Pangulo na si Atty. Raul Daza ang desisyon ng Senado na ihinto pansamantala ang paglilitis habang hinihintay ang hakbang ng House dahil hindi ito miyembro ng korte. Kinatigan ni Presiding Officer at Chief Justice Hilario Davide ang argumento ni Roco sa pagsasabing ang mga miyembro lang ng korte ang kasali sa pag-uusap. Sa Malaca&amp;Atilde;&amp;plusmn;ang, nagpasalamat si Estrada sa boto ng Senado na pumabor sa kanya kasabay ng pagtitiyak na hindi sa kanya ang kontrobersyal na account ng isang Jose Velarde sa Equitable-PCI Bank. Sinabi ng tagapagsalita ni Estrada na si Ambassador Ernesto Maceda na nabigo ang tagausig na magharap ng solido at may kredibilidad na ebidensya laban sa Pangulo. (Ulat nina Marilou Rongalerios, Doris Franche, Rose Tamayo at Lilia Tolentino)</body>
<link>http://www.philstar.com/Article.aspx?articleId=125735&amp;publicationSubCategoryId=92</link>
</article>
<article>
<title>Piso bagsak sa $1-P55.50</title>
<author>Rose Tamayo</author>
<date>
<month>January</month>
<day>18</day>
<year>2001</year>
</date>
<body>Muling bumagsak kahapon ang halaga ng piso at marami pang negosyante ang nag-atras ng kanilang puhunan sa stock market kabuntot ng naganap sa Senado nang tumanggi ito sa botong 11-10 na buksan ang isang ebidensya sa kasong impeachment laban kay Pangulong Joseph Estrada. Bumagsak nang walong porsiyento sa maagang kalakalan ang Stock market dahil sa pangamba ng mga negosyante na magkakaroon ng malawakang kilos-protesta na magpapadestabilisa sa bansa. Sa pagsisimula pa lang ng kalakalan kahapon ng umaga, bumagsak ang halaga ng piso sa palitang P55.50-$1. Napaulat na umabot sa P56 ang isang dolyar sa black market dahil nagkaroon umano ng kakapusan sa dolyar. Gayunman, bandang alas-5:00 ng hapon, isinara ng Philippine Dealing System sa P54.60 ang palitan ng piso at dolyar. Napaulat na nagpalabas ang Bangko Sentral ng Pilipinas ng $5 milyon para sagipin ang piso pero pinabulaanan ito ni BSP Governor Rafael Buenaventura. Sinabi ni Buenaventura na maaaring overreaction lang at walang dahilan ang pagbagsak ng piso dahil sa naganap sa Senado at sa mga noise barrage at protesta na ikinabahala ng pamilihan. (Ulat ni Rose Tamayo)</body>
<link>http://www.philstar.com/Article.aspx?articleId=125736&amp;publicationSubCategoryId=92</link>
</article>
<article>
<title>Mendiola sinakop ng Pro-Erap</title>
<author>Ellen Fernando</author>
<date>
<month>January</month>
<day>18</day>
<year>2001</year>
</date>
<body>Sinakop ng mga grupong tagasuporta ni Pangulong Joseph Estrada ang Don Chino Roces bridge (dating Mendiola) malapit sa Malaca&amp;ntilde;ang para harangin ang mga grupong kumakalaban kay Estrada na magbabalak mag-rally sa naturang lugar. Nagsimulang magtipon-tipon bandang ala-1:00 ng madaling-araw sa naturang lugar kahapon ang may 6,000 tagasuporta ni Estrada sa pangunguna ng Peoples Movement Against Poverty. Pawang mga samahan ng mahihirap na nagmula sa Baseco compound at Parola, Tondo, Manila; Payatas, Quezon City; San Mateo, Rizal; Malabon at Navotas ang nagtungo sa Mendiola para suportahan si Estrada. Kabilang sa sumama sa rally ang singer na si Malou Barry at aktor na si Joko Diaz. Nasa red alert naman ang mga tauhan ng Western Police District para maiwasan ang sagupaan ng dalawang grupo. Nakaalerto rin ang Presidential Security Group. Isa namang lalaki na hininalang may diperensya sa isip ang binugbog ng mga pro-Estrada nang sumigaw siya ng katagang &amp;quot;Erap, Resign!&amp;quot; (Ulat ni Ellen Fernando)</body>
<link>http://www.philstar.com/Article.aspx?articleId=125737&amp;publicationSubCategoryId=92</link>
</article>
<article>
<title>Guy, nagtatampo lang sa Pangulo, sabi ng Malaca&amp;ntilde;ang</title>
<author>Lilia Tolentino</author>
<date>
<month>January</month>
<day>19</day>
<year>2001</year>
</date>
<body>Nagtampo lang umano kay Pangulong Estrada ang itinuturing na superstar ng pelikulang Pilipino na si Nora Aunor kaya nagsuot ito ng Erap resign t-shirt at umakyat sa entablado sa Edsa Shrine at binatikos doon ang ikinampanya niyang dating action star. Ito ang paliwanag sa mamamahayag ni Press Undersecretary Michael Toledo bilang reaksyon sa pagtalikod ni Nora kay Estrada na naunang sinuportahan ng aktres mula pa noong kumandidato itong senador, bise presidente at presidente. Idiniin din ng Malaca&amp;ntilde;ang na hindi nito itinuturing na isang sampal kay Estrada ang pagtalikod sa kanya nina Nora at ng action star na si Cavite Gov. Ramon &amp;quot;Bong&amp;quot; Revilla Jr. Hindi binanggit ni Toledo kung ano ang ipinaghinanakit ni Nora sa Pangulo subalit ilang impormante sa Palasyo ang nagsabing isinama ng loob ng aktres ang hindi pagpayag ng Pangulo na ikandidato si Nora ng maka-administrasyong Lapian ng Masang Pilipino bilang gobernador ng Camarines Sur. Mas nais umano ni Estrada na ikandidatong gobernador sa naturang lalawigan si Gov. Luis Villafuerte. Subalit nagpumilit umano si Nora na siya ang patakbuhin sa nasabing posisyon kung kaya nasabihan ito ni Estrada ng &amp;quot;Ano ang alam?&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=125738&amp;publicationSubCategoryId=92</link>
</article>
<article>
<title>EDSA Shrine patuloy na dinadagsa</title>
<author>Jhay Mejias, Ely Saludar, Doris Franche, Rose Tamayo, at Danilo Garcia</author>
<date>
<month>January</month>
<day>19</day>
<year>2001</year>
</date>
<body>Hindi pa rin natitinag at lalong dumarami sa bilang ang mga taong lumalahok sa isinasagawang kilos-protesta sa harap ng EDSA Shrine at maging sa ibat ibang panig ng bansa na naggigiit sa madaling pagbaba sa puwesto ni Pangulong Joseph Estrada. Sa ikatlong araw ng pagkilos, kapansin-pansin na parami nang parami ang mga artista at singer at ibang taga-showbiz na nakikiisa sa panawagan sa pagbibitiw ng Pangulo. Bukod kina Nora Aunor at Cavite Governor Bong Revilla, lumahok sa kilos-protesta sina Pampanga Governor Lito Lapid, Rosanna Roces, Apo Hiking Society, Kuh Ledesma, Pen Medina, Ma. Isabel Lopez, Kris Aquino, Grace Nono at Pinky Marquez. Hinikayat ni Kuh ang aktor na si Fernando Poe Jr. na hikayatin ang kaibigan nitong si Estrada na magbitiw na. Umakyat sa mahigit 150,000 kahapon ang nagkakatipun-tipon sa EDSA Shrine bagaman patuloy pa itong nadadagdagan sa pagdaan ng mga araw dahil sa pagdating din ng mga manggagaling mula sa ibat ibang lalawigan. May binuo ring human chain ang libu-libong anti-Estrada na nag-umpisa sa Ayala Avenue sa Makati. &amp;quot;Go to EDSA. Stay at EDSA. Keep watch and pray,&amp;quot; pahayag ni Manila Arcbishop Jaime Cardinal Sin na isa sa leading figures sa naturang kilos-protesta sa kanyang ipinalabas na statement. Bumuo rin ng human chain ang mga mamamayang nakiisa sa panawagan ng Cardinal. Samantala, patitindihin ng Catholic Bishops Conference of the Philippines ang mga kilos-protesta sa ibat ibang bahagi ng bansa. Ayon kay Sr. Rosanne Mallilin, executive secretary ng CBCP-NASSA, binalangkas na ng mga social action directors at representantes mula sa 34 archdioceses at dioceses ng Simbahang Katoliko na palawigin ang isinasagawang kilos-protesta. Samantala, pinipigilan umanong makapasok sa Metro Manila ang mga raliyistang mula sa probinsiya at nagnanais na sumali sa Edsa rally . Ito naman ang inihayag ni Senator-judge Ramon Magsaysay Jr. base sa mga reklamong natatanggap niya mula sa mga taga-lalawigan. Binalewala naman ng economic manager ni Estrada ang banta ng mga malalaking business groups na mangunguna umano sa mga protesta sa kalsada laban sa administrasyon. Ayon kay Socio-Economic Planning Secretary Felipe Medalla, malabong isakripsiyo ng mga negosyante ang kanilang negosyo kapalit ng protesta. (Ulat nina Jhay Mejias, Ely Saludar, Doris Franche, Rose Tamayo, at Danilo Garcia)</body>
<link>http://www.philstar.com/Article.aspx?articleId=125739&amp;publicationSubCategoryId=92</link>
</article>
<article>
<title>Erap kinukuwento ang mga escapades sa mga chicks kapag lasing na</title>
<author></author>
<date>
<month>January</month>
<day>19</day>
<year>2001</year>
</date>
<body>Nahuhuli si Erap sa sariling bibig. Kapag lasing umano ito ay lalong tumatalas ang dila at maraming ikinukuwento sa kanyang mga kaibigan. Mga kuwentong kadalasan ay tungkol sa mga escapades niya sa tsiks. Ipinagmamalaki umano nito ang katulisan sa tsiks. Ang mga kaibigan naman ay nagtatawanan sa mga kapilyuhan ni Erap. Ang totoo&amp;acirc;€™y may pagka-komikero umano si Erap. Iyon nga lamang, kapag siya ang napagbalingan ng panunukso ay pikon. Ibig niyang siya ang mang-aasar subalit huwag siyang aasarin. Maski umano noong nag-aaral pa ito sa high school sa Mapua ay madalas mapikon na dahilan kaya maraming nagiging kaaway. Kaya marami rin umano sa mga kaibigan nito ang hindi agad-agad umano nagbibiro kay Erap. Iniisip muna nila kung matatanggap ba ni Erap ang kanilang biro. Kung inaakalang wala sa mood si Erap ay hindi na sila nagbabalak mabiro rito. Umano&amp;acirc;€™y may isang nagbiro ritong kaibigan noong nagbabalak itong tumakbong Presidente noong 1992. Binirong hindi siya mananalo kung lalaban kay dating President Ramos. Napikon umano si Erap at biglang tinalikuran ang kausap. Subalit makailang araw umano ay si Erap na rin ang nagpaumanhin sa kaibigan. Sa kabila ng pagiging pikon ay kakatwang marami siyang kaibigan na lagi nang nakadikit sa kanya saan man siya magpunta. Hindi kataka-taka sapagkat mahusay na kaibigan si Erap. Kung may maitutulong sa kaibigan ay hindi nagdadalawang-isip. Maski noong estudyante pa lamang ay marami na ring nakadikit sa kanya. May isang pagkakataon na para lamang makapanood sila ng libre sa isang sinehan ay ito ang gumagawa ng paraan. Sa likuran umano sila palihim na nagdaan at presto&amp;acirc;€&amp;brvbar; nakapanood nang walang bayad. Isang paraan naman umano upang lubusang mapalapit kay Erap ay ang pag-alala sa birthday nito. Mahalaga umano kay Erap ang pag-alala ng kanyang kaibigan sa kanyang birthday. Tinatanaw umano nito ang pag-alala at kahit umano walang regalo ay okey lamang. Basta&amp;acirc;€™t batiin siya ay ayos na. April 19 ang birthday ni Erap. Isa sa mga nakapagpapatunay na mahusay na kaibigan si Erap ay si Ilocos Sur Gov. Luis &amp;acirc;€˜&amp;acirc;€˜Chavit&amp;acirc;€™&amp;acirc;€™ Singson. Si Singson ang nagpasabog nang bomba sa jueteng scandal na naging dahilan para ma-impeached si Erap. Maraming alam si Chavit kay Erap sapagkat mahigit 30 taon silang magkaibigan. (Itutuloy)</body>
<link>http://www.philstar.com/Article.aspx?articleId=125740&amp;publicationSubCategoryId=92</link>
</article>
<article>
<title>Nora at Bong kumalas kay Erap</title>
<author>Joy Cantos, Rose Tamayo at Marilou Rongalerios</author>
<date>
<month>January</month>
<day>19</day>
<year>2001</year>
</date>
<body>Tumalikod na rin kay Pangulong Joseph Estrada ang mga kaibigan niyang superstar na sina Nora Aunor (Nora Cabaltera Villamayor sa tunay na buhay) at action movie star Ramon &amp;quot;Bong&amp;quot; Revilla Jr. kasabay ng panawagan sa kanya ng mga ito na magbitiw na siya sa tungkulin. Kasabay nito, sinabi ni Nora na handa siyang tumestigo na iisang tao lang sina Estrada at Jose Velarde na nakalagda sa mga account sa Equitable Bank at ginamit sa pagbili ng mansion ng isa sa mga kalaguyo ng Pangulo. Halos magkatulad anya ang lagda ng mga ito. Sinabi ni Nora sa pulong-balitaang ipinatawag ng Bayan Muna sa Quezon City kahapon na dalawang araw makaraang tanggihan ng Senado ang pagbukas ng pangalawang envelope ng Velarde account, nagdesisyon siyang huwag nang suportahan si Estrada dahil nasira na ang tiwala ng taumbayan dito. Mula sa pulong-balitaan, nagtungo rin si Nora sa EDSA Shrine para makiisa sa mamamayang nagdedemonstrasyon at manawagan sa pagbibitiw ng Pangulo. Nanawagan siya sa kanyang mga tagahanga na makiisa at lumahok sa pangalawang people power para mapababa sa tungkulin ang dati niyang kaibigan na kanyang sinuportahan mula nang kumandidato ito sa pagka-senador, bise presidente hanggang presidente. &amp;quot;Huwag kayong maniwala diyan (Estrada) dahil wala naman yang naitulong sa mahihirap. Hindi ninyo siya kilala. Ako marami na akong naranasan. Mas kilala ko siya kaysa sa inyo,&amp;quot; panawagan naman ni Nora sa mga grupong tagasuporta ni Estrada na nagra-rally sa Don Chino Roces bridge. Idinagdag niya na walang respeto sa kababaihan ang Pangulo. Ibinunyag din ni Nora na ginulpi umano siya ni Estrada noong magtambal sila ng dati niyang asawang si Christopher de Leon sa pelikulang &amp;quot;Banawe&amp;quot; pero hindi siya nagbigay ng ibang detalye. Kamakalawa ng gabi, kabilang sa mga nagtungo sa EDSA Shrine at nanawagan sa pagbibitiw ng Pangulo si Bong Revilla na nagsabi pa na kailangan na ng pagbabago sa bansa. Kasama niya sa entablado ang asawang si Lani Mercado. Ginawa ni Bong ang hakbang bagaman ang ama niyang si Senador Ramon Revilla ay masugid na tagasuporta ni Estrada. (Ulat nina Joy Cantos, Rose Tamayo at Marilou Rongalerios)</body>
<link>http://www.philstar.com/Article.aspx?articleId=125741&amp;publicationSubCategoryId=92</link>
</article>
<article>
<title>Para bumalik ang prosecutors, Erap humarap daw sa trial</title>
<author>Malou Rongalerios</author>
<date>
<month>January</month>
<day>19</day>
<year>2001</year>
</date>
<body>Maaaring magbago ng isip ang nagbitiw na 11 kongresistang prosecutor sa paglilitis sa kasong impeachment laban kay Pangulong Joseph Estrada kung haharap ito sa Senado para sumagot sa mga akusasyon. Sinabi ng isa sa mga prosecutor na si Makati Rep. Joker Arroyo na baka bawiin nila ang kanilang pagbibitiw kung maipapangako ng mga abogado ni Estrada na pahaharapin nila sa paglilitis ang kanilang kliyente. Sinabi ni Arroyo na matagal na niyang pangarap na ma-cross examine si Estrada. Sinabi naman ni Sigrid Fortun, isa sa mga abogado ni Pangulong Estrada sa isang panayam sa telebisyon na hindi nila maaaring pagbigyan ang kapritso ng prosecution. Kaugnay nito, nagkaroon naman ng deadlock sa isinasagawang pag-uusap ng liderato ng House of Representatives sa pangunguna ni House Speaker Arnulfo Fuentebella at ng mga miyembro ng panel. Naging matatag ang mga miyembro ng prosecution na huwag bawiin ang kanilang irrevocable resignation. Iginiit naman ni Fuentebella na hindi sila magtatalaga ng mga bagong prosecutor. Dapat anyang magpatuloy sa kanilang tungkulin ang grupo ni Arroyo. (Ulat ni Malou Rongalerios)</body>
<link>http://www.philstar.com/Article.aspx?articleId=125742&amp;publicationSubCategoryId=92</link>
</article>
<article>
<title>Nene Senate prexy pa rin</title>
<author>Doris Franche</author>
<date>
<month>January</month>
<day>19</day>
<year>2001</year>
</date>
<body>Mananatili lamang si Senator Aquilino &amp;quot;Nene&amp;quot; Pimentel Jr. sa pagka-Senate president kung papayag ang 11 senador na mabuksan ang ikalawang envelope na naglalaman ng kontrobersiyal na Jose Velarde account. Tinutukoy niya ang mga senador na tumangging buksan ang naturang dokumento na nagbunsod ng pangalawang people power revolution na inilunsad ng mga grupong nais mapatalsik sa puwesto si Pangulong Joseph Estrada. Ito naman ang kondisyon ni Pimentel sa mga senador na nagnanais na manatili siya sa puwesto . Ayon kay Pimentel, kailangan nilang pag-usapan ng mayorya ang isyu upang walang sisihan sa bandang huli at matapos na ang kasong articles of impeachment laban sa Pangulo. Aminado si Pimentel na mabigat ang kanyang kondisyon dahil dumaan ito sa botohan bagamat hindi ito ang inaasahan ng nakararami. Samantala, sinabi naman ni Senate Majority leader Francisco Tatad na nahaharap pa rin sa malaking problema si Estrada hanggat hindi natatapos ang pormal na paglilitis laban sa kanya. Ayon kay Tatad, nananatiling impeached president si Estrada dahil wala namang malinaw na desisyon ang impeachment court kung may kasalanan siya o wala. (Ulat ni Doris Franche)</body>
<link>http://www.philstar.com/Article.aspx?articleId=125743&amp;publicationSubCategoryId=92</link>
</article>
<article>
<title>Mansion ni Erap i-sequester</title>
<author>Marilou Rongalerios</author>
<date>
<month>January</month>
<day>19</day>
<year>2001</year>
</date>
<body>Hinamon kahapon ng United Opposition sa pamamagitan ni Lakas-NUCD-UMDP Executive Director Joey Rufino ang Presidential Commission on Good Government na i-sequester ang umanoy magagarbong mansion at ibang ill-gotten wealth ni Pangulong Joseph Estrada. Umapela rin si Rufino kay Estrada at sa mga cronies nito na baguhin ang kanilang mga gawi para sa ikakabuti ng bansa. &amp;quot;Pansinin naman ninyo ang paghihirap ng sambayanang Pilipino na umuusok na ang ilong sa galit dahil sa mga kalokohang nabunyag sa paglilitis ng Senado sa kasong impeachment ni Estrada,&amp;quot; sabi pa ni Rufino. (Ulat ni Marilou Rongalerios)</body>
<link>http://www.philstar.com/Article.aspx?articleId=125744&amp;publicationSubCategoryId=92</link>
</article>
<article>
<title>Erap abandonado na</title>
<author>Joy Cantos, Lilia Tolentino. Rudy Andal, Malou Rongalerios, Angie dela Cruz, Rose Tamayo, Lordeth Bonilla, Ellen Fernando, Grace Amargo, Andi Garcia, Danilo Garcia, at Butch Quejada</author>
<date>
<month>January</month>
<day>20</day>
<year>2001</year>
</date>
<body>Sa ikatlong araw ng pangalawang people power revolution laban sa admnistrasyon ni Pangulong Joseph Estrada, inabandona na siya kahapon ng matataas na liderato ng militar at pulisya. Naunang nagpahayag ng pagbawi ng suporta kay Estrada si Armed Forces of the Philippines Chief of Staff Gen. Angelo Reyes at lahat ng iba pang matataas na heneral ng AFP. Sa isang pulong-balitaan kagabi, inihayag din ni Philippine National Police Chief Director-Panfilo Lacson ang pagbawi niya ng suporta sa Pangulo. Ipinahiwatig niya na susunod ang PNP sa sinumang kapalit ni Estrada alinsunod sa Konstitusyon. Sinabi pa ni Lacson na binawi niya at ng buong kagawad ng PNP ang suporta nila sa Pangulo dahil ito ang hinihingi ng sambayanan. Sinabi ni Lacson na nananatiling solido ang PNP at inatasan niya ang mga regional director na manatili sa kani-kanilang puwesto. Sinabi ni Reyes na sumama na rin sa pagbawi ng suporta sa administrasyong Estrada ang mga sundalo sa Northern Luzon at Southern Luzon. Kasabay ni Reyes si Defense Secretary Orlando Mercado nang magtungo sila kahapon sa EDSA Shrine para makiisa sa oposisyon at milyun-milyong mamamayan na nananawagan sa pagbaba ni Estrada sa puwesto. Itinalaga ni Estrada si AFP Deputy Chief of Staff Brig. Gen. Jose Calimlim bilang bagong hepe ng militar pero tumanggi ito at sa halip, sumama ito sa mga anti-Estrada group sa EDSA Shrine. Nanawagan si Reyes kay Estrada na bumaba na sa puwesto at umalis sa Malaca&amp;Atilde;&amp;plusmn;ang nang may dignidad hanggang maaga pa. Bukod kay Lacson, hindi na rin sumusuporta kay Estrada ang iba pang matataas na opisyal ng PNP. &amp;quot;Sa ngalan ng AFP, inihahayag ko ang pagbawi ng suporta ng 113,000 tauhan ng AFP kay Pangulong Estrada,&amp;quot; sabi ni Reyes sa isang pulong-balitaan sa EDSA Shrine. Sinabi ni Metro Manila Police Director C/Supt. Edgar Aglipay na kasama nila sa pagbawi ng suporta sa Pangulo ang lahat ng police director at station commander sa Metro Manila. Napaulat na nagbitiw na rin sa tungkulin ang ilang miyembro ng Gabinete ni Estrada na sina Education Secretary Andrew Gonzalez, Tourism Secretary Gemma Araneta, Agrarian Reform Secretary Horacio Morales, Finance Secretary Jose Pardo at ang limang undersecretaries nito. Nagbitiw din si Flagship Project Secretary Robert Aventajado. Namataan naman sa EDSA Shrine si Interior and Local Government Secretary Alfredo Lim. Sinabi ni Lim na sumama siya sa people power revolt 2 dahil naniniwala siyang nagdesisyon na ang taumbayan na dapat nang bakantihin ni Estrada ang Malaca&amp;Atilde;&amp;plusmn;ang. Umapaw sa kahabaan ng Epifanio delos Santos Avenue malapit sa EDSA Shrine at maging sa flyover dito ang mga tao na nakiisa sa anti-Estrada movement. Sa pulong-balitaan, nanawagan si Vice President Gloria Macapagal-Arroyo sa sambayanang nagtipon sa EDSA Shrine na manatili sa naturang lugar hanggang hindi umaalis si Estrada sa Malaca&amp;Atilde;&amp;plusmn;ang. Bukod kay Arroyo, nasa EDSA Shrine ang mga personahe sa unang people power revolution noong 1986 na sina dating Pangulong Corazon Aquino, Fidel Ramos at Manila Archbishop Jaime Cardinal Sin. Namataan din sa naturang lugar ang mga senador na bumotong buksan ang envelope ng bank record umano ni Estrada na sina Loren Legarda, Raul Roco, Rodolfo Biazon, Ramon Magsaysay Jr., at Teofisto Guingona. Nasa rally din si Ilocos Sur Governor Luis &amp;quot;Chavit&amp;quot; Singson na nagpasimula ng pagbubunyag sa katiwalian ni Estrada. Tiniyak naman ng embahada ng United States na hindi makikialam ang pamahalaan nito sa nagaganap na krisis sa pulitika sa Pilipinas. Merong hindi kumpirmadong ulat na lihim na nakikipagnegosasyon si Ambassador Ernesto Maceda sa pamahalaang Amerikano para sa posibleng asylum ni Estrada sa U.S. Nabulabog din ang Bureau of Immigration sa pagdagsa sa Pilipinas ng mga dayuhang mamamahayag para subaybayan ang nagaganap sa bansa. Hanggang sa isinusulat ito kagabi, limang tangke ng militar ang pumasok sa Malaca&amp;Atilde;&amp;plusmn;ang dahil sa inaasahang pagdagsa ng mga anti-Estrada rito. Nagtangka umanong magtungo sa EDSA Shrine ang mga pro-Estrada senator na sina Miriam Santiago, Francisco Tatad at Robert Jaworski pero hinarang at pinagbabato sila ng mga Anti-Estrada. Inutos naman ng liderato ng PNP at AFP ang pagsasara ng lahat ng pintuan ng Camp Crame at Camp Aguinaldo at ang pagpapadala ng mga tangke ng militar sa EDSA para pangalagaan ang mga nagsasagawa ng kilos-protesta. Anim na truck ng mga sundalo mula sa 7th Infantry Division ng Army mula Nueva Ecija ang umalis para mangalaga umano sa mga Anti-Estrada group. Nananatili sa Mendiola ang mga pro-Estrada group at limang tangke ang pumasok umano sa Malaca&amp;Atilde;&amp;plusmn;ang. Nabatid na nag-alisan sa Mendiola at sa paligid ng Malaca&amp;Atilde;&amp;plusmn;ang ang mga pulis. Nagbigay lang ng seguridad dito ang Central Luzon Police at Presidential Security Group. Ayon naman kay Bohol Congressman Ernesto Herrera, ibinalita sa kanya ng isang mapananaligan niyang impormante sa Malaca&amp;Atilde;&amp;plusmn;ang na handa nang bumaba sa puwesto si Estrada pero pinipigilan ito nina Executive Secretary Edgardo Angara at Ambassador Ernesto Maceda. Sinabi naman ni Ramos na minsan pang napatunayan na ang EDSA people power II ay naisagawa nang mas maayos taliwas sa inaakala ng mga kapanalig ng administrasyon. Nagkaroon din ng ulat na umalis na ng bansa patungong Hong Kong kahapon ang kaibigan ni Estrada na si Jaime Dichaves na naunang umangkin na ito si Jose Velarde na may P500 milyong account sa Equitable-PCI Bank. Umalis na rin umano patungong Amerika si Senador Tito Sotto kasama rin ang kanyang pamilya. Pero tiniyak ni Dichaves na babalik siya sa Pilipinas. Matagal na anyang pinagplanuhan nila ng kanyang pamilya ang umalis ng bansa. Nagkataon lang na naging magulo at nagkaroon ng malaking rally laban sa pangulo. Nagbanta naman ang ilang empleyado ng Ninoy Aquino International Airport na kontra sa Pangulo na ipaparalisa nila ang operasyon ng paliparan. Sinabi ng isang mataas na opisyal ng NAIA na ihahambalang nila ang ilang heavy equipment sa mga runway na ginagamit ng international at domestic flight. Isasagawa nila ang hakbang para umano hindi masuportahan ng ibang bansa ang administrasyon ni Estrada. (Ulat nina Joy Cantos, Lilia Tolentino. Rudy Andal, Malou Rongalerios, Angie dela Cruz, Rose Tamayo, Lordeth Bonilla, Ellen Fernando, Grace Amargo, Andi Garcia, Danilo Garcia, at Butch Quejada)</body>
<link>http://www.philstar.com/Article.aspx?articleId=125745&amp;publicationSubCategoryId=92</link>
</article>
<article>
<title>&amp;acirc;€˜Kudeta&amp;acirc;€™ sa House hinarang</title>
<author>Malou Rongalerios</author>
<date>
<month>January</month>
<day>23</day>
<year>2001</year>
</date>
<body>Nahadlangan kahapon ni House of Representatives Speaker Arnulfo Fuentebella ang pagpapalit ng liderato ng kapulungan nang bigla niyang i-adjourn ang sesyon bagaman wala pang isang minuto ang nagdaraan matapos magsagawa ng roll call. Nagpatawag din si Fuentebella ng caucus para sa mga mambabatas na kanyang kaalyado sa loob ng kanyang opisina. Gayunman, isang resolusyon ang nilagdaan ng 135 kongresista na humiling ng pagbalasa sa House. (Ulat ni Malou Rongalerios)</body>
<link>http://www.philstar.com/Article.aspx?articleId=125746&amp;publicationSubCategoryId=92</link>
</article>
<article>
<title>'Sa San Juan ako nagsimula, dito rin ako babalik' - Erap</title>
<author>Danilo Garcia</author>
<date>
<month>January</month>
<day>21</day>
<year>2001</year>
</date>
<body>&amp;quot;Dito sa San Juan ako nagsimula, dito rin ako babalik.&amp;quot; Ito ang madamdaming pahayag ni dating Pangulong Joseph Estrada sa kanyang mga kababayan sa munisipalidad ng San Juan, Metro Manila nang mapadaan siya sa munisipyo para magbigay-pugay sa mga residente roon at ibang kakilala na sumuporta sa kanya. Matatandaang 17 taong nanungkulan si Estrada bilang alkalde ng San Juan bago magkasunod na nahalal bilang senador, bise presidente at presidente ng Pilipinas maliban pa sa pagiging artista niya sa pelikula. Mula sa Palasyo ng Malaca&amp;ntilde;ang, dumaan sa municipal hall ng San Juan ang dating Pangulo bandang alas-2:45 ng hapon bago siya dumiretso sa kanyang bahay sa Greenhills. Sinalubong siya ng 2,000 kababayan sa pangunguna ng isang banda. Kumaway muna siya sa mga nakaabang na tao sa labas bago umakyat sa munisipyo na kinaroroonan ng tanggapan ng kanyang anak na si Jinggoy na alkalde ng naturang bayan. Sinabi ni San Juan Councilor Rolando Bernardo na hindi mapigilan ang pagtulo ng luha ng mag-amang Estrada dahil sa nangyari. Bandang alas-3:25 ng hapon nang tumuloy si Estrada sa kanyang tahanan sa Polk St., Greeenhills. Naiwan sa munisipyo si Jinggoy. Sinabi ng alkalde sa isang panayam na nilibot muna ng kanyang ama ang buong Presidential residence sa Malaca&amp;ntilde;ang bago umalis dito para sulyapan sa huling sandali ang lugar na kanilang tinirhan sa nagdaang mahigit dalawang taon. Wala pang naiisip na hakbang ang pamilyang Estrada sa mga susunod na araw. Wala rin silang balak na mangibang-bansa. (Ulat ni Danilo Garcia)</body>
<link>http://www.philstar.com/Article.aspx?articleId=125747&amp;publicationSubCategoryId=92</link>
</article>
<article>
<title>Erap and family sumibat mula sa Malaca&amp;ntilde;ang</title>
<author>Lilia Tolentino</author>
<date>
<month>January</month>
<day>21</day>
<year>2001</year>
</date>
<body>Maluha-luhang namaalam si dating Pangulong Joseph Estrada at miyembro ng kanyang pamilya sa Presidential Security Group at Malaca&amp;ntilde;ang Press Corp nang bumaba siya mula sa Presidential Residence sa Palasyo ng Malaca&amp;ntilde;ang para bumalik sa pribadong buhay. Nilisan ni Estrada at ng kanyang pamilya ang Malaca&amp;ntilde;ang ilang oras makaraang manumpa bilang bagong presidente ng bansa si Gloria Macapagal-Arroyo kahapon ng umaga. Nag-iyakan ang maraming kagawad ng Malaca&amp;ntilde;ang habang papaalis ang grupo ni Estrada. Maayos na nagpaalaman sila ni Armed Forces of the Philippines Chief of Staff Gen. Angelo Reyes at Vice Chief of Staff Lt. Gen. Jose Calimlim. Lumulan sa isang barge ng Philippine Navy na nakadaong sa gilid ng Pasig River sa Malaca&amp;ntilde;ang patungo sa kanilang bahay sa Greenhills, San Juan sina Estrada; dating Unang Ginang Dr. Luisa Ejercito-Estrada; mga anak na sina Jackie at manugang na si Beaver Lopez; at San Juan Mayor Jinggoy Estrada. Hindi rin mapigilan ng anak niyang si Joseph Victor Ejercito ang umiyak habang sinasamahan nito ang ama sa paglisan sa Malaca&amp;ntilde;ang. Patuloy sa pagkaway si Estrada at ang kanyang maybahay sa mga nasa Malaca&amp;ntilde;ang kahit nakasakay na sila sa barge. Sinabi ni Estrada sa isang inihandang pahayag na, bagaman may seryoso siyang kuwestyon sa ligalidad ng panunumpa ni Macapagal-Arroyo bilang kapalit niya sa puwesto, ipinasya niyang lisanin na ang Palasyo para maisulong na ang pagkakaisa at kaayusan ng lipunan. Pinasalamatan niya ang mamamayan sa pagkakataong ipinagkaloob sa kanya para pamunuan ang bansa at hiniling niya sa kanyang mga tagasuporta na sumama sa kanya sa pagtataguyod ng mapanlikhang diwa ng pagkakaisa. Naiiyak din ang mga sundalong miyembro ng Presidential Security Group nang mamaalam kay Estrada. Naunang nilinaw ni Estrada na hindi pa siya nagbibitiw sa puwesto. Tiniyak niyang magbibitiw siya sa tungkulin sa Miyerkules, Enero 24. Binanggit niya na mananatili pa siya sa Presidential Residence bagaman hindi na ito naisakatuparan. Sinabi pa ng dating Pangulo na, bagaman masama ang kanyang loob sa pagtalikod sa kanya nina Reyes at Philippine National Police Chief Director-General Panfilo Lacson, maayos naman siya. Labis siyang nahabag sa dating Unang Ginang dahil naubusan na ito ng luha. (Ulat ni Lilia Tolentino)</body>
<link>http://www.philstar.com/Article.aspx?articleId=125748&amp;publicationSubCategoryId=92</link>
</article>
<article>
<title>Lasengo</title>
<author></author>
<date>
<month>January</month>
<day>21</day>
<year>2001</year>
</date>
<body>Maraming pagkakataon umano na dahil sa kalasingan ay sa club na natutulog si Erap. Kung minsan naman umano ay bubuhatin na ito nina Chavit at iba pang mga kasama para dalhin sa kotse. Kung minsan umano ay sumusuka ito dahil sa kalasingan. Malakas umanong uminom si Erap subalit kapag nalasing ay parang tinibang punong saging na nakabulagta. Hindi na maaaring gisingin pa at kung magising ay magsisigaw na kung anu-ano ang sinasabi. Nang maging senador si Erap noong 1987 ay naging congressman naman sa Ilocos Sur si Chavit. Hindi nabago ang tibay ng kanilang pagkakaibigan. Madalas pa ring bisita ni Erap si Chavit sa bahay nito sa San Juan. Kung birthday ni Erap ay hindi kinalilimutang puntahan ni Chavit at dinadalhan umano niya ng regalo. Kung minsan ay leather jacket umano ang dinadala ni Chavit. Alam ni Chavit kung saan at kung paano kikilitiin si Erap. Nang maging Vice President si Erap noong 1992 ay lalo nang naging malapit sa isat isa sina Chavit at Erap. Kapag pumupunta siya sa bahay nito sa San Juan ay hindi kumukupas ang nakagawian na nilang pag-iinuman at pagmamadyong. Ayon kay Singson madalas din silang mag-nightclub. Kapag birthday umano ni Erap ay madalas sila sa Club 419. Mas maingay at mas masaya sila sa club na iyon. Nagkakantahan sila roon. Malayang-malaya. Hindi na nakapagtataka sapagkat ang club na iyon ay pag-aari ni Erap. Kung matatandaan sa Club 419 na iyon nabaril at napatay ang basketall player na si Arnold Tuadles ni Ambeth Antonio habang nagsusugal. Karamihan sa mga nagpupunta roon ay mga bigating tao na pawang may koneksiyon kay Erap. Doon din umano sa club na iyon nakilala ni Erap ang isa sa mga babae nito na si Joy Melendrez. Nang maging Presidente si Erap noong 1998 ay lalo nang naging madalas si Chavit sa Malaca&amp;ntilde;ang. Kabilang si Chavit sa midnight cabinet ni Erap. Ayon kay Chavit, naging mahigpit si Erap nang maging Presidente at marami ang hindi basta-basta nakapapasok sa Malaca&amp;ntilde;ang. Maski ang mga senador at congressman ay hindi basta-basta nakapapasok. Minsan daw ay nagtungo sa Malaca&amp;ntilde;ang si Sen. Ramon Revilla. Subalit hindi ito pinapasok ni Erap. (Itutuloy)</body>
<link>http://www.philstar.com/Article.aspx?articleId=125749&amp;publicationSubCategoryId=92</link>
</article>
<article>
<title>GMA nanumpa bilang bagong Pangulo</title>
<author>Rose Tamayo, Joy Cantos, Rudy Andal, Ellen Fernando, Lilia Tolentino, Marilou Rongalerios, at Danilo Garcia</author>
<date>
<month>January</month>
<day>21</day>
<year>2001</year>
</date>
<body>Nanumpa na kahapon si Gloria Macapagal-Arroyo bilang ika-14 na pangulo ng Pilipinas. Isinagawa niya ang panunumpa sa harap ni Supreme Court Chief Justice Hilario Davide Jr. sa seremonyang ginawa sa EDSA Shrine na naging sentro ng pangalawang people power revolution na nagpabagsak sa administrasyon ni dating Pangulong Joseph Estrada. Magkahalong galak at luha ang namayani sa nagbunying milyun-milyong mamamayang nagtipon-tipon sa EDSA Shrine at nagsigawan ng &amp;quot;Goodby Erap&amp;quot; at kumanta ng &amp;quot;Bayan Ko&amp;quot; makaraang manumpa si Arroyo sa bago nitong tungkulin. Kasama ng bagong pangulo sa panunumpa ang kanyang asawa at mga anak. Sinabi ni Manila Archbishop Jaime Cardinal Sin na nagwakas na ang madilim na bahagi ng kasaysayan ng bansa dahil sa matagumpay na people power 2 na &amp;quot;pumutok&amp;quot; nang tanggihan ng mayorya ng Senado ang isa pang ebidensya sa kasong impeachment laban kay Estrada. Nangako si Arroyo na ibabangon niya sa kahirapan ang bansa at higit na pagbubutihin ang paglilingkod sa sambayanang Pilipino at ang moralidad at liderato rito. Sa pulong-balitaan kasunod ng kanyang panunumpa, inihayag ni Arroyo na si Alberto Romulo ang hihirangin niyang kalihim ng Department of Finance ng kanyang administrasyon. Tumanggi siyang ihayag ang napipisil niyang iba pang miyembro ng kanyang Gabinete. Sumuporta rin sa administrasyon ni Arroyo ang ibat ibang bansa gaya ng mahihiwatigan sa pagdalo ng mga kinatawan ng mga ito sa kanyang inagurasyon. Pinasalamatan din ni Arroyo ang sambayanan na siyang naging bayani sa pangalawang people power revolt na nagsimula noong Enero 16 at natapos sa paglisan ni Estrada sa Malaca&amp;ntilde;ang kahapon. Sinabi rin ni Arroyo na ihahayag niya anumang araw ang itatalaga niyang Bise Presidente na pupuno sa iniwan niyang puwesto. Nagkaisa naman ang mga neogosyanteng sina Jose Luis Yulo at Jose Concepcion sa pananaw na, sa pagbubukas ng pamilihan sa Lunes, inaasahang tatatag at tataas sa palitang P47 o P45 ang halaga ng piso bawat dolyar. Nabatid na isang resolusyon ang ipinalabas ng Supreme Court na nagdedeklara na wala nang kakayahan si Estrada na mamuno sa bansa dahil sa pagbibitiw ng maraming miyembro ng kanyang Gabinete at pagkalas sa administrasyon nito ng Armed Forces of the Philippines at ng Philippine National Police. Pinagbatayan din ng Mataas na Hukuman ang liham dito ni Arroyo na humihiling na panumpain na siya bilang bagong Pangulo. Pagkatapos ng panunumpa, nagpasalamat din si Arroyo sa militar, pulisya at militanteng grupo at matataas na opisyal ng pamahalaan na nagkaisa para sa pagpasok ng kanyang administrasyon. Tinapos ng pormal na pag-upo ni Arroyo bilang bagong pangulo ng bansa ang apat na araw na pagtitipon-tipon ng mga anti-Estrada group sa EDSA Shrine. Kahapon ng umaga, bago napabalita ang paglisan ni Estrada sa Malaca&amp;ntilde;ang, sumugod dito ang may 50,000 anti-Estrada group na kabilang sa mga naunang nagtungo sa EDSA Shrine. Nagkaroon pa ng negosasyon ang kampo ng oposisyon at ni Estrada kamakalawa ng gabi. Binigyan ng oposisyon ng hanggang kahapong alas-6:00 ng umaga si Estrada para magbitiw sa tungkulin pero iginiit nito na mabigyan ito ng lima pang araw dahil may kailangan pa itong ayusin. Sinabi naman kahapon ni Quezon City Congressman Feliciano Belmonte na hindi na maaaring kuwestyunin ang panunumpa ni Arroyo bilang bagong pangulo ng bansa. Mismong si Davide anya ang nagpanumpa sa bagong presidente dahil alam nitong mas malalagay sa alanganin ang bansa kung hindi ito gagawin ng punong mahistrado. Nagpahayag din ng suporta kay Arroyo ang liderato ng dalawang kapulungan ng Kongreso. Bandang alas-2:00 ng hapon nang magsimulang magsilisan unti-unti ang mga nasa EDSA Shrine. Tinayang bandang alas-5:00 ng hapon, umabot na lang sa 5,000 hanggang 10,000 katao ang nasa naturang lugar na nagpasyang magsagawa ng party sa naturang lugar bilang pagsasaya sa kanilang tagumpay. Kumita naman nang husto sa kasagsagan ng pag-aalsa sa naturang lugar ang mga nagtitinda ng tubig, pagkain, damit, head band, sticker, at iba pang souvenir. (Ulat nina Rose Tamayo, Joy Cantos, Rudy Andal, Ellen Fernando, Lilia Tolentino, Marilou Rongalerios, at Danilo Garcia)</body>
<link>http://www.philstar.com/Article.aspx?articleId=125750&amp;publicationSubCategoryId=92</link>
</article>
<article>
<title>AFP, PNP susuporta sa GMA government</title>
<author>Joy Cantos</author>
<date>
<month>January</month>
<day>21</day>
<year>2001</year>
</date>
<body>Nangako ang pamunuan ng Philippine National Police at Armed Forces of the Philippines na susuportahan nila ang kanilang bagong commander-in-chief na si Pangulong Gloria Macapagal-Arroyo. Sinabi kahapon ni PNP Spokesman Supt. Nicanor Bartolome na walang pinakamabuting paraan para sa PNP kundi suportahan si Arroyo at kalimutan na ang nagdaang iskandalong yumanig sa namaalam na administrasyon ni Pangulong Joseph Estrada. Inihanda rin nina Defense Secretary Orlando Mercado at PNP Chief Director-General Panfilo Lacson ang kanilang resignation letter kay Arroyo. Nakatakda namang magretiro si AFP Chief of Staff Gen. Angelo Reyes sa Marso 17 pagsapit niya sa compulsory age requirement na 56 anyos maliban na lang kung palalawigin pa ni Arroyo ang kanyang panunungkulan. Kalmado na ngayon sa Camp Aguinaldo at Camp Crame na hindi tulad noong Biyernes nang magkaroon ng tension sa pagbaling ng suporta ng PNP at AFP kay Arroyo. (Ulat ni Joy Cantos)</body>
<link>http://www.philstar.com/Article.aspx?articleId=125751&amp;publicationSubCategoryId=92</link>
</article>
<article>
<title>Simbahan magpapatawad</title>
<author>Grace Amargo</author>
<date>
<month>January</month>
<day>21</day>
<year>2001</year>
</date>
<body>Sa kabila ng mga nagawang kasalanan umano sa bayan, handa pa rin ang Simbahang Katoliko na patawarin si dating Pangulong Estrada sa kondisyong kumunsulta ito sa isang pari at mangumpisal. Sa isang press conference, sinabi ni Archbishop Orlando Quevedo, Pangulo ng Catholic Bishops Conference of the Philippines (CBCP), na hindi dapat mabahala si Estrada dahil ang mamamayang Filipino ay handa itong patawarin upang makapagsimulang muli nang maayos at diretsong buhay. Ayon kay Quevedo, hindi na kailangang humingi ng tawad si Estrada &amp;quot;in nationwide television&amp;quot; bagkus mangumpisal na lamang sa isang pari at sabihin ang kanyang mga kasalanan at bigkasin ang &amp;quot;act of contrition&amp;quot;. (Ulat ni Grace Amargo)</body>
<link>http://www.philstar.com/Article.aspx?articleId=125752&amp;publicationSubCategoryId=92</link>
</article>
<article>
<title>Impeachment trial, nagmulat sa mga heneral</title>
<author>Joy Cantos</author>
<date>
<month>January</month>
<day>21</day>
<year>2001</year>
</date>
<body>Sa pagdinig ng kaso ng impeachment sa Senado ay nagsimulang mabuksan ang isip ng mga matataas na heneral ng Armed Forces of the Phils. (AFP) upang landasin ang tuluyang pagkalas sa administrasyon ni Pangulong Joseph &amp;quot;Erap&amp;quot; Estrada. Ito ang ibinunyag kahapon ng isa sa mga aktibong heneral ng militar na tumangging magpabanggit ng pangalan bagaman ayon dito ay inilihim nila ang kanilang unti-unting pagkainis laban sa punong ehekutibo. Ayon sa source, higit pa itong tumindi nang humarap sa pagdinig si Clarissa Ocampo, Executive Vice President ng Equitable Bank na tumestigo na si Pangulong Estrada ay naglagak ng P3.2 bilyon sa kanilang banko at nagtago sa pangalang Jose Velarde. Sa pagbubulgar pa lamang ni Ilocos Sur Gov. Luis &amp;quot;Chavit&amp;quot; Singson sa pagkakamal ng milyong halaga ni Estrada sa jueteng ay tuluyan na itong nawalan ng kredibilidad para sa mayorya ng mga opisyal ng militar bagaman hindi nila maihayag ang kanilang damdamin dahilan silay aktibo pa sa serbisyo. Nabatid pa na simula nang magpasabog ng kontrobersya si Ocampo ay lihim na nagsasagawa ng pagpupulong ang ilang heneral ng AFP hinggil sa kinakaharap na krisis pampulitika at ekonomiya ng bansa. Sa nasabing insidente ay unti-unting nagkaroon ng gapangan ng suporta sa militar at ditoy nakopo ni Reyes ang mayorya ng mga opisyal. (Ulat ni Joy Cantos)</body>
<link>http://www.philstar.com/Article.aspx?articleId=125753&amp;publicationSubCategoryId=92</link>
</article>
<article>
<title>2nd envelope pabubuksan ni Erap</title>
<author>Lilia A. Tolentino</author>
<date>
<month>January</month>
<day>21</day>
<year>2001</year>
</date>
<body>Pabubuksan ni dating Pangulong Joseph Estrada sa Lunes, Enero 22, ang kontrobersyal na pangalawang envelope na naglalaman diumano ng depositong salapi ni Jose Velarde na nagkakahalaga ng P3.3 bilyon sa ibat ibang banko. Ito ang inihayag ni Melo Santiago, isa sa pinakamalapit na kaibigan ni Estrada, matapos dumalaw sa dating Pangulo sa Presidential Residence kahapon ng tanghali bago ito umalis sa Palasyo kasama ang miyembro ng kanyang pamilya. Sinabi ni Santiago na ang pagpapabukas ng kontrobersyal na envelope na tinutulan ng 11 senador na pabuksan ang siyang magpapatunay na ang depositong salapi ay hindi talaga sa kanya. Ang pagtanggi ng mayorya ng pagpapabukas ng envelope ang siyang nagbunsod sa malawakang paglulunsad ng People Power II na nagwakas sa pagpapaalis sa puwesto kay Estrada at ang pagtatalaga sa dating Bise-Presidente bilang kapalit na lider ng bansa. (Ulat ni Lilia A. Tolentino)</body>
<link>http://www.philstar.com/Article.aspx?articleId=125754&amp;publicationSubCategoryId=92</link>
</article>
<article>
<title>Atong tumakas papalabas ng bansa</title>
<author>Butch Quejada</author>
<date>
<month>January</month>
<day>21</day>
<year>2001</year>
</date>
<body>Tumakas na palabas ng bansa si Charlie &amp;quot;Atong&amp;quot; Ang, ang kontrobersyal na crony ng pinatalsik na Pangulong Joseph Estrada sakay ng eroplanong Cathay Pacific flight na umalis sa Ninoy Aquino International Airport (NAIA) kahapon ng umaga. Si Ang, 43, ng #18 Manansala St., Corinthian Village, Quezon City ay umalis ng bansa dakong alas-6:47 ng umaga sakay ng flight CX-904 patungong Hong Kong. Si Ang, may hawak ng Philippine passport #DD065712, base sa Cathay Pacific passengers manifest ay kinumpirmang nakaupo sa business class seat #11K at pansamantalang titira sa Hyatt Hotel, HK. Magugunita na ang hidwaan sa pagitan ni Ang at Ilocos Sur Governor Luis &amp;quot;Chavit&amp;quot; Singson ang nagsimula ng iskandalo ng jueteng na nagbigay-daan upang mabuksan ang imbestigasyon na isinagawa ng Kamara tungo sa iniharap na impeachment case laban kay dating Pangulong Estrada. (Ulat ni Butch Quejada)</body>
<link>http://www.philstar.com/Article.aspx?articleId=125755&amp;publicationSubCategoryId=92</link>
</article>
<article>
<title>Lacson kinuyog ng RAM Boys</title>
<author>Jhay Mejias at Ely Saludar</author>
<date>
<month>January</month>
<day>22</day>
<year>2001</year>
</date>
<body>Putlang-putla at tila umano natakot si dating Philippine National Police Chief Director-General Panfilo Lacson nang muntik na siyang kuyugin at mabugbog ng ilang lider ng Rebolusyunaryong Alyansang Makabansa nang magtagpo sila sa Linden Suites sa San Miguel Avenue, Pasig City kamakalawa ng gabi. Ito ang nabatid kahapon sa isa sa mga lider ng RAM na si Police Superintendent Eduardo Matillano na nagsabi sa isang panayam sa telepono na magkakasama sila nina dating Constabulary Col. Billy Bibit, dating PNP Chief Director-General Roberto Lastimoso at dating Chief Superintendent Rodolfo Garcia nang makatagpo nila si Lacson sa loob ng isang elevator ng condominium. Kagagaling lang umano noon ni Lacson sa pakikipagpulong kay President Gloria Macapagal-Arroyo sa naturang condominium. Kasama niya si dating Defense Secretary Renato de Villa. Nagsumite ng resignation letter si Lacson at tinanggap ito ng bagong pangulo ng bansa. Hinirang ni Arroyo si General Leandro Mendoza bilang officer-in-charge ng PNP kapalit ni Lacson. Sinabi ni Matillano na nagpupulong sila ng grupo niya sa pangalawang palapag ng condominium nang malaman nilang kausap ni Arroyo si Lacson sa ikaapat na palapag. Inabangan nila bandang alas-9:30 ng gabi ng Sabado ang pagbaba ni Lacson sa ground floor para makipagdayalogo rito. Nang bumakas ang elevator at papalabas na si Lacson, bigla itong bumalik sa loob nang makita ang grupo ni Matillano na tumawag sa kanya. &amp;quot;Tinawag ko siya pero tinalikuran niya ako. Nainsulto ako,&amp;quot; sabi ni Matillano. Ilan sa mga nakasaksi ang nagsabing pilit na pinipindot ni Lacson ang button ng elevator para sumara ito pero kinuyog siya ng grupo ni Matillano, dinakma ang kanyang kamay habang pinipitsurahan siya ni Bibit sa kanyang jacket. &amp;quot;Lumabas ka diyan! Labas!&amp;quot; sabi umano ni Matillano kay Lacson habang hinahatak ng mga naturang opisyal palabas ng elevator. Pero inawat ni de Villa sina Matillano at sinabihan ang mga ito na pabayaan na lang makaalis sa naturang lugar si Lacson. Sinamahan pa ng isang aide ni de Villa si Lacson hanggang sa sasakyan nito para matiyak na ligtas ito. Samantala, hinirang ni Arroyo bilang bagong hepe ng Presidential Security Group si Col. Glen Rabonza kapalit ni Brig. Gen. Rodolfo Diaz. (Ulat nina Jhay Mejias at Ely Saludar)</body>
<link>http://www.philstar.com/Article.aspx?articleId=125756&amp;publicationSubCategoryId=92</link>
</article>
<article>
<title>Marcos loyalists sumuporta kay GMA</title>
<author>Jose Rodel Clapano</author>
<date>
<month>January</month>
<day>22</day>
<year>2001</year>
</date>
<body>Nagpahayag kahapon ng suporta kay President Gloria Macapagal-Arroyo ang apat na milyong Marcos loyalist sa pamamagitan ng lider nitong si Cherry Cobarrubias. Sinabi ni Cobarrubias na nais nilang magtagumpay si Arroyo sa hangarin nitong mapagkaisa ang mga Pilipino na tumutugma umano sa layunin ng kanilang grupo. Sinabi pa ni Cobarrubias na sinusuportahan din ni dating Unang Ginang Imelda Marcos ang administrasyon ni Arroyo na nanumpa kamakalawa bilang ika-14 na pangulo ng bansa. Sinabi pa ni Cobarrubias sa isang panayam na dapat pagtuunang-pansin ng lahat ng mga Pilipino ang pagtulong sa bagong pangulo sa pagtatamo ng hangarin nito at itigil na ang pagtatanim ng sama ng loob. Sinabi pa niya na nais ni Gng. Marcos na makatagpo si Arroyo sa hinaharap. Idinagdag ni Cobarrubias na kumbinsido silang mga Marcos loyalist na talagang nagkasala si dating Pangulong Joseph Estrada sa mga kinaharap nitong kasong bribery, graft, betrayal of public trust at violation of constitution. (Ulat ni Jose Rodel Clapano)</body>
<link>http://www.philstar.com/Article.aspx?articleId=125757&amp;publicationSubCategoryId=92</link>
</article>
<article>
<title>Panahon na naman ngayon ng balimbing - Senator Pimentel</title>
<author>Perseus Echeminada</author>
<date>
<month>January</month>
<day>22</day>
<year>2001</year>
</date>
<body>Ngayong bago na ang administrasyon, panahon na naman ng balimbing. Ito ang paglalarawan kahapon ni Senate President Aquilino Pimentel sa magiging takbo ng pulitika sa bansa sa pagsisimula ng panunungkulan ni President Gloria Macapagal-Arroyo. Sinabi ni Pimentel na, sa panahon ng balimbing, maraming tagasuporta ni dating Pangulong Joseph Estrada ang maglilipatan sa kampo ni Arroyo sa pamamagitan ng pagdadahilan ng pagsuporta rito. Magsisimula anya ang balimbingan o lipatan ng partido sa Senate at sa House of Representatives at aabot ito hanggang sa mga pamahalaang lokal. Isa pa anyang signos ng balimbingan ang pagkalas kay Estrada ng mga dati nitong tagasuporta at kaibigan nang magsimula noong nakaraang linggo ang pangalawang people power revolution. Gayunman, sinabi ni Pimentel na nakakabuti rin ang panahon ng balimbing dahil nakakapagtrabaho agad ang isang bagong lider-pulitiko nang walang gaanong pagtutol mula sa mga kritiko nito. Binanggit pa ni Pimentel na muling magiging pangunahing partido sa bansa ang Lakas-NUCD na pinamumunuan ni Arroyo. (Ulat ni Perseus Echeminada)</body>
<link>http://www.philstar.com/Article.aspx?articleId=125758&amp;publicationSubCategoryId=92</link>
</article>
<article>
<title>Pagpili ng bise presidente di pa prayoridad</title>
<author>Danilo Garcia</author>
<date>
<month>January</month>
<day>22</day>
<year>2001</year>
</date>
<body>Sinabi kahapon ng tagapagsalita ni President Gloria Macapagal-Arroyo na si Renato Corona na hindi pa prayoridad sa ngayon ng bagong pangulo ng bansa ang pagpili ng bise presidente nito. Sinabi ni Corona sa isang panayam na mas maraming problema sa bansa ang dapat munang pansinin kaysa sa pagpili ng bagong bise presidente na posisyong iniwan ni Arroyo nang palitan nito si dating Pangulong Joseph Estrada. &amp;quot;Nakita na natin na napakasensitibo ng puwesto ng bise presidente dahil, kapag may nangyari sa presidente ng bansa, ang una ang papalit sa huli,&amp;quot; sabi pa ni Corona. Idiniin niya na nais siguruhin ni Arroyo na may kakayahan at karapatdapat ang itatalaga nitong bise presidente. Sa ilalim ng Konstitusyon, kukuha si Arroyo ng bise presidente mula sa sino mang miyembro ng Senate at House of Representatives bagaman kailangan pa itong pagbotohan ng dalawang kapulungan. Kabilang sa napapabalitang kandidato sa pagka-bise presidente sina Senate President Aquilino Pimentel, Sen. Franklin Drilon, Sen. Serge Osme&amp;ntilde;a at Sen. Raul Roco. (Ulat ni Danilo Garcia)</body>
<link>http://www.philstar.com/Article.aspx?articleId=125759&amp;publicationSubCategoryId=92</link>
</article>
<article>
<title>Suplado sa mga senador at congressman</title>
<author></author>
<date>
<month>January</month>
<day>22</day>
<year>2001</year>
</date>
<body>Hindi umano pinapasok ni Erap sa Malaca&amp;ntilde;ang si Sen. Ramon Revilla ayon kay Chavit. Mula nang maupong Presidente si Erap noong June 1998 ay kung sinu-sinong mga tao na ang nagpupunta sa Malaca&amp;ntilde;ang. Kabilang sa nagpupunta ay mga senador at congressmen. Kapag senador at congressmen ay hindi nga hinaharap ni Erap subalit kapag kaibigang Intsik o negosyante ay tanggap na tanggap naman umano sa Malaca&amp;ntilde;ang. Ayon kay Chavit ilang ulit nang kumuha ng appointment si Revilla para makausap si Erap subalit hindi ito binigyan. Halatang asar na umano si Revilla. Hanggang sa lumapit umano si Revilla kay Chavit at nagpapatulong para makausap si Erap. &amp;quot;Mahirap,&amp;quot; sabi umano ni Chavit kay Revilla. &amp;quot;Baka magalit,&amp;quot;. Gayunman sinabi umano ni Chavit na susubukan niya itong kausapin. Sinubukan ngang kausapin ni Chavit si Erap. Ayaw talaga. Sinabi niya kay Revilla na ayaw siyang kausapin. Tinanong umano ni Revilla kung bakit ayaw. &amp;quot;Busy kasi,&amp;quot; Sagot ni Chavit. Subalit hindi iyon ang tunay na dahilan. Hindi umano hinarap ni Erap si Revilla sapagkat ayon kay Erap ay manghihingi lamang ito. Hindi nilinaw ni Chavit kung ano ang hihingin ni Revilla kay Erap. Maging ang mga mayor at vice mayor umano ay nahihirapan ding makapasok sa Malaca&amp;ntilde;ang. Sabi umano ni Erap ay manghihingi lamang ang mga ito kaya gusto siyang makausap. May pagkakataon na may mga governor na gustong manumpa sa partido ni Erap subalit tinanggihan din ni Erap. &amp;quot;Hwag na,&amp;quot;sabi umano ni Erap. &amp;quot;Manghihingi lamang ang mga iyan.&amp;quot; Tinanong umano ni Chavit kung ano ang gagawin kapag malapit na ang eleksiyon. Sabi umano ni Erap ay i-survey na lamang ang mga malalakas na kandidato na siguradong mananalo at suportahan. Pabayaan na aniya ang mga kandidatong malabong manalo kahit sumusuporta sa kanila. Marami ngang nalalaman si Chavit kay Erap dahil sa matagal nilang pagkakaibigan. At pati ang katamaran umano nito ay alam na alam din niya. Wala na umano itong iniisip kundi gumawa ng pera. Dahil sa ginagabi sila sa pagmamadyong at pag-inom ay tinatanghali ito ng gising at tinatamad nang magtrabaho sa kinabukasan. Madalas umano nitong kina-cancel ang mga appointment. Maski umano may mga foreign visitors ay kinatatamaran ding istimahin. (Itutuloy)</body>
<link>http://www.philstar.com/Article.aspx?articleId=125760&amp;publicationSubCategoryId=92</link>
</article>
<article>
<title>'Patawarin na n'yo ang ama ko' - JR</title>
<author>Rudy Andal</author>
<date>
<month>January</month>
<day>22</day>
<year>2001</year>
</date>
<body>Nanawagan kahapon si Josephine Rose Dungca Estrada kay Pangulong Gloria Macapagal-Arroyo at mga lumahok sa People Power II na &amp;quot;patawarin&amp;quot; na ang kanyang ama na si dating Pangulong Joseph Estrada sa nagawa nitong pagkakamali sa bayan. Ayon kay JR Estrada, kahit hindi siya kinilala nitong tunay na anak ay masakit pa rin sa kanya ang nangyaring pagpapatalsik sa kanyang ama sa Malaca&amp;ntilde;ang kamakalawa. &amp;quot;Naawa ako sa kanya nang makita kong papaalis na sila sa Malaca&amp;ntilde;ang kaya hindi na rin ako tumuloy pa sa EDSA Shrine para makiisa sa pagdiriwang ng tagumpay ng sambayanan,&amp;quot; wika pa ni JR sa Pilipino Star Ngayon. Aniya, siguro ay nagsisisi na ang kanyang ama sa anumang pagkakamali na kanyang nagawa sa ating bayan &amp;quot;kaya nananawagan ako, sana, patawarin na rin natin siya at huwag nang kasuhan pa tulad ng balak ng ilang sektor.&amp;quot; (Ulat ni Rudy Andal)</body>
<link>http://www.philstar.com/Article.aspx?articleId=125761&amp;publicationSubCategoryId=92</link>
</article>
<article>
<title>Partidong Lakas-NUCD lumakas</title>
<author>Marilou Rongalerios</author>
<date>
<month>January</month>
<day>22</day>
<year>2001</year>
</date>
<body>Mas lumaki ngayon ang tsansa ng Lakas-NUCD na makuha lahat ang slot sa labanan sa senatorial derby sa halalan sa Mayo dahil sa pagkakaupo bilang Presidente ni Gloria Macapagal-Arroyo. Ito ang siniguro kahapon ni Bohol Rep. Ernesto Herrera matapos maupo kamakalawa sa puwesto si GMA sa pamamagitan ng Constitutional provision na ginarantiyahan mismo ni Supreme Court Chief Justice Hilario Davide Jr. Ilan sa mga sigurado na aniyang kasama sa senatorial line-up ng partido ni Arroyo ay sina re-electionist senators Franklin Drilon, Juan Flavier at Ramon Magsaysay Jr., samantalang sa Mababang Kapulungan naman ay sina Herrera, Makati Rep. Joker Arroyo, dating Speaker Manny Villar Jr., Isabela Rep. Heherson Alvarez, Quezon Rep. Wigberto Ta&amp;ntilde;ada at dating Bulacan Gov. Roberto Pagdanganan. Ang kumpleto at pinal na listahan ng mga kandidato ng administrasyong Arroyo, ayon pa kay Herrera ay ihahayag ngayon (Lunes). Samantala, kabilang sa mga pinagpipilian upang ipasok sa natitirang tatlong slot sina re-electionist Sergio Osme&amp;ntilde;a II, dating Senador Santanina Rasul, dating Securities and Exchange Commission Chairman Perfecto Yasay Jr., Ilocos Sur Gov. Luis &amp;quot;Chavit&amp;quot; Singson at dating Bureau of Internal Revenue Commissioner Liwayway Vinzon-Chato. (Ulat ni Marilou Rongalerios)</body>
<link>http://www.philstar.com/Article.aspx?articleId=125762&amp;publicationSubCategoryId=92</link>
</article>
<article>
<title>Cronies ni Erap di makakalabas</title>
<author>Butch Quejada</author>
<date>
<month>January</month>
<day>22</day>
<year>2001</year>
</date>
<body>Ang mga cronies ni dating Pangulong Joseph Estrada ay hindi basta-basta makakaalis ng Pilipinas kung wala itong pahintulot umano mula kay Jet Agana, isang BI Technical Assistant na nakatalaga sa NAIA-BI Intelligence Unit. Samantala, umalis ng bansa sina Tourism Undersecretary Orestes Ricaforte at asawang si Yolanda na sinasabing jueteng auditor ni Estrada. Sinasabing si Yolanda ay nag-disguise umano para hindi mapansin ng mga nakakakilala sa kanya sa arrival area ng Ninoy Aquino International Airport Centennial Terminal 2 habang paalis ng Pilipinas. Ang apat na cronies ni Estrada ay nakilalang sina Reynaldo Butch Tenorio, pangulo ng Philippine Amusement and Gaming Operation Corp. (PAGCOR), Lucio Go, sinasabing may-ari ng Duty-Free Shops sa bansa, Eduardo Moonie Lim Jr., sinasabing sa BW Resources Corp. at William Gatchalian. (Ulat ni Butch Quejada)</body>
<link>http://www.philstar.com/Article.aspx?articleId=125763&amp;publicationSubCategoryId=92</link>
</article>
<article>
<title>Mendoza, 'nagsisi'</title>
<author>Omar Acosta</author>
<date>
<month>January</month>
<day>22</day>
<year>2001</year>
</date>
<body>&amp;quot;Kung alam lang namin na ganito ang mangyayari, sanay pinabuksan na namin ang kontrobersyal na envelope na iyon,&amp;quot; ito ang panghihinayang na pahayag ni Atty. Estelito Mendoza, ang pangunahing abogado ni dating Pangulong Estrada sa naudlot na impeachment trial nito sa Senado. Sa isang exclusive na panayam sa Ninoy Aquino International Airport (NAIA) bago ito tumulak papuntang Hong Kong, sinabi pa ni Mendoza na naniniwala siya na kahit na inilabas ang laman ng sobre ay malaki pa rin ang pag-asang hindi ito tatanggapin ng korte sa kadahilanan na &amp;quot;immaterial o irrelevant&amp;quot; ang mga ito sa kaso. &amp;quot;Eh kung alam lang namin noong una na ang di pagbubukas ng pangalawang sobre na sinasabing naglalaman ng bank accounts ni Estrada sa Equitable-PCI ay hahantong sa People Power 2, sanay hindi na namin ito pinigil,&amp;quot; dagdag pa ni Mendoza. Marami ang nagalit sa desisyon ng mayorya sa mga senador na hadlangan ang pagbubukas ng sobre na nagtulak na rin sa 11 prosecutor para kumalas sa pagdidinig ng kaso. (Ulat ni Omar Acosta)</body>
<link>http://www.philstar.com/Article.aspx?articleId=125764&amp;publicationSubCategoryId=92</link>
</article>
<article>
<title>Anti-Erap masama ang loob</title>
<author>Ellen Fernando, Lordeth Bonilla at Danilo Garcia</author>
<date>
<month>January</month>
<day>22</day>
<year>2001</year>
</date>
<body>Maraming miyembro ng anti-Erap group na kalahok sa pangalawang people power revolution na nagpatalsik kay Pangulong Joseph Estrada ang sumama ang loob sa maayos na pagsasalin ng kapangyarihan o smooth transition kay Pangulong Gloria Macapagal-Arroyo kamakalawa. Sinabi kahapon ni Satur Ocampo ng Bayan Muna na kabilang sa anti-Erap group na nadismaya ang kanyang mga kasamahan sa United Opposition nang makipagnegosasyon ito sa dating administrasyon para sa paglilipat ng kapangyarihan at maayos na pagbaba ni Estrada sa tungkulin. &amp;quot;Hindi man lang kami kinonsulta,&amp;quot; wika pa ni Ocampo na nagdiin na mas nais ng mga anti-Erap group na arestuhin si Estrada para ipasagot ang mga akusasyon laban dito. Gayunman, umaasa anya ang Bayan Muna na gagawa ng kaukulang hakbang si Arroyo para mapanagot si Estrada. Hiniling din ni Kilusang Mayo Uno Chairman Crispin Beltran sa bagong Pangulo na magpalabas ng hold-departure order laban kay Estrada at sa pamilya nito para huwag matakasan ng mga ito ang mga kaukulang kaso. Gayunman, sinabi ng tagapagsalita ni Arroyo na si Renato Corona sa isang panayam sa EDSA Shrine na hindi makikipagkasundo ang bagong administrasyon sa pamilyang Estrada at sa kapanalig ng mga ito. (Ulat nina Ellen Fernando, Lordeth Bonilla at Danilo Garcia)</body>
<link>http://www.philstar.com/Article.aspx?articleId=125765&amp;publicationSubCategoryId=92</link>
</article>
<article>
<title>GMA mangunguna sa Malaca&amp;ntilde;ang flag-raising ceremony</title>
<author>Ely Saludar</author>
<date>
<month>January</month>
<day>22</day>
<year>2001</year>
</date>
<body>Pangungunahan ngayon ng bagong luklok na si President Gloria Macapagal-Arroyo ang flag-raising ceremony sa Malaca&amp;ntilde;ang pagkaraan ng ilang araw na pangalawang people power revolution na nagpabagsak sa administrasyon ni Pangulong Joseph Estrada. Babalik si Arroyo sa Malaca&amp;ntilde;ang bilang presidente ng bansa na minsan niyang naging tahanan noong kapanahunan ng ama niyang si dating President Diosdado Macapagal. Inaasahang ihahayag ni Arroyo sa araw na ito ang mga miyembro ng kanyang Gabinete para bumalik agad sa normal ang aktibidad sa pamahalaan. Nagsagawa na ng inspeksyon sa Malaca&amp;ntilde;ang noong Sabado ang transition team na pinangunahan ng tagapagsalita ni Arroyo na si Atty. Renato Corona. (Ulat ni Ely Saludar)</body>
<link>http://www.philstar.com/Article.aspx?articleId=125766&amp;publicationSubCategoryId=92</link>
</article>
<article>
<title>Utol ni Miriam sumuporta kay GMA</title>
<author>Joy Cantos</author>
<date>
<month>January</month>
<day>27</day>
<year>2001</year>
</date>
<body>Isang kapatid ng oposisyong si Senador Miriam Defensor-Santiago ang nagpahayag kahapon ng suporta kay Pangulong Gloria-Macapagal-Arroyo. Sinabi ni Philippine Air Force Chief Lt. Gen. Benjamin P. Defensor sa isang pahayag na kinakatigan niya ang ligalidad ng pag-upo ni Arroyo sa kapangyarihan na alinsunod sa Konstitusyon at ibinigay dito ng people power revolution na nagpabagsak sa administrasyon ni dating Pangulong Joseph Estrada. Ginawa ni Defensor ang pahayag para pabulaanan ang mga tsismis na may mga nagpaplano ng kudeta para ibagsak ang bagong Pangulo at commander-in-chief ng Armed Forces of the Philippines. Idiniin ni Defensor na walang puwersang makakagawa ng kudeta dahil nananatiling nagkakaisa, propesyonal at masunurin sa Konstitusyon ang AFP. (Ulat ni Joy Cantos)</body>
<link>http://www.philstar.com/Article.aspx?articleId=125767&amp;publicationSubCategoryId=92</link>
</article>
<article>
<title>Pamilyang Estrada may death threat</title>
<author>Joy Cantos</author>
<date>
<month>January</month>
<day>27</day>
<year>2001</year>
</date>
<body>Tumatanggap ng death threat sa pamamagitan ng telepono, sulat at mula sa mga estranghero sa labas ng kanilang bahay si dating Pangulong Joseph Estrada at pamilya nito. Ito ang nabatid kahapon sa anak ni Estrada na mayor ng San Juan na si Jinggoy na nagsabi pa na madalas umiyak ang ina niyang si dating Unang Ginang Luisa Ejercito at kapatid na si Jacqueline Lopez dahil sa tinatanggap nilang mga pagbabanta sa kanilang buhay. Sinabi ni Jinggoy na nangangamba siya para sa buhay ng kanyang ama. Tumatakot umano sa kanila ang mga sulat at text messages na kanilang tinatanggap. Hindi nagbigay ng ibang detalye ang batang Estrada kasabay ng pagsasabing isa itong hindi magandang bagay na isulat. Binanggit niya na kapag nasa labas sila ng bahay, may mga estranghero sa kalsada na nagmumura sa kanila. &amp;quot;Ano pa ang kailangan nila? Bumaba na siya (dating Pangulong Estrada) sa puwesto,&amp;quot; sabi pa ng alkalde. (Ulat ni Joy Cantos)</body>
<link>http://www.philstar.com/Article.aspx?articleId=125768&amp;publicationSubCategoryId=92</link>
</article>
<article>
<title>Roxas balik sa DTI</title>
<author>Joy Cantos</author>
<date>
<month>January</month>
<day>27</day>
<year>2001</year>
</date>
<body>Isang dating kalihim ng Department of Trade and Industry noong panahon ng administrasyong Estrada na si Manuel Roxas ang ibinalik ni Pangulong Gloria Macapagal-Arroyo sa naturang posisyon. Itinalaga rin ni Arroyo si Quezon City Congressman Michael Defensor bilang bagong housing chief. Pinanatili rin niya sa puwesto si Science and Technology Secretary Filemon Uriarte. Kasabay nito, itinalaga ng Pangulo si dating Batangas Congressman Eduardo Ermita bilang acting secretary ng Department of National Defense kapalit ng nagbitiw na si Secretary Orlando Mercado. (Ulat ni Joy Cantos)</body>
<link>http://www.philstar.com/Article.aspx?articleId=125769&amp;publicationSubCategoryId=92</link>
</article>
<article>
<title>Kudeta vs GMA inilatag</title>
<author>Joy Cantos</author>
<date>
<month>January</month>
<day>23</day>
<year>2001</year>
</date>
<body>Hindi pa man umiinit sa kanyang puwesto si Pangulong Gloria Macapagal-Arroyo ay isang kudeta na ang binabalak umano ng mga matataas na opisyal at miyembro ng Philippine Military Academy Class 1971 at 1972 laban sa kanyang bagong administrasyon, ayon sa partidong Akbayan at military sources. Sinasabi ng Akbayan at ng ibang ulat na nakipagpulong umano si Senador Juan Ponce Enrile sa ilang maimpluwensyang loyalista ni dating Pangulong Joseph Estrada sa tahanan ng mambabatas. Nagtungo rin umano sa tahanan ni Estrada sa San Juan ang ilang miyembro ng PMA Class 71. Isinangkot din ng Akbayan sina Senador Gregorio Honasan at dating Philippine National Police Chief Director General Panfilo Lacson sa planong kudeta. Pero isang miyembro ng Class 71 na si Armed Forces of the Philippines Civil Relations Service Chief Brig. Gen. Jaime Canatoy ang naggiit kahapon na sumusuporta sa administrasyong Arroyo ang kanyang mga mistah sa naturang batch. &amp;quot;Hindi totoo yan (planong kudeta). Matatanda na kami at ilang taon na lang ay magreretiro na kami. Gusto na rin naming magpahinga,&amp;quot; sabi ni Canatoy. Pinabulaanan din ni Defense Secretary Orlando Mercado na may mga puwersang tapat kay Estrada na nagbabalak magsagawa ng kudeta. (Ulat ni Joy Cantos)</body>
<link>http://www.philstar.com/Article.aspx?articleId=125770&amp;publicationSubCategoryId=92</link>
</article>
<article>
<title>&amp;acirc;€˜Gloria, acting President&amp;acirc;€™ &amp;acirc;€” Erap</title>
<author>Doris Franche, Malou Rongalerios, Grace Amargo, Rose Tamayo at Butch Quejada</author>
<date>
<month>January</month>
<day>23</day>
<year>2001</year>
</date>
<body>Opisyal na tinanggap kahapon ng Senado ang isang pahinang liham ni dating Pangulong Joseph Estrada na nagsasaad na hindi na niya magampanan ang kanyang tungkulin at itinatalaga niya ang Bise Presidente niyang si Gloria Macapagal-Arroyo bilang acting President. Binanggit pa ni Estrada sa kanyang liham na petsang Enero 20, 2001 na, batay sa section 2 article 7 ng Constitution, magsisilbing acting President si Arroyo dahil hindi niya magampanan ang kanyang tungkulin. Nabatid na nagpadala rin si Estrada ng kahalintulad na liham kay House Speaker Arnulfo Fuentebella. Sinabi naman ni Senate President Aquilino Pimentel Jr. na ipinahihiwatig lang sa sulat ni Estrada na hindi pa ito nagbibitiw sa puwesto at maaaring ideklara ng dating Pangulo kinalaunan na nakahanda na muli itong gampanan ang tungkulin nito. Pinuna ni Pimentel na, sa naturang argumento ni Estrada, makakabalik itong muli sa puwesto. Pero sinabi ni Pimentel na maaari namang igiit ni Arroyo ang nagkakaisang desisyon ng mga miyembro ng Supreme Court na nagdedeklarang bakante ang posisyon ng Pangulo at ilagay dito si Arroyo. Bukod dito, nagpahayag ng suporta sina Pimentel at House Speake Arnulfo Fuentebella sa bagong Pangulo. Gayunman, hiniling ni Senador Miriam Santiago na linawin ang ligalidad ng pagkakatalaga kay Arroyo bilang Pangulo ng bansa. Hindi anya maaaring magtalaga ng bagong miyembro ng Gabinete si Arroyo kung acting president lang ito. Inihayag naman kahapon ng abogadong si Oliver Lozano na magsusumite siya sa Supreme Court ng isang petisyong kumukuwestyon sa ligalidad ng pag-upo ni Arroyo bilang presidente. Sinabi ni Lozano na na-pressure umano ang Supreme Court nang magpalabas ito ng resolution na nagpapahintulot sa panunumpa ni Arroyo sa puwesto. Idinagdag ni Lozano na magsasampa siya ng impeachment case laban sa mga mahistrado ng Mataas na Hukuman dahil sa pagpapanumpa ng mga ito kay Arroyo. Binanggit din ni Lozano na igigiit niya ang impeachment complaint na inihain niya sa House laban kay Arroyo. Isa namang mataas na opisyal ng Manila International Airport Authority at kaalyado ni Estrada ang nagtiyak sa isang panayam na magbibitiw o magsusumite ng resignation letter ang dating Pangulo. May petsa anyang Enero 24, 2001 ang resignation letter ni Estrada. (Ulat nina Doris Franche, Malou Rongalerios, Grace Amargo, Rose Tamayo at Butch Quejada)</body>
<link>http://www.philstar.com/Article.aspx?articleId=125771&amp;publicationSubCategoryId=92</link>
</article>
<article>
<title>Kaso nina Erap, Chavit itutuloy ng Ombudsman</title>
<author>Grace Amargo at Danilo Garcia</author>
<date>
<month>January</month>
<day>23</day>
<year>2001</year>
</date>
<body>Isasailalim na ng Ombudsman sa preliminary investigation ang mga kasong plunder, perjury, malversation of public fund, bribery at paglabag sa unexplained wealth laban kina dating Pangulong Joseph Estrada at Ilocos Sur Governor Luis &amp;quot;Chavit&amp;quot; Singson. Ito ang inihayag kahapon ni Ombudsman Aniano Desierto sa isang pulong-balitaan kasabay ng pagpapaliwanag na nawalan na ng criminal immunity o pribilehiyong malibre sa mga demandang kriminal si Estrada makaraang matanggal ito sa puwesto. Binigyan ni Desierto ng 60 araw ang binuo niyang komite para magsumite ng report o resulta ng imbestigasyon at matukoy kung may mabigat na ebidensya laban kina Estrada at Singson at maisampa ang kaso ng mga ito sa Sandiganbayan. Idinagdag din ni Desierto na wala pang katiyakan kung magkakaroon ng immunity sa mga kasong malversation at plunder si Singson na naunang nagbunyag sa pagkakasangkot ni Estrada sa jueteng payola at naging dahilan para ma-impeach at mapatalsik sa people power revolution ang dating Pangulo. &amp;quot;Titingnan pa natin kung may mabigat na dahilan para mabigyan ng immunity sa kanyang mga kaso si Gov. Singson,&amp;quot; sabi pa ni Desierto. Gayunman, sinabi ni Desierto na walang kapangyarihan at karapatan ang kanyang tanggapan sa pagbawi sa umano&amp;acirc;€™y ill-gotten wealth ni Estrada. Samantala, sinabi ng anak ng dating Pangulo na si San Juan Mayor Jinggoy Estrada na haharapin ng kanilang pamilya ang mga kasong isinampa sa Ombudsman ng Volunteers Against Crime and Corruption. &amp;quot;May kopya na nga ako ng kaso. Pati ako dinamay,&amp;quot; sabi pa ng batang Estrada. &amp;quot;Sasagutin namin lahat ito. Punto por punto.&amp;quot; (Ulat nina Grace Amargo at Danilo Garcia)</body>
<link>http://www.philstar.com/Article.aspx?articleId=125772&amp;publicationSubCategoryId=92</link>
</article>
<article>
<title>Pagbuo sa Gabinete sinimulan ni GMA</title>
<author>Lilia Tolentino, Joy Cantos, Rudy Andal, Angie dela Cruz, at Grace Amargo</author>
<date>
<month>January</month>
<day>23</day>
<year>2001</year>
</date>
<body>Hinay-hinay lang ang pagpili sa mga miyembro ng Gabinete ni Pangulong Gloria Macapagal-Arroyo para maiwasan ang pagkakamaling nagawa ng nakaraang administrasyon. Ito ang sinabi kahapon ng chief of staff at tagapagsalita ni Arroyo na si Corona kasabay ng paghahayag sa ilan nang napili para sa Gabinete. Sinabi naman ni Corona na hinirang ni Arroyo si dating Defense Secretary Renato de Villa bilang executive secretary. Kabilang pa sa mga nasa Gabinete ni Arroyo ang nahirang na mga kalihim na sina Laguna Governor Joey Lina, interior and local government; Emilia Boncadin, budget; Alberto Romulo, finance; Orlando Mercado, defense; Sen. Raul Roco, education; Victoria Garchitorena, hepe ng Presidential Management Staff; Dinky Soliman, social welfare and development; Hernando Perez, justice; at Eduardo Ermita, National Security Adviser. Nananatili bilang chief of staff ng Armed Forces of the Philippines si Gen. Angelo Reyes samantalang acting chief ng Philippine National Police si Deputy Director General Leandro Mendoza. Pormal na nanungkulan kahapon si Mendoza sa pamamagitan ng isang seremonya sa Camp Crame. Hindi dumalo sa paglilipat ng kapangyarihan ang pinalitan niyang si dating Director-General Panfilo Lacson. Bagaman bahagi ng dating administrasyong Estrada, pinanatili ni Arroyo sa puwesto sina Reyes at Mercado dahil sa malaking tulong ng mga ito na maluklok siya sa kapangyarihan. Namaalam na rin kahapon sa kani-kanilang mga empleyado kasabay ng pagbibitiw sa puwesto sina DILG Secretary Alfredo Lim, Environment and Natural Resources Secretary Antonio Cerilles at Justice Secretary Artemio Tuquero. (Ulat nina Lilia Tolentino, Joy Cantos, Rudy Andal, Angie dela Cruz, at Grace Amargo)</body>
<link>http://www.philstar.com/Article.aspx?articleId=125773&amp;publicationSubCategoryId=92</link>
</article>
<article>
<title>Erap: Grabe ang pagka-tamad at pera ang laging nasa isip  Chavit</title>
<author></author>
<date>
<month>January</month>
<day>23</day>
<year>2001</year>
</date>
<body>Grabeng Tamad umano si Erap ayon kay Ilocos Sur Gov. Luis &amp;quot;Chavit&amp;quot; Singson. Wala na itong iniisip kundi gumawa ng pera. May pagkakataon umano na pinakiusapan siya ni Foreign Sec. Domingo Siazon na kausapin si Erap sapagkat may mga foreign diplomat na naghihintay at gustong makipag-usap. Subalit ayaw ni Erap sapagkat inaantok pa ito at may hang-over. Napuyat umano kasi dahil sa pagmamadyong at nalasing din. Dismayado umano si Siazon. Sinabi pa rin ni Singson na kaya tamad si Erap ay sapagkat hindi na ito re-electionist. Isang termino lang naman umano ang Presidente at wala na siyang pakialam kung may mga naghihintay sa kanya sa Malaca&amp;ntilde;ang para siya kausapin. Sinabi pa raw umano ni Erap na hindi naman beauty contest ang pagpunta sa Malaca&amp;ntilde;ang. Tamad din umano si Erap na magpupunta sa probinsiya noon. Napipilitan lamang umano ito dahil sa pakiusap ng mga pulitikong kasapi ng LAMP para mag-inagurate ng projects  tulay, highway at kung anu-ano pa. Kapag nagpunta naman sa probinsiya lalo pa sa bahagi ng Visayas o Mindanao ay sakay ng Presidential yatch at doon nagmamadyong at siyempre ay kasama ang nakasanayang pag-iinuman. Sinabi ni Singson na madalas siyang manalo sa madyong kapag kalaro si Erap. Sa sugal, alak, babae at salapi nakaikot ang pagsasamahan ni Erap at Chavit. Inamin ni Chavit ang malawakang jueteng sa kanyang probinsiya na siya ang nagpapatakbo at nagdadala ng suhol kay Erap. Sa kanilang pagkakaibigan ni Erap ay marami pang personalidad ang sumabit. Lumutang si Charlie Atong Ang. Sumipsip umano ng husto si Atong kay Erap at siniraan siya. Nawawala na siya sa paningin ni Erap na kaibigan niya nang mahigit 30 taon. Dahil sa jueteng din umano kaya nag-away si dating Philippine National Police (PNP) Chief Director Panfilo Lacson at Erap. Noon pa umano ay alam na ni Lacson ang talamak na jueteng. Iminungkahi umano ni Lacson kay Erap na ito na ang &amp;quot;magbibigay ng lagay&amp;quot; sa mga provincial commander at regional commanders. Pero minsan, may hinuling mga jueteng operators si Lacson. Nagalit si Erap at hindi umano ito kinausap ng dalawang buwan. Patuloy naman ang pagsipsip ni Atong hanggang sa magkaroon ng Bingo-2 ball na ipapalit sa jueteng. Dito nagsimula ang pa-aalma ni Chavit. Hanggang sa lumantad siya noong Oct. 9, 2000 at ibulgar na si Erap ang &amp;quot;lord of all jueteng lords&amp;quot;.(Tatapusin)</body>
<link>http://www.philstar.com/Article.aspx?articleId=125774&amp;publicationSubCategoryId=92</link>
</article>
<article>
<title>Gloria binalaan ni Joma</title>
<author>Tony Sandoval at Lilia Tolentino</author>
<date>
<month>January</month>
<day>23</day>
<year>2001</year>
</date>
<body>LUCENA CITY  Binalaan kahapon ni Communist Party of the Philippines founding chairman Jose Maria Sison si Pangulong Gloria Macapagal-Arroyo sa pakikipagnegosasyon sa pinalitan nitong si dating Pangulong Joseph Estrada para mapawalang-sala ito sa mga kinakaharap nitong kaso at mabigyan ng immunity. Sinabi ni Sison na hindi pahihintulutan ng nakakaraming mamamayan ang posibilidad na aregluhan nina Arroyo at Estrada. Pero sinabi ng tagapagsalita ni Arroyo na si Renato Corona sa isang panayam sa Malaca&amp;ntilde;ang na hindi kukumpiskahin ng pamahalaan ang mga mansion ni Estrada kung walang makatarungang proseso. Idiniin pa ng political consultant ng National Democratic Front na kailangang pursigihin ng bagong administrasyon ang mga kasong kriminal laban kay Estrada at sa mga Marcos at cronies at piliting mabawi ang kanilang ill-gotten wealth. Sa Malaca&amp;ntilde;ang, inutos ni Arroyo kay Executive Secretary Renato de Villa na mabilis na ibalik ang prosesong pakikipagkapayapaan sa mga grupong rebelde tulad ng CPP at Moro Islamic Liberation Front. &amp;quot;Kailangang bilisan natin ang hakbang para makaagapay tayo sa ibang bansa sa larangan ng kabuhayan at katatagang pulitikal,&amp;quot; sabi pa ng Pangulo sa idinaos na command conference na dinaluhan ng mga opisyal ng militar at pulisya. (Ulat nina Tony Sandoval at Lilia Tolentino)</body>
<link>http://www.philstar.com/Article.aspx?articleId=125775&amp;publicationSubCategoryId=92</link>
</article>
<article>
<title>Leftist sa Malaca&amp;ntilde;ang</title>
<author>Lilia Tolentino</author>
<date>
<month>January</month>
<day>23</day>
<year>2001</year>
</date>
<body>Nagbigay-galang kahapon kay Pangulong Gloria Macapagal-Arroyo ang mga lider ng ilang maka-Kaliwang grupo na aktibong lumahok sa pangalawang people power revolution na nagluklok sa kanya sa kapangyarihan. Kabilang sa nakipagkita kay Arroyo sa Malaca&amp;ntilde;ang sina Satur Ocampo ng Bayan Muna, Teddy Casino ng Bagong Alyansang Makabayan, Crispin Beltran ng Kilusang Mayo Uno, Liza Masa ng Gabriela at Danilo Ramos ng Kilusang Magbubukid ng Pilipinas. Sinabi ni Arroyo sa naturang mga grupo na inaasahan niyang magpapatuloy ang pakikipagtulungan nila sa pamahalaan para paunlarin ang bansa. Ipinanukala naman nina Ocampo ang pagpapalaya sa mga detenidong pulitikal. (Ulat ni Lilia Tolentino)</body>
<link>http://www.philstar.com/Article.aspx?articleId=125776&amp;publicationSubCategoryId=92</link>
</article>
<article>
<title>Immunity sa testigo</title>
<author>Doris Franche</author>
<date>
<month>January</month>
<day>23</day>
<year>2001</year>
</date>
<body>Nagharap kahapon si Senador Renato Cayetano ng isang resolusyong humihiling kay Pangulong Gloria Macapagal-Arroyo na bigyan ng immunity laban sa mga demanda ang mga naging testigo sa kasong impeachment laban kay dating Pangulong Joseph Estrada tulad nina Ilocos Sur Governor Luis Singson, Emma Lim, Clarissa Ocampo, Carmencita Itchon, at Manuel Curato. (Ulat ni Doris Franche)</body>
<link>http://www.philstar.com/Article.aspx?articleId=125777&amp;publicationSubCategoryId=92</link>
</article>
<article>
<title>Enrile tutulong kay GMA</title>
<author>Doris Franche, Rudy Andal, Lilia Tolentino at Joy Cantos</author>
<date>
<month>January</month>
<day>24</day>
<year>2001</year>
</date>
<body>Tiniyak ni Senador Juan Ponce Enrile na wala siyang balak na guluhin ang kasalukuyang administrasyon at sa katunayan umano ay handa siyang tumulong upang makabangon ang ekonomiya ng bansa at may magamit ang pamahalaan sa mga nakabimbing programa. Ito ang binigyan-diin kahapon ni Enrile kaugnay sa isyu na nagbabalak siya at ang ilang dating kasamahan na maglunsad ng kudeta laban sa administrasyon ni Gloria Macapagal-Arroyo. Ayon kay Enrile, mga praning lang ang mga iyon at pawang gawa lamang ng mga malilikot na isip ang bintang na pagsasagawa niya ng kudeta para pabagsakin si Arroyo matapos mapatalsik si dating Pangulong Joseph Estrada. Para umano makatiyak ang pamahalaan, maaaring bigyan siya ng intelligence officer na magmamanman sa kanyang mga kilos kung nagbabalak siyang magsagawa ng kudeta. Pero inamin ni Enrile na nagkaroon sila ng pagsasalu-salo nina Senador Gringo Honasan, mga kaibigang sina Boy Turingan, Rex Robles at Vic Eripe sa kanyang bahay noong Linggo subalit hindi umano nangangahulugan na nagbabalak na sila ng kudeta. Sinisisi nito ang paglabas ng nasabing isyu sa hindi niya pag-imbita sa mga opisyal ng Department of National Defense, Chief of Staff at mga senior commandants. Loyalty check hiniling Hiniling ni Senador Ramon Magsaysay Jr. sa Armed Force of the Philippines (AFP) at sa Philippine National Police (PNP) na magsagawa ng loyalty check sa kanilang mga tauhan bunga ng ulat sa bantang kudeta laban sa administrasyon ni Arroyo. Sinabi ni Magsaysay na hindi dapat payagan ng AFP at PNP na gamitin sila ng ibang kampo para lamang maibalik si Estrada na pinatalsik ng ikalawang EDSA people power. Nagbabala rin si Magsaysay na ang $3-M withdrawals na ginawa ni Estrada mula sa iba&amp;acirc;€™t ibang banko ang posibleng gamitin para isagawa ang kudeta. Kudeta hindi uubra Hindi magtatagumpay ang anumang balakin ng militar at pulisya na magsagawa ng kudeta para pabagsakin ang administrasyon ni Arroyo. Ayon kay dating Pangulong Fidel V.Ramos, buo ang suporta ni AFP Chief of Staff Gen. Angelo Reyes at PNP officer-in-charge Deputy Director General Leandro Mendoza sa bagong administrasyon. Kaya ang plano nina Senador Enrile, Honasan at dating PNP chief Panfilo Lacson na umano&amp;acirc;€™y kudeta ay hindi uubra. Ang nasabing kudeta ay ibinunyag ng Akbayan matapos magpulong ang mga nabanggit at ilang miyembro ng PMA Class &amp;acirc;€™71 at &amp;acirc;€™72 sa tahanan ni dating Pangulong Estrada sa Polk St., Greenhills, San Juan noong nakaraang Linggo. Lacson agad pinabulaanan Pinabulaanan kahapon ni dating PNP Chief Panfilo Lacson ang nasabing balita na sa kasali siya sa paglulunsad ng kudeta sa bagong administrasyon. Wala umanong basehan ang nasabing balita at bilang isang opisyal ng pulisya, magiging tapat siya sa Saligang Batas at sa mamamayang Filipino. Wala rin umano siyang balak sa kasalukuyan o sa hinaharap na maglunsad ng kudeta. Gringo ganoon din Sinabi naman ni Senador Gregorio Honasan na ang lumabas na ulat na kasama siya sa paglulunsad ng kudeta ay hindi totoo. Dahil anya hindi ito ang kalutasan sa nanghihingalong bansa at nakiusap ito na magkaisa at huwag isipin ang paghihiganti dahil sa kanyang ginawang pagboto sa hindi pagbubukas ng ikalawang sobre. (Ulat nina Doris Franche, Rudy Andal, Lilia Tolentino at Joy Cantos)</body>
<link>http://www.philstar.com/Article.aspx?articleId=125778&amp;publicationSubCategoryId=92</link>
</article>
<article>
<title>HDO pinalabas ng DOJ laban kay Erap, atbp.</title>
<author>Grace Amargo</author>
<date>
<month>January</month>
<day>24</day>
<year>2001</year>
</date>
<body>Nagpalabas kahapon ng Hold Departure Order (HDO) ang Department of Justice (DOJ) laban kay dating Pangulong Estrada at 22 iba pa. Ang pagpapalabas ng HDO ay batay sa kahilingan ng Ombudsman sa DOJ para pigilan na makalabas ng bansa sina Estrada, asawa nitong si Dra. Loi Ejercito; anak na si San Juan Mayor Jinggoy; dating Budget Secretary Benjamin Diokno; Jimmy Policarpio; Edward Serapio; Raul de Guzman; dating Executive Secretary Ronaldo Zamora; Charlie &amp;quot;Atong&amp;quot; Ang; jueteng auditor Yolanda Ricaforte; Victor Savellano; Caroline Pilar; Antonio Giondran; Enrie Mendoza; Leonila Tadera; Estrella Mercurio; Dionesia Pesaro; Cornillo Almasan; Erlita Aroe at Maricar Pas at Marina Atendido Ang inisyung HDO ay may kinalaman sa kasong isinampa na plunder, malversation of public funds, bribery, falsification of public documents, anti-graft and corrupt practices at paglabag sa RA 1379 o mas kilala sa bilang unexplained wealth na kasalukuyang nakasampa sa tanggapan ng Ombudsman at handa na sa preliminary investigation. Sinabi ni Ombudsman Aniano Desierto na bagamat nakalabas na ng bansa sina Ang at Ricaforte, kanila na lamang kakanselahin ang mga pasaporte nito. Ang mga nasabing kaso ay isinampa ng Volunteer Against Crime and Corruption (VACC); Caucus of Lawyers for Eraps Abrupt Resignation (CLEAR) at Graft Free Philippines laban sa mga nasabing respondent kaugnay sa P150-M tobacco excise tax at isyu sa jueteng. (Ulat ni Grace Amargo)</body>
<link>http://www.philstar.com/Article.aspx?articleId=125779&amp;publicationSubCategoryId=92</link>
</article>
<article>
<title>FVR itinalagang ambassador ni GMA</title>
<author>Lilia Tolentino</author>
<date>
<month>January</month>
<day>24</day>
<year>2001</year>
</date>
<body>Itinalaga ni Pangulong GMA si dating Pangulong Fidel V. Ramos bilang Ambassador na tutulong sa pagpapatatag ng relasyong pakikipagkaibigan ng Pilipinas sa ibang bansa para sa promosyon at paghihikayat na maglagak ng puhunan sa bansa. Sa ginanap na Vin D Honneur sa Ceremonial Hall ng Malaca&amp;ntilde;ang, sinabi ni GMA na si dating Pangulong Ramos ang siyang magiging personal at espesyal na kinatawan niya sa sa pandaigdig na pulong pangkabuhayan sa World Economic Forum sa Davos kaya ginawaran niya ito ng ranggong Ambassador Extraordinary and Plenipotentiary. (Ulat ni Lilia Tolentino)</body>
<link>http://www.philstar.com/Article.aspx?articleId=125780&amp;publicationSubCategoryId=92</link>
</article>
<article>
<title>JV nawala ang yabang: Nakiusap na huwag sampahan ng kaso ang ama</title>
<author>Malou Rongalerios</author>
<date>
<month>January</month>
<day>24</day>
<year>2001</year>
</date>
<body>Nakiusap si JV Ejercito sa kinauukulan na tigilan na ang kanyang ama at huwag na itong sampahan ng kasong kriminal dahil bagsak na umano ang pamilya nila at nananahimik bilang pribadong mamamayan. Ayon kay Negros Occidental Rep. Apolinario Lozada, nawala ang pagiging arogante ni JV, anak ni Estrada kay Guia Gomez na nagpahayag noon na sila ay nasa kapangyarihan pa at paghihigantihan nito ang bumabatikos sa kanyang ama. Hindi naniniwala si Lozada na bagsak na ang pamilya Estrada na sa kasalukuyan ay may $3-M at P100-M nakatago sa Citibank na napabalitang na-withdraw umano ni Atty. Estelito Mendoza bago ito umalis ng bansa. Ang pagpapatalsik kay Estrada sa posisyon ay umpisa pa lamang ng kanyang pagdurusa at matatapos sakaling pagdusahan niya sa bilangguan ang kasalanang ginawa niya sa bayan. (Ulat ni Malou Rongalerios)</body>
<link>http://www.philstar.com/Article.aspx?articleId=125781&amp;publicationSubCategoryId=92</link>
</article>
<article>
<title>Maraming nahalukay</title>
<author></author>
<date>
<month>January</month>
<day>24</day>
<year>2001</year>
</date>
<body>Ang pagbubulgar ni Chavit na lord of all jueteng lords si Erap ang naghudyat para mayanig ang gobyerno ni Erap. Nalalapit na pala ang pagguho nito. Nahalukay ang mga nakatago pang kabulukan ni Erap. Kabilang dito ang paglutang ng mga naglalakihang mansions na tirahan ng mga kabit nito. Bukod sa kontrobersiyal na Boracay mansions ay mga bahay bakasyunan din ito sa Tagaytay at sa Baguio. Nahalukay din ang pinanggalingan ng perang ipinambili ng mga mansions. Kung sinu-sinong pangalan naman ang lumutang. Una ay ang pangalang Jose Valhalla subalit sa katagalay napag-alamang Jose Velarde&amp;quot; pala. Noong November 13, 2000 ay na-impeached si Erap. Kauna-unahang Presidente sa Asia sa kasaysayan. Subalit pinagtawanan lamang ni Erap ang mga akusasyong iniharap sa kanya. Sinabi nitong malinis ang kanyang konsensiya at wala siyang tinanggap kahit isang sentimo. Mula nang ma-impeached ay naging kakatwa na ang mga ikinilos ni Estrada. Naging madalas na ang pagpunta niya sa mga squatters area at namamahagi umano ng mga titulo ng lupa. Hindi naman umano titulo ang mga ito kundi papel lamang na walang laman. Sa madalas niyang pagtungo sa mga mahihirap na lugar ay nagpapaliwanag siya at sinabing wala siyang kasalanan. Sinabi nitong pupulutin sa kangkungan ang kanyang mga kalaban. Muli siyang nangako sa mga mahihirap. Subalit hindi na nangyari ang paulit-ulit na pangako ni Erap sa mahihirap. Hinatulan siya ng taumbayan sa EDSA sa loob lamang ng apat na araw. Ito ay pagkatapos na makipagkutsaba sa 11 senador na huwag buksan ang kontrobersiyal na envelope na naglalaman ng mga misteryosong account na pag-aari rin niya. Tinapos ng taumbayan ang hindi natapos na paglilitis sa impeachment court. Malinaw at tiyak ang hatol kay Erap. Guilty siya sa mga kasalanan sa taumbayan. Sinira ang tiwala ng taumbayang nagluklok sa kanya sa puwesto. Noong Sabado (January 20) ay nilisan ni Erap ang Malaca&amp;ntilde;ang. Bagamat nakangiti at kuma-kaway ay hindi maitatago ang durog na kalooban dahil sa masaklap na sinapit. Iisa ang naging kapalaran nila ni dating diktador Ferdinand Marcos na pinaalis sa puwesto ng nagalit na taumbayan. Nakasulat na sa kasaysayan ang sinapit ni Erap. Isang lider na nagkunwaring dakila sa harap ng mahihirap. Subalit mali pala, dakilang lover lamang pala siya. Hindi makamasa kundi maka-asawa! (Katapusan)</body>
<link>http://www.philstar.com/Article.aspx?articleId=125782&amp;publicationSubCategoryId=92</link>
</article>
<article>
<title>Freeze order sa mga accounts ni Erap ipapalabas ng BIR</title>
<author>Lilia Tolentino</author>
<date>
<month>January</month>
<day>24</day>
<year>2001</year>
</date>
<body>Inutusan ng Department of Finance ang Bureau of Internal Revenue na magpalabas ng &amp;quot;freeze order&amp;quot; para sa lahat na depositong salapi ni Jose Velarde at iba pang mga alyas ni dating Pangulong Joseph Estrada sa ibat ibang banko. Ayon kay Francis Pangilinan, kabilang sa mga convenor ng KOMPIL 2, ang direktiba ay pinalabas ni Finance Undersecretary Cornelio Hizon sa BIR kasunod ng mga ulat na tangkang ilabas ni Estrada ang $3-M deposito sa Citibank sa Virra Mall, Greenhills, San Juan. Ang Concerned Lawyers for Moral and Effective Leadership o CLAMOR ang umalerto sa BIR na bantayang mabuti ang mga depositong salapi habang hindi pa nao-audit ang kita ni Velarde at Kelvin Garcia na pinalalagay na ito ay kay Erap, gayundin ang deposito nina Dra. Loi Ejercito, Guia Gomez, Laarni Enriquez at Joy Melendrez. (Ulat ni Lilia Tolentino)</body>
<link>http://www.philstar.com/Article.aspx?articleId=125783&amp;publicationSubCategoryId=92</link>
</article>
<article>
<title>Suweldo ng mga guro agad makakarating  Roco</title>
<author>Doris Franche</author>
<date>
<month>January</month>
<day>24</day>
<year>2001</year>
</date>
<body>Tiniyak ni Senador Raul Roco at bagong Education secretary na agad makakarating sa kamay ng mga guro ang kanilang suweldo at hindi na ito mabibimbin sa sandaling magsimula ang kanyang panunungkulan. Ayon kay Roco, hindi na dapat padaanin sa mga superintendent o rehiyon ang suweldo ng mga guro at sa halip ay idiretso na lamang sa mga bank account ng mga ito. Igigiit nito ang pagsasaayos ng banking system dahil dito nanggagaling ang mga suweldo ng mga titser na madalas umanong nangungutang bunga ng pagkaantala ng kanilang suweldo. (Ulat ni Doris Franche)</body>
<link>http://www.philstar.com/Article.aspx?articleId=125784&amp;publicationSubCategoryId=92</link>
</article>
<article>
<title>Just call me Mike</title>
<author>Lilia Tolentino</author>
<date>
<month>January</month>
<day>24</day>
<year>2001</year>
</date>
<body>&amp;quot;Tawagin na lang ninyo akong Mike.&amp;quot; Ito ang naging pahayag kahapon ni Atty. Jose Miguel &amp;quot;Mike&amp;quot; Arroyo, asawa ni Pangulong Gloria Macapagal-Arroyo, sa taong sa kanya kung ano ang nais itawag ng mga reporter at publiko sa kanya. Ang suhestiyon naman ng iba ay puwede siyang tawaging First Husband na katumbas ng First Lady sa babaeng asawa ng Pangulo. Sinabi ni Arroyo na hindi siya partikular sa ranggong itatawag sa kanya kaya mas makabubuting Mike na lang. Nakahanda naman itong tumulong sa asawa sa pagtataguyod ng programang pangkabuhayan para maiangat ang kasalukuyang pamumuhay ng mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=125785&amp;publicationSubCategoryId=92</link>
</article>
<article>
<title>Belmonte lamang sa Speakership, Villar nagpaubaya</title>
<author>Marilou Rongalerios</author>
<date>
<month>January</month>
<day>25</day>
<year>2001</year>
</date>
<body>Si Minority Leader Feliciano Belmonte na lang ang lumalaban para sa pagka-speaker ng House of Representatives at humahamon sa liderato ng kasalukuyang Speaker na si Arnulfo Fuentebella. Ipinasya kahapon ni dating Speaker Manuel Villar na huwag nang kumandidato para mabawi muli ang dati niyang puwesto na naunang naagaw sa kanya ni Rep. Arnulfo Fuentebella. Sa halip, nagpaubaya si Villar kay Belmonte para ito na ang lumaban kay Fuentebella. Ginawa ni Villar ang hakbang para maisulong nang husto ang mga programa ng administrasyon ni Pangulong Gloria Macapagal-Arroyo. &amp;quot;Alam kong kaya ni Congressman Belmonte na pag-isahin ang mga kongresista tungo sa iisang direksyon at iyan ay ang pagtulong kay Pangulong Arroyo. Bukod anya sa karanasan bilang mambabatas, maganda ang ipinakita ni Belmonte sa pamamahala sa 11 kongresistang nagsilbing tagausig sa kasong impeachment laban kay dating Pangulong Joseph Estrada. Pinabulaanan ni Villar ang ulat na nagkukumahog siyang mabawi ang dati niyang posisyon dahil sa salapi at para makaganti kay Fuentebella na nagpatalsik sa kanya bilang lider ng House kasunod ng pagpapatibay niya sa articles of impeachment laban kay Estrada. Sinabi ni Belmonte na meron na siyang kaalyadong 130 kongresista na sobra-sobra na ang bilang para mapatalsik si Fuentebella. Patuloy na nabibimbin ang pagbalasa sa House dahil sa tila umano pagtanggi ni Fuentebella na bumaba sa puwesto bagaman napatalsik na ang dati niyang sinusuportahang si Estrada. (Ulat ni Marilou Rongalerios)</body>
<link>http://www.philstar.com/Article.aspx?articleId=125786&amp;publicationSubCategoryId=92</link>
</article>
<article>
<title>Bantayog itatayo para sa &amp;acirc;€˜onseng&amp;acirc;€™ senador</title>
<author>Rose Tamayo, Danilo Garcia at Doris Franche</author>
<date>
<month>January</month>
<day>25</day>
<year>2001</year>
</date>
<body>Isang bantayog ng kalayaan ang itatayo ng grupong Akbayan sa tapat ng EDSA Shrine na sumaksi sa pangalawang people power revolution na nagpatalsik naman kay dating Pangulong Joseph Estrada sa puwesto. Pero sinabi ni Arlene Santos ng Akbayan campaign committee na, sa naturang bantayog, iuukit ang pangalan ng 11 senador na tumangging buksan ang pangalawang envelope na naglalaman ng P3.3 bilyong bank account ng isang Jose Velarde na ayon sa mga testigo ay si Estrada rin. Ang naturang hakbang ng 11 senador na sina Juan Ponce Enrile, Francisco Tatad, Tessie Oreta, Nikki Coseteng, Miriam Santiago, John Osme&amp;Atilde;&amp;plusmn;a, Robert Jaworski, Ramon Revilla, Blas Ople, Vicente Sotto, at Gregorio Honasan ang higit na nagpagalit sa mga anti-Estrada goup at ibang sektor at nagbunsod sa pangalawang people power revolution. Sinabi ni Santos na, sa bantayog, isusulat nila katabi ng pangalan ng 11 mambabatas ang mga katagang &amp;quot;mga taksil na senador&amp;quot; at &amp;quot;huwag iboto ang taksil na senador.&amp;quot; Naglagay din ang Akbayan ng apat na freedom board na nilagdaan ng maraming dumaraan sa naturang lugar. Sinabi ni Jessie Dimaisip ng Akbayan na umpisa pa lang ito ng kanilang signature campaign laban sa mga trapo (traditional politician). Pero, sa Senado, binatikos ni Tatad ang mga tagasuporta ni Pangulong Gloria Macapagal-Arroyo dahil sa patuloy na panggigipit at panghihiya nila sa 11 senador. Tinukoy niya ang 10 senador na tagasuporta ni Arroyo at pumabor sa pagbubukas ng envelope. Sinabi ni Tatad na, kung ganito ang gawi ng 10 senador, baka mahirapan ang Malaca&amp;Atilde;&amp;plusmn;ang na makuha ang kooperasyon ng Kongreso sa pagpapatibay ng mahahalagang panukalang-batas bagaman nangako si Arroyo ng isang proseso ng &amp;quot;paghihilom ng sugat&amp;quot; at pagkakaisa. (Ulat nina Rose Tamayo, Danilo Garcia at Doris Franche)</body>
<link>http://www.philstar.com/Article.aspx?articleId=125787&amp;publicationSubCategoryId=92</link>
</article>
<article>
<title>3 pa pasok sa Gabinete</title>
<author>Lilia Tolentino</author>
<date>
<month>January</month>
<day>25</day>
<year>2001</year>
</date>
<body>Tatlo pang bagong miyembro ng Gabinete at pito pang opisyal ang itinalaga ni Pangulong Gloria Macapagal-Arroyo sa puwesto para mabilis na bumalik sa normal ang operasyon ng ibat ibang ahensya ng pamahalaan. Hinirang ni Arroyo sina Congressman Simeon Datumanong bilang kalihim ng Department of Public Works and Highways; negosyanteng si Jesus Alcorgo bilang kalihim ng Department of Energy, at Congressman Pantaleon Alvarez bilang kalihim ng Department of Transportation and Communications. Hinirang din ang mga sumusunod at ang kani-kanilang bagong puwesto: Lisandro Abadia, national security adviser; Reynaldo Wycoco, director ng National Bureau of Investigation; Vitaliano Nanagas, president ng Social Security System; Winston Garcia, president at general manager ng Government Service Insurance System; Victor Dumon, GSIS Chairman; Titus Villanueva, Customs commissioner; at Roberto &amp;quot;Bobby&amp;quot; Capco, press undersecretary for operations. (Ulat ni Lilia Tolentino)</body>
<link>http://www.philstar.com/Article.aspx?articleId=125788&amp;publicationSubCategoryId=92</link>
</article>
<article>
<title>Probe sa mansion ni Estrada bubuksang muli</title>
<author>Grace R. Amargo at Ellen Fernando</author>
<date>
<month>January</month>
<day>25</day>
<year>2001</year>
</date>
<body>Inatasan kahapon ni Justice Secretary Hernando Perez si National Bureau of Investigation Director Reynaldo Wycoco na buksan muli ang imbestigasyon sa umanoy mga mansion ni dating Pangulong Joseph Estrada. Pinuna ni Perez na, sa naunang imbestigasyon ng NBI, lumitaw na walang kinalaman si Estrada sa naturang mga mansion bagaman naglitawan sa impeachment trial ng Senado ang matitibay na ebidensya na nag-uugnay sa dating Pangulo sa mamahaling mansion na tinirhan ng mga kalaguyo nito. Tinagubilinan din ni Perez si Wycoco na siyasatin din agad ang pagkawala ng public relations man na si Salvador &amp;quot;Bubby&amp;quot; Dacer na malaki ang maitutulong sa imbestigasyon sa mga kaso ni Estrada. Pinaimbestigahan din ni Perez ang pambobomba sa Light Rail Transit noong Disyembre 30, 2000 na pumatay ng 18 tao at sumugat sa may 100 biktima. Samantala, ilang opisyal ng NBI ang nagsabi na mahihirapan si Wycoco na makuha ang tiwala at suporta ng mga ahente at empleyado ng ahensya dahil isa siyang tagalabas bukod sa hindi siya abogado. Pero pinabulaanan ito ni NBI-Public Information Chief Alex Carbonell kasabay ng pagdidiin na buo ang suporta nila kay Wycoco dahil ito ang itinalaga ni Pangulong Gloria Macapagal-Arroyo. (Ulat nina Grace R. Amargo at Ellen Fernando)</body>
<link>http://www.philstar.com/Article.aspx?articleId=125789&amp;publicationSubCategoryId=92</link>
</article>
<article>
<title>Pagtatalaga ng NAIA chief minadali?</title>
<author>Omar Acosta</author>
<date>
<month>January</month>
<day>25</day>
<year>2001</year>
</date>
<body>Minadali umano ang pagtatalaga kay Edgardo Manda bilang general manager ng Ninoy Aquino International Airport upang mahadlangan ang posibleng pagtakas sa bansa ng mga kilalang cronies ng napatalsik na Pangulong Estrada. Ayon sa mga sources, ang biglaang pagpapalit sa pamunuan ng pangunahing paliparan sa bansa ay kauna-unahang pangyayari sa kasaysayan ng MIAA. &amp;quot;Nauna pang palitan ang MIAA manager kaysa sa pamunuan ng Department of Transportation and Communication (DOTC),&amp;quot; sabi pa ng source. Napag-alaman din na ang biglaang paglalagay kay Manda ay bunga ng sigalot na nangyari dahil sa pakikialam sa operasyon sa NAIA partikular sa Bureau of Immigration at Bureau of Customs ng isang &amp;quot;dismissed-on-appeal na heneral ng Philippine National Police na walang writen authority mula sa bagong pangulo ng bansa. Sa kanyang maiksing talumpati, sinabi ni Manda na kanyang isusulong ang mga naumpisahan ng programa ng dating airport manager Col. Antonio P. Gana, at binanggit din niya ang ilang restrictions na ipapatupad partikular sa media coverage na ikinagulat naman ng mga mamamahayag sa airport. Ang pahayag ni Manda ay ikinagulat naman ng mga reporters na nakatalaga sa NAIA na karamihan ay nagtataka kung bakit ang media ang mukhang pinupuntirya ng bagong GM. &amp;quot;Baka marami silang gagawin na ayaw nilang malaman ng publiko,&amp;quot; ayon sa isang reporter sa NAIA. (Ulat ni Omar Acosta)</body>
<link>http://www.philstar.com/Article.aspx?articleId=125790&amp;publicationSubCategoryId=92</link>
</article>
<article>
<title>PNP babalasahin</title>
<author>Joy Cantos</author>
<date>
<month>January</month>
<day>25</day>
<year>2001</year>
</date>
<body>Napipinto ang malawakang pagbabalasa sa liderato ng Philippine National Police makaraang bakantehin ng anim na mataas na opisyal na kaalyado ni dating PNP Chief Director General Panfilo Lacson ang kanilang mga posisyon. Sumunod na nagbitiw si Chief Supt. Francisco Zubia, director ng PNP-Criminal Investigation and Detection Group. Ang iba pang mga opisyal na tinaguriang &amp;quot;Lacson boys&amp;quot; na sinibak naman sa serbisyo ay kinabibilangan nina Police Directors Reynaldo Acop, Directorate for Personnel and Records Management, kapatid nitong si Romeo Acop, PNP Comptrollership, Jaime dela Cruz ng PNP, Directorate for Logistics at Victor Batac, Directorate for Police Community Relations (DPCR). Samantala, hindi napigilan ni Chief Supt. Florencio Fianza ang mairita sa balita na sabik na sabik na siyang maging hepe ng Presidential Anti-Organized Crime Task Force (PAOCTF). Aniya, ni pumasok umano sa tanggapan ng PAOCTF sa Camp Crame ay ayaw niyang gawin sa ngayon kung kaya mas imposible aniya ang ibinibintang sa kanya ng ilang &amp;quot;bata&amp;quot; ni Lacson na sabik na sabik siyang maging hepe ng PAOCTF. (Ulat ni Joy Cantos)</body>
<link>http://www.philstar.com/Article.aspx?articleId=125791&amp;publicationSubCategoryId=92</link>
</article>
<article>
<title>GMA binati ni Bush</title>
<author></author>
<date>
<month>January</month>
<day>25</day>
<year>2001</year>
</date>
<body>Binati ni United States President George Bush si Presidente Gloria Macapagal-Arroyo sa pagkakaluklok nito bilang pang-14 na Pangulo ng Pilipinas at inalok ito ng tulong na puwedeng maipagkaloob ng US sa pamahalaan. Ang pagbabatian at pag-uusap ng dalawang pinakabagong mga lider ng bansa ay naganap kahapong alas-8:00 ng umaga sa pamamagitan ng telepono. Ayon kay Press Undersecretary Robert Capco, nagpasalamat si Macapagal sa tawag ni Bush at naghayag siya ng pag-asang mapapatatag pang lalo ang pagkakabigkis ng relasyon ng dalawang bansa. Inimbita ni Macapagal si Bush na dumalaw sa Pilipinas para sa ika-50 anibersaryo ng RP-US Mutual Defense Treaty. (Ulat Ni Lilia Tolentino)</body>
<link>http://www.philstar.com/Article.aspx?articleId=125792&amp;publicationSubCategoryId=92</link>
</article>
<article>
<title>Miriam pumiyok sa mawawalang UN post</title>
<author>Doris Franche</author>
<date>
<month>January</month>
<day>25</day>
<year>2001</year>
</date>
<body>Nanggagalaiti si Senador Miriam Defensor-Santiago na umano&amp;acirc;€™y plano ng administrasyong Arroyo na bawiin ang kanyang nominasyon sa pagiging miyembro ng International Criminal court sa United Nations. Sinabi ni Santiago na nagtataka lamang siya sa planong ito kung totoo man dahil pormal na siyang nainomina ng pamahalaan Pilipinas sa UN at tinanggap na niya ito. Subalit sinabi niya na wala din siyang magagawa kung ito ang plano at maluwag na lamang niyang tatanggapin lalo pa&amp;acirc;€™t isa siya sa mga sentro ng batikos. (Ulat ni Doris Franche)</body>
<link>http://www.philstar.com/Article.aspx?articleId=125793&amp;publicationSubCategoryId=92</link>
</article>
<article>
<title>Nene, Tito at Loren para sa Bise</title>
<author>Doris Franche at Marilou Rongalerios</author>
<date>
<month>January</month>
<day>25</day>
<year>2001</year>
</date>
<body>Malamang sinuman sa tatlong senador na sina Aquilino &amp;quot;Nene&amp;quot; Pimentel Jr., Teofisto &amp;quot;Tito&amp;quot; Guingona at Loren Legarda-Leviste ang posibleng piliin ni Pangulong Gloria Macapagal-Arroyo para italaga bilang bagong bise presidente ng Pilipinas. Ito ang nabatid kahapon kay Senate majority leader Francisco Tatad na nagsabing malinaw na nakasaad sa Konstitusyon na maaaring inomina bilang bise presidente ang sinumang miyembro ng Senate at House of Representatives. Gayunman, sinabi ni Tatad na hindi puwedeng piliin ang senador o kongresista na matatapos ang panunungkulan sa Hunyo 30 ngayong taong ito. Sinabi naman ni House assistant minority leader Prospero Pichay na mas nais ng mga kongresistang taga-Mindanao na si Guingona ang gawing bise presidente dahil nagmula ito sa kanilang rehiyon. (Ulat nina Doris Franche at Marilou Rongalerios)</body>
<link>http://www.philstar.com/Article.aspx?articleId=125794&amp;publicationSubCategoryId=92</link>
</article>
<article>
<title>&amp;acirc;€˜Erap palayasin&amp;acirc;€™ &amp;acirc;€” Nene</title>
<author>Doris Franche</author>
<date>
<month>January</month>
<day>25</day>
<year>2001</year>
</date>
<body>Pabor si Senate President Aquilino &amp;quot;Nene&amp;quot; Pimentel Jr. na palayasin sa Pilipinas si dating Pangulong Joseph Estrada para mawala ang pagkalat ng mga bantang kudeta laban sa administrasyon ni Pangulong Gloria Macapagal-Arroyo at magkaroon na ng kaayusan sa bansa at sa pamahalaan. Sinabi ni Pimentel sa isang panayam na makakabuting hayaang makaalis ng bansa si Estrada at pamilya nito para mabawasan ang problema ng bansa lalo na ng administrasyong Arroyo. Sinabi niya na, hangga&amp;acirc;€™t narito sa bansa si Estrada, patuloy na mahahati ang bansa dahil sa away ng mga grupong anti at pro-Erap. Sumuporta sa mungkahi ni Pimentel ang mga senador na sina Juan Flavier, Renato Cayetano at Teofisto Guingona. Pero sinabi ni Senate minority leader Francisco Tatad na hindi puwedeng diktahan si Estrada sa gusto nitong gawin at isa itong Pilipino na may karapatan din sa ilalim ng Konstitusyon. (Ulat ni Doris Franche)</body>
<link>http://www.philstar.com/Article.aspx?articleId=125795&amp;publicationSubCategoryId=92</link>
</article>
<article>
<title>Orly nagbitiw dahil kay Abadia</title>
<author>Lilia Tolentino at Joy Cantos</author>
<date>
<month>January</month>
<day>26</day>
<year>2001</year>
</date>
<body>Kinumpirma ni Pangulong Gloria Macapagal-Arroyo sa isang pulong-balitaan sa Malaca&amp;ntilde;ang kahapon na nagbitiw na sa puwesto si Defense Secretary Orlando Mercado pero idiniin niya na hindi pa muna niya ito tatanggapin hanggat wala pa siyang naitatalagang kapalit nito. Nagbitiw si Mercado kasunod ng pagkakatalaga ng Pangulo kay dating Armed Forces of the Philippines Chief Gen. Lisandro Abadia bilang National Security Adviser. Hindi nagustuhan ni Mercado ang pagtatalaga kay Abadia na isinangkot ng kanyang tanggapan sa anomalya sa pagkawala ng mahigit P900 milyong pondo ng Retirement, Separation and Benefit System ng AFP. Ipinaliwanag ng Pangulo na pagkatapos ng matagumpay na pangalawang people power revolution, sinabihan niya si Mercado na papalitan lang niya ito sa sandaling magbitiw ito para sa pagkandidato nitong senador sa halalan. Sa isang hiwalay na pulong-balitaan sa Camp Aguinaldo, sinabi ni Mercado na nagbitiw siya dahil malabong mangyaring magkaroon sila ni Abadia ng magandang samahan. Nilinaw naman ni Mercado na banggaan lang ng prinsipyo at hindi personal ang dahilan ng kanyang pagbibitiw. Sinabi pa niya sa isang hiwalay na panayam na patuloy siyang susuporta sa administrasyong Arroyo. Walang inirekomenda si Mercado na puwedeng pumalit sa kanya sa puwesto bagaman matunog ang pangalan nina Senador Ramon Magsaysay Jr. at ret. Gen. Eduardo Ermita. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=125796&amp;publicationSubCategoryId=92</link>
</article>
<article>
<title>Budget prayoridad ng House, sabi ni Speaker Belmonte</title>
<author>Marilou Rongalerios</author>
<date>
<month>January</month>
<day>26</day>
<year>2001</year>
</date>
<body>Kasalukuyang prayoridad ni House of Representatives Speaker Feliciano Belmonte ang pagpapatibay sa pambansang budget para sa taong 2001 na ilang buwang nabimbin dahil sa paglilitis ng Senado sa kasong impeachment laban kay dating Pangulong Joseph Estrada. Sinabi ni Belmonte na mahalagang maipasa ang 2001 General Appropriations Act dahil hindi makakakilos ang pamahalaan ni Pangulong Gloria Macapagal-Arroyo hangga&amp;acirc;€™t hindi ito naaaprubahan. Ginawa ni Belmonte ang pahayag kasunod ng pagkahalal sa kanya kamakalawa ng gabi bilang ika-18 speaker ng kongreso. Pinalitan niya si dating speaker Arnulfo Fuentebella. Habang isinusulat ito, nasa bicameral conference committee pa ang panukalang-batas para sa P715 bilyong budget na inaasahang maipapasa sa lalong madaling panahon. Ilang mambabatas ang nangamba na baka hindi matuloy ang halalan sa Mayo kung hindi maisasabatas ang pambansang budget. (Ulat ni Marilou Rongalerios)</body>
<link>http://www.philstar.com/Article.aspx?articleId=125797&amp;publicationSubCategoryId=92</link>
</article>
<article>
<title>Pagpapatapon kay Erap isasangguni sa taumbayan</title>
<author>Lilia Tolentino, Ely Saludar, Malou Rongalerios, Lordeth Bonilla at Angie dela Cruz</author>
<date>
<month>January</month>
<day>26</day>
<year>2001</year>
</date>
<body>Sinabi kahapon ni Pangulong Gloria Macapagal-Arroyo na kailangang sangguniin niya ang mamamayan hinggil sa panukala ni Senate President Aquilino Pimentel Jr. na hayaang makaalis ng bansa si dating Pangulong Joseph Estrada para hindi ito makahati sa damdamin ng bayan. Maaari anya itong pagdebatihan. Ayon naman kay Justice Secretary Hernando Perez, hindi maaaring puwersahin si Estrada na umalis sa Pilipinas kung ayaw naman nito. Gayunman, binanggit ni Perez na may umiiral na hold-departure order na pumipigil kay Estrada at sa mga miyembro ng pamilya nito na mangibang-bansa. Sinabi rin nina Arroyo at Perez na wala nang basehang legal si Estrada na bawiin ang inabandona nitong puwesto bukod sa kinilala ng sambayanan at ng ibat ibang bansa ang bagong administrasyon. Tutol din sina Reps. Wigberto Ta&amp;ntilde;ada (Quezon), Joker Arroyo (Makati) at ang Kilusang Mayo Uno at Bayan Muna na palayasin sa bansa si Estrada dahil mas nais nilang maparusahan ito at ang mga miyembro ng pamilya nito na nagkasala umano sa batas. (Ulat nina Lilia Tolentino, Ely Saludar, Malou Rongalerios, Lordeth Bonilla at Angie dela Cruz)</body>
<link>http://www.philstar.com/Article.aspx?articleId=125798&amp;publicationSubCategoryId=92</link>
</article>
<article>
<title>Grupo ni Cojuangco bibigyan ng poder</title>
<author>Ely Saludar, Lilia Tolentino, Butch Quejada, Omar Acosta at Rose Tamayo</author>
<date>
<month>January</month>
<day>26</day>
<year>2001</year>
</date>
<body>Tiniyak kahapon ni Pangulong Gloria Macapagal-Arroyo na mabibigyan ng puwesto sa pamahalaan tulad ng presidential assistant at papel sa usapang pakikipagkapayapaan sa mga rebelde ang mga miyembro ng Council on Philippine Affairs (COPA) na pinamumunuan ni dating Tar-lac Rep. Jose &amp;quot;Peping&amp;quot; Cojuangco. Nilinaw ni Arroyo sa una niyang pulong-balitaan sa Malaca&amp;ntilde;ang na hindi pa tapos ang pagtatalaga ng mga bagong tao sa pamahalaan kaya hindi dapat magtampo sina Cojuangco. Sa Ninoy Aquino International Airport, pinabulaanan ni dating Pangulong Fidel Ramos ang ulat na may kinalaman siya sa pagtatalaga ng mga opisyal ng pamahalaang Arroyo. Sinabi ni Ramos na maaaring hinirang ni Arroyo ang naturang mga opisyal batay sa kanilang kakayahan at integridad. Nilinaw niya na wala siyang hiningi kay Arroyo na kapalit sa naging papel niya sa pangalawang people power revolution na nagpabagsak sa administrasyong Estrada. Samantala, itinalaga ni Arroyo bilang Acting Press Secretary ang mamamahayag na si Noel Cabrera. Tuluyan na ring nilisan kahapon ni Department of Foreign Affairs Secretary Domingo Siazon ang kanyang tanggapan na pinagsilbihan niya ng 37 taon. Wala pang itinalaga si Arroyo na bagong kalihim ng DFA bagaman tumatayong acting secretary nito si Lauro Baja. (Ulat nina Ely Saludar, Lilia Tolentino, Butch Quejada, Omar Acosta at Rose Tamayo)</body>
<link>http://www.philstar.com/Article.aspx?articleId=125799&amp;publicationSubCategoryId=92</link>
</article>
<article>
<title>Erap humirit sa pagpapatuloy ng trial</title>
<author>Lilia Tolentino</author>
<date>
<month>January</month>
<day>26</day>
<year>2001</year>
</date>
<body>Hiniling ni dating Pangulong Joseph Estrada kina Senate President Aquilino Pimentel Jr. at Chief Justice Hilario Davide na ipagpatuloy ang naudlot na paglilitis sa kasong impeachment laban sa kanya para malaman ng mamamayan ang buong katotonan sa ibinibintang sa kanya. Pinuna ni Estrada na ipinasya ng Senado na tapusin na ang paglilitis at buwagin ang impeachment court kahit hindi pa niya naibibigay ang kanyang panig. Hindi anya parehas ito dahil ang panig lang ng tagausig ang narinig. Nahinto ang paglilitis noong Enero 17 nang magbitiw ang 11 kongresistang prosecutor na bunsod ng pagtanggi ng mayorya ng Senado na tanggapin ang isang ebidensya laban kay Estrada. (Ulat ni Lilia Tolentino)</body>
<link>http://www.philstar.com/Article.aspx?articleId=125800&amp;publicationSubCategoryId=92</link>
</article>
<article>
<title>Probe kay Velarde hingi</title>
<author>Sandy Araneta</author>
<date>
<month>January</month>
<day>26</day>
<year>2001</year>
</date>
<body>Dapat imbestigahan ng administrasyong Arroyo ang lider ng El Shaddai na si Bro. Mike Velarde dahil sa umanoy kuwestyunable niyang P1.2 bilyong real estate transaction sa administrasyon ni dating Pangulong Joseph Estrada. Ito ang iginiit kahapon ni Rev. Fr. Jose Dizon ng grupong Kairos kasabay ng pagsasabing dapat pabulaanan ni Velarde ang akusasyon na may utang na loob ito kay Estrada dahil sa naturang mga transaksyon. (Ulat ni Sandy Araneta)</body>
<link>http://www.philstar.com/Article.aspx?articleId=125801&amp;publicationSubCategoryId=92</link>
</article>
<article>
<title>Wala raw mass lay-off</title>
<author>Jhay Mejias</author>
<date>
<month>January</month>
<day>26</day>
<year>2001</year>
</date>
<body>Sinabi kahapon ni Federation of Philippine Industries Chairman Raul Concepcion na hindi magkakaroon ng malawakang pagtatanggal sa maraming manggagawa sa ibat ibang kumpanya o pabrika sa unang bahagi ng taong 2001. Binanggit niya na 235 establisimiyento ang nangakong walang magaganap na mass lay-off. Nagdesisyon anya ang FPI na suportahan ang bagong pamahalaan at inaasahan nilang marami pa ang makikiisa sa kanila. (Ulat ni Jhay Mejias)</body>
<link>http://www.philstar.com/Article.aspx?articleId=125802&amp;publicationSubCategoryId=92</link>
</article>
<article>
<title>Rizal alyas ni Erap</title>
<author>Marilou Rongalerios</author>
<date>
<month>January</month>
<day>26</day>
<year>2001</year>
</date>
<body>Bukod sa Jose Velarde at Kelvin Garcia, humango rin si dating Pangulong Joseph Estrada mula sa mga pangalan ng pambansang bayaning si Jose Rizal at ng eroplano bilang alyas sa mga binuksan niyang bank account. Ito ang ibinunyag kahapon ni Makati Congressman Joker Arroyo na nagsabing isa sa mga hindi pa nabubusising lihim na bank account ni Estrada ang gumamit ng alyas na Jose Rizalisto Marcelo. &amp;quot;Bakit kailangan pa niyang gamitin yung Rizalisto? Pati yun, hindi niya iginalang,&amp;quot; puna ni Arroyo. Sinabi pa ni Arroyo na ginamit din ni Estrada ang uri ng ibat ibang eroplano sa paggamit ng mga alyas tulad ng account no. 747 at 737. (Ulat ni Marilou Rongalerios)</body>
<link>http://www.philstar.com/Article.aspx?articleId=125803&amp;publicationSubCategoryId=92</link>
</article>
<article>
<title>$12-M nasabat sa NAIA</title>
<author>Butch Quejada at Rose Tamayo</author>
<date>
<month>January</month>
<day>27</day>
<year>2001</year>
</date>
<body>May $12 milyong hinihinalang pag-aari ni dating Pangulong Joseph Estrada o ng kanyang mga cronies ang nasabat ng mga awtoridad sa Ninoy Aquino International Airport nang tangkain itong ipuslit palabas ng Pilipinas kahapon ng hapon. Sinasabi ng impormante sa NAIA na ang salapi ay nakapaloob sa mga duffle bags sa dalawang armored vehicle. Kasalukuyang pinipigil ng mga awtoridad ang kargamento sa international cargo terminal habang inaalam kung meron itong kaukulang dokumento mula sa Bangko Sentral ng Pilipinas para dalhin palabas ng bansa. Nakipag-ugnayan si Acting Customs Commissioner Titus Villanueva at IEG Chief George Jereos sa mga kinatawan ng ibat ibang ahensya sa paliparan para matukoy ang may-ari ng salapi. Nakatakda umanong isakay ang mga dolyar sa Cathay Pacific Flight No. CX 918 patungong United States via Hong Kong. Nilalaman ng kargamento ang mga bank notes na nakapangalan sa Bank of America at Hong Kong Shanghai Bank. Nabunyag ang pagkakasabat sa $12 milyon kasunod ng mga ulat na nailabas na umano ni Estrada patungo sa U.S. ang milyun-milyong dolyar na bahagi umano ng ill-gotten wealth. Sinabi ng abogadong si Jose Calida ng Alliance to Follow Up Ill-Gotten Wealth na nakapagpuslit na umano si Estrada palabas ng bansa ng halos $20 milyon o mahigit pa sa pamamagitan ng air freight, Nagsimula umano noong Enero 23 ang pagpupuslit na isinilid sa mga berdeng kahon. Sinabi ni Calida na hindi bank-to-bank ang transaksyon ng pagpupuslit ng mga dolyar kundi idinaan sa air cargo confined to Bank of America at kinukuha ng Brinx Inc., isang malaking kumpanyang nagbibiyahe ng mga ginto at dayuhang salapi. (Ulat nina Butch Quejada at Rose Tamayo)</body>
<link>http://www.philstar.com/Article.aspx?articleId=125804&amp;publicationSubCategoryId=92</link>
</article>
<article>
<title>GMA kins ban sa government deal</title>
<author>Ely Saludar</author>
<date>
<month>January</month>
<day>27</day>
<year>2001</year>
</date>
<body>Nilagdaan kahapon ni Pangulong Gloria Macapagal-Arroyo ang Administrative Order No. 1 na nagbabawal sa kanyang mga kamag-anak sa pagpasok sa anumang pakikipagtransaksyon sa pamahalaan. Nais ni Arroyo na matupad ang kanyang pangako para hindi sapitin ang nangyari kay dating Pangulong Joseph Estrada na umani ng batikos dahil sa pagkakasangkot ng ilan nitong kamag-anak at kaibigan sa mga maanomalyang transaksyon sa pamahalaan. Ipinagbawal din ng kautusan ni Arroyo ang pakikipagtransaksyon sa pamahalaan ng mga kamag-anak ng kanyang asawang si First Gentleman Mike Arroyo. (Ulat ni Ely Saludar)</body>
<link>http://www.philstar.com/Article.aspx?articleId=125805&amp;publicationSubCategoryId=92</link>
</article>
<article>
<title>Erap kinasuhan ng dati niyang Tourism chief</title>
<author>Grace Amargo</author>
<date>
<month>January</month>
<day>27</day>
<year>2001</year>
</date>
<body>Isinampa kahapon ni dating Tourism Secretary Antonio Gonzales sa Ombudsman ang mga kasong graft and corruption at plunder laban kay dating Pangulong Joseph Estrada at siyam nitong kaalyado dahil sa panggigipit at sapilitang pag-angkin ng mga ito sa kanyang Mimosa Leisure Regency Casino sa Clark sa Pampanga noong 1998. Inireklamo ni Gonzales na kinuha sa kanya ng pamahalaang Estrada ang casino kahit nagpalabas ng temporary restraining order laban dito ang Supreme Court. (Ulat ni Grace Amargo)</body>
<link>http://www.philstar.com/Article.aspx?articleId=125806&amp;publicationSubCategoryId=92</link>
</article>
<article>
<title>AFP nahati raw</title>
<author>Joy Cantos</author>
<date>
<month>January</month>
<day>28</day>
<year>2001</year>
</date>
<body>Inamin kahapon ni Intelligence Service of the Armed Forces of the Philippines Chief Col. Victor Corpuz na nagkahati-hati ang mga opisyal at miyembro ng AFP nang maluklok sa puwesto si Pangulong Gloria Macapaga-Arroyo pero maliit lang anya ito at hindi dapat ikabahala dahil ginawa ni AFP Chief of Staff Gen. Angelo Reyes ang lahat ng paraan para patuloy na magkaisa at hindi mawasak ang samahan ng 113,000 puwersa ng militar. (Ulat ni Joy Cantos)</body>
<link>http://www.philstar.com/Article.aspx?articleId=125807&amp;publicationSubCategoryId=92</link>
</article>
<article>
<title>Erap kakandidatong senador sa Mayo?</title>
<author>Efren Danao</author>
<date>
<month>January</month>
<day>28</day>
<year>2001</year>
</date>
<body>Puwede bang kumandidatong senador sa halalan sa Mayo si dating Pangulong Joseph Estrada na napatalsik sa Malaca&amp;Atilde;&amp;plusmn;ang sa pamamagitan ng pangalawang people power revolution nitong ikatlong linggo ng buwang ito? Pinag-iisipan ng ilang lider ng oposisyong Laban ng Demokratikong Pilipino na hikayatin si Estrada na kumandidatong senador para patunayang suportado pa rin siya ng mamamayan. Pero agad na tinanggihan ni Laban Chairman at dating Executive Secretary Edgardo Angara ang idea. &amp;quot;Sa tingin ko, hindi yan magugustuhan ni Erap,&amp;quot; sabi pa niya. Naunang iginiit ni Estrada na siya pa rin ang pangulo ng bansa dahil nakabakasyon lang siya at &amp;quot;acting president&amp;quot; lang si Pangulong Gloria Macapagal-Arroyo. Sinabi pa ni Angara na lalo lang makakapagpainit sa mamamayan ang pagkumbinsi kay Estrada na tumakbo sa halalan. &amp;quot;Ano ito pikunan?&amp;quot; tanong pa niya. Lumabas ang naturang idea kasunod ng pagnomina kamakalawa ng Laban sa ikakandidato nitong mga senador sa Mayo tulad ng mga reeleksyunistang senador na sina Juan Ponce Enrile, Miriam Santiago, Gregorio Honasan, Sergio Osmena III, Ramon Magsaysay Jr., at Franklin Drilon at Angara. Pero ilang kongresistang miyembro ng Laban ang nagbabala na ibabasura nila sina Enrile, Santiago at Honasan kapag napasama ang mga ito sa tiket ng partido. Hinihikayat ding kumandidato sa ilalim ng Laban sina dating Police Chief Director Panfilo Lacson. Kabilang pa sa nominado ng Laban sina dating Press Secretary Ronaldo Puno at dating presidential adviser on children&amp;acirc;€™s affairs Jamby Madrigal. (Ulat ni Efren Danao)</body>
<link>http://www.philstar.com/Article.aspx?articleId=125808&amp;publicationSubCategoryId=92</link>
</article>
<article>
<title>Nasabat na $11.6-M pinakawalan</title>
<author>Butch Quejada</author>
<date>
<month>January</month>
<day>28</day>
<year>2001</year>
</date>
<body>Pinayagan ng Bureau of Customs na mailabas patungo sa United States ang misteryosong $11.6 milyong salapi na nasabat kamakalawa sa Ninoy Aquino International Airport. Ginawa ng BOC ang desisyon dahil legal umano ang lahat ng mga dokumentong ipinakita ng consignee sa una bukod sa walang nakahalo ritong mga salaping Pilipino. Isinakay ang kargamento sa Cathay Pacific Airlines flight CX-904 bandang alas-7:00 ng umaga kahapon sa NAIA patungo sa Hong Kong bago ito ideretso sa U.S.. Sinabi ni Customs deputy collector Teresita Roque na may $11.6 milyon lamang ang nabilang ng kanilang mga examiner para alamin kung may kasama ritong pera ng Pilipinas. Pinuna naman ng manager ng Bank of America-Philippines na $3 milyong bank notes lang ang nakalaan sa kanila para dalhin sa Hong Kong. Masyado anyang naging overacting ang ilang tauhan ng Customs. Naunang pinigil ang salapi dahil sa naglalabasang ulat na tangkang magpuslit ng milyong dolyar palabas ng bansa ni dating Pangulong Joseph Estrada. (Ulat ni Butch Quejada)</body>
<link>http://www.philstar.com/Article.aspx?articleId=125809&amp;publicationSubCategoryId=92</link>
</article>
<article>
<title>GMA appointees idinepensa</title>
<author>Lilia Tolentino at Marilou Rongalerios</author>
<date>
<month>January</month>
<day>28</day>
<year>2001</year>
</date>
<body>Hiniling kahapon ni Pangulong Gloria Macapagal-Arroyo sa media na bigyan siya ng sapat na panahon para sa kanyang &amp;quot;honeymoon&amp;quot; at huwag munang ulanin ng batikos ang kanyang administrasyon na isang linggo pa lang umuupo. Sinabi ni Arroyo sa isang panayam sa telebisyon na dapat unawain ang mga hindi pangkaraniwang sitwasyon tulad ng sa mga pinupunang pagpili sa mga miyembro ng kanyang Gabinete. Idiniin pa niya na marami pa ang kailangang italaga at ang mga nauna na niyang inilagay sa Gabinete ay mga kuwalipikado bagaman mga nanungkulan noong nakaraang administrasyon. Ipinagtanggol din niya ang pagtatalaga niya kay Quezon City Rep. Michael Defensor bilang tagapangulo ng Housing and Urban Development Council sa pagsasabing tinulungan siya nito sa Department of Social Welfare and Development noong kalihim pa siya rito. Idinagdag ng Pangulo na napipisil niyang kunin bilang kalihim ng Department of Agriculture si Pangasinan Congressman Hernani Braganza na malaki anya ang naitulong para sumama sa pangalawang people power revolution laban kay dating Pangulong Joseph Estrada si Armed Forces of the Philippines Chief of Staff Gen. Angelo Reyes. Sinabi rin niya na ikinokonsidera rin niya sa naturang posisyon ang dating tagapagsalita ng National Democratic Front na si Satur Ocampo. Samantala, nanawagan kahapon si dating House Speaker Manuel Villar sa pribadong sektor na, sa halip batikusin, dapat tulungan ang bagong administrasyon para matupad ang layunin nitong mapabuti ang buhay ng mga Pilipino. &amp;quot;Kailangang lahat tayo ay magtulungan dahil ang pagkakaisa ang susi ng tagumpay ng bagong gobyerno,&amp;quot; sabi pa ni Villar bilang tugon sa mga tumutuligsa sa mga tao na inilalagay ni Arroyo sa puwesto sa pamahalaan. (Ulat nina Lilia Tolentino at Marilou Rongalerios)</body>
<link>http://www.philstar.com/Article.aspx?articleId=125810&amp;publicationSubCategoryId=92</link>
</article>
<article>
<title>PMA alumni meet inisnab nina Lacson at Honasan</title>
<author>Joy Cantos at Lilia Tolentino</author>
<date>
<month>January</month>
<day>28</day>
<year>2001</year>
</date>
<body>Inisnab nina dating Philippine National Police Chief Director-General Panfilo Lacson at Senador Gregorio Honasan ang taunang pagtitipon kahapon ng Philippine Military Academy Alumni Association Inc. sa Camp Aguinaldo sa Quezon City bagaman kabilang sila sa PMA Class 1971. Labis na ipinagtaka ng ibang mga miyembro ng PMAAAI na, sa unang pagkakataon, hindi sila sinipot nina Lacson at Honasan na inaasahang magiging tampok sana ng pagtitipon. Sinasabi sa mga ulat na kapwa nanahimik ang dalawa makaraang mapatalsik sa puwesto si dating Pangulong Joseph Estrada. Dumalo rin sa pagtitipon ang bagong commander-in-chief ng Armed Forces of the Philippines na si Pangulong Gloria Macapagal-Arroyo. Sa kanyang talumpati, hiniling ng Pangulo ang pakikipagtulungan ng militar sa mabilis na panunumbalik ng kaayusan at katahimikan ng bansa. Buong-buo rin ang tiwala ni Arroyo sa katapatan at propesyonalismo ng AFP sa kabila ng umuugong na tsismis hinggil sa bantang kudeta ng isang paksyon ng militar. Sinabi ni Arroyo na, bagaman tsismis lang ang ulat, hindi ito dapat ipagwalambahala kaya mabilis niya itong ipinabeberipika kung totoo. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=125811&amp;publicationSubCategoryId=92</link>
</article>
<article>
<title>Negosasyon ng Sayyaf ibinasura ng Pangulo</title>
<author>Joy Cantos</author>
<date>
<month>January</month>
<day>28</day>
<year>2001</year>
</date>
<body>Inihayag kahapon ni Pangulong Gloria Macapagal-Arroyo na hindi makikipagnegosasyon ang kanyang administrasyon sa bandidong grupong Abu Sayyaf na naging tampok ng mga balita noong nakaraang taon dahil sa pangingidnap na karaniwang mga dayuhan ang biktima. Sinabi ni Arroyo sa kanyang talumpati sa Camp Aguinaldo na dapat pahinain kundi man ganap na sugpuin ang puwersa ng Abu Sayyaf. (Ulat ni Joy Cantos)</body>
<link>http://www.philstar.com/Article.aspx?articleId=125812&amp;publicationSubCategoryId=92</link>
</article>
<article>
<title>Kabit imino-monitor</title>
<author>Rey Arquiza</author>
<date>
<month>January</month>
<day>28</day>
<year>2001</year>
</date>
<body>Inatasan kahapon ni Bureau of Immigration Commissioner Andrea Domingo ang lahat ng tauhan nito sa mga paliparan sa Pilipinas na manmanang mabuti ang mga umanoy kalaguyo at cronies ni dating Pangulong Joseph Estrada na magtatangkang pumuslit palabas ng bansa. Sinabihan niya ang mga immigration officer na antalahin ang departure clearance ng naturang mga tao para makagawa ng kaukulang aksyon ang mga awtoridad. (Ulat ni Rey Arquiza)</body>
<link>http://www.philstar.com/Article.aspx?articleId=125813&amp;publicationSubCategoryId=92</link>
</article>
<article>
<title>Mark Jimenez tetestigo vs Estrada?</title>
<author>Liberty Dones</author>
<date>
<month>January</month>
<day>29</day>
<year>2001</year>
</date>
<body>Tetestigo umano ang negosyanteng si Mark Jimenez sa kasong graft and corruption laban sa kaibigan niyang si dating Pangulong Joseph Estrada. Ito ang nabatid sa isang mapapanaligang impormante na nagsabing nakipagkita umano si Jimenez sa mga opisyal ng Department of Justice noong Biyernes at pumayag na isiwalat ang nalalaman niya hinggil sa napatalsik na dating Pangulo. Sinabi pa ng impormante na pumayag magsalita si Jimenez nang magbanta ang DOJ na magsasampa ito ng kasong plunder laban sa kanya. Ipinalalagay naman ng ilang opisyal ng DOJ na ginawa ni Jimenez ang hakbang para maobliga siyang manatili sa Pilipinas bagaman wanted siya sa Amerika. (Ulat ni Liberty Dones)</body>
<link>http://www.philstar.com/Article.aspx?articleId=125814&amp;publicationSubCategoryId=92</link>
</article>
<article>
<title>Negosasyon sa 2 bihag ng NPA hiniling sa Pangulo</title>
<author>Joy Cantos</author>
<date>
<month>January</month>
<day>29</day>
<year>2001</year>
</date>
<body>Nakahanda ang New Peoples Army ng Communist Party of the Philippines na pakawalan ang bihag nitong isang army major at isang police chief inspector kapag nakipagnegosasyon sa kanila si Pangulong Gloria Macapagal-Arroyo. Ito ang nabatid kahapon sa isang dating tagapagsalita ng National Democratic Front na si Satur Ocampo na nagsabing nagpaabot sa kanya ng naturang impormasyon ang lider ng NPA na si Gregorio Rosal alyas Ka Roger. Sinabi ni Ocampo na ang alok na pagpapalaya kina Army Major Noel Buan at Police Chief Insp. Abelardo Martin ay isang pahiwatig ng sinseridad ng mga rebelde sa pagbuhay sa usaping pangkapayapaan. Nasa mabuti anyang kalusugan at kalagayan sina Buan at Martin na dinukot ng NPA noong Agosto 1999. (Ulat ni Joy Cantos)</body>
<link>http://www.philstar.com/Article.aspx?articleId=125815&amp;publicationSubCategoryId=92</link>
</article>
<article>
<title>Erap di pipigiling lumabas</title>
<author>Ely Saludar</author>
<date>
<month>January</month>
<day>29</day>
<year>2001</year>
</date>
<body>Tiniyak kahapon ni Pangulong Gloria Macapagal-Arroyo na hindi niya pipigilin si dating Pangulong Joseph Estrada kapag ninais nitong umalis ng Pilipinas at mamalagi sa ibang bansa. Sinabi rin ng Pangulo na ipupursige ng pamahalaan ang mga kasong isinampa laban kay Estrada para matiyak na maibibigay ang katarungan sa kinauukulan. (Ulat ni Ely Saludar)</body>
<link>http://www.philstar.com/Article.aspx?articleId=125816&amp;publicationSubCategoryId=92</link>
</article>
<article>
<title>Puwesto ni Abadia babawiin</title>
<author>Ely Saludar</author>
<date>
<month>January</month>
<day>29</day>
<year>2001</year>
</date>
<body>Ikinokonsidera ni Pangulong Gloria Macapagal-Arroyo na bawiin ang puwesto ng national security adviser kay retired General Lisandro Abadia. Ito ang nabatid kahapon sa isang impormante sa Malaca&amp;ntilde;ang na nagsabing nalalagay sa balag ng alanganin si Abadia dahil sa pagkakasangkot niya sa anomalya sa Retirement, Separation and Benefit System ng Armed Forces of the Philippines. Ang paghirang kay Abadia bilang national security adviser ang naging pangunahing dahilan ng pagbibitiw sa puwesto ni Defense Secretary Orlando Mercado na nagpahiwatig na hindi nito makakasundo ang una. Sa kaugnay na ulat, napipisil umano ng Pangulo na italagang kalihim ng Department of National Defense si Armed Forces of the Philippines Chief of Staff Gen. Angelo Reyes kapag nagretiro na ito sa Marso. Itatalaga naman ng Pangulo bilang bagong hepe ng AFP si 1Lt. Gen. Edgardo Espinosa. Si Espinosa ay mula sa Philippine Marines na unang kumalas sa administrasyon ni dating Pangulong Joseph Estrada para lumahok sa pangalawang people power revolution. (Ulat ni Ely Saludar)</body>
<link>http://www.philstar.com/Article.aspx?articleId=125817&amp;publicationSubCategoryId=92</link>
</article>
<article>
<title>Gloria kinilala ng Russia</title>
<author>Ely Saludar</author>
<date>
<month>January</month>
<day>29</day>
<year>2001</year>
</date>
<body>Nadagdag ang Russia sa mga bansang bumati at kumilala kay Pangulong Gloria Macapagal-Arroyo bilang ika-14 na presidente ng bansa. Sa kanyang liham ng pagbati, umasa si Russian President Vladimir Putin na lalong iigting ang relasyon ng dalawang bansa at magtagumpay sana sa panunungkulan si Arroyo. Umaabot na rin sa 60 bansa ang nagpahayag ng pagbati sa bagong pangulo. Nagpahayag din ng pagbati ang bago ring Pangulo ng United States na si George Bush. (Ulat ni Ely Saludar)</body>
<link>http://www.philstar.com/Article.aspx?articleId=125818&amp;publicationSubCategoryId=92</link>
</article>
<article>
<title>Bong Pineda dumating</title>
<author>Ely Saludar</author>
<date>
<month>January</month>
<day>29</day>
<year>2001</year>
</date>
<body>Nakabalik na umano sa Pilipinas makaraang magpagamot sa Amerika ang umanoy gambling lord na si Bong Pineda. Ito ang nakarating na ulat mula kay Pangulong Gloria Macapagal-Arroyo na madalas na iugnay kay Pineda na kanyang kababayan sa Pampanga. &amp;quot;Dinig ko lang,&amp;quot; sabi ng Pangulo nang tanungin kung nakabalik na si Pineda sa bansa. Nilinaw ng Pangulo na ipinauubaya niya kay Interior and Local Government Secretary Joey Lina ang kaukulang aksyon laban kay Pineda na isinasangkot sa operasyon ng jueteng sa bansa. Hininalang nagtago sa Amerika si Pineda sa kasagsagan noon ng paglilitis ng Senado sa kasong impeachment laban kay dating Pangulong Joseph Estrada na naakusahang tumanggap ng jueteng payola. (Ulat ni Ely Saludar)</body>
<link>http://www.philstar.com/Article.aspx?articleId=125819&amp;publicationSubCategoryId=92</link>
</article>
<article>
<title>Sahod ng manggagawa itataas ni GMA</title>
<author>Ely Saludar</author>
<date>
<month>January</month>
<day>29</day>
<year>2001</year>
</date>
<body>Ipinahiwatig kahapon ni Pangulong Gloria Macapagal-Arroyo na itataas niya ang sahod ng mga manggagawa sa bansa para makatugon ang mga ito sa pagtaas ng presyo ng bilihin at ng antas ng pamumuhay. Tiniyak niya sa isang pahayag na lulutasin niya ang problema ng mga manggagawa sa mababang sahod na pinalubha ng pagbagsak ng halaga ng piso kontra sa dolyar at ng mga serye ng pagtaas ng presyo ng langis. Sinabi ni Arroyo na hihingan niya ng panukala ang iba&amp;acirc;€™t ibang sektor kung ano ang dapat na hakbang para malutas ang problema sa pasahod gayundin ang kakulangan ng trabaho sa bansa. Sinabi pa ni Arroyo na kailangang magkaroon ang pamahalaan ng commitment sa iba&amp;acirc;€™t ibang sektor tulad ng mga negosyante at manggagawa para malutas ang naturang problema. &amp;quot;Sama-sama tayong humanap ng solusyon,&amp;quot; sabi pa ng Punong Ehekutibo kasabay ng pagbanggit na tatalakayin ang naturang problema sa ipapatawag niyang employment summit. Idinagdag din niya na isusulong niya ang pagkakaroon ng matibay na safety nets o paraan ng pangangalaga sa mga sektor na maaapektuhan ng isinusulong niyang globalisasyon. (Ulat ni Ely Saludar)</body>
<link>http://www.philstar.com/Article.aspx?articleId=125820&amp;publicationSubCategoryId=92</link>
</article>
<article>
<title>Bitay sa 12 kidnapers</title>
<author>Gemma Amargo</author>
<date>
<month>January</month>
<day>30</day>
<year>2001</year>
</date>
<body>Labindalawang miyembro ng 50 million peso gang ang napatunayang nagkasala at hinatulan ng Caloocan Regional Trial Court ng parusang kamatayan sa pamamagitan ng lethal injection dahil sa pagnakaw at pagkidnap nila sa isang negosyanteng Intsik sa Caloocan City noong 1998. Kinilala ni Judge Bayani Rivera ang mga nasentensyahang kidnaper na sina Federito Cave; Mamerto Obtenalla, Generoso Nuevo, Gerrydel Cave, Sanny Castante, James Bond Bucla, Eddie Obtenalla, Richard Ordanez, Ernesto Cave, Elmer B. Garcia, Freddie Colobong at Amadeo Prado na pawang taga-Pangasinan. Gayunman, ipinataw lang ni Rivera ang parusang habambuhay na pagkabilanggo sa isa pang akusado na si Lolita Colobong Prado. Hindi malinaw kung bakit habambuhay ang parusa sa babaeng akusado bagaman sinasabi sa rekord ng korte na nakita lang siya sa kuta ng mga kidnaper nang salakayin ito ng mga awtoridad. Inatasan din ng korte ang bawat isa sa 13 akusado na magbayad ng tig-P200,000 danyos sa biktimang si Allan Co, 27, ng 2nd Avenue, Caloocan City. Sinasabi sa rekord ng korte na ninakawan ng mga akusado ng P15,000 cash at P2,000 halaga ng kuwintas si Co bago nila ito kinidnap sa naturang lungsod noong Setyembre 28, 1998. Dinala ang biktima sa Angeles City, Pampanga. Pero natunton at sinalakay ng Presidential Anti-Organized Crime Task Force ang kuta ng mga kidnaper sa naturang lungsod sa tulong ng isa pang biktima ng mga ito na si Raymund Rivera. Nabatid na pinakawalan ng mga kidnaper si Rivera makaraang magbayad ng P7 milyong ransom ang kanyang pamilya pero itinuro niya sa mga awtoridad ang pinagtataguan ng mga suspek. Nasagip naman ng PAOCTF si Co nang salakayin ang naturang lugar. Nakaposas pa sa isang bintana ang biktima nang matagpuan. Sinabi ng PAOCTF na ang mga biktima ng gang ay tinatratong parang aso. Tinawag na 50 million peso gang ang grupo dahil laging P50 milyon ang hinihingi nitong ransom sa pamilya ng mayayaman nilang biktima. (Ulat ni Gemma Amargo)</body>
<link>http://www.philstar.com/Article.aspx?articleId=125821&amp;publicationSubCategoryId=92</link>
</article>
<article>
<title>Bise ni GMA itatalaga bago bakasyon ng Kongreso; Guingona inindorso ng Lakas</title>
<author>Ely Saludar, Rose Tamayo, at Lordeth Bonilla</author>
<date>
<month>January</month>
<day>30</day>
<year>2001</year>
</date>
<body>Tiniyak kahapon ni Executive Secretary Renato de Villa na hihirangin ni Pangulong Gloria Macapagal-Arroyo ang bise presidente nito bago magbakasyon ang dalawang kapulungan ng Kongreso. Sinabi ni de Villa na puwersado ang Pangulo na pumili agad ng bagong bise presidente bago magsimula ang bakasyon ng mga mambabatas sa Pebrero 12. Sinabi ni de Villa na nakasaad sa batas na kailangan munang kumpirmahin ng Kongreso ang bise presidente na itatalaga ni Arroyo bago ito manungkulan. Naunang inihayag ni Arroyo na awtomatikong magiging kalihim ng Department of Foreign Affairs ang magiging bagong bise presidente ng bansa na inaasahang kukunin mula sa sino mang miyembro ng Kongreso. Kaugnay nito, opisyal na inindorso kahapon ng Lakas-NUCD-Kampi na kinabibilangan ni Arroyo si Senate minority leader Teofisto Guingona bilang bise presidente. Sinabi ni Isabela Rep. Heherson Alvarez na umurong na siya sa kanyang ambisyon dahil mas kuwalipikado si Guingona na maging pangalawang pangulo ng bansa. Gayunman, isang grupo ng mga lokal na opisyal mula sa Mindanao sa pangunguna ni Zamboanga City Mayor Maria Clara Lobregat ang nagmungkahing sinuman kina Senate President Aquilino Pimentel Jr. at Guingona ang dapat piliin ni Arroyo. Sa pulong kahapon ng Lakas sa Makati City, sinabi ng tagapangulo nitong si Jose de Venecia na igigiit nila ang pagbabalik ng two-party system sa sistemang pulitikal ng bansa. Hiniling din ng partido ang pagkakaroon ng bagong sistema na susugpo sa &amp;quot;balimbingan&amp;quot; o pagpapalit ng partido. May mga grupo ring nag-eendorso kay Senador Loren Legarda para pumuno sa dating puwestong binakante ni Arroyo nang manumpa ito bilang ika-14 na pangulo ng bansa. (Ulat nina Ely Saludar, Rose Tamayo, at Lordeth Bonilla)</body>
<link>http://www.philstar.com/Article.aspx?articleId=125822&amp;publicationSubCategoryId=92</link>
</article>
<article>
<title>Kit, Jawo, John O at Revilla sumuporta na rin kay GMA</title>
<author>Rose Tamayo</author>
<date>
<month>January</month>
<day>30</day>
<year>2001</year>
</date>
<body>Nilagdaan kahapon ng 13 senador na kinabibilangan ng apat na tagasunod ni dating Pangulong Joseph Estrada ang isang resolusyon na sumusuporta kay Pangulong Gloria Macapagal-Arroyo. Hindi lumagda sa resolusyon si Senate President Aquilino Pimentel Jr. pero ipinaliwanag niya na hindi na ito kailangan dahil personal na niyang ipinaabot kay Arroyo ang kanyang suporta rito noon pa man. Lumagda rin sa naturang resolusyon sina Robert Jaworski, Ramon Revilla, John Osme&amp;ntilde;a at Francisco &amp;quot;Kit&amp;quot; Tatad na kabilang sa 11 senador noon na tumangging buksan ang isang ebidensya sa naudlot na paglilitis sa kasong impeachment laban kay Estrada. Kasama sa naturang 11 senador na hindi lumagda sa resolusyon sina Miriam Santiago, Juan Ponce Enrile, Blas Ople, Nikki Coseteng, Tito Sotto, at Tessie Oreta. (Ulat ni Rose Tamayo)</body>
<link>http://www.philstar.com/Article.aspx?articleId=125823&amp;publicationSubCategoryId=92</link>
</article>
<article>
<title>DOJ alanganin kay Mark</title>
<author>Lilia Tolentino at Malou Rongalerios</author>
<date>
<month>January</month>
<day>30</day>
<year>2001</year>
</date>
<body>Nagpahiwatig kahapon ng pag-aalinlangan si Justice Secretary Hernando Perez sa umanoy alok ng negosyanteng si Mark Jimenez na tumestigo ito sa mga kasong plunder at graft and corruption laban kay dating Pangulong Joseph Estrada na nakasalang sa Ombudsman. Sinabi ni Perez na dapat alamin kung gagawin ito ni Jimenez para lang makaiwas sa mga kinasasangkutan nitong kaso sa United States na dahilan para sumailalim ito sa extradition treaty. Pero, ayon kay Makati Congressman Joker Arroyo, lubhang huli na ang hakbang ni Jimenez dahil napatalsik na si Estrada sa puwesto. (Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=125824&amp;publicationSubCategoryId=92</link>
</article>
<article>
<title>5 OFW nasa death row</title>
<author>Rose Tamayo</author>
<date>
<month>January</month>
<day>30</day>
<year>2001</year>
</date>
<body>Nanawagan kahapon si Senate President Aquilino Pimentel kay Pangulong Gloria Macapagal-Arroyo na gumawa ng kaukulang hakbang para matulungan o mapalaya ang limang overseas Filipino worker na nakatakdang bitayin sa Saudi Arabia at United Arab Emirates. Kinilala ni Pimentel ang lima na sina Sarah Dematera, Joselito Alejo, Ramiro Esmero at Violeta Miranda (pawang sa Saudi); at Mary Jane Ramos (UAE). (Ulat ni Rose Tamayo)</body>
<link>http://www.philstar.com/Article.aspx?articleId=125825&amp;publicationSubCategoryId=92</link>
</article>
<article>
<title>Appointees nirerepaso</title>
<author>Ely Saludar at Joy Cantos</author>
<date>
<month>January</month>
<day>30</day>
<year>2001</year>
</date>
<body>Ipinarerepaso ni Pangulong Gloria Macapagal-Arroyo ang pagkakatalaga niya sa lahat ng mga miyembro ng kanyang Gabinete at iba pang bagong opisyal ng kanyang administrasyon. Ito ang sinabi kahapon ni Executive Secretary Renato de Villa na naglinaw na hindi lang ang pagkakatalaga kina National Security Adviser Lisandro Abadia at Philippine National Police Chief Director-General Leandro Mendoza ang nirerepaso ng pamahalaan. Dumalaw naman kahapon si Mendoza kay Manila Archbishop Jaime Cardinal Sin para hingin ang gabay nito kaugnay ng mga paninira laban sa kanya. Punuri naman ni Sin ang PNP dahil sa naging tulong nito sa tagumpay ng pangalawang people power revolution. (Ulat nina Ely Saludar at Joy Cantos)</body>
<link>http://www.philstar.com/Article.aspx?articleId=125826&amp;publicationSubCategoryId=92</link>
</article>
<article>
<title>Senado nagtakda ng bagong voters registration</title>
<author>Rose Tamayo at Jay Mejias</author>
<date>
<month>January</month>
<day>30</day>
<year>2001</year>
</date>
<body>Inaprubahan ng Senado kahapon ang P2.54 bilyong budget para sa halalan sa Mayo at ang pagtatakda ng panibagong espesyal na rehistrasyon para sa mga botante sa Pebrero 17-18. Gayunman tinanggihan ng Commission on Elections ang hiling ng ilang Kongresista na itakda sa Pebrero 28 o Marso 11 ang huling araw ng pagsusumite ng certificate of candidacy ng mga kandidato sa lokal at pambansang halalan sa halip na sa Pebrero 12, ikinatwiran ng Comelec na lalo lamang makakapagpaantala sa halalan ang hinihingi ng mga mambabatas. (Ulat nina Rose Tamayo at Jay Mejias)</body>
<link>http://www.philstar.com/Article.aspx?articleId=125827&amp;publicationSubCategoryId=92</link>
</article>
<article>
<title>'Magkukudeta dudurugin ko' -GMA</title>
<author>Ely Saludar</author>
<date>
<month>January</month>
<day>31</day>
<year>2001</year>
</date>
<body>Binalaan kagabi ni Pangulong Gloria Macapagal-Arroyo ang mga kaalyado ni dating Pangulong Joseph Estrada na nagpaplano umano na pabagsakin ang kasalukuyang administrasyon. Sinabi ng Pangulo sa kanyang isinahimpapawid na mensahe sa buong bansa na nakahanda niyang durugin ang naturang grupo ni Estrada. Hindi anya magtatagumpay ang sinumang nagbabalak manggulo o magsagawa ng destabilisasyon sa administrasyong Arroyo na magdadalawang linggo nang nanunungkulan. Tiniyak ng Pangulo na bibiguin niya ang naturang mga kalaban ng estado dahil siya ay may sinumpaang tungkulin para pangalagaan ang sambayanan. Iginiit niya na, batay sa Konstitusyon, siya mismo ang duly-constituted president ng republika. Tugon niya ito sa mga kumukuwestyon sa kanyang panunungkulan. Samantala, tinanggal na ni Arroyo sa puwesto si Lisandro Abadia bilang national security adviser dahil sa pagkakasangkot nito sa anomalya sa Retirement, Separation and Benefit System ng Armed Forces of the Philippines. Inatasan din ni Arroyo ang Department of Interior and Local Government na imbestigahan ang mga reklamo laban kay Philippine National Police Chief Deputy Director General Leandro Mendoza. (Ulat ni Ely Saludar)</body>
<link>http://www.philstar.com/Article.aspx?articleId=125830&amp;publicationSubCategoryId=92</link>
</article>
<article>
<title>Girian sa vice presidency umiinit</title>
<author>Rose Tamayo</author>
<date>
<month>January</month>
<day>31</day>
<year>2001</year>
</date>
<body>Lalong umiinit at nagpapatuloy ang girian ng mga nagnanais na maging bagong bise presidente ng Pilipinas dahil bawat kandidato ay may hatak nang mga grupong nag-eendorso sa kanila bagaman, habang isinusulat ito, may kumalat na ulat na ihahayag kahapon ni Pangulong Gloria Macapagal-Arroyo ang napili niyang papalit sa dati niyang puwesto. Kabilang sa mga napipisil na maging bise presidente ang mga senador na sina Franklin Drilon, Ramon Magsaysay Jr., Loren Legarda, Teofisto Guingona, Raul Roco at Senate President Aquilino Pimentel. Kanya-kanya rin sila ng pagdadala ng mga grupong nag-eendorso sa kanila para sa bise presidente. Kung si Guingona ang iniendorso sa pangulo ng Lakas-NUCD-Kampi, si Drilon naman ang iniendorso ng Employers Confederation of the Philippines. Mariin namang inindorso ni Magsaysay ang kanyang sarili. Pinabulaanan niya sa isang pulong-balitaan kahapon na umatras na siya sa naturang labanan at nagpaubaya na siya sa kanyang mga kasamahan sa mataas na kapulungan. Idinagdag ni Magsaysay na iniindorso siya ng mga samahan ng mga abogado at malalaking sektor sa Mindanao. Iniindorso naman ng mga non-government organization mula sa Mindanao si Legarda para sa pagka-bise presidente. (Ulat ni Rose Tamayo)</body>
<link>http://www.philstar.com/Article.aspx?articleId=125831&amp;publicationSubCategoryId=92</link>
</article>
<article>
<title>'Peace talks simulan' - Honasan</title>
<author>Rose Tamayo, Joy Cantos at Ely Saludar</author>
<date>
<month>January</month>
<day>31</day>
<year>2001</year>
</date>
<body>Nanawagan kahapon si Senador Gregorio Honasan kay Pangulong Gloria Macapagal-Arroyo na agad nang pulungin ang peace panel ng pamahalaan para buhaying muli ang negosasyong pakikipagkapayapaan sa mga rebeldeng komunista at Moro Islamic Liberation Front. &amp;quot;Dapat nang simulan ang paglutas sa mga hidwaan sa pamamagitan ng usapang pakikipagkapayapaan sa lahat ng rebeldeng grupo at ipatupad ang batas sa lahat ng elementong kriminal,&amp;quot; sabi pa ni Honasan na tagapangulo ng peace, unification and reconciliation committee ng Senado. Gayunman, iginiit niya na dapat ipagpatuloy ng pamahalaang Arroyo ang pagsugpo sa bandidong Abu Sayyaf at ibang grupong kriminal na nagpapabagsak sa ekonomiya ng Mindanao. Samantala, sinabi ni MILF technical working committee vice chairman Lanang Ali na pakikinggan muna nila ang gustong mangyari ng pamahalaang Arroyo bago umpisahan ang pag-uusap. Sinabi ni Ali na bukas ang kanilang pinto sa pag-uusap at positibo ang MILF na mas malaki ang tsansang may kahihinatnan ito sa ilalim ng bagong administrasyon. Sa Malaca&amp;ntilde;ang, inutos na ng Pangulo ang pakikipag-ugnayan ng pamahalaan sa mga rebeldeng komunista at Muslim. Pinag-aaralan na rin ang tigil-putukan kaugnay ng pag-uusap. (Ulat nina Rose Tamayo, Joy Cantos at Ely Saludar)</body>
<link>http://www.philstar.com/Article.aspx?articleId=125832&amp;publicationSubCategoryId=92</link>
</article>
<article>
<title>LAMP hirap sa senatorial ticket</title>
<author>Marilou Rongalerios</author>
<date>
<month>January</month>
<day>31</day>
<year>2001</year>
</date>
<body>Nahihirapan ngayon ang Lapian ng Masang Pilipino na punuan ang tiket nito para sa senatorial election sa Mayo dahil sa pagbaba ni dating Pangulong Estrada sa puwesto. Inamin ng isang lider ng LAMP ang naturang problema na naging daan para pumasok na rin sa kanilang tiket si dating Unang Ginang Dr. Luisa &amp;quot;Loi&amp;quot; Estrada. Sinabi ng impormante na, kung makakalusot sa halalan ang maraming kandidatong senador ng LAMP, mangangahulugan ito na absuwelto na sila sa anumang kontrobersyang kinasangkutan ng dating Pangulo. Kaugnay pa nito, nilinaw kahapon ni Makati Rep. Agapito &amp;quot;Butz&amp;quot; Aquino na kakandidato muli siya sa pagka-kongresista sa ilalim ng Laban ng Demokratikong Pilipino. (Ulat ni Marilou Rongalerios)</body>
<link>http://www.philstar.com/Article.aspx?articleId=125833&amp;publicationSubCategoryId=92</link>
</article>
<article>
<title>77 detenido palalayain</title>
<author>Grace Amargo</author>
<date>
<month>January</month>
<day>31</day>
<year>2001</year>
</date>
<body>Inirekomenda ng Department of Justice kay Pangulong Gloria Macapagal-Arroyo ang pagpapalaya ng 77 sa 250 detenidong pulitikal. Sinabi kahapon ni DOJ Secretary Hernando Perez na baka makalaya ang naturang mga bilanggo ngayong linggong ito kapag inaprub ng Pangulo ang kanilang rekomendasyon. Gayunman, hindi ikinokonsidera ng DOJ ang pagpapalaya kina Donato Continente at Juanito Itaas na nakulong dahil sa pagpatay kay United States Army Colonel James Rowe. (Ulat ni Grace Amargo)</body>
<link>http://www.philstar.com/Article.aspx?articleId=125834&amp;publicationSubCategoryId=92</link>
</article>
<article>
<title>PNP may bagong lead sa Dacer at metro bombing</title>
<author>Joy Cantos</author>
<date>
<month>January</month>
<day>31</day>
<year>2001</year>
</date>
<body>Hawak na ngayon ng bagong pamunuan ng Philippine National Police ang mga bagong ebidensya sa misteryosong pagkawala ni public relations man Salvador &amp;quot;Bubby&amp;quot; Dacer at sa pambobomba sa Metro Manila noong Disyembre 30, 2000. Sinabi ni Acting PNP Chief Deputy Director-General Leandro Mendoza sa mga mamamahayag kahapon na ang nahawakan nilang bagong ebidensya ay iba sa nakuha ng pulisya noong panahon ni dating PNP Chief Director-General Panfilo Lacson. Sinabi pa niya na, kung hindi man sa linggong ito, maaaring sa susunod na linggo na nila ipalabas ang resulta ng imbestigasyon sa dalawang kaso. Tumanggi si Mendoza na banggitin ang kanilang mga suspek maliban sa pagsasabing malalim ang motibo at maaaring magulat ang publiko sa resulta ng bago nilang imbestigasyon. (Ulat ni Joy Cantos)</body>
<link>http://www.philstar.com/Article.aspx?articleId=125835&amp;publicationSubCategoryId=92</link>
</article>
<article>
<title>Extradition vs MJ tuloy</title>
<author>Grace Amargo at Lilia Tolentino</author>
<date>
<month>January</month>
<day>31</day>
<year>2001</year>
</date>
<body>Itutuloy ng pamahalaan ang kasong extradition sa negosyanteng si Mark Jimenez kahit tumestigo ito laban kay dating Pangulong Joseph Estrada. Ito ang inihayag kahapon ni Justice Secretary Hernando Perez na nagsabing papapanagutin pa rin ng pamahalaan sa kinakaharap nitong extradition si Jimenez kaugnay ng mga asunto nito sa United States. Sinabi ni Perez na hindi sila nakipagkompromiso kay Jimenez. Kusa itong lumapit sa DOJ at humiling lang na ipailalim ito sa witness protection program. Wanted si Jimenez sa U.S. dahil sa mga kasong tax evasion at illegal campaign contribution. Tiniyak din ni Perez na malabong malusutan ni Estrada sa Ombudsman ang mga kasong plunder, bribery, graft and corruption at unexplained wealth dahil kinumpirma ni Jimenez na kabahagi ng kontrobersyal na Best World Resources ang dating Pangulo. Idinagdag ni Perez na, pagkaraang tumestigo, saka lang pababalikin si Jimenez sa U.S. para harapin ang kaso nito roon. (Ulat nina Grace Amargo at Lilia Tolentino)</body>
<link>http://www.philstar.com/Article.aspx?articleId=125836&amp;publicationSubCategoryId=92</link>
</article>
<article>
<title>Tulong ng House hingi ni GMA</title>
<author>Lilia Tolentino</author>
<date>
<month>January</month>
<day>31</day>
<year>2001</year>
</date>
<body>Hiniling kahapon ni Pangulong Gloria Macapagal-Arroyo sa mga lider ng House of Representatives na pinangungunahan ni Speaker Feliciano Belmonte na tulungan siyang maging matagumpay na presidente. Sinabi ng Pangulo sa kanyang talumpati sa isang pananghalian sa Malaca&amp;ntilde;ang na inihandog para sa karangalan ni Belmonte na inaasahan siya ng sambayanang Pilipino. Umasa rin si Arroyo na magwawagi ang bagong mayorya sa halalan. Sinabi niya na susuportahan niya ang mayorya sa mababang kapulungan sa abot ng kanyang makakaya. Nangako naman si Belmonte ng suporta sa legislative agenda at sa bagong uri ng liderato ni Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=125837&amp;publicationSubCategoryId=92</link>
</article>
<article>
<title>Halalan sa Mayo tuloy</title>
<author>Marilou Rongalerios</author>
<date>
<month>January</month>
<day>31</day>
<year>2001</year>
</date>
<body>Tiniyak kahapon nina Senate President Aquilino Pimentel at House of Representatives Speaker Feliciano Belmonte na tuloy ang pambansa at lokal na halalan sa Mayo. Sinabi ng dalawang lider na maaayos ang P2.4 bilyong pondong kailangan ng Commission on Elections. Sinabi ni Pimentel na inaprubahan na ng Senado ang panukalang budget ng Comelec at kailangan na lang itong lagdaan ni Pangulong Gloria Arroyo. (Ulat ni Marilou Rongalerios)</body>
<link>http://www.philstar.com/Article.aspx?articleId=125838&amp;publicationSubCategoryId=92</link>
</article>
</data>