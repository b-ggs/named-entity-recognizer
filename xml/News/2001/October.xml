<?xml version="1.0" encoding="ISO-8859-1" ?>
<data>
<article>
<title>Plunder trial ngayon iboboykot: Erap kakaladkarin</title>
<author>Grace Amargo</author>
<date>
<month>October</month>
<day>01</day>
<year>2001</year>
</date>
<body>Totohanin kaya ng Ombudsman ang banta nitong puwersahing kaladkarin si dating Pangulong Joseph Estrada patungo sa courtroom kung tatanggi ang huli na dumalo sa gagawing paglilitis ngayon ng kasong plunder laban sa kanya? Ito ang inaabangan ngayon matapos na magbanta si Ombudsman Aniano Desierto na kakaladkarin si Estrada papuntang korte kapag nagmatigas itong hindi sisipot sa plunder trial. Ang banta ay kasunod ng pahayag ng panig ng depensa na iboboykot ng dating Pangulo ang trial bilang protesta sa anilay hindi makatarungang pagtrato ng gobyerno sa kanilang kliyente. Binatikos nina Attys. Raymond Fortun at Jose Flaminiano ang pamahalaan dahil parang isang &amp;quot;mabangis na hayop na naka-hawla&amp;quot; kung ituring si Estrada na hindi marapat para sa isang dating pangulo ng bansa. Ayon kay Fortun, hindi sila puwedeng piliting dumalo at wala umanong dahilan para ang mga akusadong sina Estrada at anak nitong si Jinggoy ay iprisinta sa anumang uri ng paglilitis. Sinabi ni Fortun na mayroon silang nakabinbing motion sa Supreme Court para sa status quo order na walang gagawing proceedings sa Sandiganbayan hanggat walang resolusyon ang SC hinggil sa kanilang petisyon na magdedeklara na ang plunder law ay unconstitutional. Nitong nakaraang Biyernes ay iniutos ng korte sa pulisya na &amp;quot;dalhin&amp;quot; si Estrada dakong ala-una ng hapon ngayon kapag nagsimula na ang trial. Pero sa panayam naman kay Estrada, sinabi nito na hindi na kailangan pang gamitan ng puwersa dahil sisipot siya sa trial. &amp;quot;There is no need to bodily bring me there, I will be there,&amp;quot; pahayag umano ng dating Pangulo. Tinatayang 1,500 pulis ang ikakalat ngayon para mangalaga sa court-house bunga na rin ng banta ng mga grupo ng pro at anti-Estrada na magdaraos ng rally sa labas ng gusali. Magugunita na si Estrada at anak na si Jinggoy ay inakusahan ng economic plunder o pandarambong dahil sa umanoy pagkamal ng tinatayang mahigit P4B illegal wealth sa loob lamang ng kanyang 30-buwang termino bilang pangulo. Bukod sa plunder, nahaharap din ito sa mga kasong graft, perjury at illegal use of alias.(Ulat ni Grace Amargo)</body>
<link>http://www.philstar.com/Article.aspx?articleId=135341&amp;publicationSubCategoryId=92</link>
</article>
<article>
<title>Popularidad di importante sa 'kin - GMA</title>
<author>Ely Saludar</author>
<date>
<month>October</month>
<day>01</day>
<year>2001</year>
</date>
<body>Hindi raw importante kay Pangulong Arroyo kung mataas man ang kanyang popularidad sa kasalukuyan. Bagaman nasisiyahan ang Pangulo sa naging pagtanggap ng nakararami sa desisyon nitong suportahan ang international coalition laban sa terorismo, sinabi nito na sa kasalukuyang krisis na dinaranas ng bansa ay mahirap na ang tinitingnan ay popularity rating. Ito ay tugon ng Pangulo sa survey ng Pulse Asia kung saan lumilitaw na 75% ang sang-ayon sa pagsuporta ng Pilipinas sa pagbaka laban sa terorismo. Para sa Pangulo, sa panahon ngayon ay pinakamahalaga ay nagagawa nito ang tama para sa ikabubuti ng taumbayan. Nilinaw din ng Pangulo na malabong magpadala ang Pilipinas ng sundalo para isabak sa giyera. Ayon pa sa Pangulo, bagaman malabong mangyari ang panawagan na magpadala ng tropa ang bansa ay kinakailangan nitong ialok ang sundalo sa pahintulot ng Kongreso para maging komprehensibo ang tugon sa kampanya laban sa global terrorism. (Ulat ni Ely Saludar)</body>
<link>http://www.philstar.com/Article.aspx?articleId=135347&amp;publicationSubCategoryId=92</link>
</article>
<article>
<title>Publiko paliwanagan sa epekto ng chemical, biological warfare</title>
<author>Rudy Andal</author>
<date>
<month>October</month>
<day>01</day>
<year>2001</year>
</date>
<body>Nanawagan si Sen. Blas Ople sa pamahalaang Arroyo na bigyan ng sapat na kaalaman ang publiko hinggil sa dulot ng chemical at biological warfare na maaaring ilunsad ng mga terorista sa bansa. Sinabi ni Ople na malaki ang posibilidad na gamitin ang bagay na ito ng mga terorista kapag sinimulan na ang pag-atake ng Amerika sa Afghanistan kaya dapat mapaliwanagan ang publiko para sakaling dumating ito ay alam ang gagawin. Ayon sa senador, hindi biro ang ganitong digmaan. Kahit kaalyado ng mga terorista ay tiyak na hindi makaliligtas sa kamatayan dahil walang kinakampihan ang labanang ito na ang gagamitin ay paglason sa hangin at tubig. &amp;quot;The use of germs and microbes for war is far more devastating than the methods used by the terrorists in US cities on September 11. We have to assume the threat exists,&amp;quot; wika ni Ople. (Ulat ni Rudy Andal)</body>
<link>http://www.philstar.com/Article.aspx?articleId=135356&amp;publicationSubCategoryId=92</link>
</article>
<article>
<title>Narco-politics sa Maynila pinangangambahan</title>
<author>Rudy Andal</author>
<date>
<month>October</month>
<day>01</day>
<year>2001</year>
</date>
<body>Kumilos na ang ibat ibang samahang sibiko sa lungsod ng Maynila para hamunin ang lokal na pamahalaan at pulisya na magtulong sa paglansag sa talamak na bentahan ng ipinagbabawal na gamot sa kanilang nasasakupan matapos umugong ang balita na mayroong ilang tiwaling lokal na opisyal ng pamahalaan at pulisya ang nakikipag-sabwatan sa mga drug pushers na pinangangambahang simula ng narco-politics sa lungsod. Ayon sa mga grupo na pansamantalang ayaw lumantad sa pangambang sila ang balikan ng sindikato, kailangang kumilos na agad ang mga opisyal at pamunuan ng Western Police District (WPD) para maisalba ang mga kabataan na unti-unti nang nahuhumaling sa droga. Tinukoy ang Pandacan at Sta. Ana sa Maynila na mga lugar na pinamumugaran ng mga pushers. Dapat na umanong putulin ang kutsabahan ng ilang pulitiko na nagkakanlong sa mga pushers upang mapuksa ang talamak na bentahan ng droga na ugat ng maraming krimen at pagkasira ng buhay ng mga kabataan. Nangako ang grupo na lulutang sa panahon na kakailanganin ang kanilang pahayag. (Ulat ni Rudy Andal)</body>
<link>http://www.philstar.com/Article.aspx?articleId=135361&amp;publicationSubCategoryId=92</link>
</article>
<article>
<title>Malaca&amp;ntilde;ang dumistansiya sa ID sytem</title>
<author>Ely Saludar</author>
<date>
<month>October</month>
<day>01</day>
<year>2001</year>
</date>
<body>Dumistansiya ang Malaca&amp;ntilde;ang sa usapin ng national ID system at itinuro ang Kongreso para siyang bumalangkas at magdesisyon sa panukalang pagpapatupad nito sa bansa. Sa isang panayan, nilinaw ni Pangulong Arroyo na sinusuportahan ng Palasyo ang panukala pero ang kailangang magpasya at magpatibay nito ay ang dalawang kapulungan ng Kongreso. Kasabay nito ay nanawagan ang Pangulo sa publiko na hindi dapat katakutan ang panukalang national ID system sa dahilang magsisilbi itong proteksiyon sa mamamayan. Kung meron umanong dapat mangamba sa pagpapatupad nito ay walang iba kundi ang mga gumagawa ng krimen. (Ulat ni Ely Saludar)</body>
<link>http://www.philstar.com/Article.aspx?articleId=135367&amp;publicationSubCategoryId=92</link>
</article>
<article>
<title>Erap, Jinggoy inabandona ng mga abogado sa plunder trial</title>
<author>Malou Rongalerios at Joy Cantos</author>
<date>
<month>October</month>
<day>02</day>
<year>2001</year>
</date>
<body>Itinuloy kahapon ng mga abogado ni dating Pangulong Estrada ang bantang iboykot ang gagawing paglilitis ng Sandiganbayan sa kaso nitong plunder matapos na wala ni isa sa kanyang mga abogado ang sumipot kahapon sa itinuturing na trial of the century. Ang mag-amang Estrada ay sinundo ng kanilang mga police escorts mula sa Veterans Memorial Medical Center patungo sa Sandiganbayan. Ito ay makaraang magbanta ang Ombudsman na kakaladkarin si Estrada patungong Sandiganbayan matapos itong magpahayag na hindi sisipot sa kanyang plunder trial. Naka-maong na pantalon, t-shirt, jacket at naka-tsinelas lamang ang mag-ama ng dumating sa korte na isang oras at kalahating huli sa nakatakdang ala-una ng hapon na paglilitis. Napilitang dumalo ang mag-ama matapos payuhan ni dating Supreme Court Justice Andres Narvasa si Estrada para umano makaiwas sa gulo. Matapos ang ilang minutong paliwanagan, mapayapang nakumbinsi ng mga elemento ng PNP ang dating pangulo na humarap sa Sandiganbayan para sa kanyang kasong economic plunder. Sinabi ni Police Community Relations Chief, Director Thompson Lantion na hindi nanlaban sa kanila si Estrada at lalong hindi umano sila gumamit ng puwersa upang maihatid ito sa korte dahil maayos nilang ipinaliwanag dito na tumutupad lamang sila sa kanilang tungkulin. Dahil walang abogado, ipinilit ng mga hukom ng Third Division ng anti-graft court sa pamumuno ni Associate Justice Anacleto Badoy na tumayong abogado ng mag-amang Estrada ang abogado ni Edward Serapio, isa ring akusado sa naturang kaso. Inutos ng mga hukom na idepensa ni Atty. Sabino Acut ang mga Estrada, subalit tinanggihan ito ng abogado dahil wala umano itong alam sa kaso ng dating pangulo. &amp;quot;The Ombudsman want me to be carried bodily in going here. Thats judicial terrorism and thats uncalled for. I am willing to come here, if the court order reached me,&amp;quot; pahayag ni Estrada. &amp;quot;Hindi ako talaga handang dumalo dito and Im not even dressed up, kaya lamang sinunod ko na rin ang payo ni Justice Narvasa para matigil na rin ang gulo at batikos,&amp;quot; wika pa ng dating pangulo. (Ulat ni Malou Rongalerios at Joy Cantos)</body>
<link>http://www.philstar.com/Article.aspx?articleId=135444&amp;publicationSubCategoryId=92</link>
</article>
<article>
<title>Erap walang sama ng loob kung tumestigo laban sa kanya si ex-SSS administrator Arellano</title>
<author>Lilia Tolentino</author>
<date>
<month>October</month>
<day>02</day>
<year>2001</year>
</date>
<body>Wala daw sama ng loob si dating Pangulong Joseph Estrada sa kaibigan niyang si dating Social Security System administrator Carlos Arellano kung ito man ay tumestigo laban sa kanya sa kasong &amp;quot;plunder&amp;quot; dahil hindi naman siya kusang lumagda sa affidavit kundi dinaan sa takot. Sa isang panayam sa dating presidente sa Veterans Memorial Hospital sa Quezon City dalawang araw bago simulan ang paglilitis sa kasong plunder nito, sinabi ni Estrada na naaawa pa nga siya kay Arellano dahil pumirma ito sa affidavit gayong wala namang katotohanan ang mga bintang laban sa kanya. &amp;quot;Hindi ko naman siya sinisisi sapagkat tinakot lamang siya para pumirma ng affidavit. Sinabi sa kanya, kung ang presidente ninyo ay napakulong namin sa plunder law, ikaw pa?&amp;quot; wika ni Estrada. &amp;quot;Nakakaawa naman. Talagang takutan na ito. Napilitan na pumirma sa affidavit wala namang katotohanan ang mga sinasabi doon. Ako, dalawang beses akong binigyan ng proposal na umalis ng bansa, noong bago pa lang ang administrasyong ito. Dalawang beses si Justice Secretary Nani Perez ay nagsabi sa akin na pumirma lang ako nang resignation bilang pangulo, ako ay puwede nang lumabas ng bansa at puwede akong mamili ng bansa na pupuntahan,&amp;quot; sabi ni Estrada. Gayunman, sinabi niyang tinutulan niya ang alok na ito dahil lalabas na tinakbuhan niya o tinakasan ang demanda laban sa kanya. &amp;quot;Kung mayroon akong kasalanan, siguro, sa unang offer pa lang ni Perez ay tinanggap ko na at nangibang bansa na ako. Dahil malinis ang konsensiya ko, haharapin kong lahat ang mga kasong paratang sa akin,&amp;quot; pahayag pa ng dating pangulo. Subalit sinabi ni Estrada na hindi siya binibigyan ng katarungan ng husgado at ito ang siyang ikinalulungkot niya. (Ulat ni Lilia Tolentino)</body>
<link>http://www.philstar.com/Article.aspx?articleId=135457&amp;publicationSubCategoryId=92</link>
</article>
<article>
<title>Mga kriminal ang matatakot sa ID system - Sen. Barbers</title>
<author>Rudy Andal</author>
<date>
<month>October</month>
<day>02</day>
<year>2001</year>
</date>
<body>Tanging ang mga kriminal at masasamang loob lamang ang dapat na matakot sa pagsusulong ng National Identification (ID), ayon kay Sen. Robert Barbers. Sinabi ni Barbers na siyang chairman ng Senate committee on public order and illegal drugs na walang dapat katakutan sa mungkahing national ID ang sinumang mamamayan kung wala itong itinatago. Imbes katakutan, dapat anyang ikatuwa ito dahil magsisilbing daan ito para mapabilis ang transaksiyon ng mamamayan sa pampubliko at pribadong tanggapan. Higit ring mapagtitiwalaan ang national ID dahil isang swipe lamang ay magrerehistro na ang lahat ng impormasyong kinakailangan. (Ulat ni Rudy Andal)</body>
<link>http://www.philstar.com/Article.aspx?articleId=135460&amp;publicationSubCategoryId=92</link>
</article>
<article>
<title>&amp;quot;Terorista ang asikasuhin ninyo!&amp;quot; - Mendoza</title>
<author>Joy Cantos</author>
<date>
<month>October</month>
<day>02</day>
<year>2001</year>
</date>
<body>Sa halip na magbangayat magpasiklaban ay trabaho at pagbabantay sa mga terorista ang atupagin. Ito ang mariing payo kahapon ni Philippine National Police (PNP) Chief Director General Leandro Mendoza matapos itong pumagitna sa patuloy na bangayan ng Aviation Security Group (ASG) at ng Airport Security Force. Kasabay nito, sinermunan ni Mendoza ang mga kinauukulan na asikasuhin na lamang mabuti ang kanilang trabaho upang hindi malusutan ng mga terorista at itigil na ang iringan. Ginawa ni Mendoza ang nasabing pahayag makaraang magsumbong sa kanya si ASG Director, Chief Supt. Marcelo Ele Jr., na umanoy hindi nakikipagtulungan sa kanila ang NAIA Airport police sa pangunguna na hepe nitong si Peter Mutuc. Batay sa reklamo ni Ele, sinabi nito na simula nang ilagay sa heightened alert level ang paliparan kamakailan bunsod ng naganap na planadong pag-atake ng mga terorista sa Estados Unidos ay hindi na nakipagtulungan sa kanila ang airport police. Samantala, iginiit ni PNP Spokesman Chief Supt. Crescencio L. Maralit ang karapatan ng ASG na ipatupad ang kaukulang seguridad sa lahat ng domestic at international airports sa bansa base na Constitution. (Ulat ni Joy Cantos)</body>
<link>http://www.philstar.com/Article.aspx?articleId=135470&amp;publicationSubCategoryId=92</link>
</article>
<article>
<title>Motion ni Estrada ibinasura ng SC</title>
<author>Grace Amargo</author>
<date>
<month>October</month>
<day>02</day>
<year>2001</year>
</date>
<body>Ibinasura kahapon ng Korte Suprema ang motion na isinampa ng mga abogado ni dating Pangulong Estrada na humihiling na ipagpaliban ang trial laban sa dating pinuno ng bansa para sa kasong plunder sa Sandiganbayan sa katwirang &amp;quot;prematurity.&amp;quot; Sa isang pahinang resolution, sinabi ng Korte Suprema na hindi napapanahon kung pahihintuin ang paglilitis kay Estrada dahil kailangan munang iresolba ng Sandiganbayan ang motion ng dating pangulo na humihiling na pagsamahin na lamang ang kasong plunder at illegal use of alias. Una nang isinampa ng kampo ni Estrada ang nasabing motion sa Sandigan noong Setyembre 24 para pagsamahin na lamang ang nasabing mga kaso kaya inatasan ng Korte ang Sandigan na resolbahin na ang naturang motion para maaksiyunan ang mga petition ni Estrada na isinumite sa una. (Ulat ni Grace Amargo)</body>
<link>http://www.philstar.com/Article.aspx?articleId=135472&amp;publicationSubCategoryId=92</link>
</article>
<article>
<title>'Pag-umatake ang US, Sayyaf sasabay, babanat sa RP</title>
<author>Joy Cantos</author>
<date>
<month>October</month>
<day>02</day>
<year>2001</year>
</date>
<body>Sasabayan umano ng mga lokal na terorista ang paghahasik ng serye ng terorismo sa ibat ibang panig ng Pilipinas sa sandaling umpisahan na ng puwersa ng Amerika ang opensiba nito laban sa bansang Afghanistan. Sa pahayag ng isang military intelligence official, base sa reports na nakalap nito mula sa ibat ibang sources, ang mga local terrorists ay nasa mga safe houses sa Metro Manila at naghihintay lamang ng go-signal para umpisahan ang paninindak. &amp;quot;We received information that they are just waiting actions that would be taken by US,&amp;quot; pahayag ng opisyal na tumangging magpabanggit ng pangalan. Ayon sa opisyal, bagaman ang report ay maituturing pang &amp;quot;hilaw,&amp;quot; ang nasabing impormasyon ay sineseryoso ng military at police authorities. Ayon pa sa opisyal, ang mga grupong inaasahang maghahasik ng kaguluhan ay kinabibilangan ng grupong Abu Sayyaf na kaanib sa &amp;quot;terrorist cells&amp;quot; ng international terrorist na si Osama bin Laden. Tumanggi naman itong pangalanan ang iba pang grupo na nagpaplano ng terorismo. Ang Abu Sayyaf ay isa lamang sa 27 grupo ng terorista na nasa listahan ng US State Department na may kaugnayan kay bin Laden. (Ulat ni Joy Cantos)</body>
<link>http://www.philstar.com/Article.aspx?articleId=135482&amp;publicationSubCategoryId=92</link>
</article>
<article>
<title>Mga abogado ni Erap hiling i-contempt</title>
<author></author>
<date>
<month>October</month>
<day>02</day>
<year>2001</year>
</date>
<body>Hinamon naman kahapon ng partylist solon na tuluyan nang kasuhan ng kasong contempt ang mga abogado ni Estrada dahil sa umanoy sinasadyang paraan na ibitin ang pagdinig ng kaso ng kanilang kliyente. Ayon kay Bayan Muna Rep. Crispin Beltran, delaying tactics umano ang ginagawa ng mga defense lawyers na sina Attys. Rene Saguisag, Jose Flaminiano, Cleofe Verzola, Pacifico Agabin, Delia Hermoso at Felix Carao. Katawa-tawa aniya ang dahilan ng mga abogado ni Estrada na okupado sila sa ibang kaso gayong alam naman nila ang naturang schedule ng kaso noon pa man.</body>
<link>http://www.philstar.com/Article.aspx?articleId=135484&amp;publicationSubCategoryId=92</link>
</article>
<article>
<title>Germ warfare nasa Metros schools na?</title>
<author>Joy Cantos,Andi Garcia at Danilo Garcia</author>
<date>
<month>October</month>
<day>03</day>
<year>2001</year>
</date>
<body>Nag-panic ang mga residente sa Metro Manila sa pangambang nasa lungsod na ang kinatatakutang germ warfare na balak ilunsad ng mga teroristang kaalyado ni Osama bin Laden matapos magkakasabay na isugod kahapon sa mga pagamutan ang daan-daang mga estudyante sa ibat ibang pribadong paaralan na tinamaan ng hindi pa madeterminang uri ng &amp;quot;airborne disease.&amp;quot; Umaabot sa 943 mag-aaral sa elementarya at high school mula sa mga prominenteng private schools sa San Juan, Pasig at Mandaluyong ang umanoy nakaranas ng paninikip ng hininga, lagnat, pagkahilo, pagsusuka at pag-ubo bunga umano ng airborne disease. Dahil sa insidente, pinauwi at kinansela ang klase sa St. Pauls Pasig na may 500 estudyante ang naapektuhan; De La Salle Greenhills sa San Juan, 921 students; Poveda Learning Institute sa Ortigas, Pasig City, 100 students; Xavier School sa Greenhills, 41 at St. Bridget School sa Quezon City na may 11 estudyante. Sa St. Paul Pasig ay hanggang Oktubre 8 walang pasok para bigyang daan ang gagawing pagpapa-usok o fumigation sa mga classrooms at offices. Kaagad namang itinanggi ni Department of Health Sec. Manuel Dayrit na ang nasabing ulat ay bunga ng biochemical virus na bahagi ng germ attack terror mula sa bansang kaanib ni bin Laden. Bagamat hindi pa pormal na nadedetermina kung anong uri ng &amp;quot;airborne disease&amp;quot; ang nalanghap ng mga estudyante, ito umano ang kauna-unahang kaso na nangyari sa bansa. Pero, binigyang pansin ni Dayrit na isang malaking pandemonium ang lilikhain ng pag-iespeculate na ito ay bunga ng germ attack dahil libu-libo at milyun-milyong mamamayan ang magpapanik. Dapat anyang maeksamin ng mahusay at naaayon sa laboratoryo ang dugo, ihi, at dura ng mga mag-aaral na biktima ng flu virus para pormal at opisyal na mailahad sa publiko kung mayroon na ngang germ attack sa bansa. Ayon naman sa ilang mga magulang, nakatanggap ang kanilang mga anak ng text message tungkol sa umanoy germ attack. Samantala, para umano maiwasang kumalat pa ang sakit, inatasan ni Education Sec. Raul Roco ang lahat ng public schools na magsagawa ng malawakang paglilinis sa lahat ng sulok ng kanilang mga paaralan. Bagamat napuna ni Roco na pawang private schools ang tinamaan ng virus at hindi public schools na siyang &amp;quot;open&amp;quot; sa kontaminadong tubig at pagkain, pinayuhan ng kalihim ang mga magulang na maging mahinahon.(Ulat nina Joy Cantos,Andi Garcia at Danilo Garcia)</body>
<link>http://www.philstar.com/Article.aspx?articleId=135562&amp;publicationSubCategoryId=92</link>
</article>
<article>
<title>2 Pinoys sa Belgium ikinulong dahil sa 'txt message' ni Bin Laden</title>
<author>Rose Tamayo</author>
<date>
<month>October</month>
<day>03</day>
<year>2001</year>
</date>
<body>I was wondering if I could stay with you even for a couple of days. Everybody is so angry with me and I really need a friend. Yours Truly, Osama bin Laden. Hindi makapaniwala ang dalawang Pinoy sa Belgium na hindi pinapabanggit ang mga pangalan na dahilan lamang sa nasabing text message na ipinadala sa kanila ng kapwa nila Pinoy doon ay napagkamalan silang kampon ni Osama bin Laden ng Belgian authorities. Lalo silang hindi makapaniwala na dahilan lamang sa nasabing message ay nakulong sila ng 8 hanggang 12 oras na sa kanilang tanangbuhay umano ay hindi sila nakaranas maghimas ng malamig na rehas na bakal. Sa ipinarating na report sa pamamagitan ng tawag sa telepono ni Fr. Apolo de Guzman kay Department of Foreign Affairs (DFA) spokesman Victoriano Lecaros, ang nasabing dalawang Pinoy ay naimbitahan ng mga kapulisan ng Belgium matapos ang isang raid doon noong nakaraang linggo sa bisa ng search warrant na inisyu ng Magistrate ng Belgium kaugnay sa pagpapatupad ng masusing seguridad laban sa terorismo. Sa nasabing raid, nabasa umano ng mga awtoridad ang nasabing mensahe sa cellular phones ng dalawa na naging resulta ng katakot-takot na pagtatanong sa dalawa. Maging ang mga ari-arian at bahay na tinitirhan ng nasabing mga Pinoy ay kinuwestiyon ng mga awtoridad kung galing ang mga ito kay Bin Laden. Ayon kay Lecaros, hindi mabilang na paliwanag at pagkumbinsi umano ang ginawa ng mga ito sa Belgian authorities na ang nasabing text message ay isang biro o joke message lamang at walang anumang kaugnayan kay Osama bin Laden at sa totoong pangyayari sa serye ng pag-atake ng mga terorista noong Setyembre 11 sa New York at Washington. Nabatid na hindi umano pinapairal sa Belgium ang ganitong mga text joke bukod sa hindi sanay ang mga ito sa ganitong uri ng text messaging taliwas sa nangyayari dito sa Pilipinas. Magsilbing aral umano sa mga Pinoy doon ang nasabing insidente na maging maingat sa pagtanggap at pagpadala ng ganoong klaseng mensahe lalo nat nababanggit ang pangalan ni Osama bin Laden. (Ulat ni Rose Tamayo)</body>
<link>http://www.philstar.com/Article.aspx?articleId=135570&amp;publicationSubCategoryId=92</link>
</article>
<article>
<title>Presidential son idanawit ni Campos sa droga</title>
<author>Rudy Andal</author>
<date>
<month>October</month>
<day>03</day>
<year>2001</year>
</date>
<body>Ibinunyag kahapon ni Supt John Campos na isang presidential son ang nakialam&amp;quot;&amp;quot; noong 1996 kaya naunsiyami ang Operation Viking noon. Sa pagpapatuloy ng pagdinig ng Senate joint committees on Public Order and Illegal Drugs, Blue Ribbon at Human Rights hinggil sa talamak na puslitan ng droga sa bansa, sinabi ni Campos na nagkaroon ng operasyon ang Nargroup noong 1996 sa Multinational Village kung saan nakakumpiska ng mahigit 140 kilo ng shabu, ngunit nadakip ang mga utak ng sindikatong nagpuslit ng droga dahil nakialam ang isang presidential son. Sinabi ni Campos na nasa Hong Kong ang utak ng pagpupuslit ng droga ngunit nabigo ang operasyon ng Viking dahil nakialam ang naturang anak ng presidente. Katunayan, ni-relieve ang ilang ahente ng Intelligence Service of the Armed Forces of the Philippines noon na kasama sa operasyon dahil nakialam ang presidential son,&amp;nbsp;giit ni Campos. Sa pagdinig, isinulat lamang ni Campos sa kapirasong papel ang pangalan ng sinasabi nitong presidential son saka ipinakita kay Senador Robert Barbers upang hindi malaman ng publiko. Sinabi naman ni Senador Panfilo Lacson na hindi Presidential son ang tinutukoy ni Campos na nasangkot sa droga noong 1996 kundi manugang ni dating Presidente Ramos. Batay sa pakikipag-usap kay C/Supt. Reynaldo Acop, sinabi ni Lacson na hindi anak ng presidente ang tinutukoy ni Campos kundi isang presidential son-in-law ni Ramos. Ngunit, lumilitaw sa pahayag ng ilang mambabatas na si Lloyd Samartino ang sangkot sa puslitan ng droga dahil nanungkulan pa noon si Ramos nang mangyari ang pakikialam sa operasyon nitong 1996. Bagamat hindi direktang tinukoy ni Lacson na si Llyod Samartino ang nakikialam sa operasyon laban sa mga droga, malakas ang ugong sa Senado na asawa ni Jo Ramos ang tinutukoy ni Campos. Ito ay matapos tahasang patotohanan kahapon ni Sen. Noli de Castro na matagal nang sangkot ang kabiyak ni Jo Ramos na si Samartino sa pagpupuslit ng droga. Ayaw din ibunyag ni Barbers ang pangalan ng sinasabing presidential son ngunit inatasan nito si Campos na maglabas ng ebidensiya upang patunayan ang akusasyon laban sa sinasabi nitong presidential son. (Ulat ni Rudy Andal)</body>
<link>http://www.philstar.com/Article.aspx?articleId=135577&amp;publicationSubCategoryId=92</link>
</article>
<article>
<title>Kakayahan ng YOU mag-kudeta ngayong Oktubre minaliit ng PNP</title>
<author>Joy Cantos</author>
<date>
<month>October</month>
<day>03</day>
<year>2001</year>
</date>
<body>Binalewala lamang kahapon ng pamunuan ng PNP ang kakayahan ng Young Officers Union (YOU) na magsagawa ng malawakang pag-aalsa na umanoy gigimbal sa pamahalaan kaugnay pa rin ng pagtatapos ng 3-buwang palugit ng grupo laban sa mga tiwaling opisyal ng gobyerno. Napag-alaman na magtatapos sa darating na Oktubre 17 ang tatlong-buwang palugit ni Supt. Raffy Cardeno, founding Chairman ng YOU, laban sa mga tinututukan umano nilang tiwaling opisyales sa gobyerno. Sa nasabing pagbabanta, sinabi ni Cardeno na kung hindi nila mapipilit ang mga nasabing opisyal ng gobyerno na magbitiw sa tungkulin ay mapipilitan silang magsagawa ng malawakang aksyon laban sa mga ito. Bagamat hindi tinukoy ni Cardeno kung anong uri ng pagbabanta ang kanyang tinutukoy ay pinaniniwalaang may balak itong maglunsad ng kudeta. Bilang reaksyon ay sinabi kahapon ni PNP Spokesman Chief Supt. Crescencio Maralit, na wala nang kakayahan ang YOU upang magsagawa ng anumang marahas na hakbangin laban sa gobyerno. Gayunpaman, sinabi ng opisyal na nirerespeto nila ang misyon ng You na malinis ang hanay ng gobyerno ngunit kung may karahasan umano na sangkot dito ay hindi sila papayag na maganap ito. No questions na maganda naman ang layunin nila pero iba nang usapan kung may violent action, of course hindi kami papayag diyan. Sa ngayon, wala naman kaming natatanggap na report na may balak silang drastic action, paglilinaw ni Maralit. (Ulat ni Joy Cantos)</body>
<link>http://www.philstar.com/Article.aspx?articleId=135582&amp;publicationSubCategoryId=92</link>
</article>
<article>
<title>Trader, aide pinatay ng mga kidnaper</title>
<author>Gemma Amargo at Joy Cantos</author>
<date>
<month>October</month>
<day>04</day>
<year>2001</year>
</date>
<body>Isang Filipino-Chinese businesswoman na hipag ng may-ari ng Uratex firm at police aide nito ang pinatay ng hinihinalang mga miyembro ng isang big-time kidnap-for-ransom gang matapos na hindi magkasundo sa hinihinging P40 milyong ransom money, kahapon ng umaga sa Valenzuela City. Kinilala ni Northern Police District Chief, Supt. Vidal Querol ang mga biktimang sina Connie Wong, 45, secretary at collection agent ng Uratex at PO1 Dionisio Borca, 24, aktibong miyembro ng Western Police District na kapwa nagtamo ng tig-isang tama ng bala ng baril sa ulo. Samantala, himala namang nabuhay ang driver ni Wong na si Angel Barquilla matapos na sumablay at hindi pumutok ang baril na itinutok dito dahilan para makatakas ito. Lumalabas sa imbestigasyon ng pulisya na dakong alas-5 ng umaga kahapon ng matagpuan ang bangkay ng mga biktima sa Galas st., Brgy. Bignay, Valenzuela City. Base sa salaysay ni Barquilla, dinukot umano sila ng mga suspek nitong nakaraang Oktubre 1 dakong 8:30 ng umaga sa kahabaan ng Matumtum st., Sta. Mesa Heights, Quezon City habang sakay sila ng isang Mitsubishi Adventure na kulay green at may plakang WTJ-625 at patungo sa Uratex Foam sa San Francisco del Monte, QC. Habang lulan ng nasabing sasakyan, bigla silang hinarang ng pitong armadong lalaki na sakay ng isang Hi-Lander na kulay itim at isang Toyota Revo na kulay maroon. Kaagad umanong nagpaputok ng armalite ang mga suspek at mabilis silang piniringan at pinosasan samantalang kaagad na dinisarmahan ng mga ito si Borca saka sila dinala sa isang safehouse. May hinala naman ang pulisya na malapit lamang ang safehouse ng mga suspek dahil ayon sa kuwento ni Barquilla, may 30 minuto lamang umano ang kanilang nilakbay pero hindi niya nakita kung saang lugar dahil nakapiring sila. Ayon kay Querol, humihingi umano ang mga kidnapper ng P40 milyon bilang ransom money pero tumawad si Wong ng halagang P300,000. Pinaniniwalaang nagalit ang mga kidnapper matapos na tumawad si Wong hanggang sa barilin ang mga biktima. Idinagdag pa ni Barquilla na pinabayaan na lamang siya ng mga suspek na makatakas nang hindi pumutok ang baril ng mga kidnapper kaya nakaalis siya at mabilis na nagtago sa damuhan habang kinakaladkad din nito ang bangkay ni Borca dahil iisa ang kanilang posas. Matatandaang nauna nang kinidnap ng mga armadong lalaki ang pamangkin ni Wong na anak ng kapatid nitong si Naty Cheng noong nakaraang buwan sa UP Diliman, QC pero pinalaya matapos magbigay ng ransom. Narekober sa crime scene ang 93 rounds ng bala ng cal. 5.56mm, isang basyo ng cal. 5.56mm at dalawang passbook na nasa pangalan ng biktimang si Wong at asawa nitong si Manuel Wong. Samantala, ipinag-utos na ni National Anti-Crime Task Force chief, P/deputy director Gen. Hermogenes Ebdane ang pagtugis sa Frederick Valenzia alyas Ambot Group kidnap gang na hinihinalang responsable sa nangyaring insidente. (Ulat nina Gemma Amargo at Joy Cantos)</body>
<link>http://www.philstar.com/Article.aspx?articleId=135661&amp;publicationSubCategoryId=92</link>
</article>
<article>
<title>'Department of Underground' ni Mike Arroyo ibinulgar</title>
<author>Rudy Andal</author>
<date>
<month>October</month>
<day>04</day>
<year>2001</year>
</date>
<body>Ibinulgar ni Senador Panfilo Lacson ang isang hiwalay na departamento sa Office of the President na pinamumunuan ni First Gentleman Mike Arroyo na umanoy nagkakamal ng milyung-milyong salapi ng bayan. Sa kanyang isinagawang privilege speech, tinukoy ni Lacson ang Department of Underground na pinamumunuan ng First Gentleman na siyang nangingikil sa ilegal na transaksyon, nagnanakaw ng salapi sa gobyerno at talamak sa graft and corruption. &amp;quot;The Department of Underground has become the most inventive, creative and innovative agency of grease, graft and corruption. Its expertise is to broker crooked deals and win them. Its excellence is to assign cronies to positions of power and make money out of them. Its essence is to make the First Gentleman as honorable person before the camera. And off camera, it is to bring him the juicy slices of bureaucracy,&amp;quot; pahayag ni Lacson. Pangunahing tinukoy na anomalyang kinasangkutan ng First Gentleman ang diversion ng halagang P250 milyon mula sa Philippine Charity Sweepstakes Office (PCSO) upang pondohan ang advertising campaign ng apat na kandidato ng People Power Coalition (PPC) noong nakaraang halalan. &amp;quot;At the behest of Secretary Mike Arroyo during the May election, the Philippine Charity Sweepstakes Office  in silver platter of unmatched charity  disbursed millions of pesos. This was to ensure the victory of Mr. Arroyos friends. It was also to hit a second bird  that of projecting to the Filipino people the power of the Arroyo administration for good governance,&amp;quot; dugtong pa ni Lacson. Inihayag pa ni Lacson na naibulsa ng ilang broadcasters ang malaking halaga ng advertising budget sa halagang P250 milyon. &amp;quot;This huge money went into the professional pockets of broadcasters, who were tasked to pay hosannas to the Arroyo administration. There are names and amounts listed in the sworn affidavit of a witness,&amp;quot; wika ni Lacson. Sinabi pa ni Lacson na kinukuha ang pera sa Kamuning Branch ng Bank of the Philippine Islands na siyang nakatala sa naturang affidavit. &amp;quot;The payola recipients received their due for services rendered, is not the issue here. They were only doing their thing. The issue here is that the presidential husband has gone overboard. He has abused his affinity with the President to milk agencies of government for his selfish interests and those of his ilk. This must be stopped. He must be stopped,&amp;quot; dagdag pa niya. Idinagdag pa ni Lacson na tinutulungan si Arroyo sa political campaign ng administrasyon nina Press Undersecretary Roberto Capco, Ito Los Ba&amp;ntilde;os, Jack Arroyo, Manny Estrella, Resty de Quiros at iba pa. &amp;quot;I ask that this matter be given immediate attention and investigation by the Senate. My informant, as well as others with similar courage, are into hiding but will come out at the proper time, he is Robert Fronda Rivero,&amp;quot; dagdag pa nito. (Ulat ni Rudy Andal)</body>
<link>http://www.philstar.com/Article.aspx?articleId=135668&amp;publicationSubCategoryId=92</link>
</article>
<article>
<title>Arraignment ni Erap sa illegal use of alias naunsiyami</title>
<author>Malou Rongalerios</author>
<date>
<month>October</month>
<day>04</day>
<year>2001</year>
</date>
<body>Hindi natuloy kahapon ang ikatlong arraignment o pagbasa ng sakdal kay dating Pangulong Joseph Estrada para sa kasong illegal use of alias matapos hindi magpalabas ng &amp;quot;produce order&amp;quot; ang Third Division ng Sandiganbayan. Ayon sa Third Division, walang desisyong ipinalabas para utusan ang PNP na dalhin si Estrada sa Sandiganbayan mula sa Veterans Hospital. Hindi naman nagbigay ng kaukulang pahayag ang Third Division kung bakit wala silang ipinalabas na &amp;quot;produce order&amp;quot;. Nag-ugat ang illegal use of alias sa paggamit ni Estrada ng pangalang Jose Valarde upang itago ang diumanoy multi-bilyong pisong bank account sa Equitable PCIBank. Ang naturang kaso ay ibinalik ng Third Division sa Ombudsman at muling isinampa matapos ang pangalawang panimulang imbestigasyon. Naunang binasahan ng Sandiganbayan First Division ng kaso si Estrada kaugnay sa perjury, samantalang plunder naman sa Third Division. (Ulat ni Malou Rongalerios)</body>
<link>http://www.philstar.com/Article.aspx?articleId=135678&amp;publicationSubCategoryId=92</link>
</article>
<article>
<title>GMA 'nainis' sa palakpak</title>
<author>Lilia Tolentino</author>
<date>
<month>October</month>
<day>04</day>
<year>2001</year>
</date>
<body>Hindi lahat ng palakpak ay ikinasisiya ni Pangulong Arroyo dahil may pagkakataong ang palakpak ay may ibang kahulugan na maaaring ikainis nito. Kahapon sa bayan ng Gloria, Mindoro Oriental nang bumisita ang Pangulo para mamahagi ng sertipiko ng pagmamay-ari ng lupa sa 128 mga magsasaka at P1 milyon para naman sa modernisasyon ng agrikultura sa mga bayan ng naturang lalawigan, ay malakas na palakpak ang ikinasorpresa ng Presidente sa bahagi ng kanyang talumpati kung saan nabanggit niyang sa bayan ng Gloria ay namumugad ngayon ang maraming rebeldeng CPP-NPA-NDF. &amp;quot;Bakit ninyo pinapalakpakan yon, hindi pinapalakpakan yon,&amp;quot; pahayag ng Pangulo ng mapunang nagpalakpakan ang mga tao matapos niyang sabihing pinakamalakas ang problema ng insurgency sa Gloria. Gayunman, napalitan ang &amp;quot;pagka-inis&amp;quot; na ito ng mabasa ng Pangulo ang streamer na &amp;quot;Maligayang pagbabalik sa iyong sariling bayan.&amp;quot; (Ulat ni Lilia Tolentino)</body>
<link>http://www.philstar.com/Article.aspx?articleId=135682&amp;publicationSubCategoryId=92</link>
</article>
<article>
<title>Taas sa singil sa tubig ng Maynilad binasbasan na ng Malaca&amp;ntilde;ang</title>
<author>Ely Saludar</author>
<date>
<month>October</month>
<day>04</day>
<year>2001</year>
</date>
<body>Pinayagan na ng Malaca&amp;ntilde;ang ang pagtataas sa singil sa tubig ng Maynilad matapos aprubahan ng NEDA ang kasunduan sa pagitan ng MWSS at Maynilad hinggil sa water hike. Sa nasabing kasunduan, pinapahintulutan ang Maynilad na itaas ang singil na aabot sa 4.21 pesos per cubic meter. Idinahilan ng Maynilad na nais nitong makabangon sa pagkalugi na aabot sa P2.7 billion sanhi ng pagbagsak ng piso kontra dolyar simula noong 1997 hanggang 2000. Nauna rito, pinigil ng Pangulo ang water hike at inutos sa NEDA na pag-aralan muna ang nasabing panukala bago ito ipatupad. (Ulat ni Ely Saludar)</body>
<link>http://www.philstar.com/Article.aspx?articleId=135689&amp;publicationSubCategoryId=92</link>
</article>
<article>
<title>Drug test sa mga driver simula sa Oktubre 15</title>
<author>Angie dela Cruz</author>
<date>
<month>October</month>
<day>04</day>
<year>2001</year>
</date>
<body>Simula sa darating na Oktubre 15, hindi lamang mga professional drivers ang kailangang sumailalim sa drug test para makakuha ng lisensiya. Sa isang press conference, sinabi ni Land Transportation Office (LTO) Operations Chief Raffy Cardeno na lahat ng mga aplikante at renewals ng lisensiya na student, non-professional at professional drivers ay kailangang sumailalim sa drug test nationwide upang higit na maingatan ang kapakanan ng lahat ng motorista at mga &amp;quot;riding public&amp;quot;. Binigyang diin ni Cardeno na walang makapagdaraya sa drug testing ng mga drivers dahil may sariling monitoring system ang LTO para dito dayundin via internet ay aalamin nila at ido-double check ang pasilidad na ginamit sa isang driver na sasailalim sa drug test. Sakaling mapatunayang positibo sa droga ang isang aplikante, bibigyan ito ng isa pang tsansa para sumailalim sa confirmatory test kung nararapat itong bigyan ng lisensiya. Kung sa pangalawa ay positibo pa rin, maaari naman itong mag-apela subalit ito ay irerekomenda na nilang pagpasyahan ng Dangerous Drugs Board (DDB) at ng Committee on Drug Test na kinabibilangan ng LTO officials at ng DOTC officials na karamihan ay mula sa legal department ng naturang mga ahensiya. Ang bayad sa bawat pagpapasailalim sa drug test ay P300. Limang Class B at dalawang Class A companies na-accredit ng DOTC para sa pangangasiwa sa drug testing na ipinatutupad sa lahat ng LTO offices nationwide. (Ulat ni Angie dela Cruz)</body>
<link>http://www.philstar.com/Article.aspx?articleId=135692&amp;publicationSubCategoryId=92</link>
</article>
<article>
<title>1 pang Tsinoy, guro kinidnap, pinatay</title>
<author>Joy Cantos</author>
<date>
<month>October</month>
<day>05</day>
<year>2001</year>
</date>
<body>Tinorture muna bago pinatay ang isang guro at tiyuhin nitong Fil-Chinese na dinukot kamakailan ng hindi pa nakikilalang grupo ng mga kidnaper matapos na matagpuan ang kanilang mga bangkay sa paanan ng isang malalim na bangin sa Datu Odin Sinsuat, Maguindanao kamakalawa. Tadtad ng tama ng bala, nakagapos ang mga kamay at nakapiring ang mga mata ng matagpuan ng mga magsasaka ang mga biktimang sina Ryan Delaon, 24, residente ng South Upi, Maguindanao at isang grade school teacher sa nasabing lalawigan at tiyuhing si Cecilio Sy, negosyante at nakabase sa Sultan Kudarat, Maguindanao. Batay sa report na nakarating kahapon sa Camp Aguinaldo, dinukot ang mga biktima ng isang grupo ng mga armadong lalaki sa harapan ng paaralang pinagtuturuan ni Delaon. Pauwi na ang mga ito ng harangin ng mga suspek at tutukan ng baril at sapilitang kaladkarin pasakay sa kanilang nakaabang na sasakyan saka tumakas. Ilang bystander na magsasaka ang nakakita sa pangyayari at inireport sa mga awtoridad. Isa pang magsasaka ang nakakita naman sa limang armadong lalaki na nagtapon sa bangkay ng mga biktima sa may paanan ng nasabing bangin. Bukod sa posibilidad na di nagkasundo sa ransom ang pamilya ni Sy at grupo ng mga kidnaper ay masusi ring sinisilip ng mga awtoridad ang anggulong paghihiganti ang motibo ng pagdukot at brutal na pagpaslang sa mag-tiyo. Naglunsad na ang pinagsanib na puwersa ng militar at pulisya para sa malawakang manhunt operation laban sa mga suspek. (Ulat ni Joy Cantos)</body>
<link>http://www.philstar.com/Article.aspx?articleId=135763&amp;publicationSubCategoryId=92</link>
</article>
<article>
<title>Kampo ni Bin Laden sukol na</title>
<author></author>
<date>
<month>October</month>
<day>06</day>
<year>2001</year>
</date>
<body>Sukol na ng puwersa ng Amerika ang pinagkukutaan ng worlds most wanted man na si Osama bin Laden sa Afghanistan. Ayon kay US Defense Secretary Donald Rumsfeld, malaya nang nakakikilos ang US forces sa loob at labas ng borders ng Afghanistan at naghihintay na lamang ng order na manggagaling kay US President George W. Bush. Nauna rito, sinabi ng isang Western defense attache na mahalagang umatake na sa loob ng linggong ito ang Amerika at hindi na dapat pang patagalin. Kung pupulbusin umano ang Taliban government sa Afghanistan ay gawin na ito sa lalong madaling panahon para makuha si bin Laden. Sinabi ni Rumsfeld na bagamat may pahiwatig kung nasaan si bin Laden ay hindi ang eksaktong lokasyon nito. Nabatid na naka-finalize na ang logistics arrangements ng American at British forces sa sea, land at air ng Gulf, Central Asia at Indian Ocean. Nagbitiw na rin ng kasiguruhan si Rumsfeld na sasalakay ang Amerika sa lahat ng sulok matapos mabunyag sa mga naunang ulat na nakaposisyon na ang mga special Marine forces nito sa teritoryo ng Afghanistan para gapangin si bin Laden at mga galamay nito. Gayunman, inamin ni Rumsfeld na hindi sukatan ng pakikidigma laban sa terorismo ang lakas ng mga armas. &amp;quot;The important thing is to see that we put enough pressure on the terrorist and the people who harbor terrorrists through a variety of means over a sustained period. The aim is to force terrorrists to alter their behavior, go on the run, lose financing and attract fewer recruits,&amp;quot; wika ni Rumsfeld.</body>
<link>http://www.philstar.com/Article.aspx?articleId=135823&amp;publicationSubCategoryId=92</link>
</article>
<article>
<title>'Siyasatin n'yo ang mister ko' - GMA</title>
<author>Lilia Tolentino</author>
<date>
<month>October</month>
<day>06</day>
<year>2001</year>
</date>
<body>Iniutos kahapon ni Pangulong Arroyo sa Ombudsman na makialam na ito sa kontrobersiyal na P250 milyong PCSO scam na nagdadawit kay First Gentleman Atty. Mike Arroyo. Inatasan ng Pangulo si Ombudsman Aniano Desierto na rebisahin ang alegasyon laban sa First Gentleman sa kabila na ang Ombudsman ay walang hurisdiksiyon sa kaso dahil si Atty. Arroyo ay hindi isang public official. &amp;quot;In the interest of truth, I urge the Ombudsman to enter the case,&amp;quot; sabi ng Pangulo. Naniniwala ang Pangulo na ang Ombudsman ang tamang lugar para imbestigahan ang isyu. Nag-utos din ang Pangulo sa chairman at general manager ng PCSO na magsumite ng report na nagdedetalye kung paano ginastos ang P250 million PR at advertising budget ng PCSO na ginamit umano sa political propaganda ng apat na senatorial candidates ng People Power Coalition. (Ulat ni Lilia Tolentino)</body>
<link>http://www.philstar.com/Article.aspx?articleId=135837&amp;publicationSubCategoryId=92</link>
</article>
<article>
<title>Warrantless arrest sa nanggugulpi ng asawa,ka-live-in ipinanukala</title>
<author>Rudy Andal</author>
<date>
<month>October</month>
<day>06</day>
<year>2001</year>
</date>
<body>Mga abusadong asawa na ang tanging alam ay manakit ng kanilang misis, malapit nang matapos ang inyong pagmamalupit. Sa iniharap na panukalang batas ni opposition Senator Teresa Aquino Oreta, pahihintulutan ang pag-aresto sa sino mang magmalupit sa kanyang asawa o live-in partner kahit na walang warrant of arrest. Layunin ng Senate Bill 864 na gawing isang krimen ang domestic violence at bigyan ng proteksiyon ang mga kababaihan laban sa ano mang uri ng pang-aabuso. Sinabi ni Oreta na sa pamamagitan ng bill ay hindi na kailangang magtiis pa ang mga kababaihang biktima ng pang-aabuso at pagmamalupit ng kanilang mga asawa. Panahon na, ayon kay Oreta, upang aminin ng gobyerno na ang domestic violence ay hindi lamang paglabag sa karapatang pantao kundi problemang panlipunan. Aniya, ang domestic violence o pang-aabuso ay ipinalalagay na isa lamang problema ng kababaihan at hindi isang balakid sa pagsulong ng bansa. Ipinagbabawal sa nasabing bill ang pang-aabuso at pananakit ng asawa sa kanyang misis, dating misis, live-in partner o ina ng kanyang anak. Kabilang sa mga pang-aabuso sa ilalim ng panukala ay ang pisikal na pananakit, hindi pagkakaloob ng pinansiyal na suporta, pag-alis sa karapatan sa kanyang mga anak at iba pang miyembro ng pamilya, sexual abuse, at ang pagsunod ng lalaki sa kanyang misis o live-in partner sa trabaho o sa kanyang bakuran na walang pahintulot. Ito rin ang parusang maaaring ipataw o pagmumulta sa pulis na tatangging tumulong sa mga biktima ng pang-aabuso. Isa rin sa mahalagang probisyon ng bill ay ang pagkakaroon ng protective custody o injuction mula sa barangay captain o korte upang pigilan ang abusadong mister na saktan ang kanyang asawa o partner. (Ulat ni Rudy Andal)</body>
<link>http://www.philstar.com/Article.aspx?articleId=135841&amp;publicationSubCategoryId=92</link>
</article>
<article>
<title>Ipapalabas na wage order sasabayan ng kilos protesta</title>
<author>Andi Garcia</author>
<date>
<month>October</month>
<day>07</day>
<year>2001</year>
</date>
<body>Magkakasubukan bukas ang hanay ng mga manggagawa at administrasyong Arroyo matapos mabalitaan ng mga militanteng grupo na magpapalabas sa Lunes ng wage order na P77 dagdag sa sahod ang NCR-Regional Tripaltile Wage and Productivity Board. Ayon kay Elmer Labog, tagapagsalita ng Kilusang Mayo Uno (KMU), sasabayan nila ng kilos protesta ang napaulat na wage order at matitikman umano ng gobyernong Arroyo ang ngitngit ng mga maralitang obrero na ang layunin lamang ay humingi ng makatwirang dagdag pasahod para makatugon sa sobrang taas na halaga ng pamumuhay. Nabatid na dahil sa pangambang idudulot ng planong P25 wage hike ay nagpapatumpik-tumpik at nag-aalanganin ang pamahalaan na maglabas ng kanilang wage order. Sinasabing ito ang dahilan sa paglutang ng balitang P77 dagdag sa arawang sahod at ihahayag sa darating na Lunes ang naturang bagong wage order ng NCR-RTWPB. Ito ay matapos umano ang huling araw na deliberasyon hinggil sa kung magkano ang maaari o dapat na ibigay sa mga manggagawa. Tumanggi namang kumpirmahin ni NRTWPB commissioner Esther Guirao ang nasabing halaga dahil hindi niya alam kung sino sa tripartite board ang nagpalabas ng ganoong impormasyon. Sa pagkakaalam niya ay wala pang pinal na halaga ang napagkakasunduan ng board pero tiniyak nito na hindi bababa sa P25 ang ibibigay na dagdag pasahod sa mga manggagawa sa publiko o pribadong sektor. Tiniyak naman ng hanay ng manggagawa na ibabasura nila ang ipapalabas na wage order sakaling mas mababa sa hinihingi nilang P125-across-the-board at susundan nila ito ng serye ng malawakang kilos protesta. (Ulat ni Andi Garcia)</body>
<link>http://www.philstar.com/Article.aspx?articleId=135922&amp;publicationSubCategoryId=92</link>
</article>
<article>
<title>Sen. Angara pinagbintangang nasa likod ng paninira kay Mike</title>
<author>Rudy Andal</author>
<date>
<month>October</month>
<day>07</day>
<year>2001</year>
</date>
<body>Ipinagkibit-balikat lamang ni Senador Edgardo Angara ang mga paratang sa kanya ni Senador Joker Arroyo na siya ang nasa likod ng paninira kay First Gentleman Mike Arroyo. Sinabi ni Angara na batay sa rekord ng Senado sa mga nakalipas na panahon, hindi kailanman ito naging partisan at palaging binibigyan nito ng puwang ang magkabilang panig upang mapalutang ang katotohanan. Pinayuhan ni Angara si First Gentleman Arroyo na hindi ito dapat mangamba na kahit na siya ay nasa bakuran ng oposisyon, magiging parehas siya at nais lamang nilang alamin kung sino ang nagsasabi ng katotohanan na karapatan ng sambayanan na malaman. Una rito, isinabit ni Senador Panfilo Lacson si First Gentleman Arroyo sa pakikialam sa paglalabas ng pondo ng Philippine Charity Sweepstakes Office (PCSO) na nakalaan sa advertising ng promotion ng lotto ngunit ito ay nagamit umano sa political ads ng People Power Coalition (PPC) na manok ng administrasyon. Apat sa mga kandidato nito sa hanay ng mga tumatakbong senador na sina Joker Arroyo, Juan Flavier, dating Bulacan Governor Obet Pagdanganan at dating Bohol Rep. Ernesto Herrera ang umanoy labis na nakinabang sa pondo. &amp;quot;There will be no partisanship, no emotional outburst, no pre-judgment of the issues. I will come to the committee with an open mind, biased towards what is true,&amp;quot; paglilinaw ni Angara. (Ulat ni Rudy Andal)</body>
<link>http://www.philstar.com/Article.aspx?articleId=135924&amp;publicationSubCategoryId=92</link>
</article>
<article>
<title>RP tambakan ng bulok na LPG tank</title>
<author>Malou Rongalerios</author>
<date>
<month>October</month>
<day>07</day>
<year>2001</year>
</date>
<body>Upang hindi na gawing tambakan ng mga bulok na LPG tank ang Pilipinas na isa sa nagiging dahilan ng sunog sa bansa, isinulong ng Kongreso ang pagpapataw ng mas mabigat na parusa sa mga nag-iimport nito. Nakatakdang ipatawag ng Kongreso ang mga opisyal at kinatawan ng LPG tank refilling plants, dealers at retail outlets sa isasagawang House inquiry kaugnay sa pagkalat ng mga second hand na LPG tank sa bansa na umaabot umano ng 3 milyon taun-taon. Sa House Resolution na inihain ni Agusan del Sur Rep. Rodolfo Plaza, sinabi nito na maituturing na silent terrorist sa bawat tahanan ang mga bulok na LPG tank dahil ito kalimitan ang pinagmumulan ng sunog na nagiging sanhi ng pagkamatay ng buong pamilya. Kaugnay nito, ipinanukala ni Plaza na gawing isang mabigat na krimen at kasuhan ng murder ang mga nag-iimport at pagpapakalat ng bulok na LPG tank na nagiging sanhi ng sunog at pagkamatay ng mga inosenteng sibilyan. Ayon sa ulat ng Bureau of Fire Protection, sa nakalipas na limang taon, umabot sa 1,475 ang insidente ng sunod na sanhi ng pagsabog ng LPG tank. Inamin naman ng ilang opisyal ng House Committee on Trade and Industry sa isang congressional hearing kamakailan na nahihirapan silang subaybayan ang pagpasok sa bansa ng mga bulok na LPG tank sanhi ng pagdami ng mga new players. Sa ngayon umano ay wala pang 20 porsiyento ng mga kompanyang nasangkot sa paglabag ang aktuwal na nakapagbayad ng multa sanhi ng pagpapakalat ng bulok na LPG tank. Ibinunyag pa ni Plaza na ang mga bulok na LPG tank na pinipinturahan lamang pagdating sa Pilipinas upang magmukhang bago ay nanggagaling sa Japan at Korea. (Ulat ni Malou Rongalerios)</body>
<link>http://www.philstar.com/Article.aspx?articleId=135936&amp;publicationSubCategoryId=92</link>
</article>
<article>
<title>Taliban naduwag sa tropa ni Bush</title>
<author></author>
<date>
<month>October</month>
<day>08</day>
<year>2001</year>
</date>
<body>Sinabi ni Opposition Northern Alliance Commander Nor Rehman, na naduduwag at takot na ang Taliban army sa US forces at sa kaalyado nito na kasalukuyang napapaligiran ang pinagtataguan ng teroristang si Osama bin Laden. &amp;quot;Simula pa noong Lunes ay hindi man lang nagpapaputok ang Taliban, gayong noong nakaraang Linggo ay hindi man lang kami makalabas sa aming pinagtataguan.&amp;quot; wika ni Rehman. Nakikita ng mga nakaposisyong Northern Alliance ang galaw ng mga Taliban na kung saan ang mga truck nito ay labas pasok subalit ayaw magpaputok. Si Rehman at ang 200 nitong katao ay kabilang sa majority ethnic kung tawagin ay Pashtuns na siyang nakikipaglaban sa mga Taliban. Simula siyang humawak ng armas at lumaban sa Taliban noong 1992 na pinamumunuan ni Ashmad Shah Mosood,na pinatay noong nakalipas na buwan dalawang araw bago atakehin ang New York City at Washington. Nakipag-ugnayan na rin siya sa ilang commander ng Taliban na handang pumanig sa tropa ng US sakaling simulan na nito ang pagbomba sa Afghanistan. Ito umano ay lagi namang nangyayari kapag alam ng mga ilang commander ng Taliban na sila ay matatalo. Natutuwa rin ang mga Northern Alliance sa plano ng tropa ng US at kaalyado nito sa balak na pagbomba sa Kabul na umanoy pinaglulunggaan ni bin Laden pero nalulungkot sila dahil sa maraming mga inosente ang maaaring madamay.</body>
<link>http://www.philstar.com/Article.aspx?articleId=136023&amp;publicationSubCategoryId=92</link>
</article>
<article>
<title>Balasahin ang PNP - Oreta</title>
<author>Rudy Andal</author>
<date>
<month>October</month>
<day>08</day>
<year>2001</year>
</date>
<body>Nanawagan si Senadora Tessie Aquino-Oreta sa administrasyong Arroyo na magsagawa ng malawakang revamp sa pamunuan ng Philippine National Police (PNP) dahil sa lumalalang sitwasyon ng kriminalidad sa bansa. Sinabi ni Oreta na labis na siyang naalarma nang kanyang mabatid ang panloloob sa mataong SM City North EDSA kamakalawa na sa kabila ng maraming security guards ay nagawa pa nitong nakawan ang money changer at dalawang jewelry stores sa loob mismo ng mall na nasaksihan ng libu-libong nahintakutang mamamayan. Bukod dito, kabit-kabit na naman ang kidnapping sa mga Filipino-Chinese at ilan pa sa mga ito ang pinatay sa kabila nang pagbabayad ng ransom sa kanilang mga abductors. Hindi biro ang mga pangyayaring ito na nagsunud-sunod na naman ang malalaking krimen sa bansa kabilang ang pagdukot sa may-ari ng Lianas chain of supermarkets at ang panloloob sa SM City ayon kay Oreta. Kamakailan lamang ay nagpahayag si Pangulong Gloria Macapagal-Arroyo ng kumpiyansa sa kakayahan ng PNP upang sugpuin ang kriminalidad sa bansa lalo na ang pagdakip sa mga suspects sa likuran ng pag-kidnap at pagpatay kay Connie Yap Wong at ang pagdukot sa isa pang Filipino-Chinese sa San Fernando City ang siyang magiging daan ng pagkatakot ng mga masasamang loob. Ngunit dahilan sa mabagal na pagkilos ng PNP, dinagdagan pa ang sakit ng ulo nito at dalawa pang prominenteng negosyante ang dinukot at sinabayan pa ng panloloob sa SM City sa loob lamang ng isang Linggo. Kayat kailangan na ang malawakang revamp. (Ulat ni Rudy Andal)</body>
<link>http://www.philstar.com/Article.aspx?articleId=136038&amp;publicationSubCategoryId=92</link>
</article>
<article>
<title>6 na Japanese C-130 lumapag sa Villamor</title>
<author>Butch M. Quejada</author>
<date>
<month>October</month>
<day>08</day>
<year>2001</year>
</date>
<body>Anim na Japanese C-130 cargo planes ng Japanese government air self-defense forces ang lumapag sa Balagbag Area ng Villamor Air Base kahapon ng umaga upang magsagawa ng maiksing stop-over at re-fueling. Ang mga C-130s ay nakatakdang magtungo sa Pakistan via Bangkok at New Delhi. Sinalubong ng ilang matataas na opisyal ng Philippine Air Force na kumatawan kay Lt. Gen. Benjamin Defensor, commanding general ng PAF ang mga crew ng naturang eroplano. Ito ang ikalawang paglapag ng mga military planes ng ibang bansa sa loob ng Pilipinas matapos magdeklara ang Estados Unidos ng giyera laban sa bansang Afghanistan bunsod sa pag-atake ng mga terorista sa World Trade Center at Pentagon. Nauna na rito ang paglapag ng mga fighter jets ng Amerika sa Cebu City upang magsagawa rin ng re-fueling, at inaasahang marami pa ang magsasagawa ng ganitong misyon dahil sa napipintong giyera sa Middle East. Lulan ng mga eroplano ang mga tone-toneladang gamot, pagkain, tents, blankets at iba pang relief goods na ipamamahagi sa mga libu-libong Afghan refugees na ngayon ay naiipit sa Pakistan-Afghanistan border, at nakararanas ng gutom at ibat ibang uri ng sakit at karamdaman. Ang mga refugees ay dumagsa sa Pakistan matapos ideklara ng Estados Unidos at ang mga bansang kaalyado nito ang pag-atake sa Afghanistan bilang ganti sa Taliban government dahil sa patraydor na pag-atake ng mga terorista sa World Trade Center at Pentagon noong Setyembre 11. (Ulat ni Butch M. Quejada)</body>
<link>http://www.philstar.com/Article.aspx?articleId=136041&amp;publicationSubCategoryId=92</link>
</article>
<article>
<title>'Inosente ako sa PCSO Scam' - First Gentleman Arroyo</title>
<author>Ely Saludar</author>
<date>
<month>October</month>
<day>08</day>
<year>2001</year>
</date>
<body>Binasag na kahapon ni First Gentleman Mike Arroyo ang kaniyang pananahimik sa kinasasangkutan nitong umanoy P250 milyon anomalya sa Philippine Charity Sweepstakes Office (PCSO). Idineklara nito na siya ay inosente sa mga ibinabatong akusasyon na umanoy nakialam sa pondo ng PCSO na ginastos sa nakaraang eleksiyon. Nauna rito ipinaubaya ng first gentleman sa kanyang tagapagsalita na si Atty. Patricia Bunye ang pagtugon sa mga alegasyon ni dating PCSO media consultant Robert Rivero. Kasabay nito, mariing pinabulaanan ni Atty. Arroyo na kanyang tinawagan si Rivero upang pakiusapan na huwag nang ituloy ang pagbubunyag sa umanoy PCSO scam. Idinagdag pa ni Atty. Arroyo na maaari namang siyasatin ang mga dokumento sa PCSO upang mapatunayan na walang naganap na anomalya sa transaksiyon. (Ulat ni Ely Saludar)</body>
<link>http://www.philstar.com/Article.aspx?articleId=136052&amp;publicationSubCategoryId=92</link>
</article>
<article>
<title>Perez hindi aalisin bilang crime czar</title>
<author>Ely Saludar</author>
<date>
<month>October</month>
<day>08</day>
<year>2001</year>
</date>
<body>Walang plano si Pangulong Gloria Macapagal-Arroyo na alisin kay Justice Secretary Hernando Perez ang pamumuno sa National Anti-Crime Commission (NACC) at sibakin si DILG Secretary Joey Lina. Ito ay sa kabila ng hindi umano epektibo ang NACC sa dahilang patuloy na lumalaganap ang kaso ng kidnapping sa Metro Manila at iba pang lalawigan. Nauna rito, pinupuna si Perez dahil sa marami na itong trabaho sa DOJ at hindi na gaanong napagtutuunan ng pansin ang NACC. (Ulat ni Ely Saludar)</body>
<link>http://www.philstar.com/Article.aspx?articleId=136054&amp;publicationSubCategoryId=92</link>
</article>
<article>
<title>Terorismo ihahasik pa sa US</title>
<author>Rowena del Prado</author>
<date>
<month>October</month>
<day>09</day>
<year>2001</year>
</date>
<body>&amp;quot;The United States will not have peace until there is peace among Palestinians.&amp;quot; Sa isang video-taped statement, nangako kahapon si international terrorist Osama bin Laden na hindi kailanman matitikman ng America at mga mamamayan nito ang katahimikan hanggat hindi rin natatahimik ang mga Palestino kasabay ng pahayag na maglulunsad ng mas matindi pang terorismo laban sa Estados Unidos bilang sagot sa pambomba nito sa Afghanistan kahapon. &amp;quot;America has been filled with horror from north to south and east to west, and thanks be to God what America is tasting now is only a copy of what we have tasted,&amp;quot; wika ni bin Laden. &amp;quot;God has blessed a group of vanguard Muslims to destroy America... and may God bless them and allot them a place in heaven,&amp;quot; wika pa nito. &amp;quot;I swear to god that America will not live in peace before peace reigns in Palestine.&amp;quot; Tinuligsa rin ni bin Laden ang US dahil sa pagtulong nito sa bansang Israel sa pakikipagdigma laban sa Palestinian. Kahapon, (Linggo sa US) ay nagpaulan ng mga missiles at bomba ang magkasanib na puwersa ng US at Britain sa Kabul bilang unang salvo ng kanilang pakikigiyera laban sa terorismo. Niyanig ng mga pagsabog ang Kabul kung saan tinarget ang air defenses, airfields, communications at radar facilities ng Taliban gayundin ang mga kampo na ginamit ni bin Laden at ng kanyang Al Qaeda network. Nakaligtas sa nasabing pag-atake si bin Laden at protektor nitong si Taliban supreme leader Mullah Mohammad Omar. Samantala, tinatayang nasa 25 katao ang namatay sa naturang military strikes sa Afghan at inaasahang tataas pa ang bilang. Nagbabala si US President George Bush na ang military strikes ay umpisa pa lamang. &amp;quot;The battle is now joined on many fronts. We will not waver, we will not falter, and we will not fail. Peace and freedom will prevail,&amp;quot; pahayag ni Bush matapos ang pag-atake. Sinabi ni US Defense Secretary Donald Rumsfeld na nakibahagi sa pagsalakay ang land at sea-based aircraft, surface ships at submarines na may layuning pabagsakin ang anti-aircraft weapons at planes na kaaway ng US forces. Pinamunuan ng mahigit 50 Tomahawak cruise missiles ang pag-atake na pinakawalan mula sa apat na US surface ships, isang US at isang British submarine. Sinundan ito ng mga strikes ng may 15 land-based US B-1, B-52, B-2 stealth bombers, at 25 F-14 Tomcat at F/A-18 fighters. Ayon sa Afghan opposition forces, kabilang sa tinarget sa Kabul ang presidential palace, national radio-TV building, airport at anti-aircraft installations. Kabilang din sa tinira ang western city ng Farah at northern cities ng Mazar-i-Sharif at Kunduz. (Ulat ni Rowena del Prado)</body>
<link>http://www.philstar.com/Article.aspx?articleId=136119&amp;publicationSubCategoryId=92</link>
</article>
<article>
<title>Sibilyan sa Afghanistan inarmasan na</title>
<author>Joy Cantos</author>
<date>
<month>October</month>
<day>09</day>
<year>2001</year>
</date>
<body>Inarmasan na ng Taliban government ang libu-libong mga ordinaryong sibilyan sa Afghanistan bilang pagtatanggol sa ginawang pag-atake ng magkasanib na puwersa ng United States at Britain sa kanilang bansa. Batay sa ulat ng Afghan radio, hinihimok na ng pamahalaang Taliban ang mga mamamayan nito na lumaban kasabay ng pamamahagi ng mga armas ng Taliban Army sa mga sibilyan na nagnanais makiisa sa kanilang puwersa sa paglaban sa tropa ng US. &amp;quot;This is not a compulsary and it is the decision of every civilians to take the arms and defend our nation,&amp;quot; ayon sa Taliban leaders sa ipinalabas na ulat ng CNN Television. Samantala, patuloy ang pagdagsa ng libu-libong mamamayang Taliban sa Afghanistan-Pakistan border kasunod na rin ng pag-atake ng puwersa ng Amerika at Britanya sa mga strategic sites ng nabanggit na bansa. Namonitor na ang mga evacuees sa hangganan ng Iran. Inihayag naman ni US President George Bush na ang kanilang opensiba sa Afghanistan ay di pakikidigma sa mga mamamayan nito kung hindi sa Taliban government na kumakanlong kay international terrorist Osama bin Laden. &amp;quot;This act is not against the people of Afghanistan but against the Taliban government and other elements of terrorism. This is not war against Islam, we have given the Taliban enough time to comply with our demands but they fail, so they shall suffer the consequences of their guilt,&amp;quot; wika ni Bush. Pinaghahanda na ngayon ni Taliban supreme leader Mullah Mohammad Omar ang mga tauhan nito sa posibleng pagganti sa mga instalasyon ng Amerika sa ibat ibang bahagi ng mundo. Makikibahagi din sa mga suicidal attacks ang mga network ni bin Laden tulad ng Al Qeada at ilang kaalyadong terrorist groups nito sa labas ng Estados Unidos. Isang grupo na ng mga Al Qaeda trained fighters ang inihahanda para magsagawa ng mga terroristic act sa mga kaalyadong bansa ng Amerika. Samantala, kinondena naman ni bin Laden ang &amp;quot;act of terrorism&amp;quot; na inilunsad ng US laban sa Afghanistan. &amp;quot;I swear to Allah, America shall never enjoy its time unless we have our holy land return to the Pakistan,&amp;quot; pahayag ni bin Laden. (Ulat ni Joy Cantos)</body>
<link>http://www.philstar.com/Article.aspx?articleId=136128&amp;publicationSubCategoryId=92</link>
</article>
<article>
<title>Pinoy patay, 4 pang OFWs sugatan sa Saudi blast</title>
<author>Andi Garcia/Rose Tamayo</author>
<date>
<month>October</month>
<day>09</day>
<year>2001</year>
</date>
<body>Isang Pinoy sa Saudi Arabia ang iniulat na namatay habang apat pang overseas Filipino workers sa Al Khobar State sa Kingdom of Saudi Arabia ang sugatan makaraang sumabog ang isang bomba sa isang mataong shopping mall. Sa inisyal na ulat na natanggap ng Overseas Workers Welfare Administration (OWWA), kinilala ang dalawa sa apat na Pinoy na sugatan na sina Richard dela Rosa, 33, security guard at Diosdado Baylona, 37, kusinero na pawang namamasukan sa Sunset Beach Resort sa Al Khobar. Napinsala ang eardrums ng dalawa dulot ng matinding pagsabog sa King Khaled street. Samantala, hindi pa nakikilala ang nasawing Pinoy dahil sa sunog na sunog ang buong katawan nito bunga ng pagsabog. Inaalam pa rin ang pagkakakilanlan ng dalawa pang sugatan. Nagpahayag naman si Department of Foreign Affairs spokesman Victoriano Lecaros na wala umanong indikasyon na ang pagpapasabog ay bahagi ng pagganti ng isinagawang pag-atake ng US sa Afghanistan. Pinagpapasyahan na ngayon ng DFA na ilikas na ang mga OFWs na nasa siyam na bansang kalapit ng Pakistan kung saan ay pinasimulan na nila ang planong pagpapauwi sa may 500 Filipino rito sa kabila ng pagtanggi ng may 200 estudyante na naninirahan doon. Kabilang sa mga bansang pakay ng repatriation operation ng OWWA at DFA ang Israel, Yemen, Egypt, Iran, Iraq, Libya, Pakistan at mga kalapit na bansa sa Saudi Arabia. (Ulat nina Andi Garcia/Rose Tamayo)</body>
<link>http://www.philstar.com/Article.aspx?articleId=136134&amp;publicationSubCategoryId=92</link>
</article>
<article>
<title>3 hotel sa Zamboanga pinasabog</title>
<author>Joy Cantos</author>
<date>
<month>October</month>
<day>09</day>
<year>2001</year>
</date>
<body>Sinabayan ng bandidong Abu Sayyaf Group ang ginawang pag-atake ng Amerika sa Afghanistan matapos na magpasabog ito ng tatlong hotel sa Zamboanga City, kahapon ng madaling araw. Ayon kay AFP Southcom Chief Lt. Gen. Roy Cimatu, magkakasunod na pagsabog ang gumimbal sa Imperial, Paradise at Platinum hotels. Sa imbestigasyon, nabatid na ang mga home-made bomb na inilagay sa fishbox ay iniwan sa hallway ng naturang mga hotel. Bagaman karamihan sa mga bisita sa nasabing mga hotel ay nasa kahimbingan ng pagtulog ng gulantangin ng malalakas na pagsabog, walang iniulat na nasugatan at nasawing sibilyan. Sinabi ni Cimatu na ang naganap na mga pagsabog ay maaaring diversionary tactics lamang ng ASG upang ilihis ang atensiyon ng puwersa ng militar na patuloy na tumutugis sa mga bandido. Mahigpit ang pagpapatupad ng seguridad ng mga operatiba ng militar sa Zamboanga at iba pang pangunahing lugar sa Mindanao na posibleng targetin ng mga lokal na terorista na nakikisimpatiya sa Afghanistan matapos itong bombahin ng mga puwersa ng Amerika at Britanya. (Ulat ni Joy Cantos)</body>
<link>http://www.philstar.com/Article.aspx?articleId=136140&amp;publicationSubCategoryId=92</link>
</article>
<article>
<title>AFP, PNP naka-alerto</title>
<author>Lilia Tolentino</author>
<date>
<month>October</month>
<day>09</day>
<year>2001</year>
</date>
<body>Nakaalerto na ang mga tauhan ng AFP at PNP para higit pang paigtingin ang seguridad sa mahahalagang pasilidad sa bansa laban sa posibleng pananalakay ng grupong sumusuporta kay international terrorist Osama bin Laden at sa kanyang Al Qaeda organization kasunod ng ginawang pag-atake ng US sa Afghanistan. Ayon kay National Security Adviser Roilo Golez, kaagad tumawag kay Pangulong Arroyo ang US Charge d Affaires noong hatinggabi ng Linggo para ipagbigay alam ang napipintong pagsalakay ng Amerika sa Afghanistan. Sinabi ni Golez na pagpapakita lamang ito na ang Pilipinas ay binibigyan ng pagpapahalaga ng US bilang kaalyadong bansa na nakikipaglaban sa terorismo. Sinabi pa ni Golez na ang pag-atakeng ito ng US sa Afghanistan ay isang naiibang uri ng digmaan dahil hindi lamang bomba ang pinababagsak ng US at kaalyado nitong puwersa sa Afghanistan kundi naghuhulog din ang kanilang mga eroplano ng pagkain, medisina at iba pang pangangailangan ng mga nagugutom at nagdurusang Afghans. Partikular na tinututukan ng tropa ng pamahalaan ang Metro Manila. (Ulat ni Lilia Tolentino)</body>
<link>http://www.philstar.com/Article.aspx?articleId=136146&amp;publicationSubCategoryId=92</link>
</article>
<article>
<title>Anthrax attack!</title>
<author>Andi Garcia</author>
<date>
<month>October</month>
<day>10</day>
<year>2001</year>
</date>
<body>Nasa highest alert level ngayon ang pagbabantay na ginagawa ng Pilipinas sa mga pumapasok na imported meat at mga sulat matapos sumalakay ang anthrax bacteria sa America at pumatay ng isang journalist makaraang direktang malanghap nito ang bacteria noong nakaraang linggo. Masusing minamatyagan ang mga kargamentong pumapasok sa bansa partikular ang mga karneng hayop na ginagamit sa mga first class restaurants at fast foods para matukoy kung ito ay ligtas sa anthrax infection. Si Bob Stevens, 63, photo editor sa supermarket tabloid na &amp;quot;The Globe&amp;quot; sa Boca Raton, Florida ay namatay makaraang makalanghap ng anthrax spores sa keyboard ng kanyang computer. Isa pang kasamahan ni Stevens, isang 73-anyos na kartero ang positibo rin sa naturang bacteria at kasalukuyang nasa isang ospital. Nasuri ang anthrax sa kanyang ilong. Ang anthrax ay isang acute infectious disease na sanhi ng spore-forming bacteria na tinawag na Bacillus anthracis. Ang mga sintomas ay lumilitaw pagkaraan ng pitong araw na exposure dito. May tatlong paraan para madapuan ng anthrax: direktang paglanghap, pagpasok ng bacteria sa balat at pagkain ng karne ng hayop na infected ng anthrax bacteria. Minaliit naman ng Amerika ang nasabing anthrax attack at hindi umano ito biological o chemical attack na pinangangambahang ilulunsad ng mga teroristang kaalyado ni Osama bin Laden. Nabatid na bukod sa mga karne ng hayop, ang anthrax ay maaaring makarating saan mang lugar sa mundo sa pamamagitan ng paglalagay nito sa sulat sa loob ng sobre o anumang uri ng mailed letter at ito ay hindi nade-detect. Inaasahan na gagawin ng PhilPost ang istriktong pag-eksamin ng lahat ng liham na dumarating sa bansa partikular sa mga bansang hinihinalang suportado ng mga terorista. (Ulat ni Andi Garcia)</body>
<link>http://www.philstar.com/Article.aspx?articleId=136217&amp;publicationSubCategoryId=92</link>
</article>
<article>
<title>US binanatan muli ang Afghan</title>
<author>Lilia Tolentino</author>
<date>
<month>October</month>
<day>10</day>
<year>2001</year>
</date>
<body>Hindi na nilubayan ng Estados Unidos ang Afghanistan at sa ikalawang pagganti ng atake ay pinuntirya ang lungsod ng Kabul, Kandahar at Jalalabad. Ayon sa Pentagon, limang long-range bombers, 10 sea-launched warplanes at 15 Tomahawk cruise missiles ang ibinagsak sa mga target nito na kinabibilangan ng early warning radars, ground forces ng Taliban at military command sites. Tinarget din ang television towers sa Kabul. Ilang oras lang na katahimikan ay isang jet naman ang naghulog ng bomba malapit sa Kabul airport. Ayon sa US officials, ang military strikes ay inaasahang magpapatuloy hanggang hindi tuluyang nasisira ang airfields, air defense units, communications centers at terrorist camps. Sa report ng Iranian news agency IRNA, sinabi nito na si Akhtar Mohammad Mansour, ang head ng Taliban air force, ay namatay sa nasabing military strikes. Nabatid na pinahihina muna ng Amerika at ng mga kaalyado nito sa Northern Alliance ang depensa ng Taliban sa Afghanistan sa pamamagitan ng serye ng kanilang air attacks sa mahahalagang instalasyon bago ilunsad ang pangwakas na atake na gugupo sa mga sundalong Taliban. Base sa pag-analisa, para umanong boxing ang nagaganap na labanan kung saan pinahihina muna ng America ang kalabang Afghanistan saka bubuhos para sa knock-out attack kapag lupaypay na. (Ulat ng Lilia Tolentino)</body>
<link>http://www.philstar.com/Article.aspx?articleId=136227&amp;publicationSubCategoryId=92</link>
</article>
<article>
<title>Kudeta sa Senado niluluto?, 4 kaalyado ni Drilon kakalas at sasanib sa oposisyon</title>
<author>Rudy Andal</author>
<date>
<month>October</month>
<day>10</day>
<year>2001</year>
</date>
<body>Niluluto na umano ang isang kudeta sa Senado na magpapatalsik kay Senate President Franklin Drilon kung saan kinumpirma ng isang opposition senator na tumangging magpabanggit ng pangalan na apat na administration senators ang nakatakdang kumalas kay Drilon dahil dismayado na umano ang mga ito sa kasalukuyang liderato sa Senado. Sinabi ng source na nagkasundo na sina Senate Minority Leader Aquilino Pimentel Jr. at Sen. Edgardo Angara para hatiin ang termino hanggang 2004 at may posibilidad na magkaroon ng kudeta bago matapos ang buwang ito. Hindi muna binanggit ang apat na administration solon baka anya masunog ang diskarte sa pagsanib ng mga ito sa oposisyon. Pero pinabulaanan ng source na tatanggapin ni Pimentel ang alok ng Palasyo na maging Senate president kapalit nang pagtanggi nito sa privilege speech laban kay First Gentleman Mike Arroyo. Kasalukuyan na ring nililigawan ng oposisyon si Senate Majority Leader Loren Legarda para umanib sa kanila. (Ulat ni Rudy Andal)</body>
<link>http://www.philstar.com/Article.aspx?articleId=136234&amp;publicationSubCategoryId=92</link>
</article>
<article>
<title>US attack sa Afghan wag idahilan sa di pagtaas ng sahod</title>
<author>Malou Rongalerios</author>
<date>
<month>October</month>
<day>10</day>
<year>2001</year>
</date>
<body>Hindi dapat gawing dahilan ng pamahalaan ang ginawang pagsalakay ng Amerika sa Afghanistan sa hindi nito pagtugon sa panawagan ng mga manggagawa na itaas ang sahod. Ayon kay Bayan Muna Rep. Crispin Beltran, masyadong pinapalaki ng mga employers ang diumanoy magiging epekto nang pagsalakay sa ekonomiya ng Pilipinas kaya hindi muna dapat baguhin ang sahod ng mga manggagawa. Kaugnay nito, hinamon ng militanteng grupong Kilusang Mayo Uno (KMU) ang Kamara na bilisan ang pagpasa ng panukalang pagbibigay ng P125 across-the-board wage increase para sa mga manggagawa. Ayon kay Sammy Malunes, spokesperson ng KMU, na ang patuloy na pagkakabinbin ng pagtataas sa sahod ay masyado ng malupit sa mga manggagawa lalung-lalo na ngayon na nagkakaroon ng kaguluhan sa pagitan ng US at Afghanistan. Kung nagawa umanong mapabilis ng Kongreso ang pagkakapasa ng anti-money laundering bill ay magagawa rin ito sa panukalang wage increase. (Ulat ni Malou Rongalerios)</body>
<link>http://www.philstar.com/Article.aspx?articleId=136240&amp;publicationSubCategoryId=92</link>
</article>
<article>
<title>Kahit may giyera, libong Filipino gustong mag OFWs</title>
<author>Ellen Fernando</author>
<date>
<month>October</month>
<day>10</day>
<year>2001</year>
</date>
<body>Sa kabila nang nagaganap na giyera sa pagitan ng mga bansang Amerika at Afghanistan, libu-libong mga overseas Filipino workers ang nagtutungo sa ibang bansa upang maghanapbuhay at makipagsapalaran. Ito ang inihayag kahapon ng Department of Labor and Employment (DOLE) at sinabing umaabot sa 2,300 OFWs ang kanilang naitala na nagtungo sa ibang bansa. Sinabi ng DOLE na bagaman nang atakehin ng mga terorista ang Estados Unidos noong nakalipas na buwan ay bumaba ang bilang ng mga manggagawang Pilipino na lumalabas ng bansa, makalipas lamang ang isang linggo ay dumami na naman ito at inaasahang darami pa. Sa report naman ng Philippine Overseas and Employment Administration (POEA)-Central Asia Development Data nabatid na may 109 OFWs ang ipinadala sa Pakistan bilang mga undocumented workers at 12 naman sa Uzbekistan sa unang pitong buwan ng taong ito. Samantala, may 500 Pinoy ang kasalukuyang nasa Iran at 77 naman sa Iraq. Base sa statistics, humigit kumulang sa isang milyon ang mga Pilipinong nagtatrabaho sa Middle East. Pinakamarami sa Saudi Arabia sa bilang na 750,000, sumunod ang United Arab Emirates na may 103,782. (Ulat ni Ellen Fernando)</body>
<link>http://www.philstar.com/Article.aspx?articleId=136246&amp;publicationSubCategoryId=92</link>
</article>
<article>
<title>US tutulong na sa pagdurog sa Abu</title>
<author>Ely Saludar</author>
<date>
<month>October</month>
<day>11</day>
<year>2001</year>
</date>
<body>Tuluyan nang makikialam ang Estados Unidos sa pagdurog sa grupo ng bandidong Abu Sayyaf kung saan nakatakdang dumating sa susunod na linggo ang mahigit sa dalawang dosenang military officials nito sa pangunguna ng isang army general. Ayon kay National Security Adviser Roilo Golez, paplanuhin na ng mga US military officials at security officials ng bansa kung papaano tuluyang mapulbos ang kampo ng Abu Sayyaf na sinasabing nagkukuta sa Basilan at Sulu na sa kasalukuyan ay may bihag pang mga Amerikano. Gayunman, nilinaw ni Golez na hanggang plano lamang ang magiging papel ng US at ang Armed Forces of the Philippines (AFP) pa rin ang aktibong sasagupa laban sa mga bandido. Ikinatwiran ni Golez na iginagalang ng US ang patakaran sa Pilipinas na dapat ay tropa ng bansa ang makipagbakbakan sa ASG. Ang maaaring maitulong pa ng US ay ang pagbibigay ng mga makabagong kagamitang pang-militar para mas maging mabilis ang operasyon ng AFP laban sa Sayyaf. Kasabay nito, pinabulaanan din ni Golez ang ulat na kasama ang Pilipinas sa mga bansa, bukod sa Afghanistan, na target ng military strikes ng US matapos na mapaulat sa New York Times na takdang salakayin ang Basilan at Sulu dahil dito nagkukuta ang Abu Sayyaf na kasama sa top international terrorists groups na nasa listahan ng US dahil sa kaugnayan nito kay international terrorist Osama bin Laden. (Ulat ni Ely Saludar)</body>
<link>http://www.philstar.com/Article.aspx?articleId=136326&amp;publicationSubCategoryId=92</link>
</article>
<article>
<title>PAL namomroblema sa air marshals</title>
<author>Lilia Tolentino</author>
<date>
<month>October</month>
<day>11</day>
<year>2001</year>
</date>
<body>Pinoproblema ngayon ng pamunuan ng Philippine Airlines (PAL)kung paano ipatutupad ang paglululan ng air marshals sa domestic flights nito matapos aprubahan ni Pangulong Arroyo ang rekomendasyong ito ng Aviation Security Command (ASC) na may layuning pangalagaan ang mga pasahero laban sa mga terorista. Ayon kay National Security Adviser Roilo Golez, hindi gaanong nakikipagtulungan ang private domestic airlines dahil umano sa &amp;quot;operational and financial reasons.&amp;quot; Ayon kay Golez, noon pang Setyembre 12 nais ng ASG na maipatupad ang deployment ng air marshals sa PAL domestic flights, isang araw matapos ang terrorist attacks sa New York at Washington, pero malamig umano ang PAL management hinggil sa bagay na ito. Ang dahilan ng mga opisyal ng PAL ay malaki na ang problema nila sa pananalapi kaya kung libre ang sakay ng air marshal ay higit na lalala ang problema nila sa pinansiyal. Bukod dito, sinabi ni Golez na kailan pa ring sanayin ang kahandaan ng itatalagang air marshal at mangangailangan ng pondo mula sa pamahalaan para dito. Pero sinabi ni Golez na magiging malaking bentahe pa nga para sa mga sasakyang panghimpapawid ang pagtatalaga ng air marshal kahit libre man ang bayad ng mga ito dahil ang pagkakaroon ng mangangalaga sa kanila ang gaganyak sa mga pasahero na sumakay ng eroplano. Noong 1970s, dahil sa sunud-sunod na hijackings, nagtalaga ng mga air marshal sa commercial airlines sa buong mundo. Sinanay sila para arestuhin ang mga hijackers at pinapayagang gumamit ng deadly forces kung hinihingi ng pagkakataon. (Ulat ni Lilia Tolentino)</body>
<link>http://www.philstar.com/Article.aspx?articleId=136330&amp;publicationSubCategoryId=92</link>
</article>
<article>
<title>Mga Pinoy binawalang magbiyahe sa Pakistan</title>
<author>Rose Tamayo</author>
<date>
<month>October</month>
<day>11</day>
<year>2001</year>
</date>
<body>Nagpalabas kahapon ng travel advisory ang Department of Foreign Affairs (DFA) sa lahat ng mamamayang Filipino na huwag munang bumiyahe patungong Pakistan dahil mataas ang level ng tensiyon doon dulot na rin ng nagaganap na US attack sa Afghanistan. Sa advisory ni Vice President at DFA Secretary Teofisto Guingona bago ito umalis papuntang Prague, Czech Republic, maging ang 600 mga Pinoy na kasalukuyang nasa Pakistan ay pinag-iingat na at pinayuhan na rin ng embahada na huwag nang lumabas sa kani-kanilang mga tahanan dahil baka mapag-initan ng mga anti-American groups na nagpoprotesta. Sa kasalukuyan ay inaareglo na ng DFA ang ilang commercial flights na maglilikas sa mga Pinoy doon kasabay ng hiling sa pamahalaan na magpalabas ng P25 milyon para sa contingency fund. Pinaghahanda na rin ang embahada ng Pilipinas sa India dahil dito dadalhin ang mga ililikas na mga Filipino sa Pakistan sakaling lumala ang giyera. (Ulat ni Rose Tamayo)</body>
<link>http://www.philstar.com/Article.aspx?articleId=136339&amp;publicationSubCategoryId=92</link>
</article>
<article>
<title>Philpost kinabahan sa package para kay Sabaya</title>
<author>Ellen Fernando at Andi Garcia</author>
<date>
<month>October</month>
<day>11</day>
<year>2001</year>
</date>
<body>Naghalo ang tensiyon at takot sa buong gusali ng Philippine Postal Corporation (Philpost) kahapon makaraang dumating dito ang isang package na nakapangalan para kay Abu Sayyaf leader Abu Sabaya mula sa Virginia, USA. Ang package na tumitimbang nang may isang kilo ay tinanggap ng Foreign Surface Mail Distribution Center bandang ala-una ng hapon mula sa di nagpakilalang sender. Sa pag-aakalang bomba ang laman ng bagahe ay agad ipinagbigay-alam ng mga empleyado ang insidente kay Postal Intelligence director Tomas Baggay na siya namang nagpaabot ng impormasyon sa Western Police District Explosive and Ordnance Dvision. Dinala ng bomb disposal team ang package sa isang open space ng FSMDC compound sa Port Area at binuksan. Gayunman, nakahinga ng maluwag ang mga awtoridad ng matuklasang isang VHS tape, religious pamphlets at sulat para kay Sabaya ang laman ng kahon. Nakasaad sa sulat na dapat nang magsisi si Sabaya dahil labag sa Islam ang ginagawa nitong paghahasik ng terorismo. Ang VHS tape naman ay tumatalakay sa Protestant religious activities. Napag-alaman na ang package ay classified bilang &amp;quot;surface mail&amp;quot; na ipinadala noong Sept. 7 sa pamamagitan ng sea freight na kalimitang tumatagal ng isang buwan bago makarating sa padadalhan. Matatandaan na inilagay ang Philpost sa highest alert level dahil sa pangambang gamitin ito ng mga terorista upang maghasik ng lagim sa pamamagitan ng paglalagay ng bomba at iba pang elemento ng mga biological elements gaya ng anthrax. (Ulat nina Ellen Fernando at Andi Garcia)</body>
<link>http://www.philstar.com/Article.aspx?articleId=136343&amp;publicationSubCategoryId=92</link>
</article>
<article>
<title>Rivero di credible witness - Joker</title>
<author>Rudy Andal at Grace Amargo</author>
<date>
<month>October</month>
<day>11</day>
<year>2001</year>
</date>
<body>Wala umanong kredibilidad para maging testigo si PCSO media consultant Robert Rivero dahil kuwestiyonable din ang katauhan nito bilang mediaman, pahayag kahapon ni Sen. Joker Arroyo. Ayon kay Arroyo, walang maiharap na ebidensiya o testigo si Rivero para patotohanan ang kanyang mga akusasyon na ginamit ang pondo ng PCSO para sa kapakanan ng mga administration senatorial candidates nitong nakaraang halalan. Una nang ibinunyag ni Rivero na dawit umano si First Gentleman Mike Arroyo sa paggamit ng naturang pondo para tustusan ang kandidatura nina Senators Arroyo at Juan Flavier at dating Bulacan Gov. Roberto Pagdanganan. Sinabi ni Arroyo na nag-iikot si Rivero kasama ang legal aide ni Sen. Edgardo Angara na si Atty. Demaree Raval para maghanap ng magiging testigo para suportahan ang alegasyon nito pero nabigo ang mga ito. Samantala, ipatatawag ng Ombudsman si Rivero sa oras na isulong na nila ang fact finding investigation sa umanoy paglustay ng P250M pondo ng PCSO. (Ulat nina Rudy Andal at Grace Amargo)</body>
<link>http://www.philstar.com/Article.aspx?articleId=136349&amp;publicationSubCategoryId=92</link>
</article>
<article>
<title>P417-B nalulugi sa LTO kada taon dahil sa mga fixers</title>
<author>Angie Dela Cruz</author>
<date>
<month>October</month>
<day>11</day>
<year>2001</year>
</date>
<body>Umaabot sa halagang P417 bilyon ang nawawalang kita ng Land Transportation Office (LTO) kada taon dahil sa naglipanang mga fixers at mga fly-by-night insurance company para sa lahat ng mga nairerehistrong sasakyan sa buong bansa. Ito ang inamin ni Col. Raffy Cardeno, operations chief ng LTO sa ginanap na lingguhang press conference sa nasabing ahensiya kahapon. Binigyang diin ni Cardeno na dulot nang nagaganap na katiwalian sa pagkuha ng mga insurance dahil sa mga fly-by-night insurance company at mga fixers, malaking salapi ang nawawala sa kita ng ahensiya. Bunsod nito, inanunsiyo ni Cardeno na patuloy na pinag-aaralan ng Insurance Commission at ng LTO na maglaan na lamang ng isang sistema sa pagkakaloob ng insurance sa lahat ng mga nairerehistrong sasakyan.(Ulat ni Angie Dela Cruz)</body>
<link>http://www.philstar.com/Article.aspx?articleId=136351&amp;publicationSubCategoryId=92</link>
</article>
<article>
<title>Mike nag-sorry kay Bing</title>
<author>Rudy Andal</author>
<date>
<month>October</month>
<day>12</day>
<year>2001</year>
</date>
<body>Nagkita sa kauna-unahang pagkakataon sina First Gentleman Mike Arroyo at ang correspondence secretary ni Pangulong Arroyo sa isinagawang unang pagdinig ng Senate blue ribbon committee na pinamumunuan ni Sen. Joker Arroyo kahapon ng umaga. Bago humarap sa nasabing public hearing ay humingi ng &amp;quot;sincere apology&amp;quot; ang Unang Ginoo sa matalik na kaibigan ng kanyang kabiyak na tinanggap naman ni Rodrigo sabay ang pagkakamayan ng mga ito. Nilinaw ni Rodrigo na hindi siya naghaharap ng reklamo laban kay First Gentleman Mike Arroyo at ang kanyang pagharap sa komite ay para linawin ang bumabalot na kontrobersyal kaugnay sa naiulat na P50 milyon bribery scam na nagsasangkot umano kay Mr. Arroyo. Iginiit ni Rodrigo sa komite na wala siyang personal knowledge sa nasabing telecom scam kundi narinig lamang niya ito mula kay Malou Nu&amp;ntilde;ez. Nang malaman umano niya ang tungkol dito ay ipinagtapat niya kay Atty. Raffy Evangelista kung saan ito ang nag-relay ng detalye sa Pangulo pati ang pagbibitiw niya bilang correspondence secretary. Isinangkot si Mr. Arryo sa eskandalo matapos akusahan itong tumanggap ng P50 milyon para kumbinsihin umano si Pangulong Arroyo na bawiin ang veto sa prangkisa ng Philippine Communications Clearing House Inc. at APC Wireless Interface Network Inc. na pawang pag-aari ni Jaime Dichavez, malapit na kaibigan ni dating Pangulong Estrada. Mariing itinanggi naman ni Mr. Arroyo sa komite na mayroon siyang kinalaman sa nasabing deal at pinabulaanan din nito na kinausap niya ang kanyang maybahay para lakarin na bawiin ang veto sa nasabing telecom franchise bills. Malaki ang hinala ng First Gentleman na ang nasabing eskandalo ay ginawa upang sirain lamang sa publiko ang imahe ng kanyang maybahay bilang preparasyon ng kanilang political opponent sa 2004 presidential elections. Nakatakdang ipatawag ng blue ribbon sa susunod na pagdinig ng komite si Nu&amp;ntilde;ez at Atty. Evangelista upang magbigay linaw sa sinasabing eskandalo kaugnay ng telecom franchise deal sa loob ng Palasyo. (Ulat ni Rudy Andal)</body>
<link>http://www.philstar.com/Article.aspx?articleId=136428&amp;publicationSubCategoryId=92</link>
</article>
<article>
<title>Washington visit: Pakikipagkita ni GMA kay Bush di raw dapat ituloy</title>
<author>Angie Dela Cruz</author>
<date>
<month>October</month>
<day>12</day>
<year>2001</year>
</date>
<body>Iginiit kahapon ng Kilusang Mayo Uno (KMU) na hindi dapat ituloy ni Pangulong Arroyo ang planong pakikipagkita nito kay US President George Bush bilang pagsuporta nito sa Estados Unidos laban sa terorismo. Sinabi ni Elmer Labog, secretary general ng KMU, hindi dapat seryosohin ng Pangulo ang pagsuporta sa Pamahalaang Bush laban sa terorismo dahil marami pang mga usapin ang dapat nitong higit na pagtuunan ng pansin. Inihalimbawa dito ng KMU ang paglalaan ng pansin ng Pangulo sa paggawa ng kaukulang paraan upang magkaroon ng hanapbuhay ang milyong Pilipino na nawalan ng trabaho dulot ng hindi magandang kundisyon ng ekonomiya ng bansa. Umaasa ang naturang samahan na higit na uunahin ng Presidente ang paglalapat ng solusyon sa kapakanan ng mamamayang Pilipino kaysa sa pakikipag-usap sa Pangulo ng Estados Unidos. Nakatakdang magtungo sa US si Pangulong Arroyo sa Nob. 18-20 matapos imbitahan ni Bush. (Ulat ni Angie Dela Cruz)</body>
<link>http://www.philstar.com/Article.aspx?articleId=136440&amp;publicationSubCategoryId=92</link>
</article>
<article>
<title>National museum posibleng maputulan ng tubig at kuryente</title>
<author>Malou Rongalerios</author>
<date>
<month>October</month>
<day>12</day>
<year>2001</year>
</date>
<body>Napipintong maputulan ng supply ng kuryente at tubig ngayong katapusan ng Oktubre ang National Museum dahil sa hindi nito pagbabayad ng milyong utang. Sa nakaraang budget hearing ng sub-committee on Appropriations na pinamumunuan ni Quezon Rep. Aleta Suarez, sinabi ni National Museum Executive Dir. Cecilio Salcedo na ang tatlong building na pinatatakbo ng kanyang tanggapan, ay may pagkakautang sa Meralco na P8 milyon at sa tubig naman ay P300,000 base sa huling tala noong Setyembre ng taong kasalukuyan. Ang tatlong buildings ay kinabibilangan ng old congress na siyang pinamamahayan ng National Museum; ang dating Finance building na ngayon ay Museum of the Filipino People at ang Planetarium. Sinabi ni Salcedo na dapat sana ay noong Setyembre pa ito naputulan ng serbisyo ng ilaw at tubig, nailigtas lamang umano ito dahil sa P1.2 milyong personal na donasyon mula kay businessman Tony Boy Cojuangco. Niliwanag ni Salcedo na upang makatipid sa paggamit ng kuryente, binawasan na nila ang oras ng pagpasok sa museum mula sa dating alas-9 ng umaga hanggang alas-5 ng hapon kung saan ginawa itong mula alas-10 ng umaga hanggang alas-4:30 ng hapon. Nagbawas din ng kalahati ng security force nito na nagbabantay sa museum na pinaglalagyan ng mga pinakaimportanteng cultural, historical at prized artifacts ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=136443&amp;publicationSubCategoryId=92</link>
</article>
<article>
<title>Kalansay ni Sobero nahukay</title>
<author>Rose Tamayo at Ely Saludar</author>
<date>
<month>October</month>
<day>13</day>
<year>2001</year>
</date>
<body>Lalo umanong nagngitngit sa galit ang Estados Unidos sa bandidong grupo ng Abu Sayyaf matapos makumpirma na ang narekober na kalansay at bungo sa Basilan ay labi ng Amerikanong bihag na si Guillermo Sobero. Sa ipinalabas na press statement kahapon ng US Embassy, lumilitaw sa forensic testing ng US Army Central Laboratory sa Honolulu, Hawaii na mga labi nga ni Sobero ang naturang mga kalansay. &amp;quot;The US strongly condemns this act of terrorism by the ASG against innocent American hostage. We hold the terrorist responsible for this despicable act of violence. The US government continues to support the efforts of the Philippine government to end this hostage situation,&amp;quot; pahayag ng statement. Muli ring nanawagan ang US sa mga bandido na huwag saktan at pakawalan ng maayos nang walang kapalit na anumang kondisyon ang natitirang bihag na American couple na sina Martin at Garcia Burnham at lahat ng mga Pilipinong hawak ng grupo ni Abu Sabaya. Bukod sa mag-asawang Burnham, may 10 pang Golden Harvest plantation workers ang nananatiling bihag ng mga bandido matapos makatakas ang tatlong bihag kamakalawa. Nauna nang inanunsyo ni Sabaya na pinugutan nito ng ulo si Sobero bilang regalo kay Pangulong Arroyo sa selebrasyon ng Araw ng Kalayaan. Samantala, kinumpirma ng Pangulo na darating na ang 16 military officials ng Amerika upang makipag-ugnayan sa AFP kaugnay sa gagawing pagdurog sa Abu Sayyaf. (Ulat nina Rose Tamayo at Ely Saludar)</body>
<link>http://www.philstar.com/Article.aspx?articleId=136531&amp;publicationSubCategoryId=92</link>
</article>
<article>
<title>Canadian national at asawang Pinay pinagbabaril</title>
<author>Rose Tamayo</author>
<date>
<month>October</month>
<day>13</day>
<year>2001</year>
</date>
<body>Isang Pinay at asawa nitong Canadian national ang pinagbabaril ng di pa nakikilalang suspek kamakalawa sa Kuwait na ikinasawi ng huli. Sa report na ipinarating kahapon sa Department of Foreign Affairs ng ambassador ng bansa sa Kuwait na si Sukarno Tanggol, naglalakad sa isang palengke sa Kuwait ang Pinay na si Mary Jane Vitos at asawang si Luc Eithier nang isang lalaki na sumigaw muna ng mga katagang &amp;quot;allahu-akhbar&amp;quot; na ang ibig sabihin sa salitang Ingles ay &amp;quot;God is great&amp;quot; saka pinagbabaril ng apat na beses si Luc na agad namatay, bago binaril ng tatlong beses si Mary Jane na tinamaan sa balikat, kaliwang kamay at likuran. Nasa intensive care unit (ICU) ngayon ng Al-Adan Hospital sa Kuwait si Mary Jane. Ayon kay DFA spokesman Victoriano Lecaros, wala pang konklusyon na may kaugnayan sa jihad ang nasabing insidente kaugnay sa pag-atake ng America sa Afghanistan at wala pa ring travel advisory na ipinapalabas ang DFA sa mga Pinoy sa Middle East. (Ulat ni Rose Tamayo)</body>
<link>http://www.philstar.com/Article.aspx?articleId=136545&amp;publicationSubCategoryId=92</link>
</article>
<article>
<title>Mga manggagawa naunsiyami sa hindi pagtaas ng sahod</title>
<author>Andi Garcia at Angie dela Cruz</author>
<date>
<month>October</month>
<day>13</day>
<year>2001</year>
</date>
<body>Lalong lumabo ang pag-asa ng milyon-milyong manggagawa sa inaasahang taas sa sahod matapos ipahayag ng Economic Confederation of the Philippines (ECOP) na hindi napapanahon ang pagkakaloob ng dagdag na sahod dahil sa masamang kondisyon ng ekonomiya ng bansa. Sinabi ni Donald Dee, tagapangulo ng ECOP, na malamlam ang takbo ng paghahanapbuhay ngayon sa bansa at lalo pang dumilim ang hinaharap nito bunsod ng inilunsad na giyera ng US sa Afghanistan. Kung igigiit umano ang hiling na P125 minimum wage increase ng mga obrero ay lalo lamang nitong palalalain ang economic situation sa Pilipinas. Prayoridad umano ngayon ng regional wage board ang pagbibigay ng P25 salary hike. (Ulat nina Andi Garcia at Angie dela Cruz)</body>
<link>http://www.philstar.com/Article.aspx?articleId=136549&amp;publicationSubCategoryId=92</link>
</article>
<article>
<title>Opium pinagkukunan ng pondo ng Taliban government</title>
<author>Malou Rongalerios</author>
<date>
<month>October</month>
<day>13</day>
<year>2001</year>
</date>
<body>Galing sa pagbebenta ng ipinagbabawal na opium ang pangunahing pinagkukunan ng pondo ng Taliban government na pinamumunuan ni Mulah Mohammad Omar. Ito ang sinabi kahapon ni Deputy Speaker for Mindanao Abdulgani Salapuddin, dating kumander ng Moro National Liberation Front (MNLF). Sa isang press briefing, sinabi ni Salapuddin na ang droga ang pangunahing sinasandalan ng Taliban kaya hindi maubos ang budget ng mga ito. &amp;quot;The Taliban government is selling opium, drug trafficking is the main source of income to support and finance their operations,&amp;quot; pahayag nito. Dapat umanong malaman ng mga Muslim na nagtatanggol sa Taliban ang pagkakasangkot ng Taliban sa droga para maliwanagan sila sa kanilang ipinaglalaban. &amp;quot;Maraming hindi nakakaalam nito kaya dapat ipaalam ang masamang gawain ng Taliban,&amp;quot; dagdag pa ni Salapuddin. (Ulat ni Malou Rongalerios)</body>
<link>http://www.philstar.com/Article.aspx?articleId=136559&amp;publicationSubCategoryId=92</link>
</article>
<article>
<title>Perez hindi sisibakin sa puwesto</title>
<author>Lilia Tolentino</author>
<date>
<month>October</month>
<day>14</day>
<year>2001</year>
</date>
<body>Pinasinungalingan ng Malaca&amp;ntilde;ang ang balitang takdang sibakin sa puwesto si Justice Secretary Hernando Perez dahil hawak na umano ni Pangulong Arroyo ang kopya ng mga ebidensiya na nagpapatunay na mayroon ngang nakadepositong $20 milyon ang kalihim sa Coutts Bank sa Hong Kong. Ayon kay Presidential Spokesman Rigoberto Tiglao, totoong may papeles sa bank account ni Perez, pero hindi puwedeng seryosohin ang akusasyon dahil hindi nagpakilala ang nagbigay ng naturang mga dokumento. Hindi binanggit sa ulat kung sino ang nagbigay umano ng mga papeles sa Presidente pero pinaniniwalaang galing umano ito sa kampo ni dating Pangulong Ramos. Samantala, bago umabot sa puntong ang Palasyo mismo ang magpatalsik sa kanya, iminungkahi kahapon ng oposisyon Partido ng Masang Pilipino (PMP) kay Perez na magbitiw na ito sa tungkulin at nang mabawasan ang sakit ng ulo ni Pangulong Arroyo. Tahasang sinabi ni PMP spokesman Crispin Remulla na ito na lang ang nalalabing paraan para maisalba ang natitibag na integridad ng administrasyon bunsod ng sunud-sunod na balita ng anomalyang kinasasangkutan ng ilang mga opisyal nito, kabilang si Perez. Si Sen. Lanfilo Lacson ang unang nagpahayag tungkol sa umanoy secret bank account ni Perez na naglalaman ng mahigit $20-milyon. Ayon kay Lacson, itoy nakuha ni Perez sa pamamagitan umano ng extortion at sa pagtanggap ng kickback mula sa isang power contract na nirekomenda niyang aprubahan ng Malaca&amp;ntilde;ang. Ang kontrata ay inapruba umano apat na araw matapos maluklok sa puwesto si Pangulong Arroyo. (Ulat ni Lilia Tolentino)</body>
<link>http://www.philstar.com/Article.aspx?articleId=136630&amp;publicationSubCategoryId=92</link>
</article>
<article>
<title>Air marshal hindi solusyon sa hijacking</title>
<author>Butch Quejada</author>
<date>
<month>October</month>
<day>14</day>
<year>2001</year>
</date>
<body>&amp;quot;Putting air marshals inside an airplane is not a deterrent to hijacking.&amp;quot; Ito ang naging reaksyon ng mga airline companies sa loob ng Ninoy Aquino International Airport tungkol sa naiulat na pagtatalaga ng mga air marshal sa loob ng eroplano. Ayon sa ma opisyal at ilang crew members ng mga airline companies, ang mga air marshal ay maaaring magdulot pa ng karagdagang pangamba sa mga pasahero dahil sa pagiging armado ng mga ito. &amp;quot;Maaaring magkaroon ng accidental firing sa loob ng eroplano dahil sa dalang armas ng mga air marshal at maaaring magdulot ito ng sakuna,&amp;quot; ayon sa isang crew member na ayaw magpabanggit ng pangalan. Ayon kay Air Transportation Office (ATO) assistant secretary Adelberto Yap, maaaring italaga bilang air marshal ang mga kawani ng Philippine Air Force at ang paglalagay ng air marshalls ay isa umanong epektibong paraan upang maiwasan ang hijacking. Hindi naman sang-ayon ang karamihang airline companies na bigyan ng armas ang mga air marshal dahil baka kung sino lang ang tamaan kung silay makikipaglaban. Sinabi pa ng mga kumpanya na makakaranas sila ng pagkalugi kung may itatalagang air marshal sa loob ng eroplano dahil libre na sila sa pamasahe. Iminungkahi ng mga kumpanya na dapat higpitan ang seguridad sa ibaba pa lamang habang ang eroplano ay hindi pa lumilipad. Ayon sa kanila, dapat kilalaning mabuti ang mga cargo handling crew ng mga eroplano dahil posibleng mapasukan ang mga ito ng infiltrators. (Ulat ni Butch Quejada)</body>
<link>http://www.philstar.com/Article.aspx?articleId=136634&amp;publicationSubCategoryId=92</link>
</article>
<article>
<title>Field trip ng mga mag-aaral, ipinatatangal ni Roco</title>
<author></author>
<date>
<month>October</month>
<day>14</day>
<year>2001</year>
</date>
<body>Nanawagan kahapon si Department of Education (DepEd) Secretary Raul Roco sa lahat ng paaralan na ipatigil muna ngayong taon ang pagpapatupad ng educational field trip bilang bahagi ng pagtitipid ng bansa. Partikular na tinawagang pansin ni Roco ang mga opisyales ng lahat ng paaralan, pampubliko man o pribado, upang makatipid ang mga magulang ng mga mag-aaral partikular ngayong nakakaranas ng matinding krisis sa ekonomiya ang bansa. Sinabi ni Roco na ilang guro na rin ang nagparating sa kanila ng pag-angal at humiling na huwag na itong ipatupad sa mga paaralan dahil sa hirap ng buhay. Inaangalan ng mga magulang ang malaking gastos sa mga aktibidades na ito na umaabot ng mula P500 hanggang sa higit P1,000 na pamasahe lang ng mag-aaral at hindi pa kasama ang pabaong pagkain. Hindi na rin daw masyadong kailangan ang mga field trips dahil sa puwede namang pag-aralan ngayon sa Information Technology (IT) at mga video ang mga makukuhang edukasyon ng mga estudyante.</body>
<link>http://www.philstar.com/Article.aspx?articleId=136645&amp;publicationSubCategoryId=92</link>
</article>
<article>
<title>Parusang kamatayan sa human trafficking</title>
<author>Rudy Andal</author>
<date>
<month>October</month>
<day>14</day>
<year>2001</year>
</date>
<body>Iginiit kahapon ni Senator Tessie Aquino-Oreta na patawan ng parusang kamatayan ang sinumang mapapatunayang sangkot sa human trafficking partikular sa mga kababaihang nasasadlak sa prostitusyon o forced marriage. Sa inihaing Senate bill 867 ni Sen. Oreta, nais niyang patawan ng kaparusahang habambuhay hanggang kamatayan ang sinumang mapapatunayang lumabag sa batas na ito. Sa kasalukuyan ay may kaparusahan lamang na 6-12 taong pagkabilanggo ang mapapatunayang sangkot sa human trafficking kaya nais niyang pabigatin ang parusa nito mula sa habambuhay na kulong hanggang sa lethal injection. Nais din ng senadora na pagbayarin ng P1 milyon hanggang P3 milyon ang sinumang lalabag sa batas na ito at kapag dayuhan ang sangkot ay dapat pagdusahan muna niya ang kanyang sentensiya saka siya ipapatapon sa kanyang bansa. Permanenteng ban na rin siya sa pagpasok sa bansa. Sa panukala ni Oreta, ang human trafficking ay ang recruitment, transfer o deployment sa pamamaraang legal o ilegal ng walang pahintulot ng biktima sa pamamagitan ng pandaraya, violence, coercion, intimidation o pag-abuso sa kapangyarihan para sa prostitusyon, marriage o forced labor. Hiniling din ng senador kay Pangulong Arroyo na magtatag ng Inter-Agency Council Against Trafficking upang masiguro ang pagpapatupad ng kampanya laban dito.(Ulat ni Rudy Andal)</body>
<link>http://www.philstar.com/Article.aspx?articleId=136647&amp;publicationSubCategoryId=92</link>
</article>
<article>
<title>GMA pinaalalahanan ni Nene ukol sa ROTC</title>
<author>Rudy Andal</author>
<date>
<month>October</month>
<day>14</day>
<year>2001</year>
</date>
<body>Pinaalalahanan ni Senate Minority Leader Aquilino Pimentel Jr., si Pangulong Arroyo na wala itong kapangyarihan na gawing optional ang Reserve Officers Training Corps (ROTC) at tanging Kongreso lamang ang siyang may eksklusibong kapangyarihan nito. Sinabi ni Pimentel na maging si Senador Renato Cayetano ay nabigla nang madinig niya ang pahayag ni Pangulong Arroyo na kanya nang ipatutupad na maging optional ang ROTC sa pagpasok ng second semester at magiging in full swing na ito sa susunod na school year. If there was such executive order or attempt by the President to make the taking up of the ROTC optional instead of compulsory, then she would, in effect violating the law in that regard,&amp;quot; paalala ni Pimentel. Si Pimentel ang siyang may akda ng panukalang batas na isinusulong ngayon sa Senado at si Cayetano naman ang siyang magsasagawa ng sponsorship dahilan sa ito ang chairman ng Senate committee on education, culture and arts. Batay sa pahayag ng Malaca&amp;ntilde;ang noong nakalipas na October 9, kanilang ibinase ang pahayag sa rekomendasyon ni Defense Secretary Angelo Reyes na aprubahan na nito ang implementing rules and regulations (IRR) ng National Service Law na siyang magbibigay daan upang maging optional ang ROTC. Ito ay ipatutupad sa ikalawang semester ng kasalukuyang school year sa Metro Manila at sa pagbubukas muli ng pasukan sa susunod na taon sa buong kapuluan. Hindi naman dapat na pangunahan ni Pangulong Arroyo ang Kongreso dahilan sa hindi pa ito naipapasa sa kabila na wala namang tumututol sa paglusot ng panukala ngunit ang panahon ng implementasyon ay hindi pa tiyak hanggang hindi nabubuo ang batas. (Ulat ni Rudy Andal)</body>
<link>http://www.philstar.com/Article.aspx?articleId=136653&amp;publicationSubCategoryId=92</link>
</article>
<article>
<title>GSIS na overcharge sumingil sa re-insurance ng NAPOCOR pinagpapaliwanag</title>
<author>Lordeth Bonilla</author>
<date>
<month>October</month>
<day>14</day>
<year>2001</year>
</date>
<body>Nakatakdang hingan ng paliwanag ni Sen. Sergio Osme&amp;ntilde;a ang umanoy &amp;quot;overcharge&amp;quot; na singil ng Government Service Insurance System (GSIS) sa re-insurance ng Napocor. Ayon kay Sen. Osme&amp;ntilde;a, tinatayang $4 milyon lamang ang re-insurance ng nasabing ahensiya pero triple ang charge sa kanila ng GSIS kaya umaabot umano sa $13 milyon ang nasisingil sa kanila. Kinuwestiyon ni Osme&amp;ntilde;a kung saan napupunta ang $8 milyon na ayon dito, kung ito naman ay napupunta sa mga miyembro nito ay walang masama. Pero, sinabi ng senador na sa isasagawang imbestigasyon ng Senado sa GSIS, kailangang ipaliwanag ng pangulo nitong si Winston Garcia ang hinggil sa umanoy maanomalyang re-insurance na ito. Nabatid na kapag hindi naging malinaw ang paliwanag ni Garcia sa nabanggit na akusasyon ay posible umanong dumaan ito sa butas ng karayom dahil na rin sa gagawing pagtatanong sa kanya ng komite ng Senado na hahawak sa isyung ito. (Ulat ni Lordeth Bonilla)</body>
<link>http://www.philstar.com/Article.aspx?articleId=136654&amp;publicationSubCategoryId=92</link>
</article>
<article>
<title>Mayor, 3 pa inaresto sa 2-B shabu</title>
<author>PSN reportorial team</author>
<date>
<month>October</month>
<day>15</day>
<year>2001</year>
</date>
<body>Isang municipal mayor at tatlo nitong kasama kabilang ang isang Chinese national ang inaresto ng mga awtoridad matapos mahulihan ng 498 kilo ng shabu na umaabot sa P2 bilyong piso sa isang drug operation kamakalawa ng hapon sa Brgy. Kiloloron, Real, Quezon. Sa report na nakarating kay Supt. Roberto Rosales, Quezon PNP Director, kinilala ang mga suspek na sina Panukulan,Quezon Mayor Ronnie Tena Mitra, William Yao, 24, tubong Fookien, China at ang tauhan ng mayor na sina Javier Morilla at Ruel Dequilla. Batay sa report, dakong alas-4:35 ng hapon ay nasabat ng mga tauhan ng 414th Provincial Police Mobile Group ang ambulansiya ng Panukulan na may plakang SFK-372 kasunod ang Starex van na pag-aari ni Mitra kasama si Yao na may plakang EWT-888 at may commemorative plate sa unahan na &amp;quot;Mayor&amp;quot; na nagsisilbing escort ng ambulansiya. Pinapatigil ng mga awtoridad ang mga sasakyan ng mga suspek nang dumaan ito sa checkpoint ng 414th PPMG, subalit sa halip na tumigil ay tinakbuhan pa ito ng mga suspek. Nagkaroon ng maigsing habulan hanggang sa maabutan ang sasakyan ng mga suspek sa Brgy. Capalong ng mga awtoridad. Ayon kay SPO2 Danilo De Castro, information officer ng 414th PPMG na nagsagawa sila ng mahabang surveillance ukol sa isang drug shipment mula sa mainland China na magbababa ng bultu-bultong shabu. Ang nakumpiskang 15 sako ng shabu ay nasa kustodya ng 414th PPMG sa Real, Quezon. Ang mga suspek ay kasalukuyang nakakulong sa Camp Crame ay inihahanda ang kaukulang kaso laban sa mga ito.(Ulat ng PSN reportorial team)</body>
<link>http://www.philstar.com/Article.aspx?articleId=136752&amp;publicationSubCategoryId=92</link>
</article>
<article>
<title>America pedophile may VIP treatment - Loren</title>
<author>Rudy Andal</author>
<date>
<month>October</month>
<day>15</day>
<year>2001</year>
</date>
<body>Inatasan ni Senate Majority Floor Leader Loren Legarda si Immigration Commissioner Andrea Domingo na tingnan ang napaulat na pagbibigay ng special treatment sa isang Amerikanong retiradong piloto na nakakulong sa Bureau of Immigration (BI) sa kasong multiple child sexual molestation. Batay sa ulat na nakarating kay Legarda, binibigyan ng VIP treatment si Perry MacNeely na nakapiit ngayon sa Bicutan, Taguig. &amp;quot;We were told that the suspect had allegedly managed to bribe jail guards who have allowed him to use teenage commercial sex workers in his cell,&amp;quot; sumbong ni Legarda. Ang 60-taong gulang na si MacNeely ay nakakagamit pa ng cellphone sa loob ng kanyang piitan at maliwanag na ebidensya ang litrato ng mismong tanggapan ng BI na hawak pa nito ang cellphone nang ito ay kuhanan ng larawan na inilathala sa pahayagan. Sa kanyang pagkakaalam, mahigpit na ipinagbabawal ang sinumang nakapiit na magtaglay ng cellphone. (Ulat ni Rudy Andal)</body>
<link>http://www.philstar.com/Article.aspx?articleId=136755&amp;publicationSubCategoryId=92</link>
</article>
<article>
<title>Mga sulat mula sa 3 bansa pinigil dahil sa anthrax</title>
<author>Andi Garcia</author>
<date>
<month>October</month>
<day>15</day>
<year>2001</year>
</date>
<body>Opisyal nang isinara ng Philippine Postal Corp. ang pagtanggap ng mga sulat at packages mula sa high-risk countries na kung saan ay positibong kontaminado ng anthrax bacteria. Ang hakbang na ito ay ipinahayag kahapon ni Director Antonio Reyes, hepe ng PhilPost Air Parcel Division. Partikular na tinukoy ang mga liham at packages na hindi tatanggapin sa bansa hanggat hindi natitiyak na ligtas na sa sakit na anthrax infection ay ang mga manggagaling sa Japan, Great Britain at Amerika, partikular ang tatlong estado: New York, Nevada at Florida at sa mga bansang kilalang mayroong matinding suporta sa Al Qaeda Terrorist Network. Ang hakbang na ito ay upang ilayo sa kapahamakan ang lahat ng mga empleyado ng pambansang Koreo sa panganib ng deadly bacteria na karaniwang isinisilid sa sobre o packages. Ang cutaneous form ng anthrax ang siyang positibong nakita sa isang empleyado ng NBC sa New York. Gayundin ang siyang nakita sa isang billing mail na nagmula sa Microsoft Malaysia at pinadala sa Microsoft Reno, Nevada. Bagamat hindi gaano ang peligrong hatid ng cutaneous form ng anthrax kung ihahambing sa inhaled form na nasa anyong pulbos at kailangan na direktang masinghot ay sinabi ni Reyes na mahalagang mag-ingat ang PhilPost dahil kasama ang Pilipinas sa target ng mga terorista dahil na rin sa malapit na relasyon ng bansa sa Amerika. Lumilitaw pa na sa walong kasong naitala ng anthrax infection sa Amerika ay anim dito ang positibong nakuha sa mailed letters. (Ulat ni Andi Garcia)</body>
<link>http://www.philstar.com/Article.aspx?articleId=136766&amp;publicationSubCategoryId=92</link>
</article>
<article>
<title>Pagbisita ni Admiral Blair, inatras</title>
<author>Ely Saludar</author>
<date>
<month>October</month>
<day>15</day>
<year>2001</year>
</date>
<body>Ipinagpaliban muna ni Admiral Dennis Blair, commander-in-chief ng Pacific Forces ang orihinal nitong plano na bumisita sa Pilipinas. Ayon kay National Security adviser Roilo Golez, ang pangunahing dahilan ng pag-atras ni Blair ay sa dahilang nataon na wala sa bansa si Pangulong Gloria Macapagal-Arroyo at bibisita sa Estados Unidos. Si Pangulong Arroyo ay nakatakdang tumulak patungong US sa Nobyembre 18 matapos imbitahan ni US President George W. Bush. Ipinaliwanag ni Golez na mas gusto ni Blair na bumisita sa Pilipinas kung narito ang Pangulo upang ito ay makipagpulong at talakayin ang mahalagang isyu. Wala ring makakapulong si Blair kung itutuloy ang orihinal na araw na pagbisita sa dahilang kasama ng Pangulo sa US visit sina Golez at Defense Secretary Angelo Reyes. Nilinaw ni Golez na kung matatapos na ang US visit ng Pangulo ay saka rito darating si Blair sa bansa. Samantala, nilinaw ng Malaca&amp;ntilde;ang na ang pagbisita sa bansa ni Blair ay bahagi ng pag-ikot nito sa Asia-Pacific upang i-assess ang seguridad. (Ulat ni Ely Saludar)</body>
<link>http://www.philstar.com/Article.aspx?articleId=136768&amp;publicationSubCategoryId=92</link>
</article>
<article>
<title>PNP na nangongotong sa mga tsinoy traders sisiyasatin</title>
<author>Rudy Andal</author>
<date>
<month>October</month>
<day>15</day>
<year>2001</year>
</date>
<body>Inatasan ni Senador Blas Ople ang pamunuan ng Philippine National Police (PNP) na siyasatin ang reklamo ng mga Filipino-Chinese importers na madalas sumasailalim sa harassment ng mga pulis. Sinabi ni Ople na dapat na kumilos agad si PNP Chief Director General Leandro Mendoza upang walisin nito ang kanyang bakuran sa nagkalat na scalawags na walang inisip kundi ang mangikil. Marami na anyang insidente na hinaharang ng mga pulis ang mga container vans na lumalabas ng pier at hina-harass ang mga ito at pawawalan lamang kapag ito ay nakapagbayad ng malaking halaga na hinihingi nito. (Ulat ni Rudy Andal)</body>
<link>http://www.philstar.com/Article.aspx?articleId=136776&amp;publicationSubCategoryId=92</link>
</article>
<article>
<title>2 Kano pupugutan na ng Sayyaf</title>
<author>Joy Cantos at Ely Saludar</author>
<date>
<month>October</month>
<day>16</day>
<year>2001</year>
</date>
<body>Muling nagbanta kahapon ang bandidong grupo ng Abu Sayyaf na pupugutan na nila ang bihag nilang mag-asawang Amerikano kung hindi makikipagnegosasyon si Pangulong Arroyo sa kanila at ititigil ang ginagawang opensiba ng militar laban sa mga teroristang rebelde. Sa panibagong pagsasalita kahapon ni ASG spokesman Abu Sabaya sa RMN radio, sinabi nito na kung gusto ni Pangulong Arroyo na maging matagumpay ang nakatakda nitong pagbisita sa America, dapat muna nitong pahintuin ang military rescue operation dahil kung magpapatuloy ito ay kasama niya sa pagpunta sa US ang mga bangkay nina Martin at Gracia Burnham at magiging kahiya-hiya anya ang Pangulo kapag nangyari ito. Hiniling ni Sabaya na makipag-usap sa kanila ang Pangulo at paalisin ang tropa ng militar sa Sampinit complex sa Basilan kung saan natuklasang nagtatago ang mga bandido kasama ang nalalabi pang 10 bihag. Wala namang planong makipag-negosasyon ang pamahalaan sa mga bandido kasabay ng paninindigan ng Malaca&amp;ntilde;ang na mananatili ang military operation hanggat hindi napapalaya ang mga bihag. Ayon kay AFP Spokesman Brig. Gen. Edilberto Adan, walang balak ang gobyerno na makipag-usap sa mga mamamatay-tao, rapists at mga teroristang tulad ng bandidong Abu Sayayf. Sinabi ni Adan na magiging katawa-tawa ang bansa sa buong mundo kung pagbibigyan ng pamahalaan ang panawagan at banta ng mga teroristang Abu Sayyaf para sa negosasyon. Psywar lamang umano ito para lubayan sila ng mga operatiba ng militar. Maraming beses na umanong binigyan ng pagkakataon ng gobyerno ang negosasyon pero sinayang ng bandidong grupo. &amp;quot;We sent emissaries before but they ignored them. Now that we are nearing to accomplish our mission, they ask for a negotiation. These are murderers, rapists and terrorists and they have caused so much damage to our country. There should be no conditions,&amp;quot; maring giit ni Adan. Sinabi ni Adan na bagamat ang kaligtasan ng mga bihag ang pangunahing hangarin ng mga operatiba ng pamahalaan ay hindi yuyukod ang puwersa ng pamahalaan sa grupo ng mga teroristang Sayyaf na walang ginawa kundi linlangin ang gobyerno. &amp;quot;Our mission remains to rescue the hostages and neutralized the Abu Sayyaf bandits,&amp;quot; giit ni Adan. Kahapon ay narinig din sa kauna-unahang pagkakataon ang tinig ng mag-asawang Burnham na nagsasabing silay buhay at maayos. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=136845&amp;publicationSubCategoryId=92</link>
</article>
<article>
<title>Mga Pinoy sa Saudi pinag-iingat</title>
<author>Rose Tamayo</author>
<date>
<month>October</month>
<day>16</day>
<year>2001</year>
</date>
<body>Nagpalabas na ng advisory ang embahada ng Pilipinas sa Saudi Arabia sa lahat ng mga Pinoy doon na mag-ingat at huwag gagawa ng anumang hakbang o magpalabas ng anumang motibo o pahiwatig na pumapanig ang mga ito sa America sa paglunsad nito ng giyera laban sa terorismo. Ayon kay Department of Foreign Affairs (DFA) Undersec. Franklin Ebdalin, pinagbawalan na rin ang mga Pinoy doon na magsuot ng mga t-shirts na may nakasulat na &amp;quot;we love America&amp;quot; at &amp;quot;Osama bin Laden, wanted dead or alive&amp;quot; na maaaring ikagalit ng mga supporter ni bin Laden. Sinabi pa ni Ebdalin na maaaring magpalabas rin ng kahalintulad na advisory ang iba pang mga embahada ng bansa sa Middle East at iba pang Muslim countries. Samantala, posible umanong hindi na makalakad pa si Mary Jane Vitos, ang Pinay na nabaril sa Kuwait dahil matindi umano ang naging tama nito. Nabatid sa doktor ni Vitos na magiging paralisado si Vitos na kasalukuyan pa ring nasa intensive care unit. Magugunita na pinagbabaril si Vitos at asawang Canadian nito ng di kilalang suspek na sumigaw muna ng &amp;quot;alahu-akhbar&amp;quot; (God is great). Namatay sa insidente ang mister ni Vitos. (Ulat ni Rose Tamayo)</body>
<link>http://www.philstar.com/Article.aspx?articleId=136858&amp;publicationSubCategoryId=92</link>
</article>
<article>
<title>Terorismo ginagawang dahilan ng AFP at DND</title>
<author>Malou Rongalerios</author>
<date>
<month>October</month>
<day>16</day>
<year>2001</year>
</date>
<body>Ginagawa umanong gatasan ng Armed Forces of the Philippines (AFP) at Department of National Defense (DND) ang trahedyang naganap sa World Trade Center (WTC) at ang balita sa posibilidad na paggamit ng germ warfare ng mga terorista para humingi ng karagdagang badyet para sa susunod na taon. Ayon kina Bayan Muna Reps. Crispin Beltran at Liza Maza, hindi dapat payagan ang AFP at DND na mabigyang-hustisya ang kanilang hinihinging karagdagang budget para sa susunod na taon na gagamitin umano para suportahan ang war of aggression ng Estados Unidos laban sa Middle East at kampanya laban sa terorismo. &amp;quot;The AFP and the DND are certain to maximize the terrorist threat to get a bigger slice of the budget pie. Added funds for defense means smaller allocations for education, health and other social services,&amp;quot; ani Beltran. Sinabi ni Beltran na sa dalawang taong nakalipas ay nakatanggap ng 20% increase sa budget ang naturang ahensiya para gamitin sa operasyon nito sa Mindanao. Dapat munang ipaliwanag ng DND ang mga anomalya at iskandalong kinasangkutan ng mga opisyal nito bago sila bigyan ng karagdagang pagtataas sa badyet sa susunod na taon. &amp;quot;The military top brass is using the anti-terrorism drive also to cover up the financial scams they have perpetrated in the last two years. The AFP has not been declared innocent of the charges of collusion with the ASG,&amp;quot; pahayag nito. Idinagdag pa ni Beltran na ang national budget ay mayroong mga lop-sided at kapalpakan tulad ng mga nakalipas na budget ng bansa na dapat isailalim sa masusing pagbabantay. Inihalimbawa nito na ang defense at foreign debt payments ay makakatanggap ng napakalaking share sa budget habang ang mga departamento ng edukasyon, health, housing at iba pang social services ay makakatanggap lamang ng tira. (Ulat ni Malou Rongalerios)</body>
<link>http://www.philstar.com/Article.aspx?articleId=136863&amp;publicationSubCategoryId=92</link>
</article>
<article>
<title>Bitay sa 95 kidnaper pinapaapura na ni GMA</title>
<author>Lilia Tolentino</author>
<date>
<month>October</month>
<day>16</day>
<year>2001</year>
</date>
<body>Pinapaapura na ni Pangulong Arroyo sa Justice Department ang pagpapataw ng parusang kamatayan sa 95 bilanggo na nasa death row na sangkot sa kidnap-for-ransom makaraang dagsain ang Malaca&amp;ntilde;ang ng mga miyembro ng Fil-Chinese business community na humihiling na bigyang pansin ang lumalalang problema sa pangingidnap. Ayon kay Presidential Spokesman Rigoberto Tiglao, ang 95 bilanggong nasa death row ay wala pang kumpirmasyon ng Korte Suprema dahil nabimbin ang pagrerepaso ng kanilang mga kaso matapos irekomenda ng Catholic Bishops Conference na gawin na lang life sentence ang hatol na bitay. Sinabi ni Tiglao na nagkaroon ng pagbabago ang naunang desisyon ng Pangulo sa kaso lang ng kidnap-for-ransom dahil sa paglala ng bilang ng kidnapping na ang karaniwang biktima ay mayayamang Intsik. &amp;quot;Kailangang maipatupad ang death penalty sa mga kidnapper para magbigay ng takot sa mga kidnap-for-ransom gang,&amp;quot; ani Tiglao. At para bigyan ng ngipin ang kampanya ng pamahalaan laban sa sindikato ng pangingidnap, P100 milyon ang pondong inilaan para sa pagpapatupad ng reward system sa mga makapagbibigay ng impormasyon sa pinagtataguan ng mga kidnapper. Nagtatag din ng Emergency Response and Anti-Kidnapping Command Center sa Chinatown at bibigyang pahintulot ang Bantay Bayan self-defense units sa ilalim ng peace and order council para makapagdala ng armas at makapagsagawa ng citizens arrest. Isang coordinating center sa ilalim ng NACC na pamumunuan ni ISAFP Chief, Col. Victor Corpus ang itinalaga bilang intelligence coordinator ng center. (Ulat ni Lilia Tolentino)</body>
<link>http://www.philstar.com/Article.aspx?articleId=136871&amp;publicationSubCategoryId=92</link>
</article>
<article>
<title>Matatandang gusali nauubos na</title>
<author>Rudy Andal</author>
<date>
<month>October</month>
<day>16</day>
<year>2001</year>
</date>
<body>Nangangamba si Senate Minority Leader Aquilino Pimentel Jr. na mauubos ang matatandang gusali o istruktura na itinayo noong unang panahon kundi magdedeklara ng moratorium sa gibaan ang Arroyo administration. Sa kanyang pagsasalita sa pambansang kumbensiyon ng United Architects of the Philippines na ginanap sa Cebu City, sinabi ni Pimentel na kailangang magdeklara ngayon ang pamahalaan bilang pambansang patakaran upang protektahan at magkaroon ng preserbasyon ang artistiko at makasaysayang yaman ng mga Filipino. Kabilang sa tinutukoy ni Pimentel ang mga landmarks na nahaharap sa walang patumanggang pagwasak na pawang kayamanang pangkultura ng bansa. Hiniling ni Pimentel na magsabatas ang Kongreso na magpapataw ng moratorium sa demolisyon at pagwasak ng lahat ng gusali at man-made structures na may edad na 50 taon at kilalanin ang iba pang dapat protektahan bilang bahagi ng pambansang patrimonya. Nanghihinayang si Pimentel sa nalalapit na pagwasak ng Mehan Garden at ang Paco PNR Station na pinagtatayuan ngayon ng isang commercial center. Pinanghihinayangan din ng mambabatas ang pagwasak ng administrasyon ni Atienza sa lumang gusali ng Jai-Alai sa Taft Ave. na isa sa pinakamahusay na halimbawa ng pre-World War II architecture at pinakamatandang landmark sa Maynila na siyang nag-uugnay sa makasaysayang nakalipas na panahon, kabilang ang Metropolitan Theater at grand old buildings sa Escolta tulad ng Regina building at lumang Capitol at Lyric theaters. Ipinaliwanag ni Pimentel na layunin ng panukalang-batas na atasan ang sinumang magtatayo ng bagong guali na katulad ng kasalukuyang style ng mga landmarks upang matiyak ang rationality at aesthetic unity ng pagpapaunlad ng kapaligiran. Kapag nagkaroon ng moratorium, inaatasan ng panukala ang National Historical Institute at pinagkakatiwalaang samahan ng mga arkitekto na magsagawa ng imbentaryo ng mga gusali, tahanan, monumento at iba pang man-made structures na edad na 50 taon o higit pa. Sinabi pa ni Pimentel na sakaling magkaroon ng classification, kinakailangan munang aprubahan ng local government units at National Historical Commission bago gibain, ilipat at anumang gagawing modipikasyon sa anumang istruktura. Kabilang dito ang mga ancestral homes, simbahan at pampublikong gusali at iba pang edifices na itinayo sa tradisyonal na arkitektura noong 16th at 20th century. (Ulat ni Rudy Andal)</body>
<link>http://www.philstar.com/Article.aspx?articleId=136875&amp;publicationSubCategoryId=92</link>
</article>
<article>
<title>Philpost 'inutil' sa anthrax</title>
<author>Ellen Fernando</author>
<date>
<month>October</month>
<day>16</day>
<year>2001</year>
</date>
<body>Bagaman may mga x-ray machines, wala umanong kakayahan ang Philippine Postal Corp. (Philpost) na matukoy kung may nakalagay na powdered anthrax virus sa sulat o package. Ito ang inamin kahapon ni Love Joy Matias, director ng Central Mail Exchange Center ng Philpost sa kabila nang paggamit nila ng x-ray machines para suriin ang mga nilalaman ng mga sulat at packages. &amp;quot;Sa totoo lang, mayroon kaming ginagamit na x-ray machines para sa inspeksiyon ngunit hindi nito kayang maka-detect ng anthrax bacteria,&amp;quot; sabi ni Matias. Idinagdag pa niya na ang pangkaraniwang manggagawa sa koreo ay walang sapat na kaalaman hinggil sa anthrax bacteria at ang paggamit lang ng gas mask ang kanilang maaaring ipanlaban sa nakamamatay na bacteria. Pinabulaanan pa ni Matias na inatasan silang tanggihan ang mga package na nagmumula sa Britain, Japan at US. Sa katunayan aniya, ang mga postal authorities sa mga nabanggit na bansa ang siya pang nagbabala sa kanila para maging maingat sa mga posibleng pagdaan sa koreo ng biological at chemical weapons. Kabilang sa hakbang na ipinatutupad ng Philpost ay ang spot checking ng package at sulat na nagtataglay ng &amp;quot;postal bomb characteristics&amp;quot; batay sa itinakda ng Universal Postal Union (UPU), paggamit ng K-9 at x-ray machine para malaman kung may droga, bomba at baril sa loob nito. Mahigpit ding minamanman ang lahat ng sulat at pakete mula sa bansang Muslim at mga itinuturing na &amp;quot;high risk countries&amp;quot; tulad ng US, Canada, England, France, Germany, Australia, Japan at iba pang kasaping bansa ng UPU. (Ulat ni Ellen Fernando)</body>
<link>http://www.philstar.com/Article.aspx?articleId=136883&amp;publicationSubCategoryId=92</link>
</article>
<article>
<title>US Senate inatake ng anthrax</title>
<author></author>
<date>
<month>October</month>
<day>17</day>
<year>2001</year>
</date>
<body>Lumalawak na ang anthrax scare sa Estados Unidos kung saan pati US Senate ay inatake na rin ng deadly bacteria matapos na masuring positibo sa anthrax virus ang isang powdery substance na nadiskubre sa isang bukas na sulat sa tanggapan ni Senate Democratic leader Tom Daschle. Sa kasalukuyan ay nasa 12 na ang bilang ng mga na-infect ng sakit, kabilang dito ang isang 7-month-old sanggol na lalaki na anak ng isang producer ng ABC TV sa Florida. Agad binigyan ng antibiotics ang may 50 kataong staffers at mail handlers sa naturang opisina ni Daschle habang isinailalim sa quarantine ang gusali. Sa White House, sinabi ni US President George Bush na malaki ang posibilidad na ang naganap sa US Senate at iba pang kaso ng anthrax sa America ay may kaugnayan kay Islamic militant Osama bin Laden. Bagamat wala pa silang matibay na ebidensiya para ituro kay bin Laden ang sisi sa pagpapakalat ng hinihinalang biological warfare agent, sinabi ni Bush na malinaw na si bin Laden ang demonyo. &amp;quot;We have no hard data yet but it is clear that Mr. bin Laden is an evil man,&amp;quot; wika ni Bush. Inatasan na ang mga congressional staffers na huwag agad magbukas ng mga sulat hanggat hindi nasusuring mabuti. Nauna rito, napaulat na maging si US Rep. Patrick Kennedy at siyam pang office workers ang sinuri sa posibleng anthrax exposure noong Lunes matapos makadebelop ng skin rash ang isang empleyado nito. Pinabulaanan naman ito ng tanggapan ni Kennedy. Totoo umanong may isang babae na nagkaroon ng skin rash, pero ito lamang ang sinuri at hindi kasama si Kennedy. Si Kennedy ay anak ni Massachusetts Sen. Edward Kennedy.</body>
<link>http://www.philstar.com/Article.aspx?articleId=136975&amp;publicationSubCategoryId=92</link>
</article>
<article>
<title>Erap hindi sinipot ang anibersaryo ng senado</title>
<author>Rudy Andal</author>
<date>
<month>October</month>
<day>17</day>
<year>2001</year>
</date>
<body>Kahit pinayagan ng Sandiganbayan na makadalo sa photo session ng Senado si dating Pangulong Estrada ay minabuti na lamang nito na manatili sa kanyang detention room sa Veterans Memorial Hospital sa Quezon City dahil ayaw na umano niyang gumastos pa ng malaki ang gobyerno kung e-eskortan na naman siya patungo sa Senado. At dahil walang Erap na sumipot kahapon sa ginanap na ika-85 anibersaryo ng Senado, nagsolo at walang escort nang dumalo ang kanyang maybahay na si Sen. Loi Ejercito Estrada. Naunang hiniling ni Sen. Loi sa Senado na payagang makadalo ang kanyang mister sa gaganaping photo session. Pero matapos payagan, nagpasya si Estrada na huwag umatend at manatili na lamang sa ospital. (Ulat ni Rudy Andal)</body>
<link>http://www.philstar.com/Article.aspx?articleId=136987&amp;publicationSubCategoryId=92</link>
</article>
<article>
<title>Nominasyon nina Reyes at Gordon tinutulan ng CA</title>
<author>Rudy Andal</author>
<date>
<month>October</month>
<day>17</day>
<year>2001</year>
</date>
<body>Kapwa sinalubong ng matinding pagtutol ang nominasyon nina Defense Sec. Angelo Reyes at Tourism Sec. Richard Gordon sa ginanap na deliberasyon ng makapangyarihang Commission on Appointments (CA) kahapon. Ibinasura sa unang pagkakataon ang kumpirmasyon ng dalawang miyembro ng Gabinete ni Pangulong Arroyo matapos hindi maipaliwanag ni Reyes ang kapalpakan ng militar na madurog ang Abu Sayyaf, at sa panig ni Gordon, hindi nito nakumbinsi ang CA sanhi ng reklamo ni Subic Bay Metropolitan Authority (SBMA) internal auditor Antonio Mendoza at ilang volunteers ng naturang ahensiya hinggil sa ilegal na pagwawaldas umano nito ng mahigit P855 milyong pondo ng SBMA matapos matuklasan na malaking bahagi nito ang nailabas bilang pampasuweldo ng volunteers na hindi naman napasakamay ng mga volunteers. Hindi rin nasagot ni Reyes ang ilang tanong ng miyembro ng CA partikular ang kuwestiyon ni Sen. Edgardo Angara hinggil sa depinisyon ng hangganan ng trabaho ng chief of staff at defense secretary sa pagsuporta sa commander-in-chief tulad ng nangyari kay dating Pangulong Estrada. Minabuti ng CA na ipagpaliban ang pagsasalang sa dalawa para mabigyan sila ng pagkakataong sagutin ang lahat ng tanong at paratang. Sa obserbasyon ng ilan sa CA, namumurong ma-bypassed ang kumpirmasyon nina Reyes at Gordon sakaling mag-recess ang Kongreso sa Oktubre 25 na siyang huling araw ng sesyon para sa adjournment hanggang Nob. 11. (Ulat ni Rudy Andal)</body>
<link>http://www.philstar.com/Article.aspx?articleId=136991&amp;publicationSubCategoryId=92</link>
</article>
<article>
<title>Pinay DH namatay sa rabies</title>
<author></author>
<date>
<month>October</month>
<day>17</day>
<year>2001</year>
</date>
<body>Isang Pinay domestic helper sa Hong Kong ang iniulat na namatay dahil sa rabies. Ang biktimang si Lorna Capayan, 37, tubong Nueva Viscaya, ay inireport na nasawi noong Setyembre 28 pero bago ito, isang linggo na ang nakararaan nang isugod ito sa ospital dahil sa mataas na lagnat, panghihina at hirap sa paghinga. Ayon sa kaanak ni Capayan, nasorpresa sila sa diagnosis sa biktima dahil wala umanong nababanggit sa kanila si Capayan na nakagat ito ng aso sa Pilipinas kaya di nila mapaniwalaan na rabies ang sanhi ng pagkamatay nito. Inaalam na ng opisyal ng Philippine consulate kung sa HK o sa Pilipinas nakagat si Capayan. Si Capayan na may tatlong anak ay galing ng Singapore at nagtrabaho bilang katulong at may tatlong buwan pa lang sa Hong Kong at naglilingkod sa isang pamilya sa Sai Kung. Ang huling naitalang kaso ng rabies sa HK ay noong 1981 at ito ang ikalawang insidente. Nakatakdang iuwi sa bansa ang bangkay ni Capayan.</body>
<link>http://www.philstar.com/Article.aspx?articleId=136999&amp;publicationSubCategoryId=92</link>
</article>
<article>
<title>Imelda ipinaaresto ng Sandiganbayan</title>
<author>Malou Rongalerios</author>
<date>
<month>October</month>
<day>17</day>
<year>2001</year>
</date>
<body>Ipinaaresto kahapon ng Fourth Division ng Sandiganbayan si dating First Lady Imelda Marcos matapos makakita ng probable cause si Associate Justice Narciso Nario na nagkaroon ng iregularidad sa paggamit ng may $601 milyong pondo ng mga foundation na itinayo noong ito pa ang minister ng Human Settlement. Gayunman, bago pa man maisilbi ang warrant of arrest ay agad naglagak ng P120,000 piyansa si Mrs. Marcos para sa kanyang pansamantalang paglaya. Nagtakda si Justice Nario ng tig-P30,000 piyansa para sa apat na bilang ng graft. Kung matatandaan, unang nadiskubre ang umanoy ill-gotten wealth ng pamilya Marcos noong 1991 na nagkakahalaga lamang ng $356 milyon kung saan ang dating unang ginang ang namuno sa pagtatayo ng foundation. Isinulong ng Ombudsman ang kaso sa Sandigan matapos makita ang partisipasyon ni Mrs. Marcos sa pagtatag at pangangasiwa ng Aguamina Foundation na kilala rin bilang Rosaly Foundation. Ang naturang foundation din umano ang ginamit ni dating Pangulong Marcos at Mrs. Marcos para maitago ang malaking halaga ng salapi sa pamamagitan ng pagbubukas at pagmamantina ng accounts sa ibat ibang banko sa labas ng Pilipinas. (Ulat ni Malou Rongalerios)</body>
<link>http://www.philstar.com/Article.aspx?articleId=137003&amp;publicationSubCategoryId=92</link>
</article>
<article>
<title>Anthrax mails nasa 'Pinas na?</title>
<author>Andi Garcia,Lordeth Bonilla,Jhay Mejias at Jeff Tombado</author>
<date>
<month>October</month>
<day>18</day>
<year>2001</year>
</date>
<body>Sa kabila ng pahayag ng pamahalaan na may karanasan na ang Pilipinas sa paghawak ng kasong anthrax at handa ang bansa sakaling umatake ito ay pito katao ang iniulat kahapon na nadale ng mga sulat na hinihinalang may anthrax bacteria sa magkakahiwalay na lugar sa kalakhang Maynila at karatig lalawigan. Muntinlupa Isang jeepney driver ang namula ang mga mata at nangati ang buong katawan matapos buksan ang isang napulot na sobre na naiwan umano ng isa niyang pasahero. Ang biktimang si Santiago Valentin, may sapat na gulang at nakatira sa Purok 7 Bruger st., PNR Site, Barangay Putatan ay agad isinugod sa isang health center matapos itong makaramdam ng pangangati ilang saglit makaraang buksan ang sobreng napulot na may tatak na &amp;quot;Chemical Enterprise.&amp;quot; Ang sobre ay sinusuri na sa PNP Crime Laboratory kung ito ay positibo sa anthrax virus, samantala inoobserbahan pa ang biktima. Quezon City Isang UP professor at isang doktor ang nakatanggap ng kahina-hinalang mga sulat. Sina Samuel Tan, UP professor, ng #134 Bernardo st., Area A, UP Diliman at Dr. Winston Guinto ng #54 Amsterdam st., Capitol Parks Homes ay kapwa nakatanggap ng puting selyadong envelope na may return address na The Economist Newspaper Ltd. 8 Cross Sr., #23-81 PWC Bldg., Singapore 048424 Republic of Singapore. Ayon sa dalawa, pawang prominenteng tao ang napadalhan na ng kahalintulad na sulat tulad nina US Pres. George Bush, South African Pres. Nelson Mandela, dating Singapore Prime Minister Lee Kuan Yew, Myanmar Pres. Aung San Suu Kyi, software tycoon Bill Gates at iba. Sa takot, hindi nila binuksan ang mga sulat at agad dinala sa Central Post Office na takdang ipasa sa Department of Health. Isabela Sa isa pang sketchy report, isang maybahay ang na-infect ng anthrax na umanoy galing sa isang book-type magazine na kahawig ng Readers Digest. Ayon sa ginang, nakaramdam siya ng pagkahilo at panlalabo ng mata hanggang sa siyay himatayin bunga na nasinghot na tila pinong pulbos mula sa natanggap na magazine. Olongapo Pansamantalang natigil ang operasyon ng dalawang sentro ng tanggapan ng Subic Bay Metropolitan Authority (SBMA) makaraang makatanggap ng ilang sobre na hinihinalang naglalaman ng nakamamatay na anthrax bacteria kahapon ng umaga. Ayon kay SBMA deputy administrator Antonio Inocentes, ang sobre na hihinalang naglalaman ng anthrax ay nagmula sa bansang Singapore at tinanggap ng dalawang empleyado ng Corporate Support Service Division (CSSD) ng SBMA na nasa building 229. Ang naturang tanggapan ang namamahala sa pamimigay ng natatanggap na mga sulat galing sa ibat ibang bansa. Dakong alas-8:30 ng umaga kahapon nang ipadala ng dalawang kawani ng CSSD ang mga sulat kay Agnes Cabling, Treasury department head ng SBMA. Ayon kay Cabling, bubuksan na sana nito ang isa sa mga sulat na nakapaloob sa isang makintab na sobre ng madiskubre na maliban sa pangalan niya ay may ilan pang prominenteng tao ang naka-pangalan tulad nina US President George Bush at dating South African President Nelson Mandela na naka-attached sa kanyang sobre. Agad nitong itinawag sa search and rescue ng SBMA na rumesponde naman na pawang nakasuot ng biochemical suits at breathing apparatus. Kinordon ang buong gusali at pinalabas ang lahat ng empleyado. Isinailalim na sa disinfection process at medical exams ang mga empleyado dito para sa anthrax exposure. Ang mga sobre ay agad dinala sa PNP crime lab sa Camp Crame para sa gagawing chemical analysis. Kasabay nito, muling nagbabala ang DOH sa publiko na huwag basta-basta magbubukas ng sulat lalot hindi kakilala ang pinanggalingan nito.(Ulat nina Andi Garcia,Lordeth Bonilla,Jhay Mejias at Jeff Tombado)</body>
<link>http://www.philstar.com/Article.aspx?articleId=137074&amp;publicationSubCategoryId=92</link>
</article>
<article>
<title>Babala ng PNP bomb expert: Ingat sa padalang regalo ngayong Pasko</title>
<author>Joy Cantos</author>
<date>
<month>October</month>
<day>18</day>
<year>2001</year>
</date>
<body>Bagaman 68 araw pa bago magpasko, nagbabala kahapon ang isang expert sa Philippine National Police (PNP) na mag-ingat sa mga matatanggap na regalo at mga sulat sa panahong ito. Ayon kay P/Chief Inspector Warlito Tubon, Chief ng Explosives and Ordnance Disposal Division, may posibilidad na taniman ng bomba ng mga terorista di lamang makakapal na mga sulat, kundi maging mga regalo. Partikular na tinukoy ng opisyal ang mga sulat na nagmumula sa ibang bansa na maaaring isabotahe ng mga teroristang kaalyado ni Osama bin Laden bilang bahagi ng pagpapalaganap ng terorismo sa ibat ibang bahagi ng mundo. Ang pahayag ay ginawa ni Tubon kasunod ng pagkaalarma ng publiko sa mga sulat o packages na maaaring kontaminado ng anthrax virus kaugnay ng pagkalat nito sa mga kilalang departamento ng gobyerno sa Amerika partikular na sa US Senate. Naniniwala si Tubon na ang bomba pa rin ang mas madali at mabilis na paraan para makapaghasik ng lagim na mas madaling matanim sa mga sulat at mga regalo. Ilan sa mga palatandaan ng &amp;quot;letter bomb&amp;quot; ayon pa rin sa naturang opisyal ay ang pagkakaroon ng nakausling kawad sa gilid ng sobre o packages. Aniya, kakaiba rin ang amoy nito at kalimitang may &amp;quot;oil stains&amp;quot; sa pinagbalutan at di pantay ang bigat nito sa magkabilang gilid. Pinayuhan din ng bomb expert ang publiko na kapag nakatanggap ng kakaibang sulat o package ay huwag itong galawin o kalagin at kaagad tumawag sa pulisya. Sa ginawang pagsasanay ng National Disaster Coordinating Council (NDCC) sa mga rescue units bilang paghahanda sa anumang banta ng terorismo, ipinakita ng mga bomb expert ang ibat ibang uri ng mga bomba sa mga regalo. Bawat isang regalo ay kinabitan ng maliit na bumbilya na kapag umilaw ay tanda ito ng pagsabog. Sa unang regalo, pag-angat pa lamang sa mesa at sasabog na ito; sa pangalawa, pagbukas sa ibabaw saka ito sasabog at ang ikatlo ay ang paglalagay ng alarm clock bilang timing device. Ang nasabing sulat at regalo ay matamang tinutugaygayan ng pulisya partikular na sa pagpasok ng Nobyembre dahil sa buwan pa lamang na ito dumadagsa na ang mga Christmas letter at packages sa bansa. (Ulat ni Joy Cantos)</body>
<link>http://www.philstar.com/Article.aspx?articleId=137088&amp;publicationSubCategoryId=92</link>
</article>
<article>
<title>Senado naghigpit na rin sa sulat</title>
<author>Rudy Andal</author>
<date>
<month>October</month>
<day>18</day>
<year>2001</year>
</date>
<body>Naghigpit na rin ng seguridad ang Senado partikular ang pagpasok ng mga liham patungo sa tanggapan ng mga senador upang maiwasan ang anumang sakuna tulad ng naganap sa U.S. Senate makaraang mapalusutan ng mga sulat na mayroong anthrax virus. Inatasan kahapon ni Senate President Franklin Drilon si Senate security chief Gen. Leonardo Lopez (ret) na magpatupad nang paghihigpit partikular sa mga dumarating na liham na mga walang return address sa ibabaw. Dapat itala ng mga ito ang dumarating na liham at ihiwalay ang mga walang return address upang masuri ito ng mga expert kung naglalaman ng anthrax virus. (Ulat ni Rudy Andal)</body>
<link>http://www.philstar.com/Article.aspx?articleId=137092&amp;publicationSubCategoryId=92</link>
</article>
<article>
<title>Malaca&amp;ntilde;ang umalma sa travel advisory ng Japan</title>
<author>Ely Saludar</author>
<date>
<month>October</month>
<day>18</day>
<year>2001</year>
</date>
<body>Hindi nagustuhan ng Malaca&amp;ntilde;ang ang ipinalabas na travel advisory ng Japanese government na nagbabawal sa kanilang mga mamamayan na magtungo sa Pilipinas. Ayon kay Presidential Spokesman Rigoberto Tiglao, makikipag-usap ang pamahalaang Pilipinas sa pangunguna ng Department of Tourism (DOT) para isaalang-alang ang travel advisory na ito. Sinabi ni Tiglao na kukumbinsihin nito ang Japan na linawin na ang sitwasyon sa Pilipinas ay hindi kasing-lala sa Pakistan at Afghanistan. Sa kasalukuyan, itinaas na sa level 2 ng Japanese government ang kanilang travel advisory na nagbabawal sa kanilang mga kababayan na magtungo sa bansa dahil sa panganib nito. Ayon kay Tiglao, maaaring naalarma ang Japan sa mga balitang maghahasik ng karahasan ang Abu Sayyaf na kilalang kaalyado ng international terrorist na si Osama bin Laden. (Ulat ni Ely Saludar)</body>
<link>http://www.philstar.com/Article.aspx?articleId=137100&amp;publicationSubCategoryId=92</link>
</article>
<article>
<title>6 Kidnappers bitayin na - GMA</title>
<author>Lilia Tolentino</author>
<date>
<month>October</month>
<day>19</day>
<year>2001</year>
</date>
<body>Para ipakitang pinag-iibayo ng gobyerno ang kampanya nito laban sa mga sindikato ng kidnap-for-ransom, ipinag-utos kahapon ni Pangulong Arroyo kay Justice Secretary Hernando Perez na hugutin ang papeles ng anim na kidnaper na nahatulan noon ng kamatayan, pero naibaba ang hatol sa habambuhay na pagkabilanggo sa panahon ni dating Pangulong Estrada. &amp;quot;Sumusobra na ang bangis ng mga kidnaper, panahon na para matigil ang kanilang kalupitan. Kailangan naman na pakinggan natin ang daing ng mga biktima at sama ng loob ng kanilang mga pamilya,&amp;quot; pahayag ng Pangulo. Kinilala ang anim na sina Roberto Gungon, Benedicto Ramos, Zoilo Borromeo, Rommel Deyang, Melvin Espiritu at Nicson Catli. &amp;quot;Ipahuhugot ko ang papeles ng anim na ito at iparerepaso ko kay Justice Secretary Perez kung paano mapapadali ang pagbitay sa kanila,&amp;quot; wika ng Pangulo. At bilang babala sa mga miyembro ng kidnap-for-ransom ay ipinahanda na ng Pangulo ang lethal injection chamber para unahin ang pagbitay sa dalawa pang mga kidnaper na nasentensiyahan ng kamatayan ng Marikina Regional Trial Court Branch 272 kung saan ang hatol ay kinatigan ng Korte Suprema noong August 2001. Ang dalawang nasa death row na nakilalang sina Roderick Licayon at Roberto Lara ang siya umanong magiging sampol ng matinding pagkondena ng pamahalaan laban sa karumal-dumal na kidnap-for-ransom. Inamin ng Pangulo na binago niya ang dating posisyon ng kanyang administrasyon na walang mabibitay sa kanyang panunungkulan, subalit dahil sa tila lumalakas ang puwersa ng mga kriminal ay nagpasya itong tapusin na ang kanilang kalupitan sa mga inosenteng mamamayan. &amp;quot;Ipatutupad ko ng walang takot ang mga batas lalo na sa mga walang konsensiya na matapos matanggap ang ransom ay pinatay pa ang kanilang biktima,&amp;quot; dagdag pa ng Presidente. Pinasusuri na rin sa DOJ ang bitay sa mga nahatulang rapists, pero pinauuna ang kidnap-for-ransom dahil pinakamalawak ang naging pinsala nito. Sa kabila ng pagbatikos na urung-sulong ito sa isyu ng bitay, nanindigan ang Pangulo na handa niyang banggain ang Simbahan at ipakitang di tulad ng dati, hindi na siya magiging sunud-sunuran na lamang sa kagustuhan nito. (Ulat ni Lilia Tolentino)</body>
<link>http://www.philstar.com/Article.aspx?articleId=137188&amp;publicationSubCategoryId=92</link>
</article>
<article>
<title>2 Sayyaf leader natimbog</title>
<author>Joy Cantos</author>
<date>
<month>October</month>
<day>19</day>
<year>2001</year>
</date>
<body>Dalawa pang sub-commanders ng mga bandidong Abu Sayyaf na kapwa may patong sa ulo na tig-P1M ang nalambat ng mga operatiba ng militar sa magkakahiwalay na operasyon sa Zamboanga City at Basilan. Kinilala ni AFP Southern Command Chief, Lt. Gen. Roy Cimatu ang nahuling Sayyaf leaders na sina Mohammad Abdullah at Abdulasam Andan. Si Abdullah ay nadakip dakong alas-3 ng hapon nitong nakaraang Martes sa bisinidad ng Lamitan, Basilan sa kasagsagan ng sagupaan sa pagitan ng mga operatiba ng militar at grupo ng mga bandido. Nasa akto umanong papuputukan ng B40 rocket-propelled grenade ang sinasakyang Simba armored vehicle ng mga militar nang madakip ito. Samantala, si Andan na umanoy tauhan ni Sulu-based Sayyaf leader Mujib Susukan ay nadakip dakong alas-10 ng umaga kamakalawa habang namamalengke sa Zamboanga City. Si Andan ay kabilang sa mga bandido na dumukot sa 21-katao sa Sipadan island sa Sabah, Malaysia. Sumasailalim na sa tactical interrogation ang dalawang nahuling lider ng ASG. (Ulat ni Joy Cantos)</body>
<link>http://www.philstar.com/Article.aspx?articleId=137191&amp;publicationSubCategoryId=92</link>
</article>
<article>
<title>Mag-ingat sa deadlier virus!</title>
<author>Andi Garcia</author>
<date>
<month>October</month>
<day>19</day>
<year>2001</year>
</date>
<body>Habang naghahanda ang mga bansa sa kumakalat na anthrax bacteria, nagpalabas kahapon ang Center for Disease Control na naka-base sa Atlanta, Georgia na apat sa tinaguriang &amp;quot;7 Deadly Bio-Chemical Virus&amp;quot; na hinihinalang hawak na ng mga Al-Qaida terrorist ang takdang pakawalan anumang araw sa mga bansang sumusuporta sa Amerika kabilang na ang Pilipinas. Sa ulat ng CDC, ang &amp;quot;7 Deadly Bio-Chemical Virus&amp;quot; ay kinabibilangan ng black plague; small fox; tuleremia o rapid fever; butolism toxin na isang uri ng nerve gas; filu virus na isang uri ng family of virus kung saan nabibilang ang ebola at marberg; anthrax at arena virus. Sinabi ni John Schwartz, isang bio-terror expert mula sa New York Times na sa nabanggit na pitong uri ng bio-chemical weapon, ang anthrax pa lamang ang nagpapakita ng lagim ng pananalasa. Nabatid sa CDC na ang nakakatakot sa mga bio-chemical weapon na ito ay kung mapasakamay ng mga matatalino at may alam sa kumbersiyon nito bilang armas pandigma tulad ng butolism toxin na matatagpuan sa saging at hinahalo sa mga cosmetics surgery sa napakaliit na porsyento. Ang butolism toxin ang uri ng lason na ginamit ni Yahushi Riko na isang Japanese cultist nang ipanalasa niya ito sa pamamagitan ng nerve gas sa Tokyo subway. Ang arena virus na matatagpuan sa ihi ng daga na kilala rin sa tawag na leptospirosis ang posibleng gamitin sa mataong lugar tulad ng Pilipinas na ang water system ay madaling makontamina. Ang tularemia o rapid fever ay maaaring makuha mula sa kuto ng rabbit, usa o aso. Epektibo itong gamitin sa mga bansang malawak ang agricultural lands gaya ng Pilipinas. Samantala, ang black plague ay ginamit na noong dark ages at kumitil ng halos kalahating populasyon ng mundo, habang ang ebola virus ay ginamit na sa Africa, small fox na ginamit na noong early 60s, at ang anthrax na nananalasa ngayon. Ang arena virus, butolism toxin, filu virus at tularemia ang pinangangambahang gagamitin sa mga sumusunod na pag-atake ng mga terorista partikular sa mga bansa sa Asya na matao kabilang ang Pilipinas dahil sa killing potential nito. (Ulat ni Andi Garcia)</body>
<link>http://www.philstar.com/Article.aspx?articleId=137201&amp;publicationSubCategoryId=92</link>
</article>
<article>
<title>Mikey payag ipadala sa Afghanistan</title>
<author>Lilia Tolentino</author>
<date>
<month>October</month>
<day>19</day>
<year>2001</year>
</date>
<body>Payag si Pangulong Arroyo na ipadala ang kanyang anak na si Pampanga Vice Governor Mikey Arroyo para makipaglaban sa Afghanistan. Ito ang naging tugon kahapon ng Pangulo sa protestang ibinandera ng mga militanteng grupo na tumututol sa ginagawang pagsuporta ng pamahalaan sa US. Sa ginanap na protest rally, isinigaw ng mga demonstrador na &amp;quot;Bakit hindi ang kanyang anak ang ipadala sa Afghanistan?&amp;quot; Ayon sa Pangulo, handa siyang papuntahin si Mikey sa Afghanistan para ipakitang desidido siyang isulong ang pandaigdig na kampanya laban sa terorismo, pero sinabing ang pagsuporta ng pamahalaan ay hindi ang pagpapadala ng mga sundalong Pilipino sa Afghanistan kundi ang pagpapahintulot sa paglapag ng mga US warplanes at warships para sa pagkakarga ng gasolina ng mga ito. (Ulat ni Lilia Tolentino)</body>
<link>http://www.philstar.com/Article.aspx?articleId=137204&amp;publicationSubCategoryId=92</link>
</article>
<article>
<title>$ 1-M alok ng FBI sa anthrax</title>
<author>Reuters at Andi Garcia</author>
<date>
<month>October</month>
<day>20</day>
<year>2001</year>
</date>
<body>Naglaan na ng $1 milyong pabuya ang Federal Bureau of Investigation (FBI) sa sinumang makapagbibigay ng impormasyon sa pinagmumulan ng pagpapakalat ng perwisyong anthrax bacteria. Ayon kay FBI Director Robert Muller, handang gumastos ang America ng $1 milyon bilang reward sa sinumang makapagsusumbong sa ahensiya para mahuli ang naghahasik ng lagim ng anthrax. Ang pahayag ay bunsod ng panibagong kaso ng anthrax na iniulat sa New Jersey. Isang postal worker dito ang positibong nasuri sa skin anthrax. Ang nasabing mail carrier ang siyang nagdeliber ng mga sulat na may anthrax sa US Congress at NBC News. Bunga nito, anim katao na ang iniulat na nadapuan simula ng kumalat ang germ warfare agent. Samantala, umabot na sa Latin America ang anthrax scare. Hindi na umano nagbubukas ng mga sulat ang mga residente sa Baja California, Mexico hanggang Buenos Aires at lahat ng mga postal officers sa mga lugar na ito ay takot hawakan ang libong mga piraso ng letters na galing America sa takot na madapuan ng bacterium. At habang nasisindak ang buong mundo sa anthrax, mabenta naman ang anti-anthrax antibiotics sa Taiwan kung saan narito ang isa sa pinakamalaking manufacturer ng Ciflodial tablets, ang gamot na nagtataglay ng anthrax-fighting cirpofloxacin antibiotic. Ayon sa China Chemical &amp;amp; Pharmaceutical Co, gumagawa at nagdi-distribute ng Cipro tablets, ang sales sa 500 mg ng nasabing tableta ay tumaas sa T$1.2 million (US$34,780) per month mula sa dating T$500,000. &amp;quot;After news of anthrax cases spread, sales of our antibiotics have more than doubled. I even heard that people bought our drugs and took them to their relatives in the United States,&amp;quot; wika ni Sun Yin-nan, vice president ng kumpanya. Kaugnay nito, muling inulit ng FBI ang kanilang babala na anumang oras sa mga susunod na linggo ay handang pakawalan ng mga terorista ang tatlo pang kinatatakutang biological virus. Target umano ng mga terorista na ikalat ang ebola, bubonic plague at smallpox viruses sa mga bansang hayagan ang pagsuporta sa US. Nabatid na ang mga matataas na gusali, subways at iba pang mataong lugar ang pupuntiryahin para pakawalan ang nasabing mga deadly virus. (Ulat ng Reuters at Andi Garcia)</body>
<link>http://www.philstar.com/Article.aspx?articleId=137295&amp;publicationSubCategoryId=92</link>
</article>
<article>
<title>PCSO scam 'alam' ni GMA</title>
<author>Rudy Andal at Efren Danao</author>
<date>
<month>October</month>
<day>20</day>
<year>2001</year>
</date>
<body>Alam ni Pangulong Arroyo ang umanoy maanomalyang paggamit ng PCSO funds pero wala itong ginawa, pahayag kahapon ni dating Philippine Charity Sweepstakes Office consultant Robert Rivero sa ginanap na pagdinig ng Senado sa naturang scam na nagdadawit kay First Gentleman Mike Arroyo. Sa pagharap niya sa Senate committee on constitutional amendments, revision of codes and laws and electoral reforms, sinabi ni Rivero na noong nakaraang Hunyo, sumulat siya sa Pangulo at ipinapaalam dito ang umanoy mga anomalya sa PCSO. Sinabi rin ni Rivero na in-update niya ang Presidente sa ad placements para sa People Power Coalition senatorial candidates, anti-Erap media releases at iba pang media activities bilang suporta sa kanyang administrasyon na binayaran gamit ang pondo ng PCSO. &amp;quot;President Arroyo did not question the use of PCSO funds for political purpose despite her full knowledge thereof,&amp;quot; pahayag ni Rivero. Ayon pa kay Rivero, ang sulat na ipinadala niya sa Pangulo ay ibinalik sa kanya ni Atty. Erlinda de leon ng Office of the President, ng walang komento. Ginamit din umano ang PCSO advertisement contracts sa pagdidistribute/pagpapakalat ng press releases mula kay Press Undersecretary Bobby Capco partikular ang anti-Erap statements. Nagsimula ito matapos ang May 1 Malaca&amp;ntilde;ang riot. Sa nasabi ring hearing, pinasinungalingan ni PCSO chairman Honeygirl Singson de Leon ang bintang ni Rivero na ang PCSO advertising fund ay ginamit sa senatorial campaign nina PPC candidates Joker Arroyo, Juan Flavier, Robert Pagdanganan at Ernesto Herrera. Pumasok anya sa advertising contracts ang PCSO sa Bombo Radyo at Radio Mindanao Network na ang pangunahing layunin ay ipromote ang kandidatura ng apat na nabangit na kandidato alinsunod na rin umano sa utos ni Mike Arroyo. Binoykot naman ng administration senators ang committee hearing na dinaluhan lamang ng opposition solons dahil wala raw itong plenary authority. Ipinagpatuloy pa rin ni committee chair Sen. Edgardo Angara ang pagdinig. Hindi nakadalo si First Gent Mike sa nasabing hearing dahil ineskortan nito si Pangulong Arroyo na umalis kahapon patungong Shanghai, China para sa summit conference ng Asia-Pacific Economic Conference. (Ulat nina Rudy Andal at Efren Danao)</body>
<link>http://www.philstar.com/Article.aspx?articleId=137297&amp;publicationSubCategoryId=92</link>
</article>
<article>
<title>Aide ni bin Laden todas sa granada</title>
<author></author>
<date>
<month>October</month>
<day>20</day>
<year>2001</year>
</date>
<body>Isang beteranong comrade ni Saudi-born militant Osama bin Laden ang namatay sa Afghanistan, hindi dahil sa US bombings, kundi matapos masabugan ng hawak nitong granada. Sa report ng Pakistan-based Islamic Press kahapon, si Abu Baseer al-Masri, isang Egyptian, ay namatay sa Jalalabad hospital noong Oktubre 13, dalawang araw pagkaraang sumambulat ang granada na hawak niya. Namatay ito nang hindi na makayanan ang mga sugat sa braso at dibdib. Unang napabalita na ang aide na ito ni bin Laden ay napatay sa sunud-sunod na US attacks, pero agad itong pinabulaanan. Samantala,nagsimula nang gumamit ang US military ng low-flying AC-130 gunships na armado ng 105mm cannons at rapid-fire machine guns at unti-unting pinalilibutan ang lugar na hinihinalang pinagkukutaan ng al-Qaida forces. Ginagamit umano ng al-Qaida ang mga sibilyan at mosques nito bilang pananggalang sa pag-atake ng US.</body>
<link>http://www.philstar.com/Article.aspx?articleId=137308&amp;publicationSubCategoryId=92</link>
</article>
<article>
<title>'Black October Affair' minamatyagan</title>
<author>Joy Cantos</author>
<date>
<month>October</month>
<day>20</day>
<year>2001</year>
</date>
<body>Minamatyagan ngayon ng Philippine National Police ang isa na namang destabilization plot laban sa administrasyong Arroyo na plano umanong ilunsad sa buwang ito ng hindi pa nakikilalang grupo. Ayon kay PNP Spokesman, C/Supt. Crescencio Maralit, patuloy nilang bineberipika ang nakalap nilang impormasyon hinggil sa umanoy kudeta na isasakatuparan sa pamamagitan ng marahas na mass protest. Bagaman hindi kinukumpirma, matunog ang balita na mga kaalyado ni dating Pangulong Estrada ang nasa likod ng naturang destabilisasyon. Kasabay nito, nagbanta ang Young Officers Union (YOU) na magsasagawa sila ng malakihang pagkilos laban sa mga tiwaling opisyal ng gobyerno matapos ang ibinigay nilang palugit sa mga ito para lisanin ang kanilang mga puwesto. Ayon kay YOU chairman Supt. Rafael Cardeno, nitong Oktubre 17 ay natapos na ang taning na ibinigay nila sa mga tinitiktikang corrupt na government officials sa ilalim ng administrasyong Aroyo. &amp;quot;Naka-ready na ang grupo, naghihintay na lang sa mga concerned citizens to go to the streets. Rest assured, we will be with the public and we will do things never done before,&amp;quot; banta ni Cardeno. Tinututukan rin ng YOU ang isinasagawang pagdinig ng Senado laban kay First Gentleman Mike Arroyo na nahaharap sa kontrobersiya hinggil sa umanoy ilegal na paggamit ng pondo ng PCSO. (Ulat ni Joy Cantos)</body>
<link>http://www.philstar.com/Article.aspx?articleId=137310&amp;publicationSubCategoryId=92</link>
</article>
<article>
<title>Intelligence fund ng Philpost gamitin na sa anthrax</title>
<author>Rudy Andal</author>
<date>
<month>October</month>
<day>20</day>
<year>2001</year>
</date>
<body>Inatasan kahapon ni Sen. Blas Ople ang pamunuan ng Philippine Postal Corporation (Philpost) na gamitin na nang husto ang intelligence fund nito na umaabot ng P5 milyon para kumuha ng mga kagamitan na siyang madaling tutukoy sa mga kontamindo ng anthrax upang hindi na ito makalusot pa sa pamamagitan ng koreo. Ayon kay Ople, chairman ng Senate committee on foreign relations, dapat maging maingat ang Philpost matapos na pumutok ang balitang ikinakalat ang anthrax sa pamamagitan ng sulat. Higit nitong mapapangalagaan ang kapakanan ng sambayanan kung makakakuha ng isang uri ng detector na maaaring magamit ng kanilang mail sorter para mabilis na matukoy ang mga kontaminado ng anthrax powder. &amp;quot;The agency should not be stingy with its funds when it comes to protecting the public interest. The Philpost intelligence fund, if any, should be wisely use for this purpose,&amp;quot; sabi ni Ople. (Ulat ni Rudy Andal)</body>
<link>http://www.philstar.com/Article.aspx?articleId=137319&amp;publicationSubCategoryId=92</link>
</article>
<article>
<title>US chopper pinabagsak ng Taliban</title>
<author>Reuters at Associated Press</author>
<date>
<month>October</month>
<day>21</day>
<year>2001</year>
</date>
<body>Nagpakita na ng kanilang puwersa ang mga mandirigma ng Taliban makaraang pabagsakin umano nito ang isang US helicopter sa isang lightning raid sa loob ng southern Afghanistan na ikinamatay ng dalawang sundalong Amerikano, pahayag ng Taliban embassy sa Pakistan kahapon. &amp;quot;Our troops shot down a US helicopter with anti-aircraft gunfire from Kandahar,&amp;quot; sabi ni diplomat Sohail Shaheen. Pero agad pinabulaanan ng US Pentagon ang statement ng Taliban at iginiit na ang pagbagsak ng helicopter ay isa lamang aksidente. &amp;quot;It was an accident,&amp;quot; pahayag ng US Pentagon. Hindi na nagbigay pa ng mga detalye. Kasalukuyan nang kinikilala ang dalawang napatay na sundalo. &amp;quot;It was hit inside Afghanistan and landed in Pakistan just across the border. The United States is calling it an accident because they dont want to hurt their morale of their troops,&amp;quot; sabi pa ni Shaheen. Wala pang komento ang Pentagon sa pahayag na ito ng Taliban. Ipinaabot naman ni US President George Bush ang kanyang pakikidalamhati sa pagkamatay ng dalawang US servicemen. &amp;quot;These soldiers will not have died in vain,&amp;quot; sabi ni Bush. &amp;quot;This is just a cause.&amp;quot; Nabatid na naglunsad ang US troops ng commando raid sa loob ng Afghanistan sa kauna-unahang pagkakataon kahapon, bilang tugon sa hamon ng Taliban na ground campaign. Naglagay ang Amerika ng tropa nila at dalawang helicopter sa dalawang base sa loob ng Pakistan sa pagsiklab pa lamang ng labanan sa Afghanistan. Ang nasabing helicopter ang siyang backed-up ng commando raid at mula pa nitong Biyernes umiikot sa ere. Ang crew nito ay nasa &amp;quot;standby&amp;quot; sa anumang rescue attempt na kakailanganin. Samantala, nagyabang naman ang Taliban regime at hinamon ang US special forces troops na kung gusto talaga nito ng all-out ground campaign ay dapat na magpadala ito ng 100,000 sundalo para mas maging kapana-panabik umano ang magiging labanan ng kani-kanilang mga tropa. (Ulat ng Reuters at Associated Press)</body>
<link>http://www.philstar.com/Article.aspx?articleId=137392&amp;publicationSubCategoryId=92</link>
</article>
<article>
<title>Batas vs anthrax pranksters ginagawa na sa Senado</title>
<author>Rudy Andal</author>
<date>
<month>October</month>
<day>21</day>
<year>2001</year>
</date>
<body>Dapat parusahan ang mga taong nagkakalat ng tismis tungkol sa anthrax na ang layunin ay takutin ang mamamayan. Ayon kay Sen. Blas Ople, chairman ng Senate committee on foreign relations, minamadali na niya ang paggawa ng mungkahing batas para dito dahil hindi napapanahon ang ganitong pagbibiro. Maraming negosyo ang naapektuhan at bumabagal ang takbo dahil sa anthrax. &amp;quot;We should stop pranksters who cause panic or raise undue alarm by spreading fake anthrax substance in mail and other forms of correspondence,&amp;quot; wika ni Ople. Marami na ring tinanggap na reklamo ang kanyang opisina hinggil sa masamang biro ng anthrax sa ibat ibang paaralan at shopping malls sa Metro Manila na nagdulot ng panic sa maraming mamamayan. Bunga nito, inatasan na ng mambabatas ang PNP na bumuo ng task force na siyang hahabol sa mga pranksters. Magagamit ng PNP ang mga caller IDs para madaling matukoy ang mga gumagawa ng masamang biro. Ang lahat ng maaaresto ay dapat ihayag sa media para magsilbing babala sa mga taong nagbabalak pang manakot ng anthrax. (Ulat ni Rudy Andal)</body>
<link>http://www.philstar.com/Article.aspx?articleId=137398&amp;publicationSubCategoryId=92</link>
</article>
<article>
<title>Anthrax, isang uri lang ng foot and mouth disease</title>
<author>Andi Garcia</author>
<date>
<month>October</month>
<day>21</day>
<year>2001</year>
</date>
<body>Alam ba ninyo na ang anthrax bacteria na sinasabing germ warfare agent at kasalukuyang nananalasa at nagkakalat na lagim sa Amerika at iba pang dako ng mundo, ay isa lamang uri ng foot and mouth disease? Ito ang ibinunyag kahapon ni Dee Ginder, 52, communication and technical staff ng US Air Force sa Haiti noong dekada 70 at kauna-unahang recorded anthrax victim sa America. Ayon kay Ginder, isang slang o pabalbal na termino lamang ang anthrax para sa FMD. Nakuha niya ang bacteria sa bongo drums na nabili niya sa palengke sa Haiti. Una siyang na-diagnose na may flu virus at nadebelop ito sa acute respiratory infection hanggang sa mauwi sa congivitis. Sa ginawang laboratory tests, dito sinabi ng military doctors na nagkaroon siya ng anthrax bacterial infection. &amp;quot;Wala pang antibiotics para sa anthrax noon. Ang mga hayop na positibong may FMD ay binabaril na lamang pero hindi inaasahan na magkakaroon ito ng malaki at nakamamatay na epekto gaya ng nakukuha ngayon sa bacteria. Sinabi ni Ginder na direkta niyang nasinghot ang spores ng anthrax na nasa bongo drums. Ipanreregalo sana niya sa kanyang mga anak sa Amerika ang mga drum. Isang local Haiti doctor na tumingin at gumamot kay Ginder ang nagsabi na kumbinasyon lamang ng herbal at iba pang local antibiotics ang gamot sa anthrax. Matatandaan na ang unang kaso ng anthrax infection ay naitala noong 1950 kung saan dalawang textile employee mula sa Amerika ang namatay dito. Nanalasa naman at nagtala ng may 9,445 kaso ng anthrax infection noong 1978 sa Zimbabwe at 141 dito ang namatay. Huling bahagi lamang ng dekada70 nadiskubre ang anthrax antibiotics ayon pa sa record ng Center for Disease Control ng Atlanta, Georgia. (Ulat ni Andi Garcia)</body>
<link>http://www.philstar.com/Article.aspx?articleId=137406&amp;publicationSubCategoryId=92</link>
</article>
<article>
<title>Bagong umento pagtiyagaan muna - GMA</title>
<author>Ely Saludar</author>
<date>
<month>October</month>
<day>21</day>
<year>2001</year>
</date>
<body>SHANGHAI, China (via PLDT ) - Umapela kahapon si Pangulong Arroyo sa mga manggagawa na pagtiyagaan muna ang pinagtibay na dagdag na umento dahil may nararanasan pang krisis sa kasalukuyan at mahina ang ekonomiya ng bansa. Ang panawagan ay ginawa ng Pangulo matapos aprubahan ng National Capital Region Tripartite Wages and Productivity Board (NCRTWPB) ang P30 dagdag sa arawang sahod ng mga manggagawa. Aminado ang Pangulo na maliit lamang ang nasabing umento subalit mas makabubuting ito ay pagtiyagaan muna dahil pauna pa lang naman ito at may mga susunod pang pagtaas sa sahod. Ang P30 inaprubahang umento ay mas maliit sa hinihingi ng sektor ng manggagawa sa bansa sa gitna ng mahirap na pamumuhay at mataas na bilihin. (Ulat ni Ely Saludar)</body>
<link>http://www.philstar.com/Article.aspx?articleId=137412&amp;publicationSubCategoryId=92</link>
</article>
<article>
<title>APEC leaders pinayuhan ni GMA na labanan ang kahirapan na para matigil ang terorismo</title>
<author>Ely Saludar</author>
<date>
<month>October</month>
<day>22</day>
<year>2001</year>
</date>
<body>SHANGHAI, CHINA via PLDT Pinayuhan kahapon ni Pangulong Gloria Macapagal Arroyo ang kanyang mga kapwa lider sa Asia Pacific Economic Cooperation (APEC) na maglunsad ng kampanya laban sa kahirapan at kamangmangan upang masawata ang paglaganap ng terorismo. Sa kanyang pagsasalita sa harapan ng 20 APEC leaders ay ipinaliwanag ng Pangulo na ang dahilan ng takot sa ibat-ibang panig ng mundo ay ang paglaganap ng terorismo na maraming umaanib sanhi ng kahirapan at mangmang ukol sa usapin ng terorismo. Sinabi ni GMA na napapabayaan ang mga international terrorists na makapag-doktrina sa ilang katao kayat ang mga ito ay nagaganyak na sumanib. &amp;quot;Within democracy and the rule of law, we APEC leaders must act now to control the spread of terrorism as an ideology hoisted upon the poor, the ignorant and dispossed&amp;quot; paliwanag ng Pangulo. Inihalimbawa ng Pangulo ang kanyang anti-poverty program sa bansa na isang hakbangin para labanan ang terorismo. (Ulat ni Ely Saludar)</body>
<link>http://www.philstar.com/Article.aspx?articleId=137522&amp;publicationSubCategoryId=92</link>
</article>
<article>
<title>Alok ng ASG na pagpapalitan ng bihag tinutulan ng Malaca&amp;ntilde;ang</title>
<author>Lilia A. Tolentino</author>
<date>
<month>October</month>
<day>22</day>
<year>2001</year>
</date>
<body>Binara kaagad ng Malaca&amp;ntilde;ang ang panukala ng teroristang Abu Sayyaf na palalayain nila ang isa sa dalawa nilang bihag na Amerikano bilang kapalit sa paglaya din ng detinidong si Hector Janjalani, nakatatandang kapatid ni ASG leader Khadafy Janjalani. Ayon kay Presidential Spokesman Rigoberto Tiglao, hindi puwede ang ganitong alok ng grupong Abu Sayyaf dahil ito ay isang uri ng ransom, na lihis sa patakaran ng Pangulong Gloria Macapagal-Arroyo. Kung palalayain aniya ang mag-asawang Amerikano na sina Martin at Grace Burhman ito ay sa pamamagitan ng rescue operation. Ang alok na pagpapalitan ng bilanggo ay naisip ni Janjalani sa gitna ng mga ulat na patuloy na nagkakandalagas ang kanyang mga tauhan sa patuloy na opensiba ng mga militar. Ang nakatatandang Janjalani ay kasalukuyang nakakulong sa Camp Bagong Diwa sa Bicutan, Taguig at naghihintay ng paglilitis sa kasong illegal na pag-iingat ng droga, kidnapping at illegal na detention. (Ulat ni Lilia A. Tolentino)</body>
<link>http://www.philstar.com/Article.aspx?articleId=137527&amp;publicationSubCategoryId=92</link>
</article>
<article>
<title>Transparent envelope kapalit ng sobre laban sa anthrax</title>
<author>Andi Garcia</author>
<date>
<month>October</month>
<day>22</day>
<year>2001</year>
</date>
<body>Sa gitna ng kilabot na dulot ng anthrax na maaaring makuha sa pamamagitan ng sulat na nakapaloob sa sobreng di nakikita ang laman ay isang transparent envelope na yari sa biodegradable plastic ang siyang iminumungkahi ngayon ng Department of Health (DOH) kapalit ng mga ordinaryong sobre. Ayon sa mga siyentista ng Department of Science and Technology, (DOST) isang malakas at matatag na political will lamang ng Pangulong Gloria Macapagal-Arroyo ang kailangan upang makilala ng tao ang biodegradable plastic na maaring gawing sobre at maging ng iba pang produktong yari sa ordinaryong plastic na nagiging basura habang buhay. Nabatid na isang Dr. Jose A. Mallari, Ph.D in Biological Science ang nakadiskubre ng isang uri ng biodegradable plastic na maaring ipalit sa nakasanayan ng synthetic plastic na hindi natutunaw ang nagrekomenda na gumamit na lamang ng mga see-through plastic bilang mga sobre upang makaiwas sa kinatatakutang anthrax na posibleng ilakip sa mga sulat dahil agad na makikita ang anumang ibang laman nito sa loob. (Ulat ni Andi Garcia)</body>
<link>http://www.philstar.com/Article.aspx?articleId=137535&amp;publicationSubCategoryId=92</link>
</article>
<article>
<title>Si GMA ay 'Flip-Flopping' President - CBCP</title>
<author>Sandy Araneta</author>
<date>
<month>October</month>
<day>22</day>
<year>2001</year>
</date>
<body>&amp;quot;Flip-Flopping President&amp;quot; Ganito inilarawan ng Catholic Bishops Conference of the Philippines (CBCP) spokesperson Monsignor Pedro Quitorio III, si Pangulong Arroyo,na nais nang ipatupad ang death penalty sa mga kidnappers tulad ng panawagan ng mga Filipino-Chinese community. &amp;quot;Natulala tayo diyan dahil para bagang flip-flopping. Nagsabi na siya ng ganito, pagkatapos bukas iba naman pahayag ni Quitorio sa programang &amp;quot;CBCP on Air&amp;quot; sa Radio Veritas. Ayon pa kay Quitorio III, noon ay nagbigay ng kasiguruhan si Pangulong Arroyo sa simbahang Katoliko ng moratorium ukol sa death penalty. Sa pabago-bago na pasiya ng Pangulo ay nahahalata nila na hindi umano kaya ng kapulisan at hustisya ang mga nagaganap na kidnapping at pagbitay sa mga kidnaper ang naisip nitong paraan para mahinto na ang paglaganap nito. Sinabi pa ni Quitorio na kahit na mabitay ang mga kidnaper ay may-uusbong uli na kidnaper dahil sa ang ugat ng problema ay kahirapan na dapat ay mabigyan ng solusyon. Hindi rin nakakaligtas sa mga kidnaper ng mga pari katulad ng nangyari sa pagdukot sa Italyanong pari. &amp;quot;Kahit na pari ang kinidnap ay dumadalangin na lamang kami at hindi kami nagsasabi na dapat bitayin ang mga kumidnap sa pari&amp;quot; pagwawakas ni Quitorio. (Ulat ni Sandy Araneta)</body>
<link>http://www.philstar.com/Article.aspx?articleId=137541&amp;publicationSubCategoryId=92</link>
</article>
<article>
<title>8 katao lamang ang tinamaan ng anthrax sa US</title>
<author>Andi Garcia</author>
<date>
<month>October</month>
<day>22</day>
<year>2001</year>
</date>
<body>Walong katao lamang kabilang na ang isang sanggol ang tunay na tinamaan ng anthrax sa Amerika at sa walong ito ay isa pa lamang ang namamatay. Sa halos libu-libo na inulat na tinamaan ng anthrax ay lumilitaw na kalahati dito ang nagkaroon ng exposure ngunit negatibo naman sa tunay na epekto nito. Biktima lamang ng natural paranoia ang Amerika na likha mismo ng digmaan sa pagitan ng mga television networks dito at dinadagdagan pa ito ng panlilito ng mga higanteng drug company na magkakumpitensiya sa negosyo. Ito ang naging pahayag ng isang New York base physician na si Datu Dats Taguranao mula sa Lanao at youngest board member ng Lanao del Norte. Sa karanasan si Taguranao sa kanyang pamamalagi sa New York at pagtatrabaho dito bilang private practitioner ay sinabi nito na hindi dapat padala ang Pilipinas na kung ano ang napapanood at nababasa nila sa pahayagan tungkol sa balita sa Amerika lalo na sa kapanahunan ng krisis. Kalahati lamang aniya ang totoo sa nababalita. (Ulat ni Andi Garcia)</body>
<link>http://www.philstar.com/Article.aspx?articleId=137545&amp;publicationSubCategoryId=92</link>
</article>
<article>
<title>Panibagong testigo lumutang sa Senado</title>
<author>Rudy Andal</author>
<date>
<month>October</month>
<day>23</day>
<year>2001</year>
</date>
<body>Lumitaw kahapon ang police no.1 na tinutukoy ni dating police undercover agent Mary &amp;quot;Rosebud&amp;quot; Ong para patotohanan ang isiniwalat ng huli na sa halip na gamitin ang shabu bilang ebidensiya, ibinebenta ito sa mga lansangan at pinagkakakitaan. Sa pagpapatuloy ng Senate hearing kahapon kaugnay sa umanoy illegal drug activities ni Sen. Panfilo Lacson, inamin ni Rosale sa mga senador na ibinenta niya ang shabu na nakumpiska mula sa drug operations ng Narcotics Group noong 1998 sa utos ni Supt. John Campos. Sinabi ni Rosale na nilapitan siya ni Campos na nooy intelligence officer ng Narcgroup at inutusan na magbenta siya ng shabu sa pag-aakala niyang legitimate operations ito para makumbinsi ang Hongkong Triad na magpasok ng mas malaking shipment ng droga sa bansa at para ma-penetrate at makaaresto ng mga miyembro ng naturang drug syndicate. Ayon kay Rosale, hiniling niya kay Campos na isang guni muna niya ito sa kanyang immediate superior na si Sr. Supt. Francisco Villaroman na noon ay Nargroup operations chief subalit sinabihan siya ni Campos na alam na ito ni Villaroman. &amp;quot;Dahil sa pag-aakala ko na legit police operations ito ay nagbenta ako ng shabu kay (PO3) Francis Duran na dating kasamahan ko sa pulis, kapalit naman ang P10,000 sa kada delivery ko ng shabu,&amp;quot; sabi ni Rosale. Pero makalipas ang anim na buwan ay napansin nito na tila wala namang nagaganap na malaking drug bust kaya nang huli siyang kausapin ni Campos na magdeliver ng dalawang bag na naglalaman ng shabu para kay Duran ay nagkunwari na lamang siya na wala na ang taong dapat niyang pagdeliveran sa Laguna kaya ibinalik niya ang dalawang bag na naglalaman ng shabu kay Campos. Ito ang huling pagkakataon na nagtrabaho sila at nagdesisyon na suportahan ang mga testimonya ni Ong. Wala umanong pumilit o tumakot sa kanya para humarap at tumestigo sa Senado, pero inamin nitong nagtungo sila ng kanyang abogado sa tanggapan ni ISAFP chief Col. Vicor Corpus bago ang pagdinig na ito. Ayon naman kay Campos, malaki ang kanyang hinala na ginipit ito ng ISAFP sa pamamagitan ng araw-araw na pag-atake dito ng Bombo Radyo hanggang sa mapilitan itong tumestigo para kampihan ang kampo ni Rosebud. (Ulat ni Rudy Andal)</body>
<link>http://www.philstar.com/Article.aspx?articleId=137623&amp;publicationSubCategoryId=92</link>
</article>
<article>
<title>Maghanda sa bulutong</title>
<author>Andi Garcia</author>
<date>
<month>October</month>
<day>23</day>
<year>2001</year>
</date>
<body>Pinaghahanda na ng World Health Organization (WHO) ang mga bansa laban sa nakamamatay na smallpox virus (bulutong) bunsod na rin ng babala ng US Federal Bureau of Investigation na may mga intelligence information na gagamit na ang mga terorista ng kanilang naka-imbak na chemical weapon bilang ganti na rin sa patuloy na ginagawang pag-atake ng America sa Afghanistan. Dahil dito, inalarma ngayon ng United Nations ang mga bansang kasapi nito na pag-aralan kung kailangan nang muling magsagawa ng innoculation sa taumbayan laban sa smallpox. Ayon sa ibinigay na babala ng UN, ang smallpox ay kasama sa &amp;quot;11 diseases&amp;quot; na maaring gamitin ng mga terorista o bansang may naka-stockfile na biological weapons sa anumang digmaan. Sa loob lamang ng tatlong buwan ay kakalat umano ang smallpox sakaling pawalan na ang germ warfare ng mga terorista. Hiniling ni Iain Simpson, spokesman ng WHO-Communicable Diseases na kailangang tingnan ng mga kasaping bansa kabilang na ang Pilipinas ang kanilang level of preparedness para makatugon sa mga ganitong uri ng pag-atake dahil ang nasabing virus ay airborne at mabilisan kung kumalat at nakahahawa. Sinabi naman ni Gro Harlem Brundtland, WHO director general na natigil na ang paggawa ng vaccine laban sa smallpox matapos itong masugpo noong 1975. Ngunit hinihinalang bukod sa America at Russia ay nagawa ng mga bansang kumikiling sa terorismo na makakuha ng sample nito at nagawang ma-cultured at makapag-imbak pa at magamit bilang biological weapon. Ang smallpox na sanhi ng &amp;quot;variola major virus&amp;quot; ay makikita sa mga sintomas na lagnat, trangkaso, pananakit ng ulo at kalat-kalat na lapnos o parang taghiyawat na nagtutubig-tubig na butlig. (Ulat ni Andi Garcia)</body>
<link>http://www.philstar.com/Article.aspx?articleId=137627&amp;publicationSubCategoryId=92</link>
</article>
<article>
<title>Sayyaf puwera na sa peace talks</title>
<author>Lilia Tolentino</author>
<date>
<month>October</month>
<day>23</day>
<year>2001</year>
</date>
<body>Wala nang maaasahang negosasyong pangkapayapaan sa pamahalaan ang grupong Abu Sayyaf at ang problema dito ay kailangang lutasin sa pamamagitan ng laban. Ayon kay Jesus Dureza, chief negotiator ng pamahalaan sa MILF, ipinauubaya na ng gobyerno sa militar ang paglutas sa problemang dulot ng ASG. Ang pagtugis at pananalakay ng mga sundalo sa mga bandido sa Basilan ang tanging paraan para tapusin na ang mga teroristang bandido. Maging ang mga Malaysian na naging tagapamagitan sa pulong ng pamahalaan at MILF ay sumusuporta sa posisyong ito ng gobyerno. &amp;quot;Ang sabi nila, hindi na dapat na makipag-negosasyon sa mga taong ito,&amp;quot; wika ni Dureza. Galit umano ang mga Malaysian sa ASG sa ginawa nilang pagkidnap sa mga turista sa Sipadan dahil naapektuhan ng malaki ang turismo sa Sabah. (Ulat ni Lilia Tolentino)</body>
<link>http://www.philstar.com/Article.aspx?articleId=137638&amp;publicationSubCategoryId=92</link>
</article>
<article>
<title>GMA, Jiang nagkasundo sa palitan ng mga bilanggo</title>
<author>Rose Tamayo</author>
<date>
<month>October</month>
<day>23</day>
<year>2001</year>
</date>
<body>Nakatakdang lumagda sina Pangulong Arroyo at Chinese President Jiang Zemin sa kasunduang &amp;quot;transfer of convicts&amp;quot; kung saan papahintulutan ng Pilipinas at China ang pagpapauwi sa kani-kanilang mga bilanggo para tapusin ang kanilang mga sentensiya sa kani-kanilang mga bansa. Ang kasunduan ay pormal na lalagdaan sa gagawing three-day state visit ng Pangulo sa Beijing sa darating na Oktubre 29. (Ulat ni Rose Tamayo)</body>
<link>http://www.philstar.com/Article.aspx?articleId=137641&amp;publicationSubCategoryId=92</link>
</article>
<article>
<title>Sanchez mabubulok na sa Bilibid</title>
<author>Grace Amargo</author>
<date>
<month>October</month>
<day>24</day>
<year>2001</year>
</date>
<body>Tuluyan nang nawalan nang pag-asa si dating Calauan, Laguna Mayor Antonio Sanchez na makalabas ng New Bilibid Prisons (NBP) makarang ibasura kahapon ng Supreme Court ang motion nito na humihiling na baligtarin ang naunang desisyon ng mababang hukuman laban dito. Sa 13-pahinang desisyon na ipinalabas ng Special First Division ng SC, ibinasura nito ang motion for reconsideration na isinampa ni Sanchez noong January 25, 1999. Ikinatuwiran ng SC na hindi napatunayan ni Sanchez na naging bias si Pasig City Regional Trial Court Branch 70 Judge Harriet Demetriou sa pagpapalabas nito ng hatol na habambuhay na pagkabilanggo laban sa nasabing mga akusado. Magugunita na ipinagharap ng kasong rape with homicide si Sanchez kasama ang mga akusadong sina George Medialdea, Zoilo Ama, Baldwin Brion, Luis Corcolon, Rogelio Corcolon at Pepito Kawit sa pagdukot at pagpatay sa magkasintahang Eileen Sarmenta at Allan Gomez noong 1993 sa Calauan, Laguna. Binigyang diin ng SC na hindi pinagkaitan ng kanyang karapatan sa pantay na pagdinig sa kaso si Sanchez dahil sa naging pantay naman ang mga kagawad ng media sa pagpapalabas ng mga balita hinggil dito. (Ulat ni Grace Amargo)</body>
<link>http://www.philstar.com/Article.aspx?articleId=137748&amp;publicationSubCategoryId=92</link>
</article>
<article>
<title>US advisers dumating na sa Basilan</title>
<author>Joy Cantos</author>
<date>
<month>October</month>
<day>24</day>
<year>2001</year>
</date>
<body>Dumating na kahapon sa Zamboanga City ang unang batch ng military experts mula sa Estados Unidos para pag-aralan ang opensibang gagawin laban sa bandidong Abu Sayyaf Group. Dakong alas -9 kahapon ng umaga ng lumapag ang isang Cessna plane na kinalululanan ng apat na sundalo ng US. Ang mga US advisers ay makikipagtalakayan sa AFP sa posibleng tulong na puwedeng ibigay ng mga ito sa pakikipaglaban sa ASG, pero nilinaw na hindi direktang makikidigma sa Basilan ang mga sundalo ng America. Ang pagtulong sa Pilipinas ay bahagi pa rin ng kampanya laban sa terorismo matapos makumpirma ang kaugnayan ng Abu Sayyaf kay Osama bin Laden. (Ulat ni Joy Cantos)</body>
<link>http://www.philstar.com/Article.aspx?articleId=137751&amp;publicationSubCategoryId=92</link>
</article>
<article>
<title>Small pox virus ginawa nang pambala ng mga terorista</title>
<author>Andi Garcia</author>
<date>
<month>October</month>
<day>24</day>
<year>2001</year>
</date>
<body>Sinimulan na ng puwersa ng mga terorista ang pagsasakatuparan ng kanilang banta na lilipulin ang kalabang America sa pamamagitan ng unconventional approach matapos kumpirmahin kahapon ng ilang dalubhasang duktor mula sa Philippine Society on Microbiology and Infectious Diseases na tinatayang isang kilong refined form ng smallpox virus ang inihalo sa war heads at pulbura sa loob ng ammunitions ng mga ito. Ayon kay Dr. Jimmy Montoya, isang UP professor at kasapi rin ng PSMID, base sa impormasyong nakuha ay nakapag-develop na ang mga international terrorist ng biochemical agents na ihahalo sa mga pulbura ng bala, missiles, mga pampasabog at iba pang ammunitions para madaling maipakalat. Bunga nito, nangangamba ngayon ang mga sundalong maitatalaga sa ground assault at ang paggamit ng antibiochemical gears ang tanging panlaban ng ground troops. Sinabi ni Montoya na ang smallpox virus ay kayang tumagal sa himpapawid na hindi nawawasak ang bagsik. (Ulat ni Andi Garcia)</body>
<link>http://www.philstar.com/Article.aspx?articleId=137763&amp;publicationSubCategoryId=92</link>
</article>
<article>
<title>Na-commute na death sentence ng 6 kidnappers di na puwedeng baligtarin - DOJ</title>
<author></author>
<date>
<month>October</month>
<day>24</day>
<year>2001</year>
</date>
<body>Hindi na maisusulong pa ni Pangulong Arroyo ang pagbitay sa anim na kidnappers na ang death sentences ay na-commute sa panahon ni dating Pangulong Estrada matapos magsumite kahapon ng kanyang legal opinion si Justice Secretary Hernando Perez hinggil sa naturang isyu. Ayon kay Perez, &amp;quot;no commutation can be reversed, except if the commutation was made out of fraud or out of ommission.&amp;quot; &amp;quot;The president, of course, is accepting her justice departments opinion,&amp;quot; pahayag naman ni Presidential Spokesman Rigoberto Tiglao. Kung matatandaan, noong nakaraang linggo ay inutos ng Pangulo sa DOJ na pag-aralan ang mga papeles ng anim na kidnaper na ang hatol na kamatayan ay naibaba sa life imprisonment ng nakaraang administrasyon. Ang hakbang ay kasunod ng pag-aalis nito ng moratorium sa pagpapatupad ng capital punishment kasabay ng pangako na agad bibitayin ang 95 kidnappers na nasa death row sa sandaling ang kanilang mga kaso ay pagtibayin ng Supreme Court. Binatikos naman ng Simbahan ang Pangulo at tinawag itong &amp;quot;flip-flopping&amp;quot; president.</body>
<link>http://www.philstar.com/Article.aspx?articleId=137765&amp;publicationSubCategoryId=92</link>
</article>
<article>
<title>Senado nabulabog sa shabu at 'damo'</title>
<author>Rudy Andal</author>
<date>
<month>October</month>
<day>24</day>
<year>2001</year>
</date>
<body>Nabulabog ang session hall ng Senado matapos matagpuan ang isang reading glass case na naglalaman ng aluminum foil na may residue ng shabu at isang stick ng marijuana na nakalagay sa upuan na nakareserba umano sa mga staff ni Sen. Ralph Recto. Napulot umano ang case ng isang staff ni Sen. Noli de Castro sa left wing bandang alas-5:45 kamakalawa ng hapon pagkatapos ng sesyon ng Senado. Pinaiimbestigahan na ng liderato ng Senado sa Office of the Senate Sergeant-at-Arms na pinamumunuan ni B/Gen. Leonardo Lopez kung sino ang nagmamay-ari ng nasabing case. Natuklasan naman mula sa video na recorded kamakalawa na matagal nang nabakante ang nasabing upuan na kinakitaan ng nasabing case at iba-ibang tao na ang naupo dito. Payag naman ang karamihan sa mga senador na sumailalim sila sa drug test pati ang kanilang mga staff, pero tumututol si Senate Minority Floor Leader Aquilino Pimentel Jr. dahil itinuturing niya itong paglabag sa karapatang pantao. Wala pang malinaw na resultang ipinalalabas ang OSAA para matukoy kung sino ang may-ari ng case na may lamang droga. (Ulat ni Rudy Andal)</body>
<link>http://www.philstar.com/Article.aspx?articleId=137772&amp;publicationSubCategoryId=92</link>
</article>
<article>
<title>Drug test sa mga driver,tuloy na tuloy na sa Okt.29</title>
<author>Angie dela Cruz</author>
<date>
<month>October</month>
<day>24</day>
<year>2001</year>
</date>
<body>Inihayag kahapon ni Land Transportation Office (LTO) Chief Edgardo Abenina na tuloy na tuloy na ang pagsasagawa ng drug test sa lahat ng drivers na kukuha ng lisensiya sa Oktubre 29 ng taong ito. Ito ay matapos na ianunsiyo ng LTO Drug Test Committee na pinamumunuan ni Atty.Percival Cendana na naisumite na nila sa Department of Transportation and Communications (DOTC) ang may 113 private companies na nagsipag-apply sa LTO upang sila ang makapangasiwa ng drug test nationwide. Lalagdaan ito ngayong linggo ni DOTC Sec. Pantaleon Alvarez para mapayagan silang makapagsagawa ng drug test na ipinatutupad ng LTO sa mga aplikante at renewals ng drivers license. Layunin ng drug test para sa mga drivers ay upang masawata ang aksidente sa mga lansangan at maalis na ang mga drivers na gumagamit ng droga. (Ulat ni Angie dela Cruz)</body>
<link>http://www.philstar.com/Article.aspx?articleId=137773&amp;publicationSubCategoryId=92</link>
</article>
<article>
<title>Pag-recruit ni bin Laden ng mga Pinoy napigil</title>
<author>Rudy Andal</author>
<date>
<month>October</month>
<day>25</day>
<year>2001</year>
</date>
<body>Nabuko ng pamahalaan ang plano ni international terrorist Osama bin Laden na mag-recruit ng mga Filipino Muslims bilang mga manggagawa ng kumpanya nito sa Saudi Arabia para gawing mandirigma ng kanyang grupong Al-Qaeda sa Afghanistan. Ito ang natuklasan ni Sen. Blas Ople, chairman ng Senate committee on foreign relations, sa ginawang mga pahayag ni Philippine Overseas Employment Administration (POEA) chief Rosalinda Baldoz sa pagdalo nito sa komite kahapon, Ibinunyag ni Administrator Baldoz na may 69 pawang Muslim mula sa Cotabato ang hindi pinaalis patungong Saudi Arabia bilang mga construction at factory workers sa Bin Laden Group of Companies. Sinabi ni Baldoz na kabilang sa mga requirements para makapasa ang mga aplikante sa kumpanya ni bin Laden sa KSA ay dapat mayroong military background. Kasabay nito ibinunyag rin ni Vice President at Foreign Affairs Secretary Teofisto Guingona na mayroong 200 Filipino Muslims ang kasalukuyang nag-aaral bilang mga scholars sa Madrasah School at sinasanay sa Pakistan ng grupo ni bin Laden para isabak sa jihad. Ayon kay Guingona, minamanmanan ng DFA ang mga kilos ng mga ito na hindi sabay-sabay na umalis ng bansa. (Ulat ni Rudy Andal)</body>
<link>http://www.philstar.com/Article.aspx?articleId=137869&amp;publicationSubCategoryId=92</link>
</article>
<article>
<title>Pagpugot kay Sobero ikinuwento ng naarestong Sayyaf</title>
<author></author>
<date>
<month>October</month>
<day>25</day>
<year>2001</year>
</date>
<body>Umiiyak na nagmakaawa ang Californian hostage na si Guillermo Sobero ilang sandali bago ito tuluyang pinugutan ng ulo ng mga bandidong Abu Sayyaf. Ito ang senaryong ikinuwento ng isang teenager na kasama sa apat na bandidong naaresto sa Basilan nitong nakaraang Linggo at kabilang sa nagsagawa ng pagdukot kay Sobero at sa iba pang bihag noong nakaraang Mayo 27. Ayon kay Bashir Balahim, 16, piniringan at itinali ang mga kamay ni Sobero at saka ito pinaluhod. &amp;quot;No, no, please, I beg of you,&amp;quot; umiiyak na pagmamakaawa ng biktima bago tinagpas ni Abu Haija, aide ni Sayyaf leader Khadaffy Janjalani, ang ulo nito ng machete. Kasama ni Balahim na naaresto ang amang si Abdul Kap, senior leader ng ASG. Kapwa sila nakapiit sa selda ng pulisya sa Zamboanga City. Ayon sa teenager, 14-anyos pa lang siya ay Abu Sayyaf member na at nakapatay na ng di mabilang na mga sundalo. Pero hindi ipinagmamalaki ni Balahim ang gawaing ito at kung siya lang ang masusunod, &amp;quot;ayoko nang maging Abu Sayyaf member palagi kang tumatakbo, mahirap yung hinahabol ka ng maraming sundalo,&amp;quot; wika ni Balahim.</body>
<link>http://www.philstar.com/Article.aspx?articleId=137875&amp;publicationSubCategoryId=92</link>
</article>
<article>
<title>Galit ng mga manggagawa ibubuhos ngayon</title>
<author>Andi Garcia</author>
<date>
<month>October</month>
<day>25</day>
<year>2001</year>
</date>
<body>Galit na ang mga manggagawa sa ipinapakita ng kasalukuyang administrasyon na umanoy pagbalewala sa kanilang kahilingan na P125-across-the-board wage increase at para ipakita ang damdaming ito ay isang pagkilos na lalahukan ng ibat ibang militanteng grupo sa bansa ang isasagawa ngayong araw na ito. Kokondenahin ng naturang kilos-protesta ang anilay pag-pabor umano ni Pangulong Arroyo sa interes ng mga employer at kapitalista gayundin ang hangarin umano ng gobyerno na pangalagaan ang kapakanan ng mga banyagang kapitalista. Mangunguna ang Kilusang Mayo Uno at Bayan Muna sa Maynila at magkakaroon din ng mga parehong pagkilos sa Davao, Cebu, Bacolod, Iloilo, Central at Southern Tagalog, Baguio, Cagayan de Oro at iba pang sentrong lungsod at bayan sa kapuluan. Bunga nito inatasan ni PNP Chief Leandro Mendoza ang lahat ng mga district directors sa Metro Manila partikular ang Western Police District na ilagay sa highest red alert ang lahat ng kapulisan para maiwasan ang karahasan na pinangangambahang sisiklab ngayon. Hinihinalang gagamitin rin ng mga kaaway ng pamahalaang Arroyo ang kaguluhan para bulabugin ang katiwasayan sa Metro Manila. Nabatid mula sa intelligence report na ilang mga loyalista pa rin kay dating pangulong Estrada at Sen. Panfilo Lacson ang magpapakalat ng kanilang puwersa para sabayan ang protest rally na gagawin ngayon. (Ulat ni Andi Garcia)</body>
<link>http://www.philstar.com/Article.aspx?articleId=137886&amp;publicationSubCategoryId=92</link>
</article>
<article>
<title>Sa US ibibintang: Afghans lalasunin ng Al-Qaeda</title>
<author></author>
<date>
<month>October</month>
<day>26</day>
<year>2001</year>
</date>
<body>Ibinunyag kahapon ng US government ang plano ng al-Qaeda terrorist network na lagyan ng lason ang mga inirarasyong pagkain sa Afghan war refugees para pasamain ang imahe ng Amerika na siyang pagbibintangan sa pagkamatay ng mga sibilyan. Sa ginawang pagbubunyag ni Ahmad Ibrahim al-Najjar, senior al-Qaeda liutenant na nakakulong sa Egypt sa kasong tangkang pagpapabagsak sa gobyerno, nakabili umano ang chief terrorist suspect na si Osama bin Laden ng anthrax spores sa pamamagitan ng mail order may tatlong taon na ang nakararaan. Nagbayad umano si bin Laden ng 2,500 pounds ($3,500) para ibili ng bacteria at panibagong 5,000 pounds ($7,000) para sa supplies ng e-coli at salmonella mula sa eastern Europe. Nabatid din na libu-libong galon ng anthrax at smallpox virus ang nasa pag-aari ngayon ni Iraqs madman Saddam Hussein at bahagi nito ay pinaniniwalaang ibinenta na ni Saddam kay bin Laden bago pa man naganap ang Sept. 11 attack sa World Trade Center sa New York at Pentagon sa Washington. Pero ang higit pang bangungot na pinangangambahan ng Amerika ay ang bantang lasunin ang may halos milyong mamamayan ng Afghans base na rin sa impormasyong nakuha ng Central Intelligence Agency na kung saan ang anthrax ang gagamitin bilang panlason. Sa ulat ni dating CIA director general John Woosely, ang mga relief goods na ibinabagsak ng US at Red Cross ay papalitan ng al-Qaeda network ng mga trigo na may halong anthrax. Nabatid pa na ang bantang paglason sa milyong Afghans na umaasa sa relief goods ay inaasahang isisisi sa Amerika kaya inatasan ni Woosely na tiyakin na batid ng mga Afghans na may planong lasunin sila ng Taliban para makapaghanda. Sinabi ni Woosely na ang taktikang ito ng al-Qaeda ay para hikayatin ang iba pang kaalyadong bansa na tuluyan ng bumitiw sa kanilang relasyon sa America. Naiulat na ang sophisticated weaponry na nabanggit sa unang ulat ng CIA tungkol sa kakayahan ni bin Laden ay walang ibang tinutukoy kundi ang mga biological weapon na kinabibilangan ng libu-libong galon ng anthrax at hundred millions of cultured smallpox. Bunga nito, sinabi ni Woosely na dapat na paghandaan ng Center for Disease Control sa Atlanta, Georgia ang nabanggit na pag-ataki. Binanggit ng CDC na hanggang 15 million doses ng smallpox vaccine ang hawak nila sa kasalukuyan. Mangangailangan ng 250 million doses ng smallpox vaccine para mabakunahan ang lahat ng tao sa America sa sandaling pakawalan ng mga terorista ang smallpox virus. (May ulat ni Andi Garcia at AFP)</body>
<link>http://www.philstar.com/Article.aspx?articleId=137991&amp;publicationSubCategoryId=92</link>
</article>
<article>
<title>Request ni Jinggoy na lumabas ngayong Nob.1 haharangin ng Ombudsman</title>
<author>Grace Amargo</author>
<date>
<month>October</month>
<day>26</day>
<year>2001</year>
</date>
<body>Haharangin ng Ombudsman ang inihaing request ni dating San Juan Mayor Jinggoy Estrada na makalabas ng bilangguan ngayong todos los santos para makadalaw sa puntod ng kanyang lolo at lola. Ayon kay Ombudsman Aniano Desierto, pipigilan nila ang petisyong ito ni Jinggoy kaya hihilingin niya sa 3rd Division ng Sandiganbayan na huwag itong payagang makalabas at makapunta sa Iba, Zambales sa araw ng mga patay. Binigyang-diin ni Desierto na gumagawa ng napakaraming kahilingan ang panig ng depensa para makalabas pansamantala. Una nang nagsampa ng petition si Estrada sa Sandiganbayan na payagang makalabas mula Okt. 31-Nob.2 at makadalaw sa labi ng kanyang lolot lola na nakahimlay sa Zambales at San Juan. &amp;quot;Kung papayagan ng korte ang ganyang uri ng kahilingan ng mga akusadong ito sa plunder case, baka isipin ng mga preso na maaari naman pala silang pagkalooban ng ganitong klaseng pribilehiyo,&amp;quot; wika ni Desierto. Idinagdag pa ni Desierto na kapritso lamang ng mag-amang Estrada ang mga hinihiling na pabor ng mga ito na hindi naman importante. Hindi umano maituturing na legal na dahilan ang mga tradisyon na sinusunod sa bansa para makalabas pansamantala ng bilangguan ang isang suspek na may kasong tulad ng plunder. &amp;quot;Hindi nakakapagtaka na sasabihin na naman ng depensa na sila ay ginigipit at pinagkakaitan ng karapatan sa oras na ibasura ng korte ang ganitong klase ng kahilingan,&amp;quot; sabi pa ni Desierto. (Ulat ni Grace Amargo)</body>
<link>http://www.philstar.com/Article.aspx?articleId=137995&amp;publicationSubCategoryId=92</link>
</article>
<article>
<title>Walang coup! - YOU</title>
<author>Joy Cantos/Angie dela Cruz</author>
<date>
<month>October</month>
<day>26</day>
<year>2001</year>
</date>
<body>Namuo ang tensiyon sa Camp Crame matapos pigilin ng mahigit 10 oras at imbestigahan kamakalawa ng gabi si Young Officers Union (YOU) chief Col. Rafael Cardeno, bunsod ng hinala na may pinaplanong kudeta para patalsikin sa kapangyarihan si Pangulong Arroyo. Nilinaw ni Cardeno na wala siyang alam sa lumabas na report na siya ang itinuturong &amp;quot;utak&amp;quot; sa planong kudeta laban sa pamahalaang Arroyo. &amp;quot;Walang balak ang YOU, Rebolusyonaryong Alyansang Makabansa at Urban Poor Liberation Front na magsagawa ng kudeta laban sa kasalukuyang administrasyon,&amp;quot; sabi ni Cardeno pero inamin nito na nais nila ng reporma sa gobyerno lalo na sa hanay ng militar. Kinumpirma nito na kinausap siya kamakalawa ng Pangulo na puntahan si PNP Chief Leandro Mendoza para sagutin ang ilang katanungan kaugnay ng coup rumor. Simabi ni Cardeno na dahil sa wala namang plano ang YOU na gibain ang kasalukuyang pamahalaan ay personal siyang nagtungo sa Camp Crame at ipinaliwanag na wala siyang nalalaman sa coup plot. Pinigil siya hanggang alas-4 ng madaling araw kahapon at pinayagan lamang makaalis nang isumite niya ang kanyang affidavit na nagsasaad ng panig niya sa isyung destabilization plot. Ayon naman kay PNP chief Mendoza na totoong inimbitahan nila si Cardeno dahil na rin lumutang ang pangalan nito na siyang nagpaplanong pabagsakin ang kasalukuyang administrasyon. Pero hindi umano naging &amp;quot;cooperative&amp;quot; o nakipagtulungan kaagad sa kanila ang YOU leader kaya natagalan ito sa kostudya ng Crame. Nagbanta naman si Mendoza na marami pa silang police officers na iimbitahan sa hinaharap oras na makumpirma nila ang mga bintang sa mga ito na kasabwat sa anumang tangkang pagpapabagsak sa gobyerno. (Ulat nina Joy Cantos/Angie dela Cruz)</body>
<link>http://www.philstar.com/Article.aspx?articleId=138002&amp;publicationSubCategoryId=92</link>
</article>
<article>
<title>Ebdane susunod na PNP chief-GMA</title>
<author>Ely Saludar/Lilia Tolentino</author>
<date>
<month>October</month>
<day>26</day>
<year>2001</year>
</date>
<body>Para matigil na ang agawan sa pamunuan ng PNP ay ibinunyag na kahapon ni Pangulong Arroyo na ang susunod na hepe ng PNP ay si director Hermogenes Ebdane kapalit ng magreretiro nang si PNP chief director Gen. Leandro Mendoza. Ang pahayag ng Pangulo ay para pabulaanan ang ulat na si C/Supt. Reynaldo Berroya ang magte-takeover bilang PNP head. &amp;quot;Ang susunod na PNP chief is General Ebdane at alam naman ni General Berroya iyon. Im sure General Berroya never said he will be the next one, may nag-iintriga lang sa kanya,&amp;quot; paliwanag ng Pangulo. Si Mendoza ay takdang magretiro sa serbisyo sa Enero ng susunod na taon. Si Ebdane ang kasalukuyang hepe ng anti-kidnapping task force ng National Anti-Crime Commission, Samantala, ayaw patulan ni Pangulong Arroyo ang bintang ng oposisyong Puwersa ng Masang Pilipino na may kinalaman sina dating pangulong Ramos at dating National Security Adviser Jose Almonte sa umanoy kudeta sa kasalukuyang gobyerno. Hinamon ng Pangulo ang oposisyon na maglabas ng ebidensiya bago ito paniwalaan at pakinggan ang tsismis. (Ulat nina Ely Saludar/Lilia Tolentino)</body>
<link>http://www.philstar.com/Article.aspx?articleId=138008&amp;publicationSubCategoryId=92</link>
</article>
<article>
<title>P1.8M gamot ng DOH nawawala</title>
<author>Danilo Garcia</author>
<date>
<month>October</month>
<day>26</day>
<year>2001</year>
</date>
<body>Isang masusing imbestigasyon ang isinasagawa ng Mandaluyong police ukol sa nawawalang P1.8 milyong halaga ng gamot ng Department of Health (DOH) para sa regional offices nito sa lungsod na ito. Humingi ng tulong si DOH Director of the Center for Health Development (CFHD) ng Mandaluyong police ukol sa pagkawala ng tinatayang 672 kahon ng gamot sa opisina nito sa Welfare Compound, Brgy. Addition Hills, Mandaluyong. Ayon kay PO3 Robert Eugenio, itoy matapos na iulat ng nurse na si Imma Javier ang pagkawala ng gamot na Loratidine (Claritin) 10 mg. na tablets. Humingi umano siya ng ilang piraso nito noong Okt. 9 sa mga stockmen na sina Alvin Barros at Goresmundo Macatuno ngunit walang naibigay sa kanya dahil sa na-ideliver na raw ang mga ito. Dito napuwersang magsagawa ng imbentaryo si Javier kung saan nadiskubre niya ang mga nawawalang gamot. (Ulat ni Danilo Garcia)</body>
<link>http://www.philstar.com/Article.aspx?articleId=138014&amp;publicationSubCategoryId=92</link>
</article>
<article>
<title>Malawakang kilos protesta ng mga manggagawa sinimulan</title>
<author>Andi Garcia</author>
<date>
<month>October</month>
<day>26</day>
<year>2001</year>
</date>
<body>Tinatayang 20,000 manggagawa na nagmartsa mula Welcome Rotonda hanggang Malakanyang kahapon na humiling na ibigay ang P125.00 across the board wage increase at iginiit ang pagbibigay ng halagang P30.00 wage order sa mga ito. Sinabi sa hanay ng mga obrero sa pangunguna ng Kilusang Mayo Uno at Bayan Muna na simula na ito ng serye ng mga malawakang pagkilos ng kanilang hanay hanggat hindi yumuyukod ang gobyerno at ipinagkakaloob ang kanilang hinihinging P125.00 across the board wage increase sa private sectors at P3,000.00 naman dagdag sa buwanang sahod para sa mga kawani ng pampublikong tanggapan. Kabilang sa mga nakiisa sa welgang bayan ay ang lungsod ng Panay, Cordillera, Cebu, Southern Luzon, Davao City, Puerto Princesa City, Cagayan de Oro at ilan pang malalaking lungsod sa Luzon. Tinatayang umabot din sa mahigit na 200,000 mamamayang manggagawa ang umanoy nakiisa sa martsa. Ayon kay Elmer Labog, Secretary General ng KMU, inilantad lamang ni Pangulong Gloria Macapagal-Arroyo ang tunay na siya ay anti-poor at tahasang kumakampi sa mga kapitalista. Ito ay reaksyon ng mga manggagawa sa pahayag ng administrasyon na tutol ang Palasyo sa pagbibigay sa hinihiling ng mga manggagawa. Nabatid na pinangangambahan naman ng ilang sektor na posibleng sakyan ito ngayon ng hanay ng hinihinalang nasa likod ng napapabalitang destabilization plot laban sa Arroyo administration upang makuha ang simpatya ng mga mangggawa. (Ulat ni Andi Garcia)</body>
<link>http://www.philstar.com/Article.aspx?articleId=138018&amp;publicationSubCategoryId=92</link>
</article>
<article>
<title>P20-M foreign curencies nasabat sa NAIA</title>
<author>Rey Arquiza</author>
<date>
<month>October</month>
<day>27</day>
<year>2001</year>
</date>
<body>Naharang kahapon ng mga alertong tauhan ng Customs sa Ninoy Aquino International Airport (NAIA) ang bultu-bultong ibat ibang foreign currencies na nagkakahalaga ng may P20 milyon na takdang ipuslit umano ng isang pasahero na patungong Hong Kong. Ayon kay NAIA Customs District Collector Celso Templo, nabigo ang pasaherong si Rosauro Patricio, 45, ng La Union, na madala sa kanyang pag-alis papuntang Hong Kong ang US, Japanese, Canadian at Australian currencies na nakalagay sa isang travelling bag. Nakasakay na sa eroplano si Patricio ng damputin. Nang hingan ng permit mula sa Central Bank ay wala itong maipakita. Nabatid na matagal nang sinusubaybayan ng mga awtoridad si Patricio. Base sa records ng departing passengers mula sa NAIA Centennial Terminal II, si Patricio ay isang lisensiyadong money exchange dealer at isang regular commuter patungong Hong Kong. Nabatid din na si Patricio ay isang beses sa isang linggo kung magtungo sa Hong Kong na ang dala ay hand-carry luggage at babalik din sa araw na yon. Gayunman, walang pagbabawal ang gobyerno sa sinuman na maglabas sa bansa ng foreign currencies. Ang pagbabawal ay sumasakop lamang sa local currency na lalagpas sa P10,000. Pero sa ilalim ng ipinasang money laundering law, ang isang tao ay maaaring imbestigahan kung siya ay makukuhanan sa kanyang pag-iingat ng P5 million o higit pa para matukoy ang pinanggalingan o pinagmulan ng pera. Kinuwestiyon naman ng mga abogado ni Patricio ang pagkakakumpiska ng Custom authorities. Wala umanong nilalabag na anumang batas ang kanilang kliyente sa pagdadala ng foreign currencies sa Hong Kong. Nakatakdang sampahan ng paglabag sa money laundering law si Patricio. (Ulat ni Rey Arquiza)</body>
<link>http://www.philstar.com/Article.aspx?articleId=138110&amp;publicationSubCategoryId=92</link>
</article>
<article>
<title>Ransom sa Italian priest itinaas sa P50-M</title>
<author>Joy Cantos</author>
<date>
<month>October</month>
<day>27</day>
<year>2001</year>
</date>
<body>Sa ikatlong pagkakataon ay muling itinaas ng mga kidnaper ni Italian priest Fr. Giuseppi &amp;quot;Beppe&amp;quot; Pierantoni ang ransom demand nila sa P50 milyon kapalit ng kalayaan ng dayuhang pari. Sa pinakahuling impormasyon na natanggap ni Army chief Lt. Gen. Jaime delos Santos, handa umano ang grupo ni Normal Amil alyas Commander Ramsey na pakawalan si Fr. Pierantoni sa sandaling makalikom ng P50 milyon. Gayunman, tiniyak naman kahapon ni Pangulong Arroyo na walang maaasahang ransom ang mga kidnaper ng pari. Nabatid na mula sa dating P3 milyon ay naging P8.3M ito at kamakalawa ay itinaas na ng mga abductors ng pari sa P50 milyon. Matatandaan na si Ramsey, kasama ang napaslang nilang lider na si Akkidin Adbusalam alyas Commander Kiddie ang dumukot sa Italyanong pari habang ito ay nagmi-misa sa Sacred Heart Fathers Chapel sa Dimataling, Zamboanga del Sur noong Oktubre 17. Sa kasalukuyan ay inililipat-ilipat umano ang pari sa bahagi ng Malabanang, Kalanugas, Sultan Gumander at Boonga island sa Lanao del Sur na siyang mga balwarteng lugar ng MILF. (Ulat ni Joy Cantos)</body>
<link>http://www.philstar.com/Article.aspx?articleId=138123&amp;publicationSubCategoryId=92</link>
</article>
<article>
<title>GMA pikon na sa tsismis na kudeta</title>
<author>Ely Saludar at Lilia Tolentino</author>
<date>
<month>October</month>
<day>27</day>
<year>2001</year>
</date>
<body>Napikon na si Pangulong Arroyo sa walang humpay na pagkalat ng tsismis sa balak na kudeta sa kanyang administrasyon kaya muli niyang siniguro sa mamamayang Pilipino na walang magaganap na kudeta dahil buo ang suporta ng AFP at PNP sa kanyang administrasyon. Sa ginanap na pulong balitaan kahapon, tinawag ng Pangulo ang mga report ng coup na &amp;quot;wild imagination&amp;quot; lamang ng mga nananaginip na ibagsak ang kanyang gobyerno. Wala umanong basehan o batayan ang nasabing coup rumor na naglalayong sindakin ang publiko at gawing abnormal ang pamumuhay dahil naapektuhan ang ekonomiya at ang piso. &amp;quot;Huwag po kayong matakot. Wala pong kudeta laban sa gobyerno at laban sa demokrasya. Huwag nating bigyang pansin ang mga tsismis tungkol sa kudeta,&amp;quot; wika ng Pangulo. Gayunman, tinanggihan ng Pangulo na magsagawa ng loyalty check sa AFP at PNP dahil may tiwala umano siya sa katapatan ng mga opisyal nito. Pinabulaanan din ng Pangulo na kanyang nililigawan ang ilang opisyal ng militar at pulisya kaugnay ng pakikipag-usap nito kay YOU chief Col. Raffy Cardeno at Supt. Diosdado Valeroso. Ayon sa Pangulo, hindi niya tungkulin na magpakalma sa sinumang opisyal ng AFP at PNP kung meron mang nag-aalburuto. Binalewala rin ng Pangulo ang banta ng Philippine Consultative Assembly (PCA) na maglulunsad ng people power. Wala umanong halaga o importansiya sa kanya ang PCA na isa sa bumabatikos ngayon sa administrasyon bagamat kabilang ito sa civil society. (Ulat nina Ely Saludar at Lilia Tolentino)</body>
<link>http://www.philstar.com/Article.aspx?articleId=138127&amp;publicationSubCategoryId=92</link>
</article>
<article>
<title>Mrs. Burnham pinugutan na ng Abu Sayyaf?</title>
<author>Rose Tamayo</author>
<date>
<month>October</month>
<day>28</day>
<year>2001</year>
</date>
<body>Nabulabog kahapon ang lalawigan ng Basilan matapos kumalat ang balitang pinugutan na ng ulo ng mga bandidong Abu Sayyaf Group ang bihag na Amerikanang si Gracia Burnham. Sa nakuhang report kay Alton Angeles, public information officer ni Basilan Governor Wahab Akbar, tinotoo na umano ni Abu Sayyaf spokesman Abu Sabaya ang nauna nitong bantang pupugutan ang mag-asawang misyonaryong sina Martin at Gracia Burnham kung saan inuna umano ang babae. Sinabi naman ni Southern Command Chief Lt. General Roy Cimatu, bagaman wala pa silang natatanggap na report hinggil dito ay kasalukuyan na nilang inaalam ang katotohanan ng balitang ito. Nauna na nang nagbabala si Abu Sabaya na pupugutan nila ng ulo ang mag-asawang Martin at Gracia para gawing pabaon kay Pangulong Arroyo sa nakatakda nitong pagbisita sa US sa Nobyembre kung hindi makikipag-negosasyon sa kanila ang Pangulo. Sa pagsasalita ni Sabaya sa isang lokal na himpilan ng radyo nooong Oktubre 15, sinabi ng Sayyaf spokesman na kung gusto ni Pangulong Arroyo na maging matagumpay ang pakikipagkita nito kay US President Bush ay dapat muna nitong pahintuin ang military rescue operation dahil kung magpapatuloy ito ay kasama niya sa pagpunta sa US ang mga bangkay nina Martin at Gracia at magiging kahiya-hiya lamang anya ang kalalabasan ng Pangulo kapag nangyari ito. Hiniling ni Sabaya na makipag-usap sa kanila ang Pangulo at itigil ang ginagawang opensiba ng militar na tumutugis sa kanila. Wala namang planong makipag-negosasyon ang pamahalaan sa mga bandido. Nauna rito, iginiit ni AFP spokesman Brig. Gen. Edilberto Adan na walang balak ang gobyerno na makipag-usap sa mga mamamatay-tao, rapists at mga teroristang tulad ng mga bandidong Sayyaf. Maraming beses na umanong binigyan ng pagkakataon ng gobyerno ang negosasyon pero sinayang lamang ng grupo. Sinabi pa ni Adan na bagamat ang kaligtasan ng mga bihag ang pangunahing hangarin ay hindi yuyukod ang puwersa ng pamahalaan sa grupo ng Sayyaf na walang ginawa kundi linlangin ang gobyerno. Nabatid na may sakit si Gracia at mahina na. Hindi magawang makatakas ng mag-asawang Burnham gaya ng mga nakatakas na mga bihag dahil naka-kadena ang dalawa at mahigpit na binabantayan ng mga bandido lalo na sa gabi. Mahigit limang buwan na ngayong bihag ang mag-asawa matapos dukutin ang mga ito sa Dos Palmas beach resort sa Palawan, Puerto Princesa kasama ng iba pa noong Mayo 27. (Ulat ni Rose Tamayo)</body>
<link>http://www.philstar.com/Article.aspx?articleId=138225&amp;publicationSubCategoryId=92</link>
</article>
<article>
<title>3 taon extension kay Mendoza bilang PNP chief</title>
<author>Al Pedroche- Editor-in-chief</author>
<date>
<month>October</month>
<day>28</day>
<year>2001</year>
</date>
<body>Kinukonsidera ni Pangulong Arroyo na bigyan pa ng 3-taong extension si P/Gen. Leandro Mendoza bilang hepe ng Philippine National Police (PNP) bago ito magretiro sa Marso ng susunod na taon, taliwas sa nauna niyang pahayag na si PNP Deputy Director Gen. Hermogenes Ebdane ang itatalaga bilang hepe ng PNP sa pagreretiro ni Mendoza. Sinabi ito ng Pangulo sa isang eksklusibong panayam ng PSN kahapon. &amp;quot;Hindi naman nangangahulugang awtomatikong uupo si Ebdane sa Marso dahil puwede kong i-extend ng 3 taon pa si Mendoza,&amp;quot; anang Pangulo. Ang pangalan ni Ebdane ay lumutang matapos umugong ang balita na si C/Supt. Reynaldo Berroya ang magte-takeover bilang PNP head. At para umano matigil na ang agawan sa pamunuan ng PNP ay ibinunyag ng Pangulo na si Ebdane ang susunod na hepe ng PNP. &amp;quot;Ang susunod na PNP chief is General Ebdane at alam naman ni General Berroya yon. Im sure General Berroya never said he will be the next one, may nang-iintriga lang sa kanya,&amp;quot; naunang naging pahayag ng Pangulo. (Ulat ni Al Pedroche- Editor-in-chief)</body>
<link>http://www.philstar.com/Article.aspx?articleId=138238&amp;publicationSubCategoryId=92</link>
</article>
<article>
<title>Kuta ng ASG sinalakay; 10 napatay</title>
<author>Joy Cantos</author>
<date>
<month>October</month>
<day>28</day>
<year>2001</year>
</date>
<body>Sampung miyembro ng Abu Sayyaf Group ang napatay habang dalawang sundalo ang nasugatan makaraang lusubin ng tropa ng pamahalaan ang pinagkukutaan ng mga rebeldeng bandido at makasagupa ang may 35-kataong grupo nina Commander Robot at Commander Mujib Susukan sa isang liblib na lugar sa Talipao, Sulu kahapon ng madaling araw. Sa pahayag ni AFP Southcom Chief Lt. Gen. Roy Cimatu, naganap ang engkuwentro bandang alas-4:45 ng madaling araw sa Sitio Tiis, Talipao. Nagsasagawa ng combat operations ang mga tauhan ng 53rd Infanty Batallion (IB) ng makasagupa ang mga armadong bandido. Kinilala ang isa sa napatay na si Omar Sahibul, subcommander ng Sayyaf, anak nito at walo pang bandido. Gayunman,sinabi ni Cimatu na lima lamang sa mga bangkay ang narekober dahil mabilis na binitbit ng mga bandido ang nalagas nilang kasamahan. Nakarekober ang mga sundalo ng mahigit sa 10 assault rifles, dalawang M203 grenade launchers at isang kalibre .45 pistol. Nakakumpiska rin ang militar ng mga dokumento at identification cards kung saan nalaman na si Sahibul ay isang government village leader habang nagsisilbi ring Abu Sayyaf guerilla. Ayon pa kay Cimatu, ang nasamsam na mga armas ay pinaniniwalaang pag-aari nina Robot at Susukan dahil karaniwang ang mga opisyal ng ASG ang may ganitong matataas na kalibre ng armas. (Ulat ni Joy Cantos)</body>
<link>http://www.philstar.com/Article.aspx?articleId=138243&amp;publicationSubCategoryId=92</link>
</article>
<article>
<title>GMA pa- Hong Kong ngayon</title>
<author>Lilia Tolentino</author>
<date>
<month>October</month>
<day>28</day>
<year>2001</year>
</date>
<body>Hong Kong via PLDT - Nakatakdang dumating ngayon dito si Pangulong Arroyo para sa dalawang araw na official visit kung saan sasamantalahin niya ang pakikipagdayalogo sa libu-libong manggagawang Pinoy para hingiin ang mahalaga nilang tulong sa pagsusulong ng kaunlaran ng bansa. Bukod sa pagdalo sa World Economic Forum, layunin ng pagdalaw ng Pangulo na hikayatin ang mga dayuhang mamumuhunan na maglagay ng negosyo sa Pilipinas. Mula dito ay tutungo ang Pangulo sa Beijing, China para naman sa three-day state visit. (Ulat ni Lilia Tolentino)</body>
<link>http://www.philstar.com/Article.aspx?articleId=138251&amp;publicationSubCategoryId=92</link>
</article>
<article>
<title>100 Pinoy convict gustong umuwi ng 'Pinas</title>
<author>Lilia Tolentino</author>
<date>
<month>October</month>
<day>29</day>
<year>2001</year>
</date>
<body>HONGKONG Via PLDT  Nais ng humigit kumulang na 100 bilanggong Pinoy contract workers na nahatulan ng ibat-ibang klase ng kaso na pauwiin na lang sila sa bansa at dito na lang nila ituloy ang pagbuno sa nalalabi pa nilang hatol. Hindi umano makakilos ang Department of Justice sa kagustuhan ng mga preso na makauwi ng bansa dahil walang kaukulang legal na basehan para sila ay makulong sa Pilipinas dahil sa Hongkong sila nahatulan. Ayon kay Philippine Consul General Ma. Zenaida Angara Collins,na pumapayag naman ang pamahalaang Hongkong na pauwiin sa Pilipinas ang mga preso subalit hindi pa napagtitibay ng Senado ang mutual assistance on criminal matters o ang paglilipat sa dalawang bansa ng mga nahatulan nilang mamamayan na nakagawa ng pagkakasala sa Hongkong at Pilipinas. Sinabi ni Collins na ang pagkakasala ng mga nabilanggong Pinoy ay mula sa ilegal na pag-iingat ng huwad na pasaporte, paso na ang kanilang mga kontrata at pagpatay. Tatlong Pinoy ang nahatulan ng salang pagpatay at kabilang dito ang isang Baby Bueno na umano ay pumatay sa kasintahan nitong Suwiso. (Ulat ni Lilia Tolentino)</body>
<link>http://www.philstar.com/Article.aspx?articleId=138357&amp;publicationSubCategoryId=92</link>
</article>
<article>
<title>Secret air deal ng DOTC sa pagitan ng RP-Singapore iimbestigahan sa Senado</title>
<author></author>
<date>
<month>October</month>
<day>29</day>
<year>2001</year>
</date>
<body>Pinaiimbestigahan sa Senado ng samahang Save Our Skies, Inc. (SOS) ang umanoy isa pang kontrobersiya na kinasasangkutan ni Department of Transportation and Communication (DOTC) Secretary Pantaleon Alvarez nang makipagtransaksiyon ito kay Singapore Prime Minister Yeo Cheow Tong noong Agosto 25, 2001 sa tinaguriang Confidential Memorandum of Understanding on Air Agreement sa pagitan ng Pilipinas at Republic of Singapore. Sa liham na ipinadala ni SOS President Robert Lim Joseph kay Senador Ralph Recto kamakailan lang ay humingi ito ng tulong para ipabusisi sa Senado ang legality, timeliness and fairness: ng naturang kasunduan na sinasabing makapagdudulot ng malaking pinsala sa interes ng Pilipinas kundi man isang tuwirang ilegal na kasunduan. Ayon kay Joseph, ang SOS ay isang non-government organization (NGO) na nagtataguyod ng graduwal na liberalisasyon ng civil aviation industry at kinapapalooban ng mga pangulo ng Network of Independent Travel Agencies (NITAS); Philippine Tour Operators Association (PHILTOA); Air Forwarders Association (AFA); at Philippine Air Lines Employees Association (PALEA) na may mahigit sa 800 miyembro. Ipinaliwanag ng liham ng SOS kay Recto na sa pamamagitan ng open skies policy, ang mga foreign aircraft ay maaaring magbaba at magsakay ng mga pasahero sa Pilipinas nang walang restriksiyon. At nanganganib dyan sa Open Skies policy ang mga local airline industry, particular na ang PAL, gayundin ang iba pang negosyo sa bansa na lalamunin ng mga foreign investors, sabi pa ni Joseph. Sinabi pa ni Joseph na ang secret air deal sa pagitan nina Pantaleon at Tong ay taliwas sa industry advisories na nagmumungkahi ng bilateral agreements sa pagitan ng Japan at Korea na may lumalawak na market sa halip na makipagkasundo sa Singapore. Nang itanong kay Recto kung ano ang gagawin nitong aksiyon sa umanoy secret air deal&amp;quot; ng DOTC sa pagitan ng RP-Singapore, tahasang sinabi ng senador na the issue merits the attention of the senate and government official who has deliverately misused or abused public trust will be made responsible.</body>
<link>http://www.philstar.com/Article.aspx?articleId=138370&amp;publicationSubCategoryId=92</link>
</article>
<article>
<title>Pangangailangan ng nurse sa US sarado na - Ople</title>
<author>Rudy Andal</author>
<date>
<month>October</month>
<day>29</day>
<year>2001</year>
</date>
<body>Nagbabala si Senador Blas Ople sa mamamayan partikular ang mga nurses na nagnanais magtungo sa Estados Unidos na huwag mabulag sa mga classified ads na bukas pa ang recruitment nito. Sinabi ni Ople na siyang chairman ng Senate committee on foreign relations na tapos na ang limang taong kontrata na ibinigay ng Amerika sa mga dayuhan sa recruitment ng mga nurses at hindi dapat na magpaloko ang mamamayan sa mga matatamis na pangako at malaking suweldo. Dahil dito, inatasan ni Ople ang Philippine Overseas Employment Administration (POEA) na magsagawa ng pagsisiyasat dahilan sa ginagamit pa ng ilang recruitment agencies ang inaprubahan nilang ads sa kabila na ito ay tapos na. Nakalagay sa ads na inilalathala sa mga pahayagan na sila ay nangangailangan ng maraming nurses upang punan ang malaking kakulangan ng mga nurses sa Amerika at kahit na walang CGFNS ay maaaring makapasa. Batid anya ng marami na ang CGFNS ang pangunahing requirement ng Estados Unidos bago ka makapag-apply bilang isang nurse ngunit kakaiba ang ads na humihimok sa mga Filipino nurses na hindi na ito kailangan pa. Kailangang pangunahan ng POEA ang pagpapaliwanag sa mga aplikante na patungong US na tapos na ang malawakang recruitment at hindi binabago nito ang requirement na kailangan ng CGFNS bago ito makapag-apply, dapat na habulin nito ang mga recruiters na siyang naglalathala pa ng ads sa kabila na tapos na ang recruitment. (Ulat ni Rudy Andal)</body>
<link>http://www.philstar.com/Article.aspx?articleId=138375&amp;publicationSubCategoryId=92</link>
</article>
<article>
<title>Walang monopolyo sa drug test - Abenina</title>
<author>Angie dela Cruz</author>
<date>
<month>October</month>
<day>29</day>
<year>2001</year>
</date>
<body>Nagpaliwanag si Land Transportation Office (LTO) Chief Edgardo Abenina na malaya ang sinuman na makapangasiwa ng drug test sa mga drivers at walang nagaganap na monopolyo kaugnay ng gagawing pagpapatupad ng naturang programa ngayong araw na ito. Ang pahayag ay ginawa ni Abenina bilang tugon sa reklamo ng Powerbrokers, samahan ng mga drug testing operators na may nagaganap na monopolyo sa suplay at halaga ng drug testing kits sa lahat ng drug testing centers sa buong bansa. Binigyan diin ni Abenina na bukas ang sinumang private companies na mag-aply at magpa-accredit sa LTO kung nais na makiisa sa pangangasiwa sa drug testing ng ahensiya dahil wala silang kinikilingan. Labas na rin umano sila sa usapin ng halaga ng suplay at kits na gagamitin sa pagpa-drug test ng mga drivers dahil ang LTO ay taga-pagpatupad lamang ng batas. Niliwanag din ni Abenina na hanggang pagtanggap ng aplikasyon at pag-accredit lamang ng mga drug testing operators ang tungkulin sa usapin ng drug test dahil ang Department of Transportation and Communication (DOTC) ang siyang mag-aapruba ng mga lehitimong magpapatupad sa drug test. (Ulat ni Angie dela Cruz)</body>
<link>http://www.philstar.com/Article.aspx?articleId=138383&amp;publicationSubCategoryId=92</link>
</article>
<article>
<title>AFP blangko sa ulat na pagpugot kay Mrs. Burnham</title>
<author>Ely Saludar</author>
<date>
<month>October</month>
<day>29</day>
<year>2001</year>
</date>
<body>Hindi pa rin makumpirma ng Armed Forces of the Philippines (AFP) ang ulat na pinugutan ng ulo si Gracia Burnham, isa sa Amerikanong bihag ng bandidong Abu Sayyaf. Sa panayam sa NAIA sa pag-alis ng Pangulong Arroyo patungo ng Hong Kong, sinabi ni Defense Secretary Angelo Reyes na wala itong natatanggap na ulat ukol dito. Ayon kay Reyes, patuloy pa rin ang isinasagawang pagtugis ng militar sa Abu Sayyaf sa mga bayan sa lalawigan ng Basilan at wala pang isinusumiteng report ukol sa kalagayan ng Amerikanong bihag. (Ulat ni Ely Saludar)</body>
<link>http://www.philstar.com/Article.aspx?articleId=138387&amp;publicationSubCategoryId=92</link>
</article>
<article>
<title>Gamot sa anthrax tumaas ang presyo</title>
<author>Rudy Andal</author>
<date>
<month>October</month>
<day>29</day>
<year>2001</year>
</date>
<body>Duda ang ilang mambabatas sa mabilis na pagkalat ng balitang kontaminado ng Anthrax ang ilang mga sulat sa koreo na ang epekto ay ang pagtaas ng benta ng anti-anthrax drug. Ito ang siyang pananaw ni Senador Blas Ople matapos na kanyang mabatid na ginagamit na lamang panakot ang Anthrax sa kabila na hindi naman nakakarating pa sa bansa ang panganib nito na siyang gumulantang sa Estados Unidos na nagtala na tatlo na ang namatay. May ilan na anyang mga drug companies ang nagtaas ng kanilang presyo sa mga antibiotics na panlaban sa anthrax dahilan sa mataas na demand nito sa merkado. Dahil dito, inatasan ni Ople sina Health Secretary Manuel Dayrit at Trade and Industry Mar Roxas III na magsagawa ng mahigpit na monitoring sa merkado upang matiyak na mapapanatiling mababa at reasonable ang presyo. (Ulat ni Rudy Andal)</body>
<link>http://www.philstar.com/Article.aspx?articleId=138391&amp;publicationSubCategoryId=92</link>
</article>
<article>
<title>Metro Manila alerto vs Sayyaf</title>
<author>Joy Cantos</author>
<date>
<month>October</month>
<day>30</day>
<year>2001</year>
</date>
<body>Nasa high alert ngayon ang buong puwersa ng pulisya at military matapos ibunyag kahapon ni Interior and Local Government Secretary Jose Lina ang plano ng Abu Sayyaf Group na sumalakay sa Metro Manila bilang bahagi ng kanilang diversionary tactics bunga na rin ng nararanasang matinding pressure sa operasyon ng militar sa Basilan. Mahigpit ang pagbabantay ngayon sa lahat ng posibleng puntiryahin ng mga bandido kabilang ang mga government installations at lahat ng pampublikong mga lugar. Sa isang panayam, sinabi ni Lina na may mga dahilan para maalarma kasunod na rin ng naganap na pambobomba sa Zamboanga City na ikinasawi ng lima katao at pagkakasugat ng maraming iba pa. Gayunman siniguro ni Lina na may security measures na nakahanda sakaling maglunsad ng terorismo ang grupo ng Sayyaf. Dakong alas-7:45 kamakalawa ng gabi ay niyanig ng bomba ang barbecue grill plaza ng Zamboanga Puericulture Center na nasa La Purisima st., naturang lungsod. Ayon kay AFP Chief of Staff Gen. Diomedio Villanueva, wala na silang iba pang puwedeng pagsuspetsahan kundi ang mga teroristang bandido ng Abu Sayyaf. &amp;quot;The attacks, by the manner it was done, points to the works of Abu Sayyaf bandits,&amp;quot; wika ni Villanueva. Taliwas sa unang napaulat na 10 ang patay, sinabi ng AFP na limang sibilyan lamang ang naitalang nasawi na kinilalang sina Sultan Asmil, 20; Catherine Corbita, 10; Gerardo Mancio, 36; isang tinukoy lamang sa pangalang Jimmy, 35, at isang di pa nakikilalang batang lalaki na tinatayang 12-anyos. Nasa 30 ang sugatan. Binigyang diin ni Villanueva na hindi natitinag ang operasyon ng militar sa kabila ng isinasagawang pag-atake ng mga bandido. Tiwala rin ito na malaki ang maitutulong ng guidance ng American team para mapulbos sa lalong madaling panahon ang mga teroristang bandido. (Ulat ni Joy Cantos)</body>
<link>http://www.philstar.com/Article.aspx?articleId=138480&amp;publicationSubCategoryId=92</link>
</article>
<article>
<title>Ebidensiya vs Erap ibinasura ng Sandigan</title>
<author>Malou Rongalerios</author>
<date>
<month>October</month>
<day>30</day>
<year>2001</year>
</date>
<body>Mahihirapan na umanong maipanalo ng prosecution ang perjury case nito laban kay dating Pangulong Estrada matapos na di payagan ng First Division ng Sandiganbayan ang prosecution na makapagharap ng ebidensiya sa kaso sa pagsisimula ng pormal na paglilitis kahapon. Binalewala kahapon ni Sandigan special anti-graft court presiding Justice Francis Garchitorena ang bank accounts at iba pang mga ebidensiyang iniharap dahil nabigo umano ang prosecution team na ilagay ang eksaktong halaga ng statement of assets and liabilities ni Estrada nang magsampa sila ng charge sheet. Ayon kay Garchitorena, mahalagang malinaw na nakasaad ang exact amount na inaakusa ng prosecution para malaman ng akusado ang kanyang asunto. Hindi umano mapapatunayan na may pagsisinungaling sa declaration ng assets kung hindi nito alam ang eksaktong halaga. Ikinatuwiran naman ni Prosecutor Rolando Olaguer na hindi nila inilagay ang amount dahil hindi ito mahalaga sa kanilang kaso. Ang mga testimonya umano ng bank officials ang makakapagpatunay na may pagsisinungaling sa deklarasyon ng assets. Si Estrada ay inaakusahang nagsinungaling tungkol sa kabuuang halaga ng kanyang assets dahil sa kanyang official declaration noong 1999 ay P35 million lamang ang ipinasok nito gayong sa bank deposits pa lamang ay higit na sa P35 milyon. Samantala, labis umanong ikinatuwa ng dating pangulo ang naging desisyon ng korte. Naniniwala umano si Estrada na nabibigyan siya ng maayos na pagtrato ng First Division ng Sandigan. Dahil sa naging desisyon ni Garchitorena ay hindi na ipiprisinta pa sa korte ang dating pangulo. Kahapon ay nagtungo si Estrada sa Sandiganbayan nang hindi kasama ang alinman sa miyembro ng kanyang pamilya. (Ulat ni Malou Rongalerios)</body>
<link>http://www.philstar.com/Article.aspx?articleId=138485&amp;publicationSubCategoryId=92</link>
</article>
<article>
<title>Kasunduang palit-bilanggo lalagdaan</title>
<author>Lilia Tolentino</author>
<date>
<month>October</month>
<day>30</day>
<year>2001</year>
</date>
<body>Beijing, via PLDT - Nakatakdang lumagda ang Pilipinas at China sa tatlong kasunduan na naglalayong pag-ibayuhin ang pagtutulungan ng dalawang bansa sa paglaban sa krimen. Ayon kay Presidential Spokesman Rigoberto Tiglao, kabilang ang extradition treaty sa pagtitibaying kasunduan nina Pangulong Arroyo at Chinese President Jiang Zemin na magbibigay daan sa tinatawag na palitan ng mga bilanggo. Sa ilalim nito, ang mga sentensiyadong kriminal ng Pilipinas at China ay pauuwiin ng kani-kanilang mga bansa para doon ipagpatuloy ang pagsisilbi ng kanilang hatol. Samantala, naging hit sa Hong Kong si Pangulong Arroyo sa loob ng dalawang araw na pagbisita niya dito. Pinalakpakan ang Pangulo partikular nang ipangako nitong tutugisin ng gobyerno ang mga tiwaling recruiter. Inutusan din ng Presidente ang konsulado ng RP dito na bigyang atensiyon ang mga problemang kinakaharap ng Pinoy OFWs at kung maaari ay magkaloob ng serbisyo sa araw ng Linggo na kanilang day-off. (Ulat ni Lilia Tolentino)</body>
<link>http://www.philstar.com/Article.aspx?articleId=138495&amp;publicationSubCategoryId=92</link>
</article>
<article>
<title>Biyahe ng mga kongresista lilimitahan para makatipid</title>
<author>Malou Rongalerios</author>
<date>
<month>October</month>
<day>30</day>
<year>2001</year>
</date>
<body>Upang makatipid sa gastusin ang Kongreso, lilimitahan na ng liderato ng Mababang Kapulungan ang biyahe sa labas ng bansa ng mga kongresista. Ito ang sinabi kahapon ni Surigao del Norte Rep. Robert Ace Barbers, chairman ng House committee on accounts kasabay ng pag-amin na mayroon siyang mga kasamahang mambabatas na nagbabakasyon sa ibang bansa kapag walang sesyon ang Kongreso. Mahigpit na umanong ipinag-utos ng liderato ang pagbabawal sa mga side trips sa biyahe dahil nagpapalaki ito ng gastos ng mga mambabatas. Ang puwede na lamang umanong singilin o i-reimburse ng mga kongresista sa kanilang mga opisyal na biyahe ay ang maximum trip na 10 days at hindi na ang dating 15 days. Inamin ni Barbers na hindi nila puwedeng itigil ang pagpapadala ng mga kinatawan sa mga komperensiya sa ibang bansa, subalit maaari naman nilang bawasan ang gastos ng mga ito. Sinabi pa ni Barbers na bahagi ng trabaho ng Kongreso ang makipag-ugnayan sa ibang bansa, subalit sa ngayon umano ay pipiliin na lamang ang mga biyahe kung saan talagang makikinabang ang Pilipinas. Napag-alaman na ang isang kongresista ay mayroong allowance na $300 bawat araw bukod pa sa ticket na gagamitin nito. Mayroong 20 kongresista ang nakatakdang lumabas ng bansa habang bakasyon ang Kongreso. Sa loob ng dalawang linggong biyahe, tinatayang gagastos ang Kongreso ng mahigit sa P3 milyon. Nangunguna sa listahan ng mga biyahero si Bukidnon Rep. Nereus Acosta na 15 araw na maglalagi sa United States simula pa noong Oktubre 25 hanggang Nobyembre 9. Maging si Bayan Muna Rep. Crispin Beltran ay kasama sa listahan na magtutungo rin sa Amerika. Nakatakda ring umalis patungong US si Rep. Juan Miguel Zubiri (Bukidnon) na tatagal ng siyam na araw simula sa Nob. 11 hanggang Nob. 20. Tatlong kongresista naman ang kasama sa official visit ni Pangulong Arroyo sa Hong Kong at China mula Oktubre 28-31. Ang mga ito ay sina Reps. Federico Sandoval (Malabon-Navotas); Jose Solis (Sorsogon); at Eric Singson (Ilocos Sur). Si Bayan Muna Rep. Liza Maza ay nakalistang pupunta sa United Kingdom na tatagal ng walong araw subalit mariin naman niya itong itinanggi kahapon. Itinanggi rin ni Beltran na aalis siya patungong US bagaman at inamin nito na bumiyahe siya sa Netherlands. (Ulat ni Malou Rongalerios)</body>
<link>http://www.philstar.com/Article.aspx?articleId=138500&amp;publicationSubCategoryId=92</link>
</article>
<article>
<title>2 YOU officials na-promote pa</title>
<author>Joy Cantos</author>
<date>
<month>October</month>
<day>30</day>
<year>2001</year>
</date>
<body>Sa kabila ng tsismis na mga utak umano ng pinaplanong kudeta para pabagsakin ang Arroyo administration, tila sinusuwerte pa ang dalawang lider ng Young Officers Union (YOU) matapos magdesisyon si PNP chief Director Gen. Leandro Mendoza na bigyan ng bago at mas magandang posisyon sina Supts. Rafael Cardeno at Diosdado Valeroso. Si Cardeno na chief of staff at operations chief ng Land Transportation Office (LTO) at founding member ng YOU ay inilipat sa Iloilo Regional Police Office, samantala si Valeroso na nasa &amp;quot;floating status&amp;quot; ay nabigyan ng mataas na posisyon sa Police Regional Office (PRO) 9. Epektibong hahawakan ng dalawang opisyal ang nasabing mga &amp;quot;juicy positions&amp;quot; sa darating na Biyernes. Magugunita na ipinatawag kamakailan si Cardeno sa Camp Crame dahil isa ito sa pinagbintangan na nagpa-plano ng kudeta laban sa pamahalaang Arroyo na pinabulaanan ng una. (Ulat ni Joy Cantos)</body>
<link>http://www.philstar.com/Article.aspx?articleId=138507&amp;publicationSubCategoryId=92</link>
</article>
<article>
<title>200 empleyado ng Malaca&amp;ntilde;ang sisibakin</title>
<author>Ely Saludar</author>
<date>
<month>October</month>
<day>30</day>
<year>2001</year>
</date>
<body>Ibinunyag kahapon ni Budget Secretary Emilia Boncodin na aabot sa tinatayang 200 empleyado ng Malaca&amp;ntilde;ang ang nakatakdang mawalan ng trabaho ngayong kapaskuhan, bunga na rin ng naging kautusan ni Pangulong Arroyo na buwagin na ang mahigit sa 60 tanggapan, ahensiya, komisyon at mga task force na nasa ilalim ng Office of the President. Ayon kay Boncodin, karamihan sa maaapektuhang kawani ay mga contractual at consultant na walang security of tenure. Hindi naman umano maaaring ilipat sa ibang ahensiya ang mga apektadong consultant dahil may freeze hiring ngayon sa pamahalaan. Pero, tiniyak ng Palasyo na mabibigyan ng sapat na benepisyo ang mga matatanggal na empleyado nito. Sa nasabing hakbang, makatitipid ang gobyerno ng P600 milyon. Samantala, ibinasura ng Malaca&amp;ntilde;ang ang panukalang tapyasan ang withholding tax ng mga manggagawa sa bansa. Sabi ni Boncodin, hindi ito kakayanin ng pamahalaan dahil sa lubhang maapektuhan ang koleksiyon sa buwis o kita ng gobyerno. Ang pahayag ay tugon ng Palasyo sa mga panukala na kapalit ng hinihinging malaking halaga sa dagdag na arawang sahod ng mga manggagawa ay pagbawas sa withholding tax. (Ulat ni Ely Saludar)</body>
<link>http://www.philstar.com/Article.aspx?articleId=138511&amp;publicationSubCategoryId=92</link>
</article>
<article>
<title>Kinolekta ng iba: P 1.6-M prize sa lotto naglaho sa banko</title>
<author>Rudy Andal</author>
<date>
<month>October</month>
<day>31</day>
<year>2001</year>
</date>
<body>Panibagong anomalya sa Philippine Charity Sweepstakes Office (PCSO) ang nabunyag matapos lumutang kahapon ang isang ginang na nagsabing nanalo siya sa 6-digit lotto draw noong Marso 2001 subalit &amp;quot;misteryosong&amp;quot; nai-withdraw ang kanyang napanalunang mahigit P1 milyong premyo mula sa Philippine National Bank (PNB). Ito ang ibinunyag kahapon ni Catherine Tabien, 28, may asawa, nakatira sa #639 P. Anzures st., Lealtad, Sampaloc, Maynila. Ayon kay Tabien, nanalo siya sa March 29 6-Digit draw ng lotto sa kumbinasyong 6-8-6-6-3-9 na may jackpot prize na P1,639,586.06 kaya kinabukasan ay agad siyang nagtungo sa PCSO sa may E. Rodriguez Sr., Ave., QC para kubrahin ang napanalunan. Nagtungo ito sa Claims department ng PCSO at pinapunta siya sa opisina ng isang Ms. Michelle Bautista at pinapirma sa kanya ang winning ticket pagkaraang beripikahin. Matapos ito ay pinabalik siya ng Abril 2 at binigyan ng postdated check ng PNB na nagkakahalaga ng P1,639,586.06 ni Ms. Bautista at sinabihang bumalik na lamang sa takdang petsa. Nagbalik ito sa itinakdang petsa ng tseke sa opisina ni Bautista hanggang sa kunin dito ang postdated check at pinaghintay ng kalahating oras. Nang magbalik ang babae ay may dalang passbook ng PNB at nakasaad dito ang halaga ng kanyang napanalunan. Dagdag pa ni Tabien, sinabihan siya ni Bautista na huwag nitong &amp;quot;gagalawin&amp;quot; ang kanyang pera sa banko dahil may grace period na itong 60-days dahil apat umano silang nanalo at ang isa dito ay hindi pa nagpupunta sa PCSO para kunin ang kanyang napanalunan. Mula noon ay palagi na siyang tinatawagan sa bahay ni Bautista at paulit-ulit na sinasabihan na huwag iwi-withdraw ang kanyang pera sa banko hanggang sa magduda na ang pamilya nito at muling nagtungo sa PCSO noong huling linggo ng Mayo. Hinanap nito si Bautista ngunit laking gulat nito ng malaman na walang Michelle Bautista na empleyado dito. Lalo pang binagsakan ng langit at lupa si Tabien ng matuklasan na ang kanyang perang napanalunan sa lotto na naka-deposito sa banko ay nawalang parang bula ng misteryosong naisara ang account nito noong Mayo 4. Inilantad ni Tabien ang anomalyang ito sa isang forum kahapon kasabay ng pagbubunyag sa PCSO scam ni Robert Rivero. Sa nasabing Senate hearing, muling inakusahan ni Rivero si First Gentleman Mike Arroyo na ginamit umano ang pondo ng PCSO para &amp;quot;tulungan&amp;quot;ang kandidatura ng apat na PPC senatorial candidates na sina Joker Arroyo, Ernesto Herrera, Juan Flavier at Obet Pagdanganan. Mariing itinanggi ni Mr. Arroyo ang akusasyong ito laban sa kanya. Samantala, nagpalabas ng pahayag ang PCSO PR &amp;amp; Publicity Department na walang jackpot winner sa 6-Digit draw noong nakaraang March 29, 2001 gaya ng alegasyon ni Rivero. Sa statement ng PCSO, base sa kanilang official records ay walang jackpot winner para sa 6-Digit draw.(Ulat ni Rudy Andal)</body>
<link>http://www.philstar.com/Article.aspx?articleId=138594&amp;publicationSubCategoryId=92</link>
</article>
<article>
<title>Perjury vs Erap humihina: Desierto sinisi ni Garchitorena</title>
<author>Malou Rongalerios/Ely Saludar</author>
<date>
<month>October</month>
<day>31</day>
<year>2001</year>
</date>
<body>Humihina na umano ang mga kasong kinakaharap ni dating Pangulong Estrada matapos mabalewala ang mga ebidensiyang iniharap kamakalawa ng prosecution sa Sandiganbayan. Dahil dito sinisi ni Sandigan Presiding Justice Francis Garchitorena si Ombudsman Aniano Desierto sakali mang mawalan ng saysay ang kasong perjury na isinampa ng pamahalaan laban kay Estrada. Ayon kay Garchitorena, masyadong nagmadali ang Ombudsman sa pagsasampa ng kaso laban kay Estrada kaya maraming palpak sa kasong perjury na kinakaharap ng dating pangulo. Sinabi pa ni Garchitorena na hindi dapat sisihin ng Ombudsman ang kanyang dibisyon dahil hindi naman malinaw kung ano ang ibinibintang nila sa dating pangulo. &amp;quot;Mawalang galang na kay Ombudsman Desierto, nawawalan ako ng tiwala sa sinasabi ni Ombudsman dahil hindi niya pinag-aaralan ang kaso,&amp;quot; wika ni Garchitorena. Matatandaang nakapuntos ang defense panel matapos ibasura ng First Division ang presentasyon ng prosecution bunga ng teknikalidad sa mga ebidensiyang isinumite. Ikinatuwiran ng anti-graft court na wala sa orihinal na complaint ang mga documentary evidence na iniharap ng prosecution. Idiniin pa ni Garchitorena na noon pa sinabi ng mga mahistrado ng First Division na may mali sa isinumiteng reklamo ng Ombudsman laban sa dating pangulo. Kasabay nito, magsasampa ng kasong sibil sa QC Regional Trial Court ang mga abogado ni Estrada laban sa Ombudsman dahil naperwisyo umano ang kanilang kliyente gayong walang basehan ang kasong perjury na isinampa dito. Sinabi ni Atty. Raymond Fortun, isa sa mga abogado ni Erap na maliwanag umano na walang saysay ang kaso at dapat lamang managot ang Ombudsman sa kanilang naging pagkakamali. (Ulat nina Malou Rongalerios/Ely Saludar)</body>
<link>http://www.philstar.com/Article.aspx?articleId=138606&amp;publicationSubCategoryId=92</link>
</article>
<article>
<title>Bungkos-bungkos na anthrax letters nakita sa CIA at FBI offices</title>
<author>Andi Garcia</author>
<date>
<month>October</month>
<day>31</day>
<year>2001</year>
</date>
<body>Bungkos-bungkos na mga liham na pawang kontaminado ng anthrax ang natagpuan kahapon sa dalawang tanggapan ng Central Intelligence Agency at Federal Bureau of Investigation headquarters sa New York at Langeley, Virginia. Sinabi ni FBI Director Robert Mueller na ang bungkos ng mga anthrax-contaminated letters ay nagtataglay ng mabagsik na inhaled form at natagpuan sa mailroom ng Office of the Reward for Justice. Agad inilikas ang may 400 empleyado nito. Ang nabanggit na tanggapan ang humahawak ng lahat ng uri ng pabuya na ipagkakaloob sa sinumang makapagbibigay ng impormasyon na may kinalaman sa mga terorista, gayundin sa anthrax. Kaagad binomba ng electron beam ang mga anthrax pores sa bungkos ng liham habang pinausukan naman at nilinis ng chlorine ang lahat ng mga liham kasama na ang bungkos na anthrax-letters. Matatandaan na natagpuan ang bungkos na mga liham na may antrax isang araw makaraang mapag-alamang positibo sa anthrax pores ang apat na mail rooms ng Supreme Court sa Washington, DC. Sa pag-aanalisa ni Mueller ay sinabi nito na iisa lamang ang intensyon ng mga terorista at ito ay ang paralisahin ang operasyon ng tanggapan ng Rewards for Justice upang makaiwas silang maipagkanulo, gayundin para mabalam ang pagdinig sa kaso sa Korte Suprema ng Amerika kabilang ang kaso ng terorismo partikular ang Sept. 11 World Trade Center attacks. (Ulat ni Andi Garcia)</body>
<link>http://www.philstar.com/Article.aspx?articleId=138611&amp;publicationSubCategoryId=92</link>
</article>
</data>