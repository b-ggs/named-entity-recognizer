<?xml version="1.0" encoding="ISO-8859-1" ?>
<data>
<article>
<title>'Utak sa Dacer tukoy na' - NBI</title>
<author>Grace Amargo at Joy Cantos</author>
<date>
<month>April</month>
<day>01</day>
<year>2001</year>
</date>
<body>Tukoy na umano ng National Bureau of Investigation ang utak sa pagkidnap at pagpatay sa public relations man na si Salvador &amp;quot;Bubby&amp;quot; Dacer at sa driver nitong si Emmanuel Corbito. Ito ang nabatid kahapon sa ilang impormante sa NBI bagaman hindi sila nagbanggit ng pangalan dahil baka mabulabog ang tinutugis nilang tao. Nauna rito, inatasan ni Pangulong Gloria Macapagal-Arroyo ang NBI noong Huwebes na tugisin na ang utak sa krimen makaraang matagpuan ang mga sunog na labi ng mga biktima at madakip ang dalawa sa mga suspek. Inaasahang, kasunod ng pagsasampa ng kasong double murder at kidnaping laban sa mga nadakip na sina Jimmy Lopez at Alex Diloy, tututukan na ng NBI ang pagtukoy at pagdakip sa utak ng krimen alinsunod sa utos ng Pangulo. Kasabay nito, nabatid kay NBI-National Capital Region Director Samuel Ong na ilang pulitiko na posible umanong sangkot sa krimen ang kasalukuyang sinusubaybayan ng mga ahente ng ahensya. Gayunman, tumanggi si Ong na magbanggit ng pangalan ng sinuman sa mga pulitiko na kanilang sinusubaybayan. Isinagawa ng NBI ang naturang hakbang kasunod ng pagkakadakip kina Lopez at Diloy na nagturo sa lugar na pinagsunugan at pinaglibingan sa bangkay nina Dacer at Corbito sa Cavite. Gayunman, isinailalim na kahapon sa witness protection program ng Department of Justice sina Lopez at Diloy. Isinagawa ng DOJ ang naturang hakbang para mabigyan ng seguridad sina Lopez at Diloy na gagamitin ding testigo laban sa 10 tauhan ng Presidential Anti-Organized Crime Task Force na sangkot din sa krimen. Hiniling din ni NBI Director Reynaldo Wycoco sa DOJ na isama sa hold-order list ang naturang mga tauhan ng PAOCTF para hindi sila makalabas ng bansa. Nagbabala naman si PAOCTF Chief Director Hermogenes Ebdane na iuutos niya ang manhunt operation laban sa mga pulis na sangkot sa naturang krimen kung hindi lalantad ang mga ito. Gayunman, sinabi ni Ebdane na tiniyak sa kanya ni PAOCTF-Visayas Chief Sr. Supt. Teofilo Vina na ito at ang mga tauhan nito ay handang humarap sa mga awtoridad kapag ipinalabas ang arrest warrant laban sa kanila. Sa naunang bahagi ng imbestigasyon ng NBI sa krimen, lumitaw ang pangalan ng isang kilalang pulitiko sa Cavite dahil isa sa mga dati nitong tauhan ay naging tauhan ng PAOCTF at kasama sa mga isinangkot sa pagkawala ni Dacer. (Ulat nina Grace Amargo at Joy Cantos)</body>
<link>http://www.philstar.com/Article.aspx?articleId=126268&amp;publicationSubCategoryId=92</link>
</article>
<article>
<title>Enrile, takot sa usapang EDSA 2</title>
<author>Doris Franche</author>
<date>
<month>April</month>
<day>01</day>
<year>2001</year>
</date>
<body>Natatakot umano si Puwersa ng Masa senatorial candidate Juan Ponce Enrile na lumitaw pa ang baho ng kanyang partido kaya ayaw niyang pag-usapan sa kampanya sa halalan ang kasaysayan ng pangalawang people power revolution. Ito ang nagkakaisang tugon ng mga kandidatong senador ng People Power Coalition bilang tugon sa panawagan kamakailan ni Enrile na itigil na ng administrasyon ang pagkaladkad sa pangalan ng EDSA 2. Sinabi ni PPC senatorial candidate Liwayway Vinzons Chato na halatang may kinatatakutan si Enrile kaya allergic itong mapag-usapan ang naturang bagay. (Ulat ni Doris Franche)</body>
<link>http://www.philstar.com/Article.aspx?articleId=126269&amp;publicationSubCategoryId=92</link>
</article>
<article>
<title>Nahukay na mga buto hindi kay Dacer?</title>
<author>Delon Porcalla</author>
<date>
<month>April</month>
<day>01</day>
<year>2001</year>
</date>
<body>Sinabi ni Justice Secretary Hernando Perez sa isang panayam na wala nang halaga ang magiging resulta ng pagsusuri ng mga forensic expert ng National Bureau of Investigation sa mga nahukay na ngipin at buto na pinaniniwalaang kina Salvador &amp;quot;Bubby&amp;quot; Dacer at Emmanuel Corbito. Kinatigan ni Perez ang pahayag ni NBI Director Reynaldo Wycoco na hindi na mahalaga sa kasong double murder laban sa mga suspek ang resulta ng pagsusuri sa mga sunog na buto at ngipin dahil kinilala na ito ng dalawa sa mga suspek na sina Alex Diloy at Jimmy Lopez. Ipinahiwatig ni Perez na pansuporta lang ang forensic examination sa positibong pagkilala ng mga testigo. Sinabi pa niya na lubha nang sunog ang mga nahukay na mga buto sa Indang, Cavite kaya maaaring wala nang magamit na specimen ang mga eksperto para maeksamin. &amp;quot;Posibleng, dahil sunog na sunog na ang bangkay (nina Dacer at Corbito), wala nang natirang himaymay na magagamit ng mga forensic examiner para sa DNA ng mga biktima,&amp;quot; sabi pa ng kalihim. Bagaman inamin niya na maaaring mabulilyaso ang imbestigasyon ng NBI sakaling matuklasan na hindi kina Dacer at Corbito ang mga buto, idinepensa ni Perez ang pagkakadakip kina Lopez at Diloy na siya namang nagturo sa kinaroroonan ng mga labi ng mga biktima. (Ulat ni Delon Porcalla)</body>
<link>http://www.philstar.com/Article.aspx?articleId=126278&amp;publicationSubCategoryId=92</link>
</article>
<article>
<title>Pagtutuwid ng maling pangalan batas na</title>
<author>Malou Rongalerios</author>
<date>
<month>April</month>
<day>03</day>
<year>2001</year>
</date>
<body>Ganap nang batas ang Republic Act 9048 na inakda ni Valenzuela Congressman Magtanggol Gunigundo makaraang lagdaan ito ni Pangulong Gloria Macapagal-Arroyo noong nakaraang linggo. Sa naturang batas, ang sinumang gustong magpabago ng kanilang pangalan ay walang ibang dapat gawin kundi magpetisyon sa civil registrar. Hindi na kailangang maghabol sa korte dahil may kapangyarihan na ang civil registrar na magtuwid ng mali sa naitalang pangalan ng isang Pilipino. (Ulat ni Malou Rongalerios)</body>
<link>http://www.philstar.com/Article.aspx?articleId=126286&amp;publicationSubCategoryId=92</link>
</article>
<article>
<title>AFP, pinalalayo sa NPA zone</title>
<author>Joy Cantos</author>
<date>
<month>April</month>
<day>01</day>
<year>2001</year>
</date>
<body>Pinalalayo ni Presidential Adviser on Peace Process Eduardo Ermita ang mga sundalo ng Armed Forces of the Philippines sa mga lugar na pinamumugaran ng mga rebeldeng New Peoples Army para matigil ang mga komprontasyong maaaring makaapekto sa usapang pangkapayapaan ng pamahalaan at ng National Democratic Front. Binatikos naman ni Ermita ang pagiging marahas ng NPA na agarang naghihiganti kapag nakakakita ng mga militar na nagpapatrulya sa Southern Tagalog. Hiniling ni Ermita sa punong negosyador ng NDF na si Luis Jalandoni na sundin ng mga rebeldeng komunista ang ipinatupad nitong ceasefire at gagawin rin ng militar ang obligasyon nito para matiyak na maayos na maipapatupad ang suspension of military operations o SOMO. Ipinaimbestiga rin ni Ermita kay Defense Secretary Angelo Reyes ang pahayag ng NPA na paghihigantihan nito ang tropa ng militar na nagsasagawa ng opensiba sa Southern Tagalog sa kabila ng ipinaiiral dito na tigil-putukan. (Ulat ni Joy Cantos)</body>
<link>http://www.philstar.com/Article.aspx?articleId=126293&amp;publicationSubCategoryId=92</link>
</article>
<article>
<title>Ayuda sa fire victims ipinag-utos ni GMA sa DSWD</title>
<author>Lilia Tolentino</author>
<date>
<month>April</month>
<day>01</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo ang Department of Social Welfare and Development na pagkalooban ng lahat ng kinakailangang tulong ang mga biktima ng sunog sa Pinyahan, Quezon City noong Huwebes ng gabi. Ginawa ng Pangulo ang utos nang bisitahin niya ang mga pamilyang naapektuhan ng sunog sa East Triangle, NIA Road, sa naturang barangay. Namahagi ang Pangulo ng tulong na mga pagkain, damit at iba pang pangangailangan ng mga biktima na kasalukuyang naninirahan sa tabi ng kalsada kasama ang ilang ari-ariang naisalba nila sa sunog. Hindi kukulangin sa 1,057 pamilya ang naapektuhan ng sunog na lumamon at nagpaabo sa 500 bahay. Sa kanyang pagbisita sa naturang lugar, natuwa ang Pangulo sa isang walong buwang gulang na bata habang hawak ito ng ama na si Chris Hermida, 31. &amp;quot;Ang cute, cute ng batang ito,&amp;quot; sambit ng Pangulo. Sinabi ni Hermida na wala pang pangalan ang kanyang anak na nakatakda sanang binyagan kahapon pero hindi nga natuloy dahil sa sunog. (Ulat ni Lilia Tolentino)</body>
<link>http://www.philstar.com/Article.aspx?articleId=126294&amp;publicationSubCategoryId=92</link>
</article>
<article>
<title>Assistance center itatayo para sa commuters</title>
<author>Joy Cantos</author>
<date>
<month>April</month>
<day>01</day>
<year>2001</year>
</date>
<body>Itatatag ng magkasanib na puwersa ng Philippine National Police, Department of Interior and Local Government at ng Department of Transportation and Communications ang mga public assistance center na naglalayong pangalagaan ang seguridad ng mga motorista at pasahero sa panahon ng Semana Santa. Itatayo ang mga sentrong ito sa mga lugar na madalas pangyarihan ng sakuna sa mga national highway, mga lugar na pinangyayarihan ng krimen, ma-traffic na lugar, terminal ng bus, airport at pier. (Ulat ni Joy Cantos)</body>
<link>http://www.philstar.com/Article.aspx?articleId=126295&amp;publicationSubCategoryId=92</link>
</article>
<article>
<title>Sa Dacer-Corbito kidnap-slay:'Inosente ako!' - Erap</title>
<author>Danilo Garcia</author>
<date>
<month>April</month>
<day>02</day>
<year>2001</year>
</date>
<body>Tahasang pinabulaanan ni dating Pangulong Joseph Estrada ang paratang sa kanya ng kapwa niya dating Pangulong si Fidel V. Ramos na may kinalaman umano siya sa kasong pagpaslang sa public relations man na si Salvador &amp;quot;Bubby&amp;quot; Dacer at sa driver nitong si Emmanuel Corbito. Sa isang panayam sa proclamation rally ng mga kandidato ng Puwersa ng Masa sa San Juan kamakala-wa ng gabi, sinabi ni Estrada na hindi niya alam kung bakit siya idinadawit sa pagkidnap at pagpatay kay Dacer. &amp;quot;Wala naman akong kinalaman sa Dacer case na yan. Bahala sila kung ano ang gusto nilang sabihin,&amp;quot; sabi pa ni Estrada. Gayunman, hindi tiniyak ni Estrada kung kailan siya magtutungo sa National Bureau of Investigation para magbigay ng kanyang panig. Sinabi ng pinatalsik na pangulo na magbibigay siya ng buong suporta para sa kaliwanagan ng kaso bagaman ipinagtataka niya kung bakit pa siya kailangang ipatawag ng NBI. Nauna rito, sinabi ni Ramos sa isang panayam sa proclamation rally ng mga kandidato ng People Power Coalition sa Mandaluyong City na kasong abduction at murder ang magiging ika-13 kaso na isasampa laban kay Estrada kasunod ng iniharap na mga kasong plunder laban dito. Samantala, pormal nang iprinoklama ng PnM sa rally nito kamakalawa ng gabi ang anak ni Estrada kay Guia Gomez na si Joseph Victor bilang kandidatong mayor sa San Juan. (Ulat ni Danilo Garcia)</body>
<link>http://www.philstar.com/Article.aspx?articleId=126296&amp;publicationSubCategoryId=92</link>
</article>
<article>
<title>Kasalanan daw ni Sin kaya nasipa si Estrada</title>
<author>null</author>
<date>
<month>April</month>
<day>02</day>
<year>2001</year>
</date>
<body>Sinisi ni dating pangulong Joseph Estrada sa pagkakatalsik niya sa puwesto noong Enero 20 kasunod ng apat na araw na pangalawang people power revolution si Manila Archbishop Jaime Cardinal Sin at mga negosyanteng taga-Makati City. Sinabi ni Estrada na nagalit sa kanya si Sin nang hindi niya pinagbigyan ang mga kahilingan nito tulad ng pagkansela sa Vi-siting Forces Agreement ng Pilipinas at Amerika, pagpigil sa population control program at paghinto ng opensibang militar laban sa Moro Islamic Liberation Front sa Mindanao. &amp;quot;Hindi ko pinagbigyan si Cardinal Sin sa kanyang mga pakiusap kaya bumaligtad siya sa akin,&amp;quot; sabi ni Estrada sa harap ng kanyang 5,000 tagasuporta sa grand proclamation ng mga kandidato ng Laban ng Demokratikong Pilipino-Puwersa ng Masa sa Pinaglabanan Shrine sa San Juan kamakalawa ng gabi. Ipinaliwanag ni Estrada na tungkulin niyang pangalagaan ang pambansang interes kaya niya sinuportahan ang VFA bagaman sinasabi ni Sin na palulubhain ng kasunduan ang problema ng prostitusyon. Idinepensa rin niya ang population control program niya sa pagsasabing 1.7 milyong sanggol ang isinisilang taon-taon. Binanggit din niya na ipinursige niya ang pakikipaggiyera sa MILF noong nakaraang taon dahil ito lang ang makakasugpo sa insurgency problem sa Mindanao. Samantala, isasagawa ngayon ng mga militanteng grupo at ibang kalahok sa EDSA 2 ang protest caravan para pilitin ang Supreme Court na bawiin ang kautusan nito na nagbabawal sa pagsasampa ng kaukulang kaso at pagpapalabas ng arrest warrant laban kay Estrada. Sinabi ng partylist group na Bayan Muna na magtutungo ang kanilang grupo sa Baguio City na pinagdarausan sa kasalukuyan ng mga sesyon ng Mataas na Hukuman. (Ulat ninaJose Rodel Clapano at Mayen Jaymalin)</body>
<link>http://www.philstar.com/Article.aspx?articleId=126297&amp;publicationSubCategoryId=92</link>
</article>
<article>
<title>Nasaan si Tan?</title>
<author>Christina M. Mendez</author>
<date>
<month>April</month>
<day>02</day>
<year>2001</year>
</date>
<body>Nakipag-ugnayan kahapon ang National Bureau of Investigation sa pulisya at militar para matunton ang kinaroroonan ng negosyanteng si Dante Tan ng Best World Resources na napaulat na nagtago makaraang madakip ang dalawa sa mga suspek sa pagdukot at pagpatay sa public relations man na si Salvador Dacer. Tinitingnan ng mga impormante mula sa intelligence community ang dalawang nakarekord na address ni Tan para maberipika ang report na nawawala ang negosyante. Wala na umanong nakatira sa isa sa mga bahay ni Tan nang puntahan ito ng mga ahente ng pulisya. &amp;quot;Posibleng nagdesisyon siya na lumayo sa kontrobersya. Kung dinukot siya, dapat sanang nagsumbong sa mga awtoridad ang kanyang pamilya,&amp;quot; wika ng isang mataas na opisyal ng pulisya. Naunang inihayag ng pamilya ni Dacer na, nang mawala ang biktima noong Nobyembre 24, may bitbit itong dalawang attache case na naglalaman ng mga dokumentong may kinalaman sa BW Resources at malaking halaga ng pera. Mahalaga umano ang naturang mga dokumento sa noon ay impeachment trial laban kay dating Pangulong Joseph Estrada. Wala umano ang naturang mga attache case nang matagpuan ang puting Toyota Revo ni Dacer sa Maragondon, Cavite. (Ulat ni Christina M. Mendez)</body>
<link>http://www.philstar.com/Article.aspx?articleId=126298&amp;publicationSubCategoryId=92</link>
</article>
<article>
<title>P 1,500 kapalit ng buhay ni Dacer</title>
<author>Jose Aravilla</author>
<date>
<month>April</month>
<day>02</day>
<year>2001</year>
</date>
<body>Masarap na pagkain sa isang magandang restawran at P1,500 ang kapalit umano ng pagpatay sa public relations man na si Salvador &amp;quot;Bubby&amp;quot; Dacer at driver nitong si Emmanuel Corbito. Ito ang nabunyag sa affidavit na isinumite sa National Bureau of Investigation ng isa sa dalawang nadakip na suspek na residente ng Cavite at nagsilbing testigo sa kaso na si Alex Diloy. Sinasabi umano ni Diloy sa kanyang affidavit na P1,000 ang tinanggap niya mula sa isa sa mga kasabwat sa krimen matapos patayin sina Dacer at Corbito noong Nobyembre 24, 2000. Tumanggap din siya ng dagdag na P500 noong nakaraang Pasko pero hindi na niya inusisa ang dahilan dito. Tangi lang ginawa ni Diloy pagkatanggap niya ng pera ang pagtulong sa pagpatay kina Dacer at Corbito. &amp;quot;Maaaring iyon ang ibinayad sa kanya pero hindi karaniwan na mabigyan lang basta ng ganoong pera si Diloy,&amp;quot; sabi ng mga imbestigador ng NBI-National Capital Region. Gayunman, hindi mabatid kung regular na tumatanggap ng ibang pera mula sa nagpakana ng krimen sina Diloy, kapwa nito magsasakang si Jimmy Lopez, at iba pang kinasuhan ng double murder kaugnay ng pagdukot at pagpatay sa naturang mga biktima. Naunang napaulat na kinidnap sina Dacer at Corbito sa may hangganan ng Makati City at Manila. Sinabi nina Diloy at Lopez na pinatay muna ang mga biktima bago sinunog ang bangkay ng mga ito at inilibing sa may tabi ng isang sapa sa Indang, Cavite. Sinabi ng mga imbestigador na wala namang binabanggit si Lopez sa kanyang affidavit kung ano ang tinanggap niya kapalit ng pagsasagawa ng krimen. (Ulat ni Jose Aravilla)</body>
<link>http://www.philstar.com/Article.aspx?articleId=126299&amp;publicationSubCategoryId=92</link>
</article>
<article>
<title>P5,000 presyo sa bawa't election return?</title>
<author>Jhay Mejias</author>
<date>
<month>April</month>
<day>03</day>
<year>2001</year>
</date>
<body>Nagkakahalaga ng P5,000 bawat isa ang ibinebentang mga election return na ninakaw ng Black Samurai sa Commission on Election noong taong 1998. Ito ang nabatid kahapon kay Comelec Commissioner Luzviminda Tancangco kaugnay ng Black Samurai na isa umanong sindikato na binubuo ng ilang opisyal at empleyado ng Comelec. Sinabi ni Tancangco na nakumpirma niya ang operasyon ng naturang grupo nang isa niyang kaibigang abogado ang nakabili ng isang set ng naturang mga election return. Ito anya ang dahilan kaya, bilang tagapangulo ng printing committee, naghigpit siya sa pagpapaimprenta ng mga election return. (Ulat ni Jhay Mejias)</body>
<link>http://www.philstar.com/Article.aspx?articleId=126300&amp;publicationSubCategoryId=92</link>
</article>
<article>
<title>Enrile, napikon sa isyu ng posters</title>
<author>Doris Franche</author>
<date>
<month>April</month>
<day>03</day>
<year>2001</year>
</date>
<body>Nanawagan ang People Power Coalition kay re-electionist Sen. Juan Ponce Enrile na huwag palabasin ang kanyang pagkapikon nang dahil lang sa ulat hinggil sa kanyang mga poster sa Antique na pinagbabaklas umano. Binalaan ni PPC senatorial candidate Roberto Pagdanganan si Enrile na huwag ibintang sa PPC ang pangyayari. &amp;quot;Huwag naman siyang magturo nang wala siyang matibay na ebidensya. Unang-una, hindi naman niya nakita na mga taga-PPC ang gumawa niyon. Malay natin, iba,&amp;quot; patungkol ni Pagdanganan sa banta ni Enrile na gagantihan nito at pagbabaklasin din ang mga poster ng mga kandidato ng PPC. (Ulat ni Doris Franche)</body>
<link>http://www.philstar.com/Article.aspx?articleId=126301&amp;publicationSubCategoryId=92</link>
</article>
<article>
<title>Corpuz, Rose Bud sabit sa demolition job vs Lacson</title>
<author>Joy Cantos at Danilo Garcia</author>
<date>
<month>April</month>
<day>03</day>
<year>2001</year>
</date>
<body>Isang tauhan ng Philippine National Police na si Senior Inspector Medel Pone ang nagsampa kahapon sa Ombudsman ng mga kasong grave threat, coercion, misuse of public funds at graft and corruption laban kina Intelligence Service of the Armed Forces of the Philippines Chief Col. Victor Corpuz at dating Presidential Anti-Crime Commission secret agent Mary Rose Ong alyas Rose Bud. Sa isang pulong-balitaan sa Ciudad Fernandina, inireklamo ni Pone na nagsabwatan umano sina Corpuz at Ong para takutin siya at pilitin siyang makisama sa kampanya ng paninira o demolition job laban kay dating PNP Chief Panfilo Lacson na kasalukuyang kumakandidatong senador. Pinabulaanan naman ni Corpuz ang naturang akusasyon kasabay ng pagsasabing binabaligtad siya ni Pone makaraang masangkot ito sa pagkatay at pagsunog umano sa ilang biktima ng kidnap-for-ransom group. (Ulat ni Joy Cantos at Danilo Garcia)</body>
<link>http://www.philstar.com/Article.aspx?articleId=126302&amp;publicationSubCategoryId=92</link>
</article>
<article>
<title>Ceasefire sa kuwaresma pakiusap kay GMA</title>
<author>Malou Rongalerios</author>
<date>
<month>April</month>
<day>03</day>
<year>2001</year>
</date>
<body>Hiniling kahapon ni Las Pi&amp;ntilde;as Congressman Manuel Villar sa pamahalaan na makipagdeklara ng tigil-putukan o ceasefire sa mga rebeldeng New Peoples Army at Moro Islamic Liberation Front sa Mahal na araw sa susunod na linggo. Sinabi ni Villar na isang pagkakataon ang tigil-putukan para magunita ng taumbayan ang Semana Santa sa mapayapang paraan. &amp;quot;Ako ay nananawagan sa pamahalaan na magdeklara ng tigil-putukan sa lahat ng bahagi ng bansa na may kaguluhan,&amp;quot; sabi pa ni Villar. Sa kaugnay na ulat, nagpahayag ng kumpiyansa si Senador Loren Legarda na matutuloy ang pagpapalaya ng NPA sa matagal na nitong bihag na si Army Major Noel Buan sa kabila ng sumasagkang mga iringan. &amp;quot;Kung magiging paborable ang kundisyon, maaaring makalaya si Buan pagkatapos ng Abril 3 o bago sumapit ang Abril 8,&amp;quot; sabi ni Legarda. (Ulat ni Malou Rongalerios)</body>
<link>http://www.philstar.com/Article.aspx?articleId=126303&amp;publicationSubCategoryId=92</link>
</article>
<article>
<title>GMA, puwede nang i-text message</title>
<author>Lilia Tolentino</author>
<date>
<month>April</month>
<day>03</day>
<year>2001</year>
</date>
<body>Tumatanggap din si Pangulong Gloria Macapagal-Arroyo ng text message mula sa kanyang mga kaibigan at kakilala pero hindi niya ito sinasagot dahil baka mawili siya nang husto rito. Sinabi pa ng Pangulo na marami siyang inaasikasong trabaho para sa mamamayan kaya hindi niya gustong mawili nang husto sa text messaging. Inihayag ito ng Pangulo sa isang pulong-balitaan kahapon nang ilunsad ang proyektong TEXT GMA sa ilalim ng pangangasiwa ng Presidential Management Staff at sa pakikipagtulungan ng Globe at Smart. Inilunsad ang proyekto para makapagpadala ng mensahe sa Pangulo ang mamamayan sa pamamagitan ng computer terminal ng PAC. Sinabi ng Pangulo na direkta niyang sasagutin sa pamamagitan ng PAC ang lahat ng mensaheng ipinaabot sa kanya. Maaaring magpadala ng mensahe sa Pangulo sa pamamagitan ng mga Smart Numbers (1-3) 0919-8984621; 0918-8984622 at 0918-8984623. Mate-text din siya sa mga Globe numbers (Text GMA) 0917-8398462; at 0917-8985462. (Ulat ni Lilia Tolentino)</body>
<link>http://www.philstar.com/Article.aspx?articleId=126304&amp;publicationSubCategoryId=92</link>
</article>
<article>
<title>Tiglao, hinirang bilang Presidential Spokeman</title>
<author>Ely Saludar</author>
<date>
<month>April</month>
<day>03</day>
<year>2001</year>
</date>
<body>Pormal nang itinalaga kahapon ni Pangulong Gloria Macapagal-Arroyo ang kolumnistang si Rigoberto Tiglao bilang presidential spokesman. Ang pagiging ekonomista ni Tiglao ang isa sa batayan ng Pangulo kaya pinili nito ang una. Kasabay nito, pormal nang nanumpa sa tungkulin si Heherson Alvarez bilang kalihim ng Department of Environment and Natural Resources. (Ulat ni Ely Saludar)</body>
<link>http://www.philstar.com/Article.aspx?articleId=126305&amp;publicationSubCategoryId=92</link>
</article>
<article>
<title>Desierto, tetestigo sa 'Dacer'</title>
<author>Grace Amargo, Ellen Fernando at Butch Quejada</author>
<date>
<month>April</month>
<day>03</day>
<year>2001</year>
</date>
<body>Inihayag kahapon ni Ombudsman Aniano Desierto na nakahanda siyang tumestigo hinggil sa pagkamatay ng public relations man na si Salvador &amp;quot;Bubby&amp;quot; Dacer sakaling ipatawag siya ng National Bureau of Investigation at ng Department of Justice. Sinabi ni Desierto na handa niyang ibigay ang kanyang pahayag hinggil sa huling pag-uusap nila ni Dacer kung makakatulong ito sa paglutas sa kaso. Ginawa ni Desierto ang pahayag kasunod ng pagtatapat na nakausap niya si Dacer isang araw bago ito dinukot sa may panulukan ng Zobel St. at San Andres sa Maynila noong Nobyembre 24, 2000. Sinabi ni Desierto na, noong Nobyembre 23, inamin sa kanya ni Dacer na hindi na galit sa kanya si dating Pangulong Joseph Estrada bagaman ang una ang responsable sa destabilisasyon laban sa dating Pangulo dahil nagsilbi itong public relations man ni dating Pangulong Fidel Ramos. Wala namang naikuwento si Dacer kay Desierto na panganib sa buhay o kagalit nito. Masaya pa anya ang PR man nang maghiwalay sila matapos ang ilang oras na pag-uusap. Sinabi pa ni Desierto na magkakilala sila ni Dacer mula pa noong 1967 at madalas silang magkausap at malapit sa isa&amp;acirc;€™t isa. Samantala, isusubpoena ng NBI sina Estrada at Ramos para magbigay linaw sa kasong Dacer. Sinabi naman ni Immigration Commissioner Andrea Domingo na posibleng makapuslit palabas ng bansa ang lima sa mga suspek sa pagdukot at pagpatay kina Dacer at driver nitong si Emmanuel Corbito. Sinabi ni Domingo na wala pang kautusan si Justice Secretary Hernando Perez para ipailalim sa hold-departure order sina Sr. Supt. Teofilo Vina, dating hepe ng Presidential Anti-Organized Crime Task Force-Visayas; SPO4 Marino Soberano, SPO3 Mauro Torres, SPO2 Jose Escalante at SPO1 Crisostomo Purificacion. (Ulat nina Grace Amargo, Ellen Fernando at Butch Quejada)</body>
<link>http://www.philstar.com/Article.aspx?articleId=126306&amp;publicationSubCategoryId=92</link>
</article>
<article>
<title>Erap, binuweltahan ni Ramos</title>
<author>Grace Amargo at Joy Cantos</author>
<date>
<month>April</month>
<day>03</day>
<year>2001</year>
</date>
<body>Sinabi kahapon ni dating Pangulong Fidel V. Ramos na, noong panahon ni dating Pangulong Joseph Estrada, malamig ang Malaca&amp;ntilde;ang sa pagsasagawa ng imbestigasyon at nagkibit-balikat lang ang Philippine National Police na pinamumunuan noon ni Panfilo Lacson sa pagkawala ng public relations man na si Salvador Dacer at driver nitong si Emmanuel Corbito. Ginawa ni Ramos ang pahayag kasabay ng pagharap at pagsusumite ng dokumento kahapon kay Justice Secretary Hernando Perez para pasinungalingan na sangkot siya sa kasong Dacer. Pinuna niya na lumabas ng bansa si Lacson at ibang miyembro ng Presidential Anti-Organized Crime Task Force 10 araw makaraang mapaslang si Dacer noong Nobyembre 24, 2001. Sinabi ni Ramos na, sa kanyang paglantad, nais lang niyang linawin na hindi siya ang utak sa pagpatay kay Dacer na tulad ng ibinibintang ng kampo ni Estrada. Kinondena rin ni Ramos ang pahayag ni Estrada na imposibleng ito ang nasa likod ng krimen dahil kaibigan nito si Dacer. &amp;quot;Kung talagang itinuturing niyang kaibigan si Dacer, bakit hindi niya agad inutos ang imbestigasyon dito. Noon lang Disyembre 8, 2000 siya kumilos kung hindi pa siya na-pressure ng media,&amp;quot; sabi ni Ramos. Sinabi pa ni Ramos na magkikita sana sila ni Dacer noong umaga ng Nobyembre 24 para magpatulong dito sa inagurasyon ng isang faith healing center sa Pangasinan at sa isang proyekto sa golf. Samantala, inamin ni PNP Chief Director General Leandro Mendoza na wala pa silang matibay na ebidensya na nagdadawit kay Lacson sa pagdukot at pagpatay kay Dacer. Sinabi pa ni Mendoza na naghihintay pa sila ng utos ng korte para dakpin ang mga miyembro ng PAOCTF na dawit sa krimen. (Ulat nina Grace Amargo at Joy Cantos)</body>
<link>http://www.philstar.com/Article.aspx?articleId=126307&amp;publicationSubCategoryId=92</link>
</article>
<article>
<title>Estrada tatakas?</title>
<author>Rey Arquiza</author>
<date>
<month>April</month>
<day>05</day>
<year>2001</year>
</date>
<body>Ibinunyag kahapon ni Immigration Commissioner Andrea Domingo na ipinasya ni dating Pangulong Joseph Estrada na ituloy ang plano nitong tumakas at magtago sa ibang bansa matapos pagtibayin ng Supreme Court na wala na siyang immunity at legal ang panunungkulan sa puwesto ni Pangulong Gloria Macapagal-Arroyo. &amp;quot;Hindi namin puwedeng sabihin kung saan nagmula ang naturang impormasyon. Ang masasabi lang namin, A-1 information ito,&amp;quot; sabi pa ni Domingo sa panayam habang paalis sa Ninoy Aquino International Airport patungong Malaca&amp;ntilde;ang para sa isang pulong na magrerepaso sa mga inilatag na mga paraan para hindi makapuslit palabas ng bansa si Estrada. Sinabi ni Domingo na malaki ang posibilidad na tumakas si Estrada dahil napipinto itong arestuhin at ikulong makaraang kasuhan ng Ombudsman sa Sandiganbayan. (Ulat ni Rey Arquiza)</body>
<link>http://www.philstar.com/Article.aspx?articleId=126308&amp;publicationSubCategoryId=92</link>
</article>
<article>
<title>Motion ni Erap laban kay GMA ibinasura ng Supreme Court</title>
<author>Grace Amargo</author>
<date>
<month>April</month>
<day>04</day>
<year>2001</year>
</date>
<body>Dinismis kahapon ng Supreme Court ang motion for reconsideration ni dating Pangulong Joseph Estrada na humihiling na baligtarin ang naunang desisyon ng Mataas na Hukuman na nagdedeklarang lehitimo ang panunungkulan sa puwesto ni Pangulong Gloria Macapagal-Arroyo. Idineklara ng Supreme Court sa 43-pahinang desisyon nito na walang merito o bagong argumento ang motion ni Estrada na napatalsik sa puwesto noong Enero 20 sa pamamagitan ng pangalawang people power revolution at pinalitan ng noon ay bise presidente na si Arroyo. Sinabi pa ng Mataas na Hukuman na wala nang immunity si Estrada na, ibig sabihin, puwede na siyang imbestigahan at idemanda ng Ombudsman sa Sandiganbayan kaugnay ng mga kaso niyang plunder, malversation of public funds, graft and corruption, at paglabag sa Konstitusyon. Nilinaw pa ng Mataas na Hukuman na hindi ito naging &amp;quot;bias&amp;quot; nang magtungo ang mga mahistrado nito sa EDSA Shrine noong Enero 20 para sa panunumpa sa tungkulin si Arroyo bilang ika-14 na Pangulo ng bansa. (Ulat ni Grace Amargo)</body>
<link>http://www.philstar.com/Article.aspx?articleId=126309&amp;publicationSubCategoryId=92</link>
</article>
<article>
<title>'Linisin mo ang pangalan mo' - Belmonte</title>
<author>Marilou Rongalerios</author>
<date>
<month>April</month>
<day>04</day>
<year>2001</year>
</date>
<body>Tinagubilinan kahapon ni House of Representatives Speaker Feliciano Belmonte si Quezon Congressman Marcial Punzalan Jr. na linisin ang pangalan nito matapos itong masangkot sa droga sa lalawigan nito. Sinabi ng Speaker na, bagaman hindi naaapektuhan ang imahen ng Kongreso, kailangan pa ring linisin ni Punzalan ang pangalan nito. Sa ngayon anya, pawang mga bintang lang ang ipinupukol sa mambabatas ng Quezon kaya wala pang basihan para kondenahin ito. &amp;quot;Tinawagan ako ni Jun (Punzalan) para sabihin lamang na &amp;quot;Speaker, hindi totoo yan,&amp;quot; sabi ni Belmonte. Pinayuhan din ni Belmonte si Punzalan na makipagtulungan sa mga awtoridad para malinis ang pangalan ng naturang kongresista. Nagpahayag din ng paniniwala ang Speaker na malaki ang kinalaman ng pulitika sa kasong kinakaharap ni Punzalan. Isang testigong si Jonathan Perpinan ang nagsabing isa umano si Punzalan sa mga protektor ng droga sa Quezon. Isinampa na kamakalawa sa Department of Justice ang kasong drug trafficking at kidnaping laban kay Punzalan at iba pa. Samantala, isang impormante ang nagsabing kamag-anak umano ng isang negosyanteng kaibigan ni dating Pangulong Joseph Estrada na si Lucio Tan ang isa sa anim na suspek na si Raymond Tan na nahulihan ng P730 milyong halaga ng 365 kilo ng shabu sa Sariaya, Quezon noong Agosto 24, 2000. (Ulat ni Marilou Rongalerios)</body>
<link>http://www.philstar.com/Article.aspx?articleId=126310&amp;publicationSubCategoryId=92</link>
</article>
<article>
<title>Ferry boat lumubog: 2 patay, 21 missing</title>
<author>Joy Cantos at Ed Amoroso</author>
<date>
<month>April</month>
<day>04</day>
<year>2001</year>
</date>
<body>Dalawa ang namatay na kinabibilangan ng rescuer bagaman 28 katao ang nailigtas at 21 pa ang nawawala sa paglubog ng isang pampasaherong ferry boat sa kanlurang bahagi ng karagatan ng Tablas Island, Romblon kamakalawa ng umaga. Kinilala sa ulat ng Coast Guard at Philippine Navy ang rescuer na si Nemesio Burgos ng AFP Housing Village, San Mateo, Rizal. Kasalukuyan pang inaalam ang pangalan ng namatay na sibilyan. Ipinalalagay na nauntog ang ulo ni ni Burgos sa isang matigas na bagay sa ferry boat habang sinasagip niya ang ilan sa mga biktima. Nakuha ang kanyang bangkay habang lulutang-lutang ito sa karagatan. May lulan umanong 40 pasahero ang ferry boat na M/BCA Seagold habang naglalayag sa karagatan nang lumulubog ito sa naturang lugar bandang alas-8:00 ng umaga. Kagagaling lang ng ferry boat sa Maestro de Ocampo Island patungong Looc, Tablas Island nang maganap ang sakuna. May 21 pasahero maliban sa ilang tripulante ang iniulat na nawawala at patuloy na pinaghahanap habang isinusulat ito. (Ulat nina Joy Cantos at Ed Amoroso)</body>
<link>http://www.philstar.com/Article.aspx?articleId=126311&amp;publicationSubCategoryId=92</link>
</article>
<article>
<title>Manero susuko bukas ?</title>
<author>Allen Estabillo</author>
<date>
<month>April</month>
<day>04</day>
<year>2001</year>
</date>
<body>GENERAL SANTOS CITY- Inaasahan umanong susuko ang takas na preso na si Norberto Manero Jr. kay Presidential Assistant for Mindanao Jesus Dureza bukas, Huwebes, bilang regalo sa kaarawan ni Pangulong Gloria Macapagal-Arroyo. Ito ang nabatid kahapon sa isang impormanteng ayaw magpabanggit ng pangalan pero nakakaalam sa negosasyon sa pagpapasuko kay Manero na tumakas sa Sarangani Provincial Jail noong Marso 22. Sinabi ng impormante na hindi na nagpataw ng mga kondisyon si Manero sa gagawin nitong pagsuko. (Ulat ni Allen Estabillo)</body>
<link>http://www.philstar.com/Article.aspx?articleId=126312&amp;publicationSubCategoryId=92</link>
</article>
<article>
<title>Suspek sa 'Dacer' dinukot</title>
<author>Ellen Fernando</author>
<date>
<month>April</month>
<day>04</day>
<year>2001</year>
</date>
<body>Isang confidential agent ng Presidential Anti-Organized Crime Task Force na kabilang sa mga suspek sa pagdukot at pagpatay kina public relations man Salvador Dacer at driver nitong si Emmanuel Corbito ang dinukot umano ng armadong kalalakihan sa bahay nito sa Indang, Cavite noong Linggo ng gabi. Ito ang nabatid kahapon kay National Bureau of Investigation-National Capital Region Director Samuel Ong makaraang magsumbong sa kanya ang pamilya ng suspek na si Diego de Pedro. Sinabi ni Ong na posibleng iniisa-isa na ng mga maimpluwensyang tao ang mga ordinaryong sangkot sa krimen para mapigilan ang mga ito na isabit sila sa pagkamatay nina Dacer at Corbito. Nabatid na tinangay ng mga armadong lalake si de Pedro matapos sumalakay ang mga ito sa kanyang bahay. Bilang tugon, agad namang nagpadala ng 20 ahente ang NBI para kunin ang nalalabing mga &amp;quot;maliliit&amp;quot; na suspek para tiyakin ang kaligtasan ng mga ito at ng kanilang pamilya. Bago dinukot si de Pedro, dalawa pang suspek na sina Jimmy Lopez at Alex Diloy ang nadakip kamakailan ng mga awtoridad bagaman nais silang gawing testigo ng Department of Justice makaraang ituro nila ang pinagtapunan sa sinunog na bangkay nina Dacer at Corbito. (Ulat ni Ellen Fernando)</body>
<link>http://www.philstar.com/Article.aspx?articleId=126313&amp;publicationSubCategoryId=92</link>
</article>
<article>
<title>'Live Show' tuluyan nang pinatay</title>
<author>Ely Saludar</author>
<date>
<month>April</month>
<day>04</day>
<year>2001</year>
</date>
<body>Tuluyan nang pinatay ng Malacanang ang kontrobersyal na pelikulang &amp;quot;Live Show&amp;quot; kaya permante nang hindi ito maipapalabas sa mga sinehan sa bansa. Ito ang nabatid sa pinal na desisyon ng appeals committee ng Movie and Television Review and Classification Board na pinangunguluhan ni Presidential Chief of Staff Renato Corona. &amp;quot;Inuutos ng komiteng ito ang permanenteng pagbabawal sa naturang pelikula kaya, dahil dito, ipinawawalambisa na ang permisong naunang ibinigay dito ng MTRCB,&amp;quot; sabi ni Corona. Sinabi ni Corona na, sa tatlong miyembro ng komite, dalawa ang bumoto para ipagbawal ang pelikula samantalang isa ang bumoto para putulin ang malalaswang eksena nito. Kabilang pa sa mga miyembro ng komite sina Press Secretary Noel Cabrera at ang isang kinatawan ng non-government organization na si Sonia Ronda. (Ulat ni Ely Saludar)</body>
<link>http://www.philstar.com/Article.aspx?articleId=126314&amp;publicationSubCategoryId=92</link>
</article>
<article>
<title>ISAFP chief pinagbibitiw</title>
<author>Doris Franche</author>
<date>
<month>April</month>
<day>04</day>
<year>2001</year>
</date>
<body>Nanawagan kahapon si Senador John Osme&amp;ntilde;a kay Intelligence Service of the Armed Forces of the Philippines Chief of Staff Col. Victor Corpuz na magbitiw sa tungkulin dahil sa umanoy panunuhol nito ng P5 milyon kay Senior Inspector Medel Pone para manira at mag-imbento ng mga akusasyon laban kay dating Philippine National Police Chief Panfilo Lacson na tumatakbong senador. Sinabi ni Osmena na hindi na dapat patagalin sa serbisyo si Corpuz dahil sa laking kasiraang idinudulot nito sa administrasyon ni Pangulong Gloria Macapagal-Arroyo. Hinamon naman ni People Power Coalition senatorial candidate Ernesto Herrera si Lacson na sagutin at pasinungalingan ang kabi-kabilang paratang laban dito. Sinabi ni Herrera na dapat lang sagutin ni Lacson ang mga akusasyon at wala itong karapatan na alamin ang mga nasa likod nito. Kabilang sa mga ibinabato kay Lacson ang pagkakadawit umano niya sa pagkamatay ng publicist na si Salvador Dacer at sa Kuratong rubout case. Pero sinabi ni Herrera na dapat magpaliwanag si Lacson sa legal na paraan at huwag gamitin ang media. (Ulat ni Doris Franche)</body>
<link>http://www.philstar.com/Article.aspx?articleId=126315&amp;publicationSubCategoryId=92</link>
</article>
<article>
<title>Parangal sa lady pilot inaprub ni GMA</title>
<author>Butch Quejada</author>
<date>
<month>April</month>
<day>04</day>
<year>2001</year>
</date>
<body>Inihayag kahapon ni Air Force Chief Lt. Gen. Benjamin Defensor na inaprubahan ni Pangulong Gloria Arroyo ang kanyang rekomendasyon na bigyan ng posthumous promotion ang nasawing piloto ng OV-10 Bronco attack plane na si 1Lt. Mary Grace Baloyo dahil sa kabayanihang ipinamalas nito nang, sa halip na, mag-eject, nanatili ito sa cockpit at minaniobra ang eroplano para hindi ito tumama sa residential area sa Mabalacat, Pampanga nang bumagsak ang sasakyan kamakailan. (Ulat ni Butch Quejada)</body>
<link>http://www.philstar.com/Article.aspx?articleId=126316&amp;publicationSubCategoryId=92</link>
</article>
<article>
<title>100 todas sa pekeng gamot</title>
<author>Andi Garcia</author>
<date>
<month>April</month>
<day>04</day>
<year>2001</year>
</date>
<body>Inamin kahapon ni Health Secretary Manuel Dayrit na 100 katao ang namamatay taon-taon dahil sa pag-inom ng mga pekeng gamot. Para anya makatiyak ang mamimili na tunay ang binibili nilang gamot, tignan kung nakabalot ito sa palara o foil sealed at tamper-resistant. (Ulat ni Andi Garcia)</body>
<link>http://www.philstar.com/Article.aspx?articleId=126317&amp;publicationSubCategoryId=92</link>
</article>
<article>
<title>Jude, loyal na kay GMA</title>
<author>Ding Cervantes</author>
<date>
<month>April</month>
<day>05</day>
<year>2001</year>
</date>
<body>CLARK FIELD, Pampanga - Isa sa mga anak ni dating Pangulong Joseph Estrada na si Air Force Captain Jude Estrada ang naghayag kahapon na lumipat na kay Pangulong Gloria Macapagal-Arroyo ang kanyang katapatan nang manumpa ito sa tungkulin at kilalanin ito ng Armed Forces of the Philippines. &amp;quot;Isa akong sundalo,&amp;quot; sabi ni Jude sa isang panayam sa change of command ng 710th Special Operations Wing at ng Air Reserve Command ng Philippine Air Force rito. &amp;quot;Bilang isang sundalo, tapat ako sa commander-in-chief, kahit sino pa siya,&amp;quot; dagdag pa ng batang Estrada. Sinabi pa ni Jude na ganap niyang kinikilala si Arroyo bilang commander-in-chief ng AFP. Handa rin siyang sumama sa pagsalakay sa mga bandidong Abu Sayyaf kapag iniutos sa kanya. (Ulat ni Ding Cervantes)</body>
<link>http://www.philstar.com/Article.aspx?articleId=126318&amp;publicationSubCategoryId=92</link>
</article>
<article>
<title>8 kaso vs Erap isinampa sa Sandiganbayan</title>
<author>Grace Amargo, Lilia Tolentino, Marilou Rongalerios at Angie dela Cruz</author>
<date>
<month>April</month>
<day>05</day>
<year>2001</year>
</date>
<body>Isinampa kahapon ng Ombudsman sa Sandiganbayan ang mga kasong plunder, graft and corruption, paglabag sa Code of Conduct and Ethical Standards, iligal na paggamit ng alyas at perjury laban kay dating Pangulong Joseph Estrada. Ginawa ng Ombudsman ang hakbang kasunod ng desisyon ng Supreme Court na wala nang immunity from suit si Estrada at lehitimo ang panunumpa ni Gloria Macapagal-Arroyo bilang ika-14 na pangulo ng bansa. May kinalaman ang mga kaso sa iligal na paglustay sa P130 milyong tobacco excise tax, pagtanggap ni Estrada ng komisyon mula sa transaksyon ng pamahalaan sa Best World Resources at Belle Corporation, pagtanggap ng suhol mula sa jueteng, hindi pagdedeklara ng tamang statement of assets and liabilities (P35 milyon lang ang idineklara ng dating Pangulo bagaman natuklasang meron siyang nakatagong mahigit P1 bilyon sa ibat ibang banko at iba pang ari-arian), at paggamit ng mga alyas na tulad ng Jose Velarde. Kapwa akusado ni Estrada sa naturang mga kaso sina dating Unang Ginang Luisa &amp;quot;Loi&amp;quot; Ejercito-Estrada; anak na si Jinggoy; dating PAGCOR consultant Charlie &amp;quot;Atong&amp;quot; Ang, Eleuterio Tan, Alma Alfaro, Delia Rajas, jueteng auditor Yolanda Ricaforte at Atty. Eduardo Serapio. Sinabi naman ni Estrada sa isang pahayag na handa niyang harapin ang naturang mga kaso bagaman ikinalungkot niya ang mga hakbang ng pamahalaang Arroyo laban sa kanya. Idiniin niya na hindi siya lalabas ng bansa. Takdang i-raffle ng Sandiganbayan ang mga kaso ni Estrada sa Biyernes para matukoy kung anong division ang hahawak nito. Aabutin ng ilang araw bago makapagpalabas ng arrest warrant ang korte para maipaaresto at maipakulong sa Quezon City Jail ang dating pangulo. Samantala, binigyan ni Ombudsman Aniano Desierto si Ilocos Sur Governor Luis &amp;quot;Chavit&amp;quot; Singson ng immunity na, ibig sabihin, hindi ito masasama sa naturang mga kaso ni Estrada. Ipinaliwanag ni Desierto na ang testimonya ni Singson sa Senate Blue Ribbon Committee at sa impeachment court ay malaking tulong dahil nabunyag ang katiwalian ng nagdaang administrasyon. Si Singson ang unang nagbunyag sa pagkakasangkot ni Estrada sa koleksyon ng pera mula sa jueteng. Dahil dito, wala nang saysay ang mga kasong isinampa sa Ombudsman laban kay Singson kaugnay ng paglustay sa buwis sa tabako. Inabsuwelto rin sina Senators Tessie Oreta at John Osme&amp;ntilde;a at dating Budget Secretary Benjamin Diokno dahil sa kakulangan ng ebidensya na tumanggap sila ng suhol mula sa jueteng. Kasabay nito, nagbabala si Justice Secretary Hernando Perez na aarestuhin ng mga awtoridad ang mga tagasuporta ni Estrada na manggugulo kapag inaresto na ang dating pangulo. Sa kaugnay na ulat, sinabi ni Sanlakas spokesman Argee Guevarra na 100,000 miyembro nila ang maghahain ng &amp;quot;Citizens Warrant of Arrest&amp;quot; laban kay Estrada makaraang katigan ng Supreme Court ang pagiging lehitimo sa tungkulin ni Pangulong Gloria Macapagal-Arroyo at tanggalan ng immunity from suit ang napatalsik na presidente. &amp;quot;Bilang mga sibilyan, meron tayong kapangyarihan na arestuhin ang dating Pangulo,&amp;quot; sabi pa ni Guevarra. Sinabi naman ni Quezon Congressman at People Power Coalition senatorial candidate Wigberto Ta&amp;ntilde;ada na, dahil sa desisyon ng Supreme Court, bahagi na lang ng kasaysayan si Estrada at wala nang magagawa para makabalik ito sa puwesto. (Ulat nina Grace Amargo, Lilia Tolentino, Marilou Rongalerios at Angie dela Cruz)</body>
<link>http://www.philstar.com/Article.aspx?articleId=126319&amp;publicationSubCategoryId=92</link>
</article>
<article>
<title>GMA, nabibiktima ng bastos na text message</title>
<author>Ely Saludar</author>
<date>
<month>April</month>
<day>05</day>
<year>2001</year>
</date>
<body>Napikon ang Malaca&amp;ntilde;ang sa mga kalokohan at bastos na text messages na tinanggap ni Pangulong Gloria Macapagal-Arroyo mula sa mga iresponsableng texter. Nagbabala ang Malaca&amp;ntilde;ang na papatawan ng parusa ang naturang mga texter. Meron na umanong paraan ang National Telecommunication Commission para matukoy kung sino-sino ang nagpapadala ng mga kalokohang text messages. Ipinalabas ng Malaca&amp;ntilde;ang ang babala kasunod ng resulta ng pagsisimula ng TEXT GMA project ng pamahalaan na naglalayong kunin at alamin ang ibat ibang problema ng mamamayan sa pamamagitan ng mensahe sa text sa cellular phone. Inilunsad ang proyekto para hindi mahirapang pumila sa Presidential Action Center ang mga nais humingi ng tulong dito at maaksyunan ang problema ng mga ito. Sinabi ni PAC Chief Atty. Bobby Dumlao na, sa unang araw ng pagpapatupad ng TEXT GMA project, maraming kalokohan at kalaswaang text messages ang kanilang tinanggap. Dahil dito, ayon kay Dumlao, inilista ng Malaca&amp;ntilde;ang ang mga numero ng cellular phone ng nagpadala ng naturang mga mensahe para maipaimbestiga ito sa NTC at magawan ng kaukulang hakbang. Nabatid na nasira ang equipment na ginagamit sa proyekto dahil nakatanggap ito ng 3,500 text message mula kamakalawa. Nabatid na ilan sa mga mensahe ay bumabati sa kaarawan ng Pangulo at meron ding mga tumutuligsa rito. (Ulat ni Ely Saludar)</body>
<link>http://www.philstar.com/Article.aspx?articleId=126320&amp;publicationSubCategoryId=92</link>
</article>
<article>
<title>Bangayan sa Comelec tumitindi</title>
<author>Jhay Mejias</author>
<date>
<month>April</month>
<day>05</day>
<year>2001</year>
</date>
<body>Lumalalim ang bangayan ng mga appointees nina Pangulong Gloria Macapagal-Arroyo at dating Pangulong Joseph Estrada sa Commission on Elections na nagkaroon pa ng hamunan na dalhin ang usapin sa Korte Suprema. Kasabay nito, inamin ni Comelec Chairman Alfredo Benipayo na marami sa kanilang trabaho ang nabibimbin dahil madalas na walang quorum sa mga pulong ng komisyon na dulot din ng naturang iringan. Pawang mga Estrada appointee ang mga komisyuner ng Comelec na sina Rufino Javier, Ralph Lantion at Luzviminda Tancangco samantalang si Arroyo naman ang nagtalaga kina Benipayo, Commissioners Resureccion Borra at Florentino Tuazon. Naunang nagbanta si Tancangco na kukuwestyunin niya sa Supreme Court ang legalidad ng kautusan ni Benipayo na italaga sa printing committee ng Comelec sina Tuazon, Borra at Director Estrella de Mesa. Sinabi naman ni Benipayo sa isang pulong-balitaan kahapon na haharapin niya si Tancangco sa korte. Iginiit niya na ginagamit lang niya ang kanyang administrative power. Ipinahiwatig ni Benipayo na hindi niya nagugustuhan ang pamamalakad ni Tancangco sa naturang komite kaya kailangang magpadala siya rito ng kanyang kinatawan. (Ulat ni Jhay Mejias)</body>
<link>http://www.philstar.com/Article.aspx?articleId=126321&amp;publicationSubCategoryId=92</link>
</article>
<article>
<title>Erap ililigtas ng Malaca&amp;Atilde;&amp;plusmn;ang sa bitay</title>
<author>Ely Saludar</author>
<date>
<month>April</month>
<day>05</day>
<year>2001</year>
</date>
<body>Malamang iligtas din ng Malaca&amp;Atilde;&amp;plusmn;ang sa parusang bitay si dating Pangulong Joseph Estrada sakaling masentensyahan siya sa kasong plunder. Lumitaw ang posibilidad na ito sa pagsasampa kahapon ng Ombudsman sa Sandiganbayan ng mga kasong plunder, graft and corruption, malversation of public fund, at perjury laban kay Estrada. Inamin ni Ombudsman Aniano Desierto na bitay ang parusa sa mga nagkakasala ng plunder pero, sa kanyang pagkakaalam, tutol ang administrasyon ni Pangulong Gloria Macapagal-Arroyo sa parusang kamatayan. Nauna rito, sinabi ni Presidential Chief of Staff Renato Corona na inaprubahan ng Pangulo ang rekomendasyon ng Department of Justice na ibaba ang sentensya ng mga death convict. (Ulat ni Ely Saludar)</body>
<link>http://www.philstar.com/Article.aspx?articleId=126322&amp;publicationSubCategoryId=92</link>
</article>
<article>
<title>2 Chinese drug trader hinatulang mabitay</title>
<author>Lordeth Bonilla at Andi Garcia</author>
<date>
<month>April</month>
<day>06</day>
<year>2001</year>
</date>
<body>Dalawang Chinese national ang magkahiwalay na nahatulan kahapon ng parusang bitay sa mga regional trial court ng Para&amp;Atilde;&amp;plusmn;aque at Maynila dahil sa pagbebenta ng bawal na gamot. Sa Para&amp;Atilde;&amp;plusmn;aque RTC, hinatulan ni Judge Raul de Leon ng parusang kamatayan sa pamamagitan ng lethal injection ang Intsik na si Li Kam Kim dahil sa pagbebenta ng halos isang kilong shabu sa isang undercover na pulis may dalawang taon na ang nakakaraan. Pinagmulta rin ng korte si Li ng P2,000,000. Nabatid na may 994.77 gramo ng shabu na halagang P400,000 ang nakumpiska kay Li makaraang madakip siya ng mga ahente ng Regional Intelligence and Investigation Division ng Police Regional Office-4 sa isang entrapment operation sa Para&amp;Atilde;&amp;plusmn;aque noong Setyembre 19, 1999. Nagbebenta umano si Li ng bawal na gamot sa Laguna, Cavite at katimugang bahagi ng Metro Manila. Natuklasan din ng korte na iligal ang pagpasok at pananatili ni Li sa Pilipinas bagaman nagpapakilala ito bilang isang turista. Samantala, napatunayan din ng Manila Regional Trial Court na nagkasala ng drug trafficking ang Chinese national na si Willy Yang alyas Alex Yu at Yang Yunghi at residente ng Karuhatan, Valenzuela City. Nadakip din ng mga ahente ng pulisya at ng National Bureau of Investigation si Yang sa isang buy-bust operation sa T.M. Kalaw, Manila. Nakuha kay Yang ang 4.480 kilogram na shabu na nagkakahalaga ng P3.6 milyon. Inatasan din ni Judge Perfecto A.S. Laguio si Yang na magmulta ng P30,000. (Ulat nina Lordeth Bonilla at Andi Garcia)</body>
<link>http://www.philstar.com/Article.aspx?articleId=126323&amp;publicationSubCategoryId=92</link>
</article>
<article>
<title>Loi di puwera sa Comelec</title>
<author>Jhay Mejias</author>
<date>
<month>April</month>
<day>06</day>
<year>2001</year>
</date>
<body>Nilinaw kahapon ni Commission on Elections Chairman Alfredo Benipayo na hindi madidiskuwalipika ang kandidatong senador na si dating Unang Ginang Dra. Luisa &amp;quot;Loi&amp;quot; Ejercito-Estrada bagaman kapwa akusado ito at ni dating Pangulong Joseph Estrada sa mga kaso nitong plunder na isinampa ng Ombudsman sa Sandiganbayan kamakalawa. Sinabi ni Benipayo na nasampahan pa lang ng kaso si Gng. Estrada at hindi pa ito nahahatulan ng Sandiganbayan kaya walang basihan para tanggalan ito ng karapatang kumandidato sa halalan. (Ulat ni Jhay Mejias)</body>
<link>http://www.philstar.com/Article.aspx?articleId=126324&amp;publicationSubCategoryId=92</link>
</article>
<article>
<title>Special session tiniyak ni Speaker Belmonte</title>
<author>Marilou Rongalerios</author>
<date>
<month>April</month>
<day>06</day>
<year>2001</year>
</date>
<body>Tiniyak kahapon ni House of Representatives Speaker Feliciano Belmonte Jr. na tuloy ang special session ng Kongreso na malamang idaos sa huling linggo ng Mayo para pagtibayin ang mahahalagang panukalang-batas tulad ng susog sa ARMM Law, Omnibus Power Bill at supplemental budget para sa umento ng mga empleyado ng pamahalaan. Sinabi ni Belmonte na magkakaroon ng quorum dahil tapos na ang eleksyon at tapos nang mangampanya ang mga mambabatas. (Ulat ni Marilou Rongalerios)</body>
<link>http://www.philstar.com/Article.aspx?articleId=126325&amp;publicationSubCategoryId=92</link>
</article>
<article>
<title>Erap, ipinaaresto ng grupo ng obispo</title>
<author>Sandy Araneta, Jhay Mejias, Malou Rongalerios, Grace Amargo at Rudy Andal</author>
<date>
<month>April</month>
<day>06</day>
<year>2001</year>
</date>
<body>Nanawagan kahapon ang Catholic Bishops Conference of the Philippines sa pamahalaan na arestuhin na si dating Pangulong Joseph Estrada makaraang ideklara ng Supreme Court na wala na itong immunity sa mga demanda at lehitimo ang panunungkulan ni Pangulong Gloria Macapagal-Arroyo sa puwesto. Sinabi ni CBCP President Orlando Quevedo sa isang pulong-balitaan kamakalawa ng hapon na agad nang ikulong si Estrada kung wala nang ibang balakid sa batas. Pero sinabi ni Quevedo na, sa pagdakip kay Estrada, dapat isaalang-alang na isa itong dating presidente ng bansa. Dapat itong arestuhin kung iniutos ng korte. Sinabi pa ni Quevedo na kailangang pag-aralan ng pamahalaang Arroyo ang posibleng kaguluhan na ibubunga ng pagdakip kay Estrada lalo na sa reaksyon ng mga tagasuporta nito. Kaugnay nito, pabor si House of Representatives Speaker Feliciano Belmonte na ipa-house arrest na lang si Estrada at huwag ikulong kasama ng mga ordinaryong kriminal dahil naging pangulo rin ito ng bansa. Sinabi ni Belmonte na maiiwasan ang mga kumplikasyon kung ikukulong na lang si Estrada sa bahay nito. Nanawagan din ang grupong Akbayan sa pagdakip kay Estrada para pagbayaran niya ang nagawa umano niyang katiwalian noong ito pa ang nasa kapangyarihan. Sinabi naman ni People Power Coalition senatorial candidate Liwayway Vinzons Chato na walang dapat ikatakot ang taumbayan sa panawagan ng oposisyon na magkakaroon umano ng civil war kapag inaresto at ikinulong si Estrada. Ipinaalala ni Chato na ang taumbayan ang nagpatalsik kay Estrada sa Malaca&amp;Atilde;&amp;plusmn;ang. Ira-raffle ngayon ng Sandiganbayan ang walong kasong kriminal laban kay Estrada para matukoy ang division ng korte na hahawak dito. Kasunod nito, pag-aaralan ng korte kung may sapat na basihan para ipaaresto at ipakulong si Estrada at iba nitong kapwa mga akusado. Sinabi naman ni Bureau of Jail Management and Penology Officer-in-Charge C/Supt. Arturo Alit na nakahanda na ang kulungan ni Estrada. Sinabi pa niya na bibigyan nila ng VIP treatment ang dating pangulo para sa seguridad nito. Gayunman, inirekomenda ni Alit sa Sandiganbayan na maaaring ikulong si Estrada sa Quezon City Jail, Metro Manila Rehabilitation Center sa Taguig o sa detention center ng Camp Crame. (Ulat nina Sandy Araneta, Jhay Mejias, Malou Rongalerios, Grace Amargo at Rudy Andal)</body>
<link>http://www.philstar.com/Article.aspx?articleId=126326&amp;publicationSubCategoryId=92</link>
</article>
<article>
<title>Isda mula sa Manila Bay delikadong kainin</title>
<author>Angie dela Cruz</author>
<date>
<month>April</month>
<day>06</day>
<year>2001</year>
</date>
<body>Nanawagan kahapon ang Bureau of Fisheries and Aquatic Resources sa publiko na lutuing mabuti ang lahat ng mga lamang-dagat na nagmumula sa Manila Bay at huwag kakainin nang hilaw ang mga ito. Ginawa ni BFAR Spokeperson Josie Genesera ang panawagan kasunod ng pagbabawal ng Department of Environment and Natural Resources sa pagligo sa Manila Bay. Idiniin ni Genesera na, dahil sa dumi ng tubig ng Manila Bay, lahat ng mahuhuli rito na mga isda, pusit, hipon, tahong, talaba at iba pang laman-dagat ay dapat lutuing mabuti bago kainin. Hindi anya mabuting gawing kilawin ang mga ito o kainin nang hindi nalulutong mabuti. Dapat din anyang tanggalin ang hasang ng mga isda at linisin itong mabuti para hindi makaapekto sa kalusugan ng tao. Maaaring magtae, manakit ang tiyan at dumanas ng iba pang karamdaman ang isang tao na kakain ng mga lamang-dagat mula sa Manila Bay na hindi nalutong mabuti. (Ulat ni Angie dela Cruz)</body>
<link>http://www.philstar.com/Article.aspx?articleId=126327&amp;publicationSubCategoryId=92</link>
</article>
<article>
<title>Regalong 13-0 nais ni GMA</title>
<author>Lilia Tolentino</author>
<date>
<month>April</month>
<day>06</day>
<year>2001</year>
</date>
<body>Hiningi ni Pangulong Gloria Macapagal-Arroyo sa mga kababayan niyang Kapampangan na iregalo nila sa kanyang ika-54 na kaarawan ang 13-0 boto para sa mga pinili niyang kandidatong senador ng makaadministrasyong People Power Coalition sa halalan sa Mayo. Ipinagdiwang ni Arroyo ang kanyang kaarawan sa Pampanga na tinubuang lalawigan ng kanyang yumaong ama na si dating Pangulong Diosdado Macapagal. Nakinig muna siya sa isang misa sa katedral ng San Fernando, Pampanga bago niya pinamunuan ang ibat ibang aktibidad na regalo sa kanyang kaarawan sa Bren Guiao Convention Center. Sinabi ng Pangulo na ang ganap na suporta ng mga Kapampangan sa kanyang mga piniling kandidato ang titiyak sa mabilis na pagsusulong ng gobyerno sa mga proyektong pangkaunlaran ng kanyang administrasyon. (Ulat ni Lilia Tolentino)</body>
<link>http://www.philstar.com/Article.aspx?articleId=126328&amp;publicationSubCategoryId=92</link>
</article>
<article>
<title>AFP, PNP, magtutulong sa pagbabaklas ng Posters</title>
<author>Joy Cantos</author>
<date>
<month>April</month>
<day>06</day>
<year>2001</year>
</date>
<body>Pagtutulungan ng Philippine National Police at ng Armed Forces of the Philippines ang pagbabaklas ng mga poster ng mga kandidato sa lokal at pambansang halalan na nakadikit sa mga lugar na hindi saklaw ng common poster areas na idineklara ng Commission on Elections. Sinabi ni AFP Civil Relations Service Commanding General Brig. Gen. Jaime Canatoy na tutulong ang militar sa pulisya sa pagtatanggal ng mga poster ng mga kandidato sa mga pader lalo na sa kahabaan ng Epifanio delos Santos Avenue at ibang bahagi ng Metro Manila na nasa labas ng common poster area. Idiniin ni Canatoy na nais lang nilang makatulong sa Comelec para mabawasan ang mga problema nito dahil sa katigasan ng ulo ng mga supporter ng ilang kandidato na nagdidikit ng nasabing mga poster. (Ulat ni Joy Cantos)</body>
<link>http://www.philstar.com/Article.aspx?articleId=126329&amp;publicationSubCategoryId=92</link>
</article>
<article>
<title>Blackout sa Luzon</title>
<author>Angie Dela Cruz, Joy Cantos, Lilia Tolentino at Butch Quejada</author>
<date>
<month>April</month>
<day>08</day>
<year>2001</year>
</date>
<body>Sa kainitan ng panahon, nagmistulang parusa ang blackout na sumakmal kahapon sa mga residente ng Luzon dahil nawalan ng kuryente na magpapaandar sa mga bentilador at aircondition at refrigerator na magpapalamig sa mga inumin. Nagsikip ang trapiko sa maraming bahagi ng Metro Manila dahil namatay ang mga traffic light. May mga residente na namasyal muna para magpalamig sa mga shopping malls na may mga sariling generator. Apat na international flight naman sa Ninoy Aquino International Airport ang naantala dahil sa blackout. Ayon kay Josephine Mangila, information head ng National Power Corporation, alas-3:30 ng madaling-araw kahapon nang magsimulang maputol ang suplay ng kuryente sa Metro Manila at karatig na mga lalawigan dahil sa pagkasira ng planta ng Napocor sa may Tayabas-Kalayaan transmission line. Ayon sa report ng National Disaster Coordinating Council, ang blackout ay nagmula sa pagkasira ng Macban power plant sa Sto. Tomas, Alaminos, Laguna. Nabatid din na naapektuhan ng blackout ang ilang bahagi ng Visayas dahil sa pagkasira ng high voltage grid na nag-uugnay ng suplay ng kuryente sa Laguna at sa Visayas bandang alas-10:00 ng umaga. Bandang alas-10:00 ng umaga rin nang buong Luzon na ang mawalan ng kuryente tulad ng sa Cavite, Laguna, Pampanga at Bulacan dahil sa tripping sa ilan pang transmission lines ng Napocor na malapit sa naturang planta. Dakong ala-1:00 ng hapon nang magkaroon ng kuryente sa ilang bahagi ng Metro Manila at ilang lugar sa Northern Luzon tulad sa Laoag City, Bauang, La Union at Dagupan City. Sinabi ng Napocor na kinagabihan na inaasahang babalik ang normal na suplay ng kuryente sa Metro Manila at Bulacan pero hindi pa tiyak kung kailan ito babalik sa Cavite, Pampanga, Laguna at Quezon. Sinabi ni Mangila na patuloy ang inspection at repair ng mga tauhan ng Napocor para ganap na maibalik ang serbisyo ng kuryente. Sa Malaca&amp;Atilde;&amp;plusmn;ang, tiniyak ni Pangulong Gloria Macapagal-Arroyo na walang dapat ipangamba ang mamamayan sa naganap na malawakang blackout. Sinabi ng Pangulo na tiniyak sa kanya ng mga kinauukulang ahensya na maibabalik ang serbisyo ng kuryente sa loob ng maghapon kahapon. (Ulat nina Angie Dela Cruz, Joy Cantos, Lilia Tolentino at Butch Quejada)</body>
<link>http://www.philstar.com/Article.aspx?articleId=126330&amp;publicationSubCategoryId=92</link>
</article>
<article>
<title>Palasyo hands-off sa dolyar</title>
<author>Lilia Tolentino</author>
<date>
<month>April</month>
<day>08</day>
<year>2001</year>
</date>
<body>Hindi panghihimasukan ng Malaca&amp;ntilde;ang ang diskarte ng Bangko Sentral ng Pilipinas para mapatatag ang halaga ng piso na umabot na sa palitang P50.1820-$1. Sinabi kahapon ni Pangulong Gloria Macapagal-Arroyo na hindi manghihimasok ang Malaca&amp;ntilde;ang dahil ang halaga ng palit ng piso sa dolyar ay may impluwensya ng pandaigdigang pamilihan bukod sa pandaigdigang problema sa kabuhayan. &amp;quot;Ang mahalaga, ang ating mamamayan ay patuloy na hindi masyadong naaapektuhan ng pagtaas ng halaga ng dolyar,&amp;quot; sabi ng Pangulo. Sinabi niya na, bilang halimbawa, may subsidy sa mga magsasaka ng niyog na sumasaklaw sa 1 milyon. Isa pang mahalagang hakbang anya ay ang 20 sentimong bawas sa presyo ng gasolina bawat litro na kaloob ng mga oil companies. &amp;quot;Ang mga hakbang na ito ay naglalayong mabawasan ang epekto ng pagtaas ng halaga ng dolyar,&amp;quot; sabi pa ng Punong Ehekutibo. Kasabay nito, sinabi ng Pangulo na humakbang na ang pamahalaan para matugunan ang problema ng kahirapan sa Visayas na batay sa huling survey ng Social Weather Station na nagsasaad na tumindi ang kahirapan sa naturang rehiyon sa nagdaang apat na buwan kumpara sa kahalintulad na panahon noong 2000. Nagpahayag ng pag-asa ang Pangulo na, sa pagtatapos ng Abril, ang mga tao sa Visayas ay hindi na masyadong magugutom at maghihirap dahil may ipinatutupad nang programa sa subsidy sa bigas at mga proyektong panghanapbuhay sa mga magsasaka ng niyog. (Ulat ni Lilia Tolentino)</body>
<link>http://www.philstar.com/Article.aspx?articleId=126331&amp;publicationSubCategoryId=92</link>
</article>
<article>
<title>Meeting kay Zamora inamin ni GMA</title>
<author>Lilia Tolentino</author>
<date>
<month>April</month>
<day>08</day>
<year>2001</year>
</date>
<body>Inamin kahapon ni Pangulong Gloria Macapagal-Arroyo na nakipagpulong siya sa kapatid ni dating Executive Secretary Ronaldo Zamora na si Manny para makumbinsi noon si dating Pangulong Joseph Estrada na magbitiw sa puwesto. Pero idiniin ni Arroyo na nakipagpulong siya kay Manny Zamora noong panahong wala pang lumalabas na ebidensya sa kasong plunder laban kay Estrada. Kinausap niya si Zamora para mabawasan ang epekto ng krisis pulitikal sa pananatili pa ni Estrada sa puwesto at hindi madamay sa krisis ang ekonomiya. Gayunman, sinabi ng Pangulo na wala siyang inialok na pag-uurong ng mga kaso laban kay Estrada at naganap ang pag-uusap dahil sa imbitasyon ni Zamora. (Ulat ni Lilia Tolentino)</body>
<link>http://www.philstar.com/Article.aspx?articleId=126332&amp;publicationSubCategoryId=92</link>
</article>
<article>
<title>Ombudsman probe sa balota hiniling</title>
<author>Angie Dela Cruz</author>
<date>
<month>April</month>
<day>08</day>
<year>2001</year>
</date>
<body>Hinamon kahapon ni People Power Coalition senatorial candidate Roberto Pagdanganan at ng ibang organisadong grupo ang Ombudsman at National Bureau of Investigation na imbestigahan ang umanoy hayagang pagbebenta ng mga opisyal na balota mula sa Commission on Elections sa halagang P25 bawat isa. Dapat anyang siyasatin ang mga tao na nasa likod ng naturang anomalya. Sinabi ni Pagdanganan na naalarma ang PPC sa sunod-sunod na mga kontrobersyang kinakaharap ng Comelec. &amp;quot;Kung kaming mga kandidato ng PPC ay naalarma, sino ang gumagawa niyan?&amp;quot; dagdag niya. (Ulat ni Angie Dela Cruz)</body>
<link>http://www.philstar.com/Article.aspx?articleId=126333&amp;publicationSubCategoryId=92</link>
</article>
<article>
<title>Local gov't pinaayuda sa kalikasan</title>
<author>Doris Franche</author>
<date>
<month>April</month>
<day>08</day>
<year>2001</year>
</date>
<body>KALIBO, Aklan- Nanawagan kamakalawa si dating Press Secretary Ricardo Puno Jr. sa mga pamahalaang-lokal na pangunahan ang kampanya laban sa pagwasak sa kalikasan bunsod ng mga nakakapinsalang aktibidad na pangkabuhayan. Ayon kay Puno, kandidatong senador ng Laban ng Demokratikong Pilipino, ang pinsalang dulot ng pagsira sa ekolohiya ay nagbubunga ng bilyun-bilyong pisong epekto sa kabuhayan ng bansa. Kailangan anya ang magkasanib na pagsisikap ng pamahalaang-lokal para matagumpay na masugpo ang walang pakundangang pagsira sa likas na yaman ng bansa at matugunan ang pangangailangan ng kasalukuyang henerasyon ng mga Pilipino. (Ulat ni Doris Franche)</body>
<link>http://www.philstar.com/Article.aspx?articleId=126334&amp;publicationSubCategoryId=92</link>
</article>
<article>
<title>Prosti lumalala dahil sa utang ng bansa</title>
<author>Malou Rongalerios</author>
<date>
<month>April</month>
<day>08</day>
<year>2001</year>
</date>
<body>Lalo umanong madaragdagan ang nasa 300,000 nang babaeng prostitute sa bansa dahil sa lumalaking utang nito na umaabot na sa $52.06 bilyon. Sinabi ni Abanse! Pinay Party-list Rep. Patricia Sarenas na malaki ang magiging epekto ng napakalaking utang ng Pilipinas sa may 37 milyong Pilipina na ang 300,000 ay nasadlak sa prostitusyon. Bukod dito, may 75,000 bata ang nasadlak umano sa naturang uri ng trabaho. &amp;quot;Dahil sa laki ng utang ng bansa, iyung budget na dapat mapunta sa kapakanan ng kababaihan at kabataan ay napupunta lang sa pagbabayad ng mga utang ng Pilipinas,&amp;quot; sabi pa ni Sarenas. (Ulat ni Malou Rongalerios)</body>
<link>http://www.philstar.com/Article.aspx?articleId=126335&amp;publicationSubCategoryId=92</link>
</article>
<article>
<title>Pari at madre dudukutin ng Sayyaf</title>
<author>Joy Cantos at Ely Saludar</author>
<date>
<month>April</month>
<day>07</day>
<year>2001</year>
</date>
<body>Takdang mangidnap ng mga pari, madre at ibang miyembro ng simbahan na nakabase sa Sulu ang mga bandidong Abu Sayyaf para idagdag sa kanilang mga bihag at gawing pananggalang laban sa all-out war ng pamahalaan. Ito ang nakumpirma kahapon ng ilang mga opisyal ng militar batay sa mga intelligence report hinggil sa mga dokumento at ibang ebidensyang nakumpiska sa isang hinihinalang kuta ng Abu Sayyaf sa Patikul, Sulu. Hinihinala rin na naunang itinago sa naturang kuta ang kasalukuyang bihag ng Abu Sayyaf na si Jeffrey Schilling na isang Amerkano at si Rolando Ullah na isang Pilipinong diving instructor sa Malaysia. Isang mataas na opisyal na nakabase sa southern command ng Armed Forces of the Philippines na tumangging magpabanggit ng pangalan ang nagsabing wala nang nadatnan ang mga sundalo nang salakayin kamakailan ang naturang kuta maliban sa mga lutuan at ibang kagamitan. &amp;quot;Pero may naiwang mga palatandaan na doon posibleng tinago ng ilang araw ng mga bandido ang mga bihag,&amp;quot; wika pa ng opisyal. Kamakalawa, sinuspinde ng Abu Sayyaf ang pagpugot kay Schilling dahil sa pagmamakaawa ng ina at asawa nito. &amp;quot;Hindi kami mga duwag. Ginawa namin iyon dahil sa pagmamakaawa ni Mrs. Carol Schilling. Ngayon, binibigyan namin siya ng sapat na panahon para siya mismo ang makipag-usap sa pamahalaan para sa kalayaan ng kanyang anak,&amp;quot; sabi ng tagapagsalita ng mga bandido na si Abu Sabaya na sinasabing kamag-anak ng asawa ni Schilling na si Ivy Osani. Nilinaw naman ng Malaca&amp;Atilde;&amp;plusmn;ang na walang balak ang Pilipinas na magpatulong sa Estados Unidos para sa kampanya laban sa Abu Sayyaf. Mariing pinabulaanan ni Defense Secretary Angelo Reyes ang ispekulasyon na nagkasundo ang Maynila at Washington na magtulungan para iligtas si Schilling. Idiniin pa ni Reyes na panloob na usapin ang problema sa Abu Sayyaf kaya hindi dapat makialam ang ibang bansa. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=126336&amp;publicationSubCategoryId=92</link>
</article>
<article>
<title>Kaso ni Erap pinaghatian ng 5 SB division</title>
<author></author>
<date>
<month>April</month>
<day>07</day>
<year>2001</year>
</date>
<body>Pinaghatian ng limang division ng Sandiganbayan ang walong kasong kriminal na isinampa ng Ombudsman laban kay dating Pangulong Joseph Estrada. Hawak ng first division na pinamamahalaan ni Presiding Justice Francis Garchitorena ang kasong graft laban sa dating unang pamilya. Napunta naman sa third division ni Associate Justice Anacleto Badoy Jr. ang kasong plunder at paglabag sa Code of Conduct and Ethical Standards samantalang nasa fourth division ang isa pang graft and corruption at kasong perjury. Nasa second division ang isa pang graft and corruption. Napunta naman sa fifth division ni Associate Justice Nenita Nazario ang kasong illegal use of alias at isa pang graft and corruption. Sinabi ni Nasario sa isang panayam na maaaring lumampas ng 10 araw ang pag-aaral para matukoy kung dapat ipaaresto o ipakulong si Esrtada. Ipinaliwanag niya na may mga dibisyon na hindi lang iisa ang hinahawakang kaso kaya posibleng tumagal ang pag-aaral. Tiniyak naman ni Garchitorena na hindi lumabag sa due process of law ang Ombudsman nang isumite nito ang naturang kaso. Nagsampa naman kahapon si Estrada sa Supreme Court ng isang petisyon na humihiling na ipatigil ang imbestigasyon sa naturang mga kaso niya sa Sandiganbayan. Iginiit ni Estrada na nilabag ng Ombudsman ang kanyang Constitutional rights dahil sa mabilisang pagsasampa ng naturang mga kaso sa korte kahit hindi pa siya nabibigyan ng kopya ng mga kaukulang information sheet. Samantala, sinabi ng mga opisyal ng Malaca&amp;ntilde;ang na walang epekto sa naturang mga kaso ang pangawalang motion for reconsideration na isinampa kamakalawa ni Estrada sa Mataas na Hukuman. Pinabulaanan ni Justice Secretary Hernando Perez na kinukumbinsi niya si Estrada na lumabas ng bansa. Sa isang panayam naman, hinamon ni Estrada ang mga awtoridad na arestuhin siya kaugnay ng mga kasong isinampa laban sa kanya. Sinabi niya na na-pressure sa mga kaalyado ni Pangulong Gloria Macapagal-Arroyo ang Mataas na Hukuman kaya nadismis ang kanyang petisyon na kumukuwestyon sa legalidad ng kasalukuyang pamahalaan. Pinabulaanan ni Presidential Chief of Staff Renato Corona ang akusasyon ni Estrada. Nilinaw ni Senate President Pro Tempore Blas Ople na inosente pa rin si Estrada sa mga akusasyon laban dito dahil hindi pa ito nasesentensyahan ng korte. (Grace Amargo, Lilia Tolentino at Doris Franche)</body>
<link>http://www.philstar.com/Article.aspx?articleId=126337&amp;publicationSubCategoryId=92</link>
</article>
<article>
<title>Pinay entertainers sa Japan dadagsa pauwi</title>
<author>Butch Quejada</author>
<date>
<month>April</month>
<day>07</day>
<year>2001</year>
</date>
<body>Maraming entertainer na Pilipina mula sa Japan ang inaasahang babalik sa bansa sa susunod na linggo dahil sa hindi inaasahang terminasyon ng kanilang kontrata sa kanilang trabaho roon na bunsod naman ng tinaguriang Imam period sa naturang bansa. Isa sa mga naunang umuwi na si Carolyn de Asis, 19, ng Cagayan de Oro City ang nagsabing malaki ang epekto sa Japan ng pandaigdigang pagsisid ng ekonomiya kaya humina ang mga karaoke bar at restaurant na pinaglilingkuran doon ng maraming overseas Filipino worker. Si de Asis at 10 pang entertainer na Pilipina ay dumating sa Ninoy Aquino International Airport kahapon ng hapon lulan ng Japan Airlines flight JL-741 mula sa Narita International Airport. Sinabi nina de Asis na marami sa kanila ang tatlong buwan lang nakapagtrabaho sa Japan kahit anim na buwan ang nakasaad sa kanilang kontrata. (Ulat ni Butch Quejada)</body>
<link>http://www.philstar.com/Article.aspx?articleId=126338&amp;publicationSubCategoryId=92</link>
</article>
<article>
<title>Solon nagbabala sa pagtalikod sa peace pact sa RPA-ABB</title>
<author>Doris Franche</author>
<date>
<month>April</month>
<day>07</day>
<year>2001</year>
</date>
<body>Nagbabala kahapon si Senador Gregorio Honasan sa pamahalaang Arroyo laban sa pagtalikod sa kasunduang pakikipagkapayapaan sa Revolutionary Proletariat Army-Alex Boncayao Brigade. Ayon kay Honasan, tagapangulo ng Senate peace committee, dapat panindigan ng pamahalaan ang naipangako nito sa kasunduan sa RPA-ABB noong Disyembre 10 kung ayaw nitong magulo muli ang kapayapaan lalo na sa kanayunan. Ginawa ni Honasan ang babala dahil sa utos kamakailan ni Pangulong Gloria Macapagal-Arroyo kay Peace Adviser Eduardo Ermita na repasuhin ang naturang kasunduan dahil sa kakapusan sa pondo ng pamahalaan. (Ulat ni Doris Franche)</body>
<link>http://www.philstar.com/Article.aspx?articleId=126339&amp;publicationSubCategoryId=92</link>
</article>
<article>
<title>Pagbabago sa automatic promotion isinulong</title>
<author>Marilou Rongalerios</author>
<date>
<month>April</month>
<day>07</day>
<year>2001</year>
</date>
<body>Nanawagan kahapon si Las Pi&amp;ntilde;as Congressman Manuel Villar sa pagpapabago sa sistemang automatic promotion sa ilang public elementary school na, rito, aakyat sa susunod na grade ang isang estudyante kahit ano pa ang performance nito para lang matiyak na may makakapasok na bagong estudyante. &amp;quot;Bagaman naiintindihan natin ang kakulangan ng pasilidad sa edukasyon, hindi ito dahilan para maglabas ng mga graduate na hindi hasa,&amp;quot; sabi pa ni Villar. Pinuna ni Villar na napipilitan ang maraming paaralan na ipasa na lamang ang ilang estudyante para may mabuksang slot dahil sa kakulangan ng mga paaralan para mapagkasya ang lumalaking bilang ng mga mag-aaral. Bago umano ma-promote sa susunod na antas ang mga estudyante, dapat maipasa ang minimum requirements para matiyak na makakatuntong sila sa susunod na antas. (Ulat ni Marilou Rongalerios)</body>
<link>http://www.philstar.com/Article.aspx?articleId=126340&amp;publicationSubCategoryId=92</link>
</article>
<article>
<title>Pagsumite ng ITR pinalawig</title>
<author>Angie dela Cruz</author>
<date>
<month>April</month>
<day>07</day>
<year>2001</year>
</date>
<body>Pinalawig ng Bureau of Internal Revenue hanggang Abril 16 ang huling araw ng pagsasampa ng income tax return ng mga empleyado sa pribadong sektor. Isinagawa ng BIR ang hakbang dahil pumatak ng Linggo ang nakagawiang Abril 15 na taning sa pagsusumite ng ITR. Sinabi ng information division ng BIR na maglalagay din sila ng mga tauhan sa mga shopping malls para serbisyuhan ang mga taxpayer. (Ulat ni Angie dela Cruz)</body>
<link>http://www.philstar.com/Article.aspx?articleId=126341&amp;publicationSubCategoryId=92</link>
</article>
<article>
<title>Balota ibinebenta</title>
<author>Jhay Mejias</author>
<date>
<month>April</month>
<day>07</day>
<year>2001</year>
</date>
<body>Kumikilos na umano ang isang sindikato sa Commission on Elections makaraang makabili ang Lakas-NUCD ng mga tunay na balota na ibinebenta sa Metro Manila sa halagang P25 bawat isa at P200 sa lalawigan. Hindi mabatid kung ito ang Black Samurai na nagbebenta ng mga election return o ibang grupo. (Ulat ni Jhay Mejias)</body>
<link>http://www.philstar.com/Article.aspx?articleId=126342&amp;publicationSubCategoryId=92</link>
</article>
<article>
<title>Government half-day sa Abril 11</title>
<author>Ely Saludar</author>
<date>
<month>April</month>
<day>07</day>
<year>2001</year>
</date>
<body>Idineklara kahapon ng Malaca&amp;ntilde;ang na kalahating araw lang ang trabaho ng mga empleyado ng pamahalaan sa Abril 11, Miyerkules Santo, para makauwi agad sila sa kani-kanilang lalawigan kaugnay ng paggunita sa Mahal na Araw. Wala ring pasok sa lahat ng tanggapan ng pamahalaan sa Lunes, Abril 9, dahil sa pagdiriwang ng Bataan Day o Araw ng Kagitingan. (Ulat ni Ely Saludar)</body>
<link>http://www.philstar.com/Article.aspx?articleId=126343&amp;publicationSubCategoryId=92</link>
</article>
<article>
<title>Cold war pinangambahan</title>
<author>Rose Tamayo</author>
<date>
<month>April</month>
<day>07</day>
<year>2001</year>
</date>
<body>Pinangangambahang mauwi sa cold war ang patuloy na pagtanggi ng United States na humingi ng paumanhin sa China kaugnay ng banggaan kamakailan ng mga eroplanong militar ng dalawang bansa. Ito ang inihayag kahapon ni Foreign Affairs Undersecretary Lauro Baja Jr. na nagsabing maaaring mauwi sa pagmamatigasan at panibagong cold war na ayaw ng mga bansa sa Asya ang iringan ng U.S. at ng China hinggil sa pagbabanggaan ng isang Chinese fighter jet at ng isang surveillance plane ng mga Amerkano. Dahil dito, ayon kay Baja, nais ni Pangulong Gloria Macapagal-Arroyo na malutas sa lalong madaling-panahon ang naturang problema. (Ulat ni Rose Tamayo)</body>
<link>http://www.philstar.com/Article.aspx?articleId=126344&amp;publicationSubCategoryId=92</link>
</article>
<article>
<title>Erap kabado sa Friday the 13th arrest</title>
<author>Grace Amargo at Rudy Andal</author>
<date>
<month>April</month>
<day>12</day>
<year>2001</year>
</date>
<body>Nangangamba si dating Pangulong Joseph Estrada na posibleng arestuhin ito bukas, Biyernes Santo, kasunod ng pagsasampa ng Ombudsman sa Sandiganbayan ng mga kasong plunder at graft and corruption laban sa kanya. Isa sa abogado ni Estrada na si Atty. Raymund Fortun ang nagsabing malaki ang kanilang paniniwala na dadakpin na bukas ang dating Pangulo dahil may nasagap silang impormasyon na kumpleto na ang mga tauhan ng Marines na aaresto rito. Pinuna ni Fortun na talagang itinatapat ng administrasyon ni Pangulong Gloria Macapagal-Arroyo na ipamukha kay Estrada na malas ito sa numerong 13 dahil sa a-trese ang petsang babagsakan ng Biyernes Santo. Idiniin ng abogado na hindi imposibleng gawin ng administrasyon ang kanilang pangamba dahil nagiging posible na ang lahat ng imposibleng bagay para lang sikilin ang dating pangulo. Gayunman, umaasa si Fortun na may kaugnayan lang sa mga kaso ni Estrada na napipiyansahan ang warrant of arrest na ipapalabas laban dito ng Sandiganbayan. Naunang inihayag ni Sandiganbayan Presiding Justice Francis Garchitorena na sa susunod na linggo na maaaring ipalabas ang arrest warrant ng dating pangulo. Tiniyak din ng Ombudsman na hindi aarestuhin bukas si Estrada dahil tradisyon nang hindi nagpapalabas ng arrest warrant ang korte sa panahon ng Semana Santa. Samantala, sinabi ng kandidatong senador na si Oliver Lozano na may 1.5 milyong miyembro ng Coalition of People Empowerment at tagasuporta ni Estrada ang takdang mag-vigil sa bahay ng dating pangulo sa Polk St., Greenhills, San Juan. Sinabi ni Lozano na aarestuhin ng mga miyembro ng COPE ang sinumang magtatangkang dakpin si Estrada. (Ulat nina Grace Amargo at Rudy Andal)</body>
<link>http://www.philstar.com/Article.aspx?articleId=126345&amp;publicationSubCategoryId=92</link>
</article>
<article>
<title>Estrada Cronies sinubpoena na !</title>
<author>Grace Amargo</author>
<date>
<month>April</month>
<day>12</day>
<year>2001</year>
</date>
<body>Pinadalhan ng summon ng Office of the Ombudsman ang siyam na umanoy cronies ni dating Pangulong Joseph Estrada para pagpaliwanagin kung bakit hindi sila dapat kasuhan ng plunder dahil sa pagdeposito ng milyun-milyong piso sa lihim na P3.3 bilyong bank account ng napatalsik na presidente. Inatasan din ni Overall Deputy Ombudsman Margarito Gervacio Jr. ang mga kaalyado ni Estrada na magsumite ng counter-affidavit at sagutin ang akusasyon sa kanila ng tatlong grupo ng mga abogado sa loob ng 10 araw. Kabilang sa mga sinubpoena sina Jaime Dichavez, asawa umano niyang si Abby, Mark Jimenez, PLDT President Manny Pangilinan, George Go, Dante Tan, Lucio Co, Kelvin Garcia, William Gatchalian at ang abogado ni Dichaves na si Fernando Chua. Ang pangalan ng naturang mga cronies ang nakatala sa pangalawang envelop ng Equitable-PCI Bank na naglalaman ng mga dokumento ng P3.3 bilyong account ng Jose Velarde na isa umanong alyas ni Estrada. Lumilitaw sa rekord ng Equitable na nagsimula lang sa P1 ang deposito rito ni Estrada bago naging P81 milyon nang sumunod na araw hanggang sa maging P3.3 bilyon sa loob lang ng 15 buwan. (Ulat ni Grace Amargo)</body>
<link>http://www.philstar.com/Article.aspx?articleId=126346&amp;publicationSubCategoryId=92</link>
</article>
<article>
<title>Dacer at Corbito, kumpirmadong patay na</title>
<author>Rainier Allan Ronda</author>
<date>
<month>April</month>
<day>12</day>
<year>2001</year>
</date>
<body>Totoong kina public relations man Salvador Dacer at driver niyang si Emmanuel Corbito ang mga buto na nakuha ng mga awtoridad sa tabi ng isang creek sa Indang, Cavite kamakailan. Ito ang kinumpirma kahapon ng mga DNA expert ng University of the Philippines na tumulong sa mga forensic expert ng National Bureau of Investigation sa pagkilala sa mga sunog na buto na nakuha sa naturang lugar makaraang madakip ang dalawa sa mga suspek sa pagdukot at pagpatay kina Dacer at Corbito. Pinagbasihan din ng mga forensic expert ang mga ngipin na nakuha sa lugar na kinatagpuan sa mga labi ng dalawang biktima. Nagpahayag ng matinding kalungkutan ang pamilya Dacer na nagsabi pa na minimithi na lang nila na matahimik ang kaluluwa ng biktima at matukoy ang mga nagpakana sa naturang krimen. (Ulat ni Rainier Allan Ronda)</body>
<link>http://www.philstar.com/Article.aspx?articleId=126347&amp;publicationSubCategoryId=92</link>
</article>
<article>
<title>Pagbasura sa 20 party-list malabo</title>
<author>Jhay Mejias</author>
<date>
<month>April</month>
<day>12</day>
<year>2001</year>
</date>
<body>Posibleng madismis lang ang petisyon ng Akbayan at ng Bayan Muna na humihiling sa Commission on Elections na kanselahin ang rehistrasyon at nominasyon ng 20 party-list group na kalahok sa halalan dahil hindi umano maituturing na mahihirap o marginalized ang mga ito. Sinabi ni Comelec Chairman Alfredo Benipayo sa isang pulong-balitaan kahapon na nakasaad sa batas na hindi lang mga marginalized sector ang maaaring pumasa sa party-list system kundi pati na rin ang mga political parties, coalition at ibang organization. Sinabi pa ni Benipayo na nasa batas ang pagbibigay ng karapatan sa ibat ibang sektor o organisasyon sa party-list system kaya nga umabot sa 162 ang bilang ng party-list group na nabigyan ng akreditasyon. (Ulat ni Jhay Mejias)</body>
<link>http://www.philstar.com/Article.aspx?articleId=126348&amp;publicationSubCategoryId=92</link>
</article>
<article>
<title>RP, pasok sa away ng Malaysia at Indonesia</title>
<author>Rose Tamayo</author>
<date>
<month>April</month>
<day>12</day>
<year>2001</year>
</date>
<body>Isinampa na ng pamahalaan sa International Court of Justice ang petisyon na humihiling na payagang manghimasok ang Pilipinas sa pag-aagawan ng Malaysia at Indonesia sa mga isla ng Sipadan at Ligitan na kapwa nasa Borneo. Ito ang nabatid kahapon ng Department of Foreign Affairs na nagsabi pa na kailangan ang naturang hakbang dahil baka makaapekto sa pag-aangkin ng Pilipinas sa Sabah na nasa Borneo rin ang magiging desisyon ng ICJ sa away ng Malaysia at Indonesia. (Ulat ni Rose Tamayo)</body>
<link>http://www.philstar.com/Article.aspx?articleId=126349&amp;publicationSubCategoryId=92</link>
</article>
<article>
<title>NDF peace panel dumating sa bansa</title>
<author>Butch Quejada</author>
<date>
<month>April</month>
<day>09</day>
<year>2001</year>
</date>
<body>Dumating kahapon sa Pilipinas ang mga miyembro ng panel ng National Democratic Front na kasali sa usapang pangkapayapaan na isinusulong ng pamahalaan. Bandang alas-5:20 ng hapon nang dumating sa Ninoy Aquino International Airport ang punong negosyador ng NDF na si Luis Jalandoni at asawa niyang si Connie Ledesma at isa pang miyembro ng panel na si Antonio Zumel lulan ng Royal Dutch flight KLM-876 mula Armsterdam na dumaan pa sa Bangkok. &amp;quot;Nagagalak ako na muling makabalik sa bansa. Sabik na sabik akong makapiling ang ating mga kababayan simula nang akoy mangibang-bansa sa loob ng 12 taon,&amp;quot; sabi pa ni Jalandoni na tulad ng political consultant ng NDF na si Communist Party of the Philippines founding chairman Jose Maria Sison ay nakabase sa The Netherlands. Dadalo rin ang NDF panel sa solidarity conference na hiniling ng National Council of Churches kaugnay ng usapang pangkapayapaan. Idaraos ito sa Abril 18 o isang linggo bago simulan ang pormal na usapang pangkapayapaan ng pamahalaan at ng NDF. Sinabi ng punong negosyador ng pamahalaan na si Silvestre Bello III na pagkakalooban ng police security ang apat na miyembro ng panel ng NDF. Sinabi ni Bello na kokonsultahin ng grupo ni Jalandoni ang mga lokal na lider-komunista bukod sa pagdalo sa isang solidarity greeting. Sinabi ni Pangulong Gloria Macapagal-Arroyo kamakalawa na ang pagpapalaya ng New Peoples Army kay Philippine Army Major Noel Buan ay makakapagpabilis sa prosesong pakikipagkapayapaan sa NDF na umbrella organization ng mga maka-Kaliwang organisasyon tulad ng CPP at NPA. Sinabi ng mga opisyal ng pamahalaan na merong immunity ang panel ni Jalandoni kaya hindi maaaring dakpin ang mga ito. (Ulat ni Butch Quejada)</body>
<link>http://www.philstar.com/Article.aspx?articleId=126350&amp;publicationSubCategoryId=92</link>
</article>
<article>
<title>Reklamo sa kandidato ipinauubaya sa kalaban</title>
<author>Pia Lee Brago</author>
<date>
<month>April</month>
<day>09</day>
<year>2001</year>
</date>
<body>Ang mga kandidato sa pambansa at lokal na halalan ang mas nasa magandang posisyon para imonitor nila ang isat isa at matukoy kung sino ang lumalabag sa election code. Sinabi ni Commission on Elections-National Capital Region Director Ferdinand Rafanan sa isang panayam na dapat imonitor ng mga kandidato ang bawat isa sa kanila kaugnay ng mga posibleng paglabag sa batas tulad ng pamimili ng boto at panunuhol ng kanilang kalaban. Dapat anyang magharap ng sapat na ebidensya ang kandidato laban sa kanilang kalaban na lumabag sa batas para ito madiskuwalipika. Kasabay nito, pinayuhan ni Rafanan ang mga rehistradong botante na magtungo sa mga tanggapan ng mga election officer ng kani-kanilang bayan o lalawigan para matiyak na nakatala sa final voters list ang kanilang pangalan at makuha rin nila ang kanilang precint number para makaboto sila sa darating na halalan. (Ulat ni Pia Lee Brago)</body>
<link>http://www.philstar.com/Article.aspx?articleId=126351&amp;publicationSubCategoryId=92</link>
</article>
<article>
<title>PMA cadet namatay dahil sa blackout?</title>
<author>Aurora Alambra</author>
<date>
<month>April</month>
<day>09</day>
<year>2001</year>
</date>
<body>BAGUIO CITY- Tubig sa baga at blackout sa buong Luzon ang naging dahilan ng pagkamatay ng kadeteng si Monico de Guzman kamakalawa. Ito ang inihayag ni Philippine Military Academy Superintendent Major General Ruben Carranza sa isang panayam sa telepono kahapon ng umaga. Sinabi ni Carranza na nakakonekta ang 20-anyos na si de Guzman sa respirator sa Baguio General Hospital noong Sabado ng umaga nang biglang maganap ang blackout. &amp;quot;Limang minutong hindi gumana ang respirator kabilang na ang suction machine na sumisipsip ng tubig sa kanyang mga baga,&amp;quot; sabi ni Carranza. Sinasabi umano ng mga duktor na, bandang alas-3:16 ng madaling-araw ng Sabado, nasa &amp;quot;30 over zero&amp;quot; ang blood pressure ni de Guzman. Kasunod nito, nagkaroon siya ng cardiac arrest bandang alas-3:51 ng madaling-araw pero ginamitan lang ng kamay ang &amp;quot;pagbomba&amp;quot; ng mga duktor sa kanyang puso dahil may blackout na bandang alas-4 ng madaling-araw. Sinabi pa ni Carranza na nagpadali sa kamatayan ng biktima ang dehydration. Idiniin niya na kanyang inuutusan ang mga kadete na uminom ng walong baso ng tubig araw-araw para makaiwas sa dehydration. Nang tanungin kung posibleng konting tubig lang ang naiinom ni de Guzman, isinagot ni Carranza na &amp;quot;Hindi, sobra na nga, kaya may mga tubig sa kanyang baga.&amp;quot; &amp;quot;Hindi nila matagalan ang pagsasanay,&amp;quot; patungkol ni Carranza kina de Guzman na anim na araw pa lang nagsasanay sa PMA at sa isa pang kadete na si Mark Anthony Caraan na nasa malubhang kalagayan. &amp;quot;Hindi makahinga... manipis ang hangin dito sa Baguio,&amp;quot; paliwanag pa ni Carranza na nagdiin na &amp;quot;hindi binugbog&amp;quot; at hindi &amp;quot;minaltrato si de Guzman. &amp;quot;Wala nang gustong mag-hazing dito. Nangyaring bumigay lang yung kadete.&amp;quot; Sa isang pahayag kamakalawa ng gabi, idineklara ng PMA na &amp;quot;acute respiratory distress syndrome&amp;quot; ang ikinamatay ni de Guzman. Sinabi pa sa pahayag na ipinasok si de Guzman sa Fort del Pilar Station Hospital bandang alas-3:50 ng madaling-araw ng Biyernes dahil sa &amp;quot;frothy bloody sputum.&amp;quot; Inilipat ang biktima kinalaunan sa Baguio General Hospital dahil gumagrabe ang kanyang kalagayan. Sinabi pa ng PMA na nagdugo ang ilong ng biktima habang nasa isang classroom instruction noong hapon ng Abril 3. Noong Miyerkules, Abril 4, nawalan ng malay ang kadete sa hindi malamang dahilan habang nagmamartsa patungo sa dining hall bandang tanghali. Ipinasok si de Guzman sa Fort del Pilar Station Hospital at natuklasang meron siyang hypoglycemia o dehydration. Pinalabas siya ng pagamutan noong Huwebes. Samantala, sinabi ng PMA na isa pang kadete na si Cadet FourthClass Mark Christian Caraan ang nasa malubhang kalagayan sa BGH dahil sa kidney problem secondary to dehydration. (Ulat ni Aurora Alambra)</body>
<link>http://www.philstar.com/Article.aspx?articleId=126352&amp;publicationSubCategoryId=92</link>
</article>
<article>
<title>Holdapan sa bangko iniugnay sa May 14 elections</title>
<author>Joy Cantos</author>
<date>
<month>April</month>
<day>09</day>
<year>2001</year>
</date>
<body>May P13 milyon ang natangay ng mga holdaper sa walong banko sa bansa sa nagdaang unang tatlong buwan ng taong kasalukuyan. Ito ang dahilan kaya pinasisiyasat ni Cebu City Congressman Eduardo Gullas ang mga ulat na ilang kandidato sa darating na halalan ang gumagamit umano ng mga sindikatong kriminal para makalikom ng pondong gagamitin nila sa kampanya. Si Senador Juan Flavier ang unang umungkat sa posibilidad na ang pagdami muli ng mga nahoholdap na banko mula noong Enero ay may kaugnayan sa pangangalap ng pondo ng ilang kandidato na may kaugnayan sa mga sindikatong kriminal. &amp;quot;Hindi malayo ang naturang ulat dahil may mga pulitikong nasangkot noon sa pagpapakalat ng mga pekeng P1,000,&amp;quot; sabi pa ni Gullas. Natunton kamakailan ang mga pekeng pera kasama ng mga tunay na salapi na ginagamit na panggastos sa halalan sa Mindanao. Kabilang sa mga bankong naholdap mula Enero hanggang Marso yaong mga nasa Antipolo City; San Carlos City; at sa mga bayan ng Taytay sa Rizal; Carmona at General Alvarez sa Cavite; Panique sa Tarlac; at Lagawe sa Ifugao. Isang manager at dalawang guwardiya ng banko ang napatay sa naturang mga holdapan. (Ulat ni Joy Cantos)</body>
<link>http://www.philstar.com/Article.aspx?articleId=126353&amp;publicationSubCategoryId=92</link>
</article>
<article>
<title>Tax deadline pinalawig muli</title>
<author>Lilia Tolentino</author>
<date>
<month>April</month>
<day>12</day>
<year>2001</year>
</date>
<body>Pinalawig pa ni Pangulong Gloria Macapagal-Arroyo hanggang Abril 18 ang huling araw ng paghaharap ng income tax return mula sa dating itinakdang palugit na Abril 15 ngayong taong ito. Sinabi ng Pangulo na ang dalawang araw na palugit ay magkakaloob sa mga taxpayer ng sapat na panahon para makapagsumite ng ITR sa Bureau of Internal Revenue. Nauna nang nagbigay ang BIR ng palugit na hanggang Abril 16 dahil pumatak ang Abril 15 sa Pasko ng Pagkabuhay. (Ulat ni Lilia Tolentino)</body>
<link>http://www.philstar.com/Article.aspx?articleId=126354&amp;publicationSubCategoryId=92</link>
</article>
<article>
<title>13-0 boto sagot sa kinabukasan ng kabataan - Joker</title>
<author>Malou Rongalerios</author>
<date>
<month>April</month>
<day>12</day>
<year>2001</year>
</date>
<body>Tiniyak kahapon ni People Power Coalition senatorial candidate Joker Arroyo na magiging sagot sa kinabukasan ng bawat kabataang Pilipino ang pagboto sa 13 kandidatong senador ng PPC sa darating na halalan. Idiniin ni Arroyo na prayoridad ng kanilang partido ang pagtulong at pagsusulong ng mga batas na may kinalaman sa kapakanan ng mga kabataan. Idinagdag pa ni Arroyo na mahalaga ang tungkulin ng mga kabataan sa halalan dahil 80 porsiyento ng kanilang populasyon ang lumahok sa EDSA 2. (Ulat ni Malou Rongalerios)</body>
<link>http://www.philstar.com/Article.aspx?articleId=126355&amp;publicationSubCategoryId=92</link>
</article>
<article>
<title>Civil war di sisiklab dahil kay Erap</title>
<author>Malou Rongalerios at Joy Cantos</author>
<date>
<month>April</month>
<day>10</day>
<year>2001</year>
</date>
<body>Hindi naniniwala si People Power Coalition senatorial bet Makati Cong. Joker Arroyo na magkakaroon ng civil war sakaling ikulong ang dating Pangulong Estrada dahil sa mga kasalanan nito sa taumbayan. Ayon kay Arroyo na kalokohan na mangyari ang civil war dahil imposible na magkaroon pa ng suporta si Erap dahil alam ng taumbayan ang mga ginawa nitong kasalanan kaya ito ay napatalsik. Maging ang dating Unang Ginang Loi Estrada ay tiyak na magdadalawang isip na magbigay ng suporta sakaling mangyari ang pag-aresto sa kanyang asawa. Samantala, nakahanda ang Armed Forces of the Philippines na tumulong sa Philippine National Police sa pag-aresto sa dating Pangulo sakaling magpalabas ng warrant of arrest ang Sandiganbayan. Ayon kay PNP Spokesman Rodrigo de Gracia na inihatag na ni PNP Directorate for Operation P/Director Edgardo Aglipay ang &amp;quot;contigency plan&amp;quot; para sa pagdakip kay Erap na hindi naman nito idenetalye kung paano nila ito gagawin. (Ulat ni Malou Rongalerios at Joy Cantos)</body>
<link>http://www.philstar.com/Article.aspx?articleId=126356&amp;publicationSubCategoryId=92</link>
</article>
<article>
<title>NDF, handang magdeklara ng nationwide ceasefire</title>
<author>Joy Cantos</author>
<date>
<month>April</month>
<day>10</day>
<year>2001</year>
</date>
<body>Nakahanda ang pamunuan ng National Democratic Front (NDF) na magdeklara ng nationwide ceasefire kung ito ang mapagkakasunduan sa pagpapatuloy ng naudlot na peace talks sa darating na Abril 27 ng taong ito. Ito ang nabatid kahapon kay NDF Chief negotiator Luis Jalandoni matapos dumating sa bansa kasama sina NDF Adviser Antonio Zumel gayundin ang kanilang mga asawa. Ang grupo ni Jalandoni ay dumating sa bansa kamakalawa para dumalo sa solidarity meeting sa pagitan ng NDF leaders at ng mga kinatawan ng GRP peace panel sa pamumuno ni dating Justice Secretary Silvestre Bello III na gaganapin sa Abril 18. Matapos ang informal conference ay muling babalik si Jalandoni at mga kasama sa Netherlands para iulat kay CPP-NPA-NDF Founding Chairman Jose Maria Sison ang napipintong paghaharap sa negotiating table. (Ulat ni Joy Cantos)</body>
<link>http://www.philstar.com/Article.aspx?articleId=126357&amp;publicationSubCategoryId=92</link>
</article>
<article>
<title>Manero sumuko na</title>
<author>Rose Tamayo, Joy Cantos at Ely Saludar</author>
<date>
<month>April</month>
<day>10</day>
<year>2001</year>
</date>
<body>Nakatakdang humarap ngayon kay Presidente Gloria Macapagal-Arroyo ang puganteng convicted priest killer na si Norberto Manero alyas Kumander Bukay sa Zamboanga City. Sumuko kahapon ng umaga si Manero kay Presidential Adviser for Mindanao Affairs Jesus Dureza sa isang liblib na lugar sa Polomoloc, South Cotabato. Ayon kay Dureza, walang hininging kondisyon si Manero kapalit ng kanyang pagsuko at sinabing handa nitong harapin ang anumang dagdag na parusa sa kanyang ginawang pagtakas sa Sarangani Provincial Jail ng halos dalawang buwan. Gayunman,sinabi ni Manero sa isang pulong balitaan na may hihilingin siya sa Pangulo sa kanilang nakatakdang paghaharap ngayon subalit hindi nito tinukoy ang mga naturang kahilingan. Napag-alaman naman kay PNP Chief Director General Leandro Mendoza, nakumbinsi si Manero ng kanyang mga kamag-anak na sumuko dahil sa ipinakitang malasakit ng pamahalaan sa kasong kinakaharap nito. Bagamat walang sinunod sa mga kahilingan ni Manero ang administrasyon, nagbigay naman ito ng kasiguruhan na rerepasuhin ang kaso nito at kasabay ng mabilisang pagpapalabas ng resolusyon. Si Manero ay nahatulan ng habang buhay na pagkabilanggo dahil sa pagpaslang nito sa Italyanong pari na si Tullio Favali sa Tulunan,North Cotabato noong 1985. Una itong tumakas mula sa Davao Prison Farm noong Mayo 13, 1992 bago ito nabigyan ng pardon ni dating Pangulong Joseph Estrada noong Disyembre 1999 subalit dahil sa protesta ng mga anti-crime groups napilitan si Estrada na bawiin ang ibinigay nitong pardon. Noong Pebrero 25 ng nakalipas na taon ay sumuko si Manero matapos ang serye ng negosasyon at ikinulong ito sa Sarangani Provincial Jail noong Pebrero 28. Gayunman pumuga si Manero noong Marso 22 at naglatag ito ng apat na kundisyon kapalit ng pagbabalik loob sa batas. Sinabi naman ni Presidential Spokesperson at Chief of Staff Renato Corona na tuloy ang imbestigasyon hinggil sa kung papaano nakatakas si Manero sa bilangguan. Sakaling mapatunayan na may kinalaman ang jail warden sa pagtakas ni Manero kailangan din mapatawan ito ng parusa. Hindi na ibabalik sa Sarangani Provincial Jail si Manero sa halip sa Davao Penal Colony ito ikukulong. (Ulat nina Rose Tamayo, Joy Cantos at Ely Saludar)</body>
<link>http://www.philstar.com/Article.aspx?articleId=126358&amp;publicationSubCategoryId=92</link>
</article>
<article>
<title>FVR, nominado bilang Secretary General ng UN</title>
<author>Lilia Tolentino</author>
<date>
<month>April</month>
<day>10</day>
<year>2001</year>
</date>
<body>Sinusuportahan ng Malaca&amp;ntilde;ang ang nominasyon ni dating Pangulong Fidel V. Ramos para sa posisyong Secretary General ng United Nations kapalit ng kasalukuyang UN Secretary General Kofi Anan na nalalapit ng magtapos ang termino ng panunungkulan. Ayon kay Presidential Spokesman at Chief of Staff Renato Corona pinaghahandaan ng pamahalaan ang pagsuporta sa nominasyon ni FVR sa darating na Oktubre. Ang tanging makakahadlang sa nominasyon ni FVR ay ang posibilidad na hilingin ni Anan na bigyan pa siya ng panibagong termino na muling mamuno. Sinabi ni Corona na kuwalipikado si FVR na maging UN Secretary General at may posibilidad na mamuno dahil ang nasabing puwesto na iiwan ni Anan ay nakaukol ngayon sa alinmang bansa sa Asya. Ang Pilipinas ay nagkaroon ng karangalang makapamuno sa pamamagitan ng yumaong dating Foreign Secretary Carlos P. Romulo na naluklok ng dalawang termino bilang Secretary General ng UN. (Ulat ni Lilia Tolentino)</body>
<link>http://www.philstar.com/Article.aspx?articleId=126359&amp;publicationSubCategoryId=92</link>
</article>
<article>
<title>Benepisyo sa beterano isinumite na ni GMA sa kongreso</title>
<author>Lilia Tolentino at Jonie Capalaran</author>
<date>
<month>April</month>
<day>10</day>
<year>2001</year>
</date>
<body>Nagsumite si Pangulong Gloria Macapagal-Arroyo ng supplementary budget sa kongreso na maglalaan ng P500 milyon o kalahating bilyong piso para dagdag na pension sa mga beterano ng bansa. Ito ang laman ng talumpati ng Pangulo sa pagdiriwang kahapon ng ika-59 taong anibersaryo ng Araw ng Kagitingan sa Dambana ng Kagitingan sa Pilar, Bataan. Sinabi ng Pangulo na nararapat lamang na suklian ng pamahalaan ng dagdag na benepisyo ang mga bayani ng digmaan dahil wala na silang kakayahan na matugunan ang pangangailangan ng kanilang mga pamilya. Ang nasabing budget ay idaragdag sa pension ng mga beterano kaya madaragdagan ng P 500 kada taon hanggang sa umabot ito sa halagang P 5,000 ang maging buwanan nilang pension. Inatasan din ng Pangulo ang Philippine Veterans Administration na tiyaking wala nang pekeng beterano na makakasama sa listahan ng mga tumatanggap ng pension ng pamahalaan. Limitado aniya ang pondo ng gobyerno at ang pagkakaroon ng mga huwad na pensiyonado ay makadaragdag sa problema ng alokasyon. Samantala pinuri rin ng Pangulo si Bataan Governor Leonardo Roman at mga opisyal ng lalawigan sa ginawang pag-unlad ng ekonomiya ng kanilang lalawigan. (Ulat nina Lilia Tolentino at Jonie Capalaran)</body>
<link>http://www.philstar.com/Article.aspx?articleId=126360&amp;publicationSubCategoryId=92</link>
</article>
<article>
<title>Dahil sa pagkamatay ng PMA cadet, Carranza di magbibitiw</title>
<author>Joy Cantos</author>
<date>
<month>April</month>
<day>10</day>
<year>2001</year>
</date>
<body>Walang planong magbitiw sa tungkulin si Philippine Military Academy (PMA) Supt. Major General Manuel Carranza dahilan sa pagkamatay ni Cadet 4th Class Monico De Guzman. Ito ang pagbibigay diin ni Carranza sa gitna ng mga panawagan ng Crusade Against Violence (CAV) na magbitiw na ito dahil hindi nito kayang kontrolin ang serye ng pagkamatay ng mga kadete sa hazing. Nilinaw ni Carranza na walang naganap na foul play sa pagkamatay ni De Guzman, hindi tulad nang nangyari kay Cadet 4th Class Edward Domingo, nagkasakit ito at minalas pang matapat na brownout nang sinasalba ang buhay nito sa Baguio General Hospital noong nakalipas na Sabado. Si De Guzman ay binawian ng buhay habang sinisipsip ang tubig nito sa baga sanhi ng karamdaman nitong acute respiratory syndrome o kahirapan sa paghinga kung saan bahagi ng iniinom nitong tubig ay napupunta sa baga. Sinabi rin nito na walang siyang itinatago sa pagkamatay ni De Guzman dahilan sa pinaiiral ng kanyang liderato ang &amp;quot;transparency&amp;quot; sa akademya. (Ulat ni Joy Cantos)</body>
<link>http://www.philstar.com/Article.aspx?articleId=126361&amp;publicationSubCategoryId=92</link>
</article>
<article>
<title>&amp;quot;Erap magsisi ka ng kasalanan&amp;quot; - Rep. Herrera</title>
<author>Malou Rongalerios</author>
<date>
<month>April</month>
<day>10</day>
<year>2001</year>
</date>
<body>Ngayong Mahal na araw hiniling ni Bohol Rep. Ernesto Herrera sa dating Pangulo Joseph Estrada na magsisi ito sa kanyang mga kasalanan. Ayon kay Herrera, panahon na upang humingi ng tawad si Estrada sa kanyang mga kasalanan sa Panginoon at magpakita ng pagsisisi. Sinabi pa ni Herrera na kailangan ni Estrada ang magbalik sa katuruan ng Kristiyano upang magkaroon siya ng pagkakataon na makilala ang kanyang sarili. Magkakaroon lamang umano ng katahimikan ng kalooban si Estrada kung ititigil na nito ang pagmamatigas. (Ulat ni Malou Rongalerios)</body>
<link>http://www.philstar.com/Article.aspx?articleId=126362&amp;publicationSubCategoryId=92</link>
</article>
<article>
<title>11 Japanese firms di magsasara</title>
<author>Jhay Mejias</author>
<date>
<month>April</month>
<day>10</day>
<year>2001</year>
</date>
<body>Pinasinungalingan ni Labor and Employment Secretary Patricia Sto. Domingo na hindi umalis sa bansa ang labing-isang kompanya ng bansang Hapon dahil sa mga sunud-sunod na welga ng manggagawa. Sinabi ni Tomas na kamakailan lamang ay nakipag-usap na ito sa Japanese Chamber of Commerce at napag-usapan ang mga suliranin ng manggagawa. Sa kasalukuyan tatlo sa 11 establisimiyento ang may welga kabilang na dito ang Toyota Motors Inc. (Ulat ni Jhay Mejias)</body>
<link>http://www.philstar.com/Article.aspx?articleId=126363&amp;publicationSubCategoryId=92</link>
</article>
<article>
<title>Huling hirit ni Erap ibinasura ng Supreme Court</title>
<author>Grace Amargo</author>
<date>
<month>April</month>
<day>11</day>
<year>2001</year>
</date>
<body>Dinismis kahapon ng Supreme Court ang motion for reconsideration ni dating Pangulong Joseph Estrada na humihiling na baligtarin ang naunang deklarasyon ng Mataas na Hukuman na lehitimo ang panunungkulan ni Pangulong Gloria Macapagal-Arroyo sa puwesto at inabandona na niya ang panguluhan. Kasabay nito, ipinalabas din ng Mataas na Hukuman ang isa pang resolution na nagdidismis sa petisyon ni Estrada na humihiling na pigilin ang Sandiganbayan sa paglilitis sa mga kasong plunder at graft and corruption na isinampa ng Ombudsman laban sa kanya. Dahil dito, mabibigyang-daan na ang paglilitis at pagdakip kay Estrada. Sinabi ni Sandiganbayan Presiding Justice Francis Garchitorena na posibleng arestuhin si Estrada sa Lunes. Sinabi ng Mataas na Hukuman na ipinagbabawal sa panuntunan nito ang pagtanggap ng pangalawang motion for reconsideration. Sinabi pa ng Mataas na Hukuman na sa Sandiganbayan dapat ihain ni Estrada ang kahilingan nitong itigil pansamantala ang paglilitis sa naturang mga kaso at ipawalang-saysay ang mga ito. Samantala, pinuri ng People Power Coalition ang naturang desisyon ng Mataas na Hukuman. Sinabi ni PPC senatorial candidate Wigberto Ta&amp;ntilde;ada na inaantala lang ng motion ni Estrada ang pagdinig ng Sandiganbayan sa kaso nito. &amp;quot;Puro dilatory tactics lang yan (motion ni Estrada) na wala namang saysay. Dapat aksyunan ng Sandiganbayan ang naisampang mga kaso dahil wala nang sagabal sa paglilitis kay Estrada,&amp;quot; sabi pa ni Ta&amp;ntilde;ada. (Ulat ni Grace Amargo)</body>
<link>http://www.philstar.com/Article.aspx?articleId=126364&amp;publicationSubCategoryId=92</link>
</article>
<article>
<title>Manero, iniharap kay GMA</title>
<author>Rose Tamayo</author>
<date>
<month>April</month>
<day>11</day>
<year>2001</year>
</date>
<body>Nakipagkamay kahapon si Pangulong Gloria Macapagal-Arroyo sa sumukong pugante na si Norberto Manero Jr. na nasentensyahang makulong nang habambuhay dahil sa pagpatay sa paring Italyanong si Fr. Tulio Favali at pagkain umano sa utak ng biktima. Ngumiti si Arroyo at binati sa lokal na wika si Manero at saglit lang na nakipagkamay dito sa isang pulong balitaan sa lunsod na ito. Pero agad na inutos ng Pangulo na ibalik na sa kulungan si Manero para pagsilbihan nito ang naturang sentensya. Dinala naman ang pugante sa Davao Penal Colony. Sa kaugnay na ulat, pinabulaanan ni Presidential Assistant for Mindanao Jesus Dureza ang akusasyon ng oposisyong Partido ng Masang Pilipino na gagamitin ng administrasyon sa pulitika si Manero. Sinabi ni Dureza na mas nakatulong ang pagsuko ni Manero sa takbo ng peace and order situation sa Mindanao. Nauna rito, sinabi ni PnM senatorial candidate Ricardo Puno na pangungunahan umano ni Manero ang Dagdag-Bawas operation sa Davao na binabalak ng administrasyon sa halalan. Hindi binanggit ni Puno kung paano iyon gagawin ni Manero pero sinabi niya na takot sa naturang preso ang mamamayan ng Davao. (Ulat ni Rose Tamayo)</body>
<link>http://www.philstar.com/Article.aspx?articleId=126365&amp;publicationSubCategoryId=92</link>
</article>
<article>
<title>GMA sa militar, Sayyaf tapusin na</title>
<author>Lilia Tolentino at Rose Tamayo</author>
<date>
<month>April</month>
<day>11</day>
<year>2001</year>
</date>
<body>JOLO  Inutos kahapon ni Pangulong Gloria Macapagal-Arroyo sa militar na &amp;quot;labanan at tapusin na&amp;quot; ang mga bandidong Abu Sayyaf at sagipin ang bihag nitong Amerikanong si Jeffrey Schilling at Pilipinong si Rolando Ullah. Sinabi ni Arroyo sa isang panayam matapos makipagpulong sa mga opisyal ng militar dito na nakahanda ang pamahalaan sa matagalang pagdurog sa Abu Sayyaf. &amp;quot;Ito ang labanan hanggang wakas. Walang taning ang operasyon,&amp;quot; sabi pa ni Arroyo na nagdagdag na sinabihan niya ang Armed Forces of the Philippines na walang taning ang kanilang operasyon at nasa kanila ang lahat ng oras para masugpo ang mga bandido. Ipinaliwanag ni Arroyo na kailangan ang pagdurog sa Abu Sayyaf para mamayani muli sa Jolo ang kapayapaan. Hinikayat din ng Pangulo ang mga bandido na sumuko kung mahal pa nila ang kanilang buhay. Tinawanan lang ng lider ng mga bandido na si Abu Ahmad Al Salayuddin o Abu Sabaya ang opensiba ng militar kasabay ng pagsasabing takda silang tumanggap ng mga dagdag na armas at mga sibilyan lang ang nadadakip o napapatay ng puwersa ng pamahalaan. Samantala, nagpahayag kahapon ng pagkabahala ang United States sa mga pananalakay ng Abu Sayyaf sa ilang lugar ng Malaysia. Binalaan ng U.S. ang mga mamamayan nito na mag-ingat sa naturang mga lugar dahil may mga detachment dito ang Abu Sayyaf na nangingidnap ng mga dayuhan. Binawalan din ng U.S. ang mga Amerikano na magtungo sa Zamboanga City, Basilan, Jolo at Tawi-Tawi. Sinabi rin ng Pangulo na mga terorista lang ang Abu Sayyaf kaya walang negosasyong pangkapayapaan dito. (Ulat nina Lilia Tolentino at Rose Tamayo)</body>
<link>http://www.philstar.com/Article.aspx?articleId=126366&amp;publicationSubCategoryId=92</link>
</article>
<article>
<title>GRP-NDF peace talks tuloy sa Norway</title>
<author>Joy Cantos</author>
<date>
<month>April</month>
<day>11</day>
<year>2001</year>
</date>
<body>Nagkasundo na kahapon ang mga panel ng pamahalaan (GRP) at ng National Democratic Front na ipagpatuloy ang nabalam nilang usapang pangkapayapaan sa Oslo, Norway sa Abril 27. &amp;quot;Matutuloy na ho sa Oslo, Norway. Kaninang-kanina ay nag-usap kami ni (GRP panel Chairman Silvestre) Bello III at kami ay nagkasundo na roon gawin ang pagbabalik ng usapang pangkapayapaan,&amp;quot; sabi sa mga mamamahayag ng tagapangulo ng NDF panel na si Luis Jalandoni na narito ngayon sa bansa para dumalo sa Solidarity Conference on Peace sa Abril 18 na inorganisa ng Catholic Bishops Conference of the Philippines. Ipinaliwanag ni Jalandoni na napagkasunduan nilang idaos ang pag-uusap sa Norway dahil mayaman ang karanasan nito sa pagiging punong-abala sa mga usapang pangkapayapaan. Binanggit niya na nagtagumpay sa Norway ang mga usapang pangkapayapaan ng Palestine Liberation Organization at Israel at ng Guatemala at Sri Lanka may ilang taon na ang nakakaraan. Pumayag na umano ang foreign minister ng naturang bansa. Idiniin din ni Jalandoni na ang pag-uusap sa ibayong-dagat ay kapwa kagustuhan ng GRP at NDF panels at hindi ng kanilang grupo lang. Samantala, iminungkahi kahapon ni Senador Gregorio Honasan ang kagyat na pagbuo ng ceasefire committee ng pamahalaan at ng NDF. Pinuna ni Honasan na wala pang mga panuntunan na gagabay sa magkabilang panig para hindi malabag ang tigil-putukan habang isinasagawa ang usapang pangkapayapaan. (Ulat ni Joy Cantos)</body>
<link>http://www.philstar.com/Article.aspx?articleId=126367&amp;publicationSubCategoryId=92</link>
</article>
<article>
<title>20 sa party-list ipinasisibak</title>
<author>Jhay Mejias</author>
<date>
<month>April</month>
<day>11</day>
<year>2001</year>
</date>
<body>Pormal na inihain kahapon ni Akbayan Rep. Loretta Ann Rosales sa Commission on Elections ang isang petisyon na humihiling na kanselahin ang rehistrasyon at nominasyon ng may 20 party-list group dahil hindi umano sila maituturing na marginalized group. Kabilang sa ipinadidiskuwalipika ni Rosales ang Chamber of Real Estate and Builders Association; Mamamayan Ayaw sa Droga; Citizens Drug Watch Foundation; Go Go Philippines; The True Marcos Loyalist Association of the Philippines; Citizens Movement for Justice, Economy, Empowerment and Peace; Philippine Medical Association at Peoples Reform Party. (Ulat ni Jhay Mejias)</body>
<link>http://www.philstar.com/Article.aspx?articleId=126368&amp;publicationSubCategoryId=92</link>
</article>
<article>
<title>Pagpalit ni Erap kay Loi pabor sa PPC</title>
<author>Marilou Rongalerios</author>
<date>
<month>April</month>
<day>11</day>
<year>2001</year>
</date>
<body>Pabor umano sa mga senatorial candidate ng administrasyong Arroyo kapag natuloy ang ulat na papalitan ni dating Pangulong Joseph Estrada ang asawa nitong si Dra. Luisa &amp;quot;Loi&amp;quot; Ejercito-Estrada sa senatorial slate ng oposisyong Puwersa ng Masa. Sinabi ni Las Pi&amp;ntilde;as Rep. Manuel Villar na mas malaki ang tsansang makuha ng People Power Coalition ang botong 13-0 sa senatorial election kapag pinalitan ni Estrada ang asawa nito. Magdudulot anya ng pangamba sa mamamayan ang pagbalik ni Estrada sa pulitika bukod sa parang pinaglaruan ng dating Pangulo ang proseso ng halalan sa bansa. (Ulat ni Marilou Rongalerios)</body>
<link>http://www.philstar.com/Article.aspx?articleId=126369&amp;publicationSubCategoryId=92</link>
</article>
<article>
<title>Singil sa pushcart sa NAIA ipinatigil ni GMA</title>
<author>Lilia Tolentino</author>
<date>
<month>April</month>
<day>11</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo si Ninoy Aquino International Airport General Manager Edgar Manda na huwag nang maningil sa mga pushcart na ginagamit sa NAIA ng mga pasahero rito. Ang singil sa bawat pushcart sa NAIA ay $1 o P40. Sinabi ng Pangulo na ang paliparan ang una at huling lugar na dinaraanan ng mga turista at manlalakbay sa bansa kaya dapat na hindi pinahihirapan ang mga ito sa pagbabayad sa paggamit ng pushcart. (Ulat ni Lilia Tolentino)</body>
<link>http://www.philstar.com/Article.aspx?articleId=126370&amp;publicationSubCategoryId=92</link>
</article>
<article>
<title>Pagharap ni Manero kay GMA binira</title>
<author>Malou Rongalerios at Rose Tamayo</author>
<date>
<month>April</month>
<day>12</day>
<year>2001</year>
</date>
<body>Binatikos kahapon ng isang mambabatas at ng oposisyong Partido ng Masang Pilipino ang pagharap ng sumukong puganteng si Norberto Manero kay Pangulong Gloria Macapagal-Arroyo sa Zamboanga kamakalawa. Sinabi ni Negros Occidental Rep. Apolinario Lozada na kung sino man ang nakaisip ng naturang idea ay inilagay sa alanganin ang Pangulo. Sinabi ni Lozada na dapat iniharap na lang sa isang desk officer ng presinto ng pulisya si Manero na nasentensyahang makulong nang habambuhay dahil sa pagpatay sa isang pari. Pinuna ni Lozada na tila nabigla ang Pangulo nang iharap sa kanya si Manero sa isang pulong-balitaan sa Zamboanga. Naunang tinanggihan ng Malaca&amp;ntilde;ang ang pakikipagkita ni Manero sa Pangulo. &amp;quot;Halata mo naman sa ngiti ni Ms. Arroyo na galit siya at nalagay siya sa kahihiyan. Nakakahiyang sandali para sa kanya iyon,&amp;quot; patungkol ni Lozada sa nalathalang mga larawan ng pagkikita nina Manero at ng Pangulo kasama ni Presidential Assistant for Mindanao Jesus Dureza na naunang pinagsukuan ng pugante. Dahil sa naturang pangyayari, lalong nabuo ang hinala ng PnM at ng isa sa kandidato nitong senador na si Panfilo Lacson na gagamitin umano ng administrasyon si Manero sa pandaraya sa eleksyon. (Ulat nina Malou Rongalerios at Rose Tamayo)</body>
<link>http://www.philstar.com/Article.aspx?articleId=126371&amp;publicationSubCategoryId=92</link>
</article>
<article>
<title>GMA, nanawagan para sa kuwaresma</title>
<author>Lilia Tolentino</author>
<date>
<month>April</month>
<day>12</day>
<year>2001</year>
</date>
<body>Nanawagan kahapon si Pangulong Gloria Macapagal-Arroyo sa lahat ng Pilipino na lubusang magsikap para maisakatuparan ang dakilang balak ng Diyos para sa Pilipinas. &amp;quot;Magbuklod-buklod tayong lahat sa natatanging panahong ito para higit nating maibandila ang ating pagkakaisa at banal na layuning maisulong ang kapakanan at kagalingan ng buong sambayanan,&amp;quot; sabi pa ng Pangulo sa kanyang mensahe sa paggunita ng bansa sa Semana Santa. Idiniin ng Pangulo na ang pagpapatawad ang isang tampok na diwa ng Mahal na Araw pero nilinaw niya na katumbas din dito ang pagtanggap natin sa ating mga pagkakamali at taos-pusong pagsisisi para maging karapat-dapat sa pagpapakasakit ng Dakilang Maykapal. Nabatid na sa Baguio City magpapalipas ng Semana Santa ang Pangulo at ang kanyang pamilya. Inaasahang sa lunsod na ito magninilay ang Pangulo at makikinig siya sa isang misa sa Ifugao sa Linggo ng Pagkabuhay. (Ulat ni Lilia Tolentino)</body>
<link>http://www.philstar.com/Article.aspx?articleId=126372&amp;publicationSubCategoryId=92</link>
</article>
<article>
<title>'Sayyaf pulbusin na !' - GMA</title>
<author>Rose Tamayo, Lilia Tolentino at Joy Cantos</author>
<date>
<month>April</month>
<day>15</day>
<year>2001</year>
</date>
<body>Nagbanta si Pangulong Gloria Macapagal-Arroyo sa mga natitirang miyembro ng Abu Sayyaf na sumuko na kung ayaw nilang tuluyang maubos kasunod ng pagkakasagip ng militar sa Amerikanong bihag ng mga bandido na si Jeffrey Schilling. &amp;quot;Sa mga bandidong natitira, sumuko na kayo. Pupulbusin ko kayo,&amp;quot; sabi ng Pangulo makaraang iharap sa kanya ng militar sa Baguio City kamakalawa si Schilling na nailigtas ng militar sa Barangay Bato-Bato, Look, Sulu noong Huwebes. Pinapurihan din ng Pangulo ang Armed Forces of the Philippines sa matagumpay na operasyon nito. Si Schilling ay binihag ng Abu Sayyaf sa Sulu noong Agosto, 2000 kasunod ng pagpapalaya ng mga bandido sa iba pa nitong bihag na dayuhan na naunang kinidnap sa Sipadan Island sa Malaysia ng taon ding iyon. Inatasan ng Pangulo ang AFP na ipagpatuloy ang paghahanap at pagsugpo sa mga natitirang Abu Sayyaf na wala anyang lugar sa lipunang sibil dahil sa mga ginagawa ng mga bandido na panggagahasa, pangingidnap at pagpatay ng mga inosenteng sibilyan. Sinabi pa ng Pangulo sa isang pulong-balitaan kamakalawa sa presidential mansion sa Baguio na handa siyang makipagkamay sa lider ng mga bandido na si Abu Sabaya kung susuko ito. Mapapatay anya si Sabaya kung hindi ito susuko. Sa naturang pulong-balitaan din, pinabulaanan ni Schilling ang mga naunang ulat na boluntaryo siyang nagpabihag sa Abu Sayyaf. &amp;quot;Hindi ako kailanman nakipagsabwatan sa Abu Sayyaf. Pagod na ako at gusto kong bumalik sa aking pamilya,&amp;quot; sabi pa niya. Nagpahayag din ng pasasalamat sa Pangulo at sa AFP ang pamahalaang Amerikano sa pamamagi-tan ng embahada nito sa Maynila. Sinabi ng Pangulo na ang pagkakasagip kay Schilling ay isang pagwawagi ng kabutihan laban sa kasamaan at resulta ng pakikipagtulungan ng sibilyan sa militar. Nabatid na itinuro ni Look Mayor Abdurahman Arbison sa mga sundalo ng militar ang kinaroroonan ni Schilling at ng mga nagbabantay dito na mga bandido. Kasunod nito, sumalakay ang Joint Task Force Comet ng militar sa kuta ng mga bandido hanggang sa magkaroon ng ilang minutong sagupaan at nasagip ang bihag. Sinabi ng Pangulo na isa itong patunay na walang katotohanan ang sinasabi ng Abu Sayyaf na maganda ang relasyon nito sa mga residente ng mga lugar na kinikilusan ng mga bandido. Nagbabala din si Defense Secretary Angelo Reyes na hindi biro ang banta ng pamahalaan na tuluyang durugin ang Abu Sayyaf. &amp;quot;Magsisuko na kayo nang walang anumang kundisyon o tuluyang malupig at magbilang ng paa sa hukay,&amp;quot; babala pa ng kalihim sa mga bandido. Idinagdag ni Reyes na puspusan din ang operasyon ng militar para iligtas ang isa pang bihag ng Abu Sayyaf na si Rolland Ullah na kabilang sa mga orihinal na kinidnap mula sa Sipadan. Sinabi rin ng militar na nakikipagtulungan na sa kanila ang mga residenteng kinikilusan ng Abu Sayyaf tulad sa Sulu, Basilan, Tawi-Tawi at Zamboanga para tuluyang masugpo ang mga bandido. Mula sa Baguio ay dinala kahapon sa Maynila si Schilling bago sumakay sa eroplano pabalik sa U.S., ayon sa pahayag ng embahada nito. (Ulat nina Rose Tamayo, Lilia Tolentino at Joy Cantos)</body>
<link>http://www.philstar.com/Article.aspx?articleId=126373&amp;publicationSubCategoryId=92</link>
</article>
<article>
<title>Easter Sunday, sagisag ng bagong simula ng bansa</title>
<author>Lilia Tolentino</author>
<date>
<month>April</month>
<day>15</day>
<year>2001</year>
</date>
<body>Ang pagdiriwang ngayon ng Linggo ng Pagkabuhay ng Panginoong Hesus tatlong araw makaraang ipako at mamatay siya sa Krus ay isang sagisag ng bagong pagsisimula ng bansa at pagbuhay ng sambayanang Pilipino sa kabutihang-asal na minana sa mga ninuno, ayon kay Pangulong Gloria Macapagal-Arroyo. Ang Pangulo ang mangunguna sa pagdiriwang ng Pasko ng Pagkabuhay sa pamamagitan ng pagdalo sa isang misa sa Ifugao. Sa kanyang mensahe sa sambayanan, sinabi ng Pangulo na maging inspirasyon sana ang Linggo ng Pagkabuhay ni Kristo sa mga Pilipino at ang mga biyaya ng araw na ito ay maging makabuluhan sa sambayanan. (Ulat ni Lilia Tolentino)</body>
<link>http://www.philstar.com/Article.aspx?articleId=126374&amp;publicationSubCategoryId=92</link>
</article>
<article>
<title>Probe sa pagbagsak ng PAF helicopter utos ni Defensor</title>
<author>Joy Cantos</author>
<date>
<month>April</month>
<day>15</day>
<year>2001</year>
</date>
<body>Pinaiimbestigahan na ni Philippine Air Force Chief Lt. Gen. Benjamin Defensor Jr. ang sanhi ng pagbagsak ng isang helicopter ng militar sa magubat na bahagi ng Benguet at Mountain Province kamakalawa. Ginawa ni Defensor ang utos para matukoy kung bakit bumagsak ang Bell Chopper 205 na may numerong 323 para maiwasan sa hinaharap ang kahalintulad na aksidente. Layunin din nitong malaman ang mga problemang kinakaharap ng mga piloto ng Bell Huey helicopter makaraang aksidenteng bumagsak ito sa Mt. Pulog sa hangganan ng dalawang lalawigan. Malubhang nasugatan sa aksidente ang mga piloto ng PAF na sina Lt. Tomesa at Lt. Monoso at isang miyembro ng Presidential Security Group na hindi mabatid ang pangalan habang isinusulat ito. Nabatid na may lulang walong tauhan ng PSG at isang crew patungong Ifugao ang helicopter nang makaranas ito ng zero visibility dahil sa kapal ng ulap sa ruta nito. Sinubukang mag-emergency landing ng mga piloto pero nang mabigo ay bigla na lang tumalon palabas ang mga sakay nito. Patungo sana ang mga miyembro ng PSG sa Ifugao bilang advance party ni Pangulong Gloria Macapagal-Arroyo para sa pagdalaw niya sa naturang lalawigan. Honasan ligtas Samantala, nilinaw ng tanggapan ni Senador Gregorio Honasan na ligtas at nasa mabuting kalagayan ito at ang staff nito kaugnay ng pangangampanya nila sa Zambales at Bataan kamakailan habang lulan ng Bell Ranger III helicopter na napaulat na nasiraan ng makina. Sinasabi sa ulat na nagkaroon ng bahagyang mechanical problem ang helicopter bago umalis ng paliparan pero nagpatuloy sa biyahe ang reeleksyunistang senador patungo sa Bataan. Mula Bataan, nagkadiperensya muli ang makina ng sasakyan kaya ibinalik muna ito ng piloto sa Maynila bago inihatid muli ang grupo ni Honasan sa Zambales. (Ulat ni Joy Cantos)</body>
<link>http://www.philstar.com/Article.aspx?articleId=126375&amp;publicationSubCategoryId=92</link>
</article>
<article>
<title>Joma, duda sa ceasefire</title>
<author>Joy Cantos</author>
<date>
<month>April</month>
<day>15</day>
<year>2001</year>
</date>
<body>Nagpahayag kahapon ng pagdududa o pagdadalawang-isip si National Democratic Front political consultant at Communist Party of the Philippines founding chairman Jose Maria Sison sa pagdedeklara ng pambansang tigil-putukan kaugnay ng pagpapatuloy ng usapang pangkapayapaan ng pamahalaan at ng NDF. Sinabi ni Sison na, sa kabila ng kahandaan ng pamahalaang-Arroyo sa tigil-putukan, mahihirapan itong pangalagaan ang pagtalima rito ng militar. Sinabi pa ni Sison na tama lang gawing limitado ang tigil-putukan para matugunan ang mga pangunahing pangangailangan tulad sa ligtas na pagpapalaya ng mga bihag, pagdadala ng mga sugatan o nasawi sa labanan, sa pagdiriwang ng Pasko at Bagong Taon. (Ulat ni Joy Cantos)</body>
<link>http://www.philstar.com/Article.aspx?articleId=126376&amp;publicationSubCategoryId=92</link>
</article>
<article>
<title>GMA, dadalo sa Gridiron</title>
<author>Malou Rongalerios</author>
<date>
<month>April</month>
<day>15</day>
<year>2001</year>
</date>
<body>Panauhing-pandangal si Pangulong Gloria Macapagal-Arroyo sa edisyon ngayong taong ito ng Gridiron ng National Press Club na ipapalabas sa Bulwagang Plaridel ng NPC sa Abril 20. Sinabi ng NPC sa isang pahayag na kinumpirma ng Pangulo na dadalo siya sa Gridiron na pinamagatang &amp;quot;Glorya Ni Gloria, Walang Ka-Erap-Erap.&amp;quot; (Ulat ni Malou Rongalerios)</body>
<link>http://www.philstar.com/Article.aspx?articleId=126377&amp;publicationSubCategoryId=92</link>
</article>
<article>
<title>600 porter masisibak</title>
<author>Butch Quejada</author>
<date>
<month>April</month>
<day>15</day>
<year>2001</year>
</date>
<body>Humigit-kumulang na 600 porter ng Saber Development Foundation sa Ninoy Aquino International Airport ang pinangangambahang mawalan ng trabaho dahil sa pagpapatigil ni Pangulong Gloria Macapagal-Arroyo sa pangongolekta ng pushcart fee sa mga dumarating na pasahero mula sa ibayong-dagat. Takdang makipagdayalogo ang naturang mga empleyado kay NAIA Manager Edgar Manda kaugnay ng kanilang problema. (Ulat ni Butch Quejada)</body>
<link>http://www.philstar.com/Article.aspx?articleId=126378&amp;publicationSubCategoryId=92</link>
</article>
<article>
<title>Human cloning ibabawal sa RP</title>
<author>Malou Rongalerios</author>
<date>
<month>April</month>
<day>15</day>
<year>2001</year>
</date>
<body>Naghain kamakailan si Cagayan de Oro Rep. Constantino Jaraula ng panukalang-batas na magbabawal sa pagsasagawa ng human cloning sa Pilipinas o pagduduplika sa tao o organismo nito. Sinabi ni Jaraula na lubhang nakakabahala ang naturang paraan ng pagpaparami ng tao sa pamamagitan ng produksyon ng genetically identical cells na hinugot mula sa isang tao na duduplikahin. Labag anya ito sa ethical at moral rules and standards at makakaapekto sa relasyon sa loob ng isang pamilya. Ilang pulitiko rin ang nagmumungkahi na magkaroon ng debate sa posibilidad na ieksperimento rin sa Pilipinas ang human cloning. Sa United States, kumikilos si President George Bush at ang Kongreso nito para ipagbawal ang naturang uri ng eksperimento. (Ulat ni Malou Rongalerios)</body>
<link>http://www.philstar.com/Article.aspx?articleId=126379&amp;publicationSubCategoryId=92</link>
</article>
<article>
<title>Kapayapaan ng libingan, tanging laan sa kriminal</title>
<author>Ely Saludar</author>
<date>
<month>April</month>
<day>16</day>
<year>2001</year>
</date>
<body>Nagbabala kahapon si Pangulong Gloria Macapagal-Arroyo na kanyang &amp;quot;patatahimikin&amp;quot; at gagamitan ng kamay na bakal ang mga rebeldeng grupo, bandido at ibang kriminal na gumagawa ng karumal-dumal na krimen. Isasagawa umano niya ang kanyang banta kapag nagpatuloy ang paghahasik ng mga karahasan at karumal-dumal na krimen sa bansa. Sinabi ng Pangulo na mas makakabuting itigil na ng mga rebelde at bandido ang mga iligal na gawain, magsalong ng armas at magbalik-loob sa pamahalaan. Ang pahayag ng Pangulo ay bukod pa sa nauna niyang banta na pupulbusin niya ang mga bandidong Abu Sayyaf kapag hindi sila sumuko. &amp;quot;Ang kapayapaan lang na dapat sa kanila ay kapayapaan ng libingan,&amp;quot; patungkol ng Pangulo sa mga rebeldeng grupo, bandido at ibang kriminal na tulad ng mga kidnaper, drug dealer, rapist at torturer. &amp;quot;Mag-ingat sila. Walang hapag ng kapayapaan para sa kanila,&amp;quot; sabi pa ng Pangulo. Nilinaw naman ng Pangulo na bukas ang palad ng pamahalaan sa pakikipagkaibigan at pagbibigay ng pagkakataon sa lahat ng grupo tulad ng mga rebelde kaugnay ng usapang pangkapayapaan na isinusulong ng pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=126380&amp;publicationSubCategoryId=92</link>
</article>
<article>
<title>Truck nahulog sa bangin: 9 katao todas</title>
<author>Arnold Ozaeta at Lordeth Bonilla</author>
<date>
<month>April</month>
<day>16</day>
<year>2001</year>
</date>
<body>Siyam na bakasyunista ang namatay habang 41 nilang kasamahan ang nasugatan nang mahulog ang sinasakyan nilang truck sa isang bangin sa Barangay Halang, Lipa City sa Batangas kahapon ng umaga. Sinabi ni Inspector Caesar Aquino ng Lipa Police na nawalan ng control ang driver ng truck na si Michael Canus, 21, na naging dahilan para dumausdos sa daan at mahulog sa bangin ang sasakyan. Karamihan sa mga pasahero ay taga-Bulacan at Malabon at empleyado ng Enricos Garden. Patungo sana sila sa isang beach sa Batangas nang maganap ang trahedya. Kinilala ng pulisya ang mga nasawi na sina Elisa Villaroel, 35; Evelyn Villaroel, 14; Marlyn Dequina, 29; Salve Dequina, 38; Raymond Camus, 13; Baby Nini Camus, 3; Atutal Llalada, 16; Reynold Garcia, 11; at Ericson Villaroel. Sa kaugnay na ulat, tatlong tao ang namatay at 38 ang nasugatan nang bumaligtad ang sinasakyan nilang Isuzu Drop Side sa kahabaan ng north bound lane ng South Expressway sa Barangay Bicutan, Taguig kahapon ng umaga. Isa sa nasawi ang nakilalang si Johnson Gallo, 6, na binawian ng buhay habang ginagamot sa Makati Medical Center. Isinugod sa MMC, UST Hospital at Philippine General Hospital ang mga sugatan. Residente ng San Juan, Cainta, Rizal ang mga biktima na pawang nagmula sa isang outing sa isang probinsiya nang maaksidente. Nabatid na sumabog ang gulong ng sasakyan habang bumabagtas sa naturang lugar na dahilan para mawalan ito ng preno at bumaligtad. (Ulat nina Arnold Ozaeta at Lordeth Bonilla)</body>
<link>http://www.philstar.com/Article.aspx?articleId=126381&amp;publicationSubCategoryId=92</link>
</article>
<article>
<title>Pinoy boxer na-KO sa New York, grabe</title>
<author>Rose Tamayo</author>
<date>
<month>April</month>
<day>16</day>
<year>2001</year>
</date>
<body>Pinabagsak ni Nelson Dieppa ng Puerto Rico si Andy Tabanas ng Philippines sa 2:24 ng kanilang 11th round match noong Sabado (Linggo sa Manila) upang mapagwagian ang bakanteng WBO junior flyweight championship. Ngunit ang mas hindi magandang balita, isinugod sa ospital ang Filipino boxer makaraang tamaan ng suntok ni Dieppa sa baba na pansamantalang pumigil sa laban dahil bumagsak sa canvass si Tabanas at hindi tumitinag ng ilang minuto. Kinailangan pa nitong bigyan ng oxygen bago tuluyang ilabas sa court at nakahiga sa stretcher na dinala sa St. Vincent&amp;acirc;€™s Hospital para sa serye ng X&amp;acirc;€™rays. Kailangan nitong sumailalim sa CT scan dahil sa pagkakaalog ng utak. Lamang si Tabanas sa dalawa sa tatlong hurado nang itigil ang laban na undercard sa laban nina Bernard Hopkins at Keith Holmes. Habang sinusulat ito, si Tabanas ay kasalukuyan pa ring nasa-ospital pa rin para sa ilang medication na ayon sa kanilang medical officials ay isang normal procedure para sa na-knockout na kalaban. (Ulat ni Rose Tamayo)</body>
<link>http://www.philstar.com/Article.aspx?articleId=126382&amp;publicationSubCategoryId=92</link>
</article>
<article>
<title>PAOCTF binuwag ni GMA</title>
<author>Jhay Mejias</author>
<date>
<month>April</month>
<day>16</day>
<year>2001</year>
</date>
<body>Tuluyan nang binuwag ni Pangulong Gloria Macapagal-Arroyo ang Presidential Anti-Organized Crime Task Force makaraang masangkot ang ilang miyembro nito sa pagdukot at pagpatay sa public relations man na si Salvador &amp;quot;Bubby&amp;quot; Dacer at sa driver nitong si Emmanuel Corbito. Ito ang kinumpirma kahapon ni PAOCTF Chief Director Hermogenes Ebdane bagaman sinabi niya na wala pa siyang natatanggap na executive order mula sa Pangulo. Inaasahang pormal na ihahayag ngayon ng Pangulo ang kanyang desisyon. Sinabihan na niya si Ebdane hinggil dito noong Sabado. Sinabi ni Ebdane na ang 100 tauhan ng PAOCTF na maaapektuhan ng desisyon ay ipapailalim sa isang special task force unit ng directorate for personnel ng Philippine National Police. Direkta nang magre-report si Ebdane kay PNP Chief Director General Leandro Mendoza sa halip na sa Pangulo. Sinabi pa ni Ebdane na pinag-aaralan din ng pamahalaang Arroyo ang pagbuo ng isang bagong anti-crime task force unit para maiwasang matularan ang trabaho ng PNP. Samantala, hiniling kahapon ni reelectionist Senator Juan Flavier sa pamahalaan na isalang sa masinsinang imbentaryo ang lahat ng kagamitan ng PAOCTF. (Ulat ni Jhay Mejias)</body>
<link>http://www.philstar.com/Article.aspx?articleId=126383&amp;publicationSubCategoryId=92</link>
</article>
<article>
<title>Natitirang bihag ng Sayyaf tinutukan</title>
<author>Jhay Mejias</author>
<date>
<month>April</month>
<day>16</day>
<year>2001</year>
</date>
<body>Nagsanib na ang puwersa ng Army, Navy at Marines para masagip si Roland Ullah, ang Pilipino na natitirang bihag ng mga bandidong Abu Sayyaf sa Jolo. Inamin ng militar na mas mahihirapan silang mabawi si Ullah dahil inaasahang lalong maghihigpit dito ang Abu Sayyaf makaraang masagip noong Huwebes ang dayuhang bihag ng mga bandido na si Jeffrey Schilling . Sinabi ni Task Force Comet Chief Brig. Gen. Romeo Dominguez na tinatayang 300 hanggang 400 ang natitirang miyembro ng Abu Sayyaf. Si Ullah na isang diving instructor ay kabilang sa 21 dayuhan at dalawang Pilipino na kinidnap ng Abu Sayyaf sa Sipadan, Malaysia noong nakaraang taon. Sa naturang grupo, siya na lang ang hindi pa nakakalaya hanggang sa kasalukuyan. (Ulat ni Jhay Mejias)</body>
<link>http://www.philstar.com/Article.aspx?articleId=126384&amp;publicationSubCategoryId=92</link>
</article>
<article>
<title>Alok na ceasefire itinanggi ng Palasyo</title>
<author>Ely Saludar</author>
<date>
<month>April</month>
<day>16</day>
<year>2001</year>
</date>
<body>Mariing pinabulaanan kahapon ng Malaca&amp;ntilde;ang na nag-alok ng pambansang tigil-putukan ang pamahalaan sa National Democratic Front-Communist Party of the Philippines-New Peoples Army. Nilinaw ni Presidential Adviser on Peace Process Eduardo Ermita na tatalakayin pa lang nila sa Cabinet Cluster E ang naturang usapin bago gumawa ng rekomendasyon. Ginawa ni Ermita ang pahayag dahil sa ulat na tinanggihan umano ni CPP founding chairman Jose Maria Sison ang tigil-putukan sa buong bansa na iniaalok ng pamahalaan. Iginiit din ni Ermita na wala pang pormal na desisyon si Pangulong Gloria Macapagal-Arroyo sa lugar na pagdarausan ng usapang pangkapayapaan ng pamahalaan at ng NDF. Sa ibang kaugnay na ulat, kinumpirma ni Ermita na posibleng magbago ng lugar na pagdarausan ng usapang pangkapayapaan ng pamahalaan at ng Moro Islamic Liberation Front dahil sa kahandaan ng ibang bansa na maging punong-abala sa pag-uusap. Naunang napaulat na sa Malaysia gagawin ang pag-uusap pero nag-alok naman para rito ang Indonesia. Isang tagapagsalita ng MILF na si Eid Kabalu ang nagsabing makikipagpulong ang kanilang peace panel sa panel ng pamahalaan para pagpasyahan kung kailan sisimulan ang usapang pangkapayapaan at saan ito gagawin. Maaari umanong idaos ito sa Malaysia, Indonesia o Libya. (Ulat ni Ely Saludar)</body>
<link>http://www.philstar.com/Article.aspx?articleId=126385&amp;publicationSubCategoryId=92</link>
</article>
<article>
<title>Pondo inilabas para sa OFWs</title>
<author>Ely Saludar</author>
<date>
<month>April</month>
<day>16</day>
<year>2001</year>
</date>
<body>Mayroon nang inilaang pondo ang Malaca&amp;ntilde;ang para sa mga overseas Filipino workers na nagkakaroon ng problema sa ibayong-dagat tulad ng mga demanda. Umaabot sa P80 milyon ang naipalabas ni Pangulong Gloria Macapagal-Arroyo sa kanyang tatlong buwang panunungkulan bilang tulong sa mga OFWs. Sinabi ni Presidential Management Staff Chief Vicky Garchitorena na napunta ang naturang halaga sa Legal Assistance Fund para sa mga OFWs at kanilang pamilya na merong legal problem. Magagamit anya ang pondo para sa abogado at piyansa na posibleng kailanganin ng sinumang OFWs. (Ulat ni Ely Saludar)</body>
<link>http://www.philstar.com/Article.aspx?articleId=126386&amp;publicationSubCategoryId=92</link>
</article>
<article>
<title>Comelec executive sinibak sa puwesto</title>
<author>Jhay Mejias</author>
<date>
<month>April</month>
<day>17</day>
<year>2001</year>
</date>
<body>Tinanggal kahapon ni Commission on Elections Chairman Alfredo Benipayo sa puwesto ang hepe ng education and information division ng Comelec na si Atty. Angelina Matibag. Inilipat si Matibag sa law department ng komisyon. Pumalit sa kanya sa EID si Velma Cinco. Sinabi ni Benipayo na ginawa niya ang hakbang dahil hindi siya nasisiyahan sa trabaho ni Matibag na laging huli sa paghahanda ng mga impormasyong may kaugnayan sa halalan. (Ulat ni Jhay Mejias)</body>
<link>http://www.philstar.com/Article.aspx?articleId=126387&amp;publicationSubCategoryId=92</link>
</article>
<article>
<title>Arrest warrant vs Erap inisyu</title>
<author>Grace Amargo at Danilo Garcia</author>
<date>
<month>April</month>
<day>17</day>
<year>2001</year>
</date>
<body>Ipinalabas kahapon ng Sandiganbayan ang magkakahiwalay na warrant of arrest laban kay dating Pangulong Joseph Estrada at sa ibang kapwa mga akusado nito. Bandang alas-2:15 ng hapon nang ipinalabas ng fourth division na pinamumunuan ni Associate Justice Narciso Nario ang dalawang arrest warrant kaugnay ng tig-isang kasong paglabag sa Anti-Graft and Corrupt Practices Act at Perjury na isinampa ng Ombudsman laban kay Estrada. Sinabi ni Sandiganbayan Sheriff Ed Urieta na kailangang maglagak si Estrada ng P30,000 piyansa para sa kasong graft at P10,000 para sa perjury para makalaya ito pansamantala. May kaugnayan ang naturang kasong graft sa pagdispalko sa P130 milyong excise tax para sa tabako. Bukod kay Estrada, inisyuhan din ng arrest warrant si dating Unang Ginang Luisa &amp;quot;Loi&amp;quot; Ejercito-Estrada, anak nilang si Jinggoy, dating Pagcor consultant Charlie &amp;quot;Atong&amp;quot; Ang, Eleuterio Tan, Alma Alfaro at Delia Rajas. Habang isinusulat ito, naglagak na ng piyansa sa Sandiganbayan kahapon ng hapon sina Estrada, Loi at Jinggoy. Sinabi naman ni Justice Secretary Hernando Perez sa isang pulong-balitaan na inaasahan nilang ipapalabas ng third division ng Sandiganbayan bukas ang isa pang arrest warrant kaugnay naman ng kasong plunder laban kay Estrada. Sa plunder, hindi puwedeng magpiyansa si Estrada dahil lubhang mabigat ang naturang kaso. Nagkakaisa namang inihayag ng mga kandidato ng People Power Coalition na ang pagpapaaresto kay Estrada at ang paglalagak niya ng piyansa ay nangangahulugang buhay na buhay ang demokrasya sa bansa. Sinabi ni PPC senatorial candidate Franklin Drilon na karapatan ni Estrada ang magpiyansa bagaman batas ang uusig dito. Sinabi ng isa pang kandidatong senador na si Wigberto Ta&amp;Atilde;&amp;plusmn;ada na, kung nakuha man ni Estrada na magpiyansa sa dalawang kaso, inaasahang wala na itong kawala sa darating pang mga kaso. Samantala, nagbabala ang mga tagasuporta ni Estrada na magiging madugo ang kakahinatnan kapag inaresto ang kanilang lider. Nabatid na, mula pa noong Huwebes, nagsimulang magtipon-tipon sa labas ng bahay ni Estrada sa North Greenhills Subdivision sa San Juan ang kanyang mga tagasuporta para siya pangalagaan at harangin ang mga dadakip sa kanya. Isa sa mga tagasuporta na si Fernando Bonifacio, 38, ng Pateros ang nagsabing nakahanda silang samahan si Estrada sa kulungan kung tuluyan itong maaaresto pero hindi maaaring walang komprontasyong magaganap. (Ulat nina Grace Amargo at Danilo Garcia)</body>
<link>http://www.philstar.com/Article.aspx?articleId=126388&amp;publicationSubCategoryId=92</link>
</article>
<article>
<title>'Utak sa Dacer tutukuyin ng 6 na testigo' - DOJ</title>
<author>Grace Amargo at Ellen Fernando</author>
<date>
<month>April</month>
<day>17</day>
<year>2001</year>
</date>
<body>Ibubunyag ng anim na testigo na hawak ng National Bureau of Investigation at ng Philippine National Police ang &amp;quot;utak&amp;quot; sa pagdukot at pagpatay sa public relations man na si Salvador &amp;quot;Bubby&amp;quot; Dacer at driver nitong si Emmanuel Corbito. Sinabi ni Justice Secretary Hernando Perez sa isang pulong-balitaan kahapon na maraming nalalaman ang naturang mga testigo. Idinagdag ni Perez na malalaman nila sa linggong ito kung sino ang nagpakana o utak ng naturang krimen kapag isinumite ng mga bagong testigo ang kanilang mga affidavit. Pawang miyembro umano ng Presidential Anti-Organized Crime Task Force ang apat na testigo na bukod pa sa dalawang sibilyan na nagkaroon ng partisipasyon sa krimen. Isa umano sa mga utak ay isang dating opisyal na ngayon ay nag-iikot sa ibat ibang bahagi ng bansa at mas mataas ang posisyon kaysa kay Senior Superintendent Teofilo Vina. Samantala, nilinaw kahapon ni NBI Director Reynaldo Wycoco na hindi pa pinal ang resulta ng pagsusuri ng isang pathologist ng University of the Philippines na nagdeklarang kina Dacer at Corbito ang mga sunog na buto at ngipen na nakuha sa Cavite kamakailan. Sinabi din ni NBI forensic expert Aida Masipac na patuloy pa rin nilang inieksamen ang naturang mga labi. (Ulat nina Grace Amargo at Ellen Fernando)</body>
<link>http://www.philstar.com/Article.aspx?articleId=126389&amp;publicationSubCategoryId=92</link>
</article>
<article>
<title>PAOCTF na binuwag, may kapalit na ?</title>
<author>Ely Saludar, Joy Cantos at Grace Amargo</author>
<date>
<month>April</month>
<day>17</day>
<year>2001</year>
</date>
<body>Tiniyak kahapon ng Malaca&amp;ntilde;ang na meron itong ipapalit sa bubuwagin nang Presidential Anti-Organized Crime Task Force. Sinabi ni Presidential Chief of Staff Renato Corona na magbabago ang naturang task force dahil ipapailalim na ito sa chain of command ng Philippine National Police at hindi na sa tanggapan ng Pangulo. Sinabi pa ni Corona na si General Hermogenes Ebdane pa rin ang mamumuno sa task force na ipapalit sa PAOCTF. Nilinaw din ni Corona na hindi pa nalalagdaan ni Pangulong Gloria Macapagal-Arroyo ang executive order na bubuwag sa PAOCTF na naging kontrobersyal dahil sa pagkakasangkot umano ng ilan nitong tauhan sa pagdukot at pagpatay sa publicist na si Salvador Dacer. Sinabi ni Corona na nawalan na ng kredibilidad ang PAOCTF kaya dapat na itong buwagin. Tiniyak din ni PNP Chief Director General Leandro Mendoza na agaran nilang aaksyunan ang mga nakabimbing kasong kriminal na maiiwan ng PAOCTF pagkabuwag dito. Meron anya silang sapat na tauhan at kagamitan para ipagpatuloy ang trabaho ng task force. Nagpahayag ng suporta sa pagbuwag sa PAOCTF sina Senate minority leader Renato Cayetano, Senador Ramon Magsaysay Jr. at Las Pi&amp;ntilde;as Congressman Manuel Villar. Sinabi ng naturang mga mambabatas na dapat ding panagutin sa mga kinasasangkutang krimen ang ilang mga opisyal at miyembro ng PAOCTF at kilalanin munang mabuti ang mga tao na itatalaga sa itatatag na bagong task force Hinamon naman ni Laban ng Demokratikong Pilipino senatorial candidate Panfilo Lacson ang Pangulo na ihayag sa publiko ang intelligence report na pinagbasihan ng desisyon nitong buwagin ang PAOCTF na dati niyang pinamunuan. Binalaan ni Lacson si Arroyo na madedemoralisa ang PNP sa mga gawa-gawang istorya ng mga alipores ng Pangulo laban sa mga pulis na nag-alay ng kanilang buhay para sa bansa. (Ulat nina Ely Saludar, Joy Cantos at Grace Amargo)</body>
<link>http://www.philstar.com/Article.aspx?articleId=126390&amp;publicationSubCategoryId=92</link>
</article>
<article>
<title>&amp;quot;Sayyaf durugin&amp;quot; - Schilling</title>
<author>Joy Cantos</author>
<date>
<month>April</month>
<day>17</day>
<year>2001</year>
</date>
<body>Nanawagan kahapon ang Amerikanong si Jeffrey Edward Craig Schilling sa Armed Forces of the Philippines na tuluyan nang durugin ang mga bandidong Abu Sayyaf na may pitong buwang bumihag sa kanya sa Sulu para hindi na lumaganap ang terorismo sa Mindanao. Ginawa ni Schilling ang panawagan kasabay ng isang sulat na ipinadala niya sa Philippine Marines para magpasalamat sa pagsagip sa kanya ng mga ito mula sa Abu Sayyaf noong Huwebes. Sinabi pa ni Schilling na hindi na dapat bigyan ng pagkakataong mabuhay ang mga Abu Sayyaf dahil labag sa Islam ang ginagawa nilang karahasan. Kasabay nito, sinabi ni reelectionist Senator Gregorio Honasan na dapat ding arestuhin at ikulong ng pamahalaan ang mga financier at supporter ng Abu Sayyaf. Sinabi ni Honasan na, kung ganap nang dudurugin ng pamahalaan ang Abu Sayyaf, dapat ding supilin ang mga tao na nagbibigay ng salapi at ibang tulong sa mga bandido. (Ulat ni Joy Cantos)</body>
<link>http://www.philstar.com/Article.aspx?articleId=126391&amp;publicationSubCategoryId=92</link>
</article>
<article>
<title>GMA, ninang nina Aga at Charlene</title>
<author>Lilia Tolentino</author>
<date>
<month>April</month>
<day>17</day>
<year>2001</year>
</date>
<body>Tinanggap na ni Pangulong Gloria Macapagal-Arroyo ang imbitasyon na mag-ninang siya sa kasal nina Aga Muhlach at Charlene Gonzales sa Mayo. Ito ang inihayag ni Press Undersecretary Roberto Capco sa isang pulong-balitaan kahapon kaugnay ng pagbisita ng magkasintahan sa Pangulo. Gaganapin ang kasal ng dalawang artista sa Baguio City. Nabatid din kay Presidential Spokesman Renato Corona na, sa Sabado, muling aakyat ang Pangulo sa Baguio City para rin mag-anak sa isa pang kasalan. Ikakasal ang regional police officer at isang police security aide ng Pangulo. Hindi masabi ni Corona kung ilan na ang inaanak ni Arroyo sa kasal na inaasahang madadagdagan ngayong isa na itong Pangulo ng bansa. (Ulat ni Lilia Tolentino)</body>
<link>http://www.philstar.com/Article.aspx?articleId=126392&amp;publicationSubCategoryId=92</link>
</article>
<article>
<title>Paglilinaw sa peace talks hingi ng Norway</title>
<author>Rose Tamayo</author>
<date>
<month>April</month>
<day>17</day>
<year>2001</year>
</date>
<body>Hiniling ni Norwegian Ambassador Tal Moe kay Vice President at Foreign Affairs Secretary Teofisto Guingona na linawin ang papel ng kanyang bansa sa usapang pangkapayapaan ng pamahalaan at ng National Democratic Front. Ginawa ni Moe ang kahilingan nang mag-usap sila ni Guingona kahapon hinggil sa usapang pangkapayapaan na idaraos sa Norway mula Abril 27 hanggang Mayo 1. Sinabi ni Moe na, bagaman ipaparating niya sa kanyang pamahalaan ang kahilingan ng Pilipinas na idaos ang peace talk sa Norway, kailangan nila ng detalye. Sinabi pa ni Moe na nais nilang malaman kung ano ang kailangan ng Pilipinas, kung hotel lang o office space. Ayon kay Guingona, lugar lang talaga ang kailangan bagaman mangangailangan din ng xerox at fax machine at telepono. Idiniin din ni Guingona na hindi makikialam ang Norway sa pag-uusap. (Ulat ni Rose Tamayo)</body>
<link>http://www.philstar.com/Article.aspx?articleId=126393&amp;publicationSubCategoryId=92</link>
</article>
<article>
<title>Berroya, hinirang bilang hepe ng PNP intel</title>
<author>Joy Cantos</author>
<date>
<month>April</month>
<day>18</day>
<year>2001</year>
</date>
<body>Pormal nang nanungkulan kahapon si Senior Superintendent Reynaldo Berroya bilang director ng Intelligence Group ng Philippine National Police makaraang malagay nang matagal sa floating status. Apat na beses na siyang napatalsik sa serbisyo pero suwerte namang muli siyang nakabalik. Isa siya sa mistah ni PNP Chief Director General Leandro Mendoza sa Philippine Military Academy Class 1969. Tinuligsa naman ni dating PNP Chief at ngayoy senatorial candidate Panfilo Lacson si Pangulong Gloria Mapacagal-Arroyo sa paghirang kay Berroya. Ipinahiwatig ni Lacson na magiging katawa-tawa ang buong kapulisan sa paghirang kay Berroya bilang intelligence chief dahil isa itong dating sentensyado kaugnay ng isang kasong kidnapping. (Ulat ni Joy Cantos)</body>
<link>http://www.philstar.com/Article.aspx?articleId=126394&amp;publicationSubCategoryId=92</link>
</article>
<article>
<title>Espesyal na selda kay Erap hingi ng mga abogado</title>
<author>Rudy Andal, Grace Amargo, Lilia Tolentino, Joy Cantos at Danilo Garcia</author>
<date>
<month>April</month>
<day>18</day>
<year>2001</year>
</date>
<body>Hiniling kahapon ng abogado ni Pangulong Joseph Estrada na si Atty. Raymund Fortun sa Sandiganbayan na ihiwalay ng selda mula sa ibang mga preso ang kanyang kliyente sa sandaling makulong ito kaugnay ng kaso nitong plunder. Idiniin ni Fortun na hindi dapat isama si Estrada sa ibang preso sa sandaling magpalabas ng arrest warrant ang third division ng Sandiganbayan na humahawak sa kasong plunder na may katapat na parusang bitay at hindi napipiyansahan. Idinagdag ni Fortun na, bilang paggalang sa isang dating pangulo ng bansa, dapat lang na magkaroon ng sariling selda si Estrada na hiwalay sa ibang mga preso. Nanawagan din ang abogado ni Estrada sa mga tagasuporta nito na maging mahinahon at magtiwala sa hustisya sa sandaling arestuhin ang napatalsik na pangulo. 5 kaso binawi Kahapon din, binawi ng Ombudsman ang apat na kasong graft and corruption at isang kasong paglabag sa Code of Cinduct and Ethical Standards for Public Official na isinampa nito sa Sandiganbayan laban kay Estrada. Ginawa ng Ombudsman ang hakbang kasunod ng ikinabigla nitong pagpapalabas kamakalawa ng fourth division ng Sandiganbayan ng arrest warrant laban kay Estrada kaugnay ng isa pa nitong kasong paglabag sa Anti-Graft and Corrupt Practices Act na may kinalaman sa paglustay sa P130 milyong tobacco excise tax. Naglagak si Estrada ng piyansa para sa mga naturang kaso at sa pansamantala niyang paglaya. Sinabi nina Ombudsman Aniano Desierto at Overall Deputy Ombudsman Margarito Gervacio na tututukan na lang nila ang plunder na siyang pinakamabigat na kaso ni Estrada para mapabilis ang paglilitis dito. Ipinaliwanag ni Desierto na makakabuting iatras na lang ang nabanggit na limang kaso dahil magkakatulad naman ang mga ebidensya at testigo na gagamitin sa paglilitis. Tiniyak ni Desierto na didikdikin nila si Estrada sa mga kaso nitong perjury, illegal use of alias at plunder. Dahil sa naturang hakbang ng Ombudsman, nakaligtas sina dating Unang Ginang Dr. Luisa &amp;quot;Loi&amp;quot; Ejercito at anak na si Jinggoy. Ang mga kasong graft na binawi ng Ombudsman ay may kaugnayan din sa tobacco tax at sa pagkolekta ng payola mula sa mga jueteng lords, manipulasyon sa stock ng Belle Resources na ginamitan ng pondo ng Social Security System at Government Service and Security System. Sinabi naman ni Sandiganbayan first division Presiding Justice Francis Garchitorena na matatagalan pa bago makapagpalabas muli ng arrest warrant laban kay Estrada dahil na rin sa kakulangan ng ebidensya para maisulong ang mga kasong kriminal laban sa dating pangulo. Pulis alerto Samantala, nagpakalat ng 180 pulis ang Eastern Police District sa paligid ng North Greenhills Subdivision sa San Juan na kinaroroonan ng bahay ni Estrada para maiwasan ang kaguluhan na ipinapanakot ng mga tagasuporta nito sa sandaling arestuhin ang napatalsik na lider. Sinabi ni Supt. Edgar Paguio ng EPD Deputy District Director for Administration na inalerto nila ang kanilang civil disturbance management group para maayos na maisilbi ng sheriff ng Sandiganbayan ang susunod na arrest warrant laban kay Estrada. Sa Malaca&amp;ntilde;ang, minaliit ni Pangulong Gloria Macapagal-Arroyo ang bantang people power ng mga tagasuporta ni Estrada. Sinabi ng Pangulo sa isang pulong-balitaan na hindi nababahala ang Malaca&amp;ntilde;ang sa naturang banta at hindi ito makakaapekto nang malaki sa ekonomiya ng bansa. Ayon naman kay Director Thomson Lantion ng Philippine National Police-Directorate for Community Relations, aarestuhin pa rin ng pulisya si Estrada kahit nasa gitna ng pangangampanya ang oposisyong Puwersa ng Masa. Sinabi ni Lantion na sasamahan ni PNP Chief Director General Leandro Mendoza ang sheriff ng Sandiganbayan sa pagdakip kay Estrada. Idinagdag niya na magsasama sila ng medical team para mabatid kung lasing si Estrada pero aarestuhin pa rin nila ito kahit nasa impluwensya ng alak. (Ulat nina Rudy Andal, Grace Amargo, Lilia Tolentino, Joy Cantos at Danilo Garcia)</body>
<link>http://www.philstar.com/Article.aspx?articleId=126395&amp;publicationSubCategoryId=92</link>
</article>
<article>
<title>PAOCTF walang kapalit</title>
<author>Lilia Tolentino at Marilou Rongalerios</author>
<date>
<month>April</month>
<day>18</day>
<year>2001</year>
</date>
<body>Umatras ang Malaca&amp;Atilde;&amp;plusmn;ang sa paglikha ng isang bagong anti-crime body na ipapalit sa binuwag nang Presidential Anti-Organized Crime Task Force. Nilagdaan kamakalawa ng gabi ni Pangulong Gloria Macapagal-Arroyo ang executive order na bumubuwag sa PAOCTF pero sinabi niya na hindi na kailangan itong palitan ng kahalintulad na grupo. Sinabi ni Presidential Chief of Staff Renato Corona na gagampanan na ng buong Philippine National Police ang mga dating gawain ng PAOCTF. Iginiit naman kahapon ni House of Representatives Speaker Feliciano Belmonte Jr. na dapat kasuhan agad ang mga miyembro at opisyal ng PAOCTF na sangkot sa wiretapping, kidnap-for-ransom, salvaging, drug trafficking at iba pang krimen. Sinabi ni Belmonte na tamang hakbang ang pagbuwag sa PAOCTF pero hindi ito sapat para mabigyan ng hustisya ang mga nabiktima ng mga abusadong kasapi ng naturang ahensya. (Ulat nina Lilia Tolentino at Marilou Rongalerios)</body>
<link>http://www.philstar.com/Article.aspx?articleId=126396&amp;publicationSubCategoryId=92</link>
</article>
<article>
<title>Dagdag sa SSS contribution, Okey sa Palasyo</title>
<author>Ely Saludar</author>
<date>
<month>April</month>
<day>18</day>
<year>2001</year>
</date>
<body>Hindi tutol ang Malaca&amp;ntilde;ang sa planong dagdag na bayarin sa kontribusyon ng mga miyembro ng Social Security System at Government Service Insurance System. Dahil dito, nanawagan kahapon si Pangulong Gloria Macapagal-Arroyo sa publiko na huwag mangamba sa pagtaas ng singil sa kontribusyon ng mga miyembro ng SSS at GSIS dahil mangangahulugan ito ng dagdag na benepisyo sa mga ito. Lumitaw ang naturang plano dahil nalugi ang SSS nang P8 bilyon dahil ang P5 bilyon dito ay ginamit ng nagdaang administrasyon sa stock investment sa mga korporasyong pag-aari ng mga umanoy cronies ni dating Pangulong Joseph Estrada. (Ulat ni Ely Saludar)</body>
<link>http://www.philstar.com/Article.aspx?articleId=126397&amp;publicationSubCategoryId=92</link>
</article>
<article>
<title>Police colonel 'kumanta' sa pagdukot kina Dacer at Corbito</title>
<author>Joy Cantos</author>
<date>
<month>April</month>
<day>18</day>
<year>2001</year>
</date>
<body>&amp;quot;Nangumpisal&amp;quot; na umano sa pamunuan ng Philippine National Police ang isang dating opisyal ng Presidential Anti-Organized Crime Task Force na si Senior Superintendent Teofilo Vina kaugnay ng imbestigasyon sa pagdukot at pagpatay kay public relations man Salvador Dacer at sa driver nitong si Emmanuel Corbito. Sinabi kahapon ni PNP Chief Director General Leandro Mendoza na hawak na nila si Vi&amp;ntilde;a at ilan pang dating tauhan at civilian agent ng PAOCTF na sangkot umano sa naturang krimen. &amp;quot;Nangangalap na kami ngayon ng impormasyon mula kay Col. Vi&amp;ntilde;a,&amp;quot; sabi ni Mendoza. Gayunman, iginiit ni Mendoza na wala silang matibay na ebidensyang magdidiin kina dating Pangulong Joseph Estrada at dating PNP Chief at ngayoy senatorial candidate Panfilo Lacson sa kaso. (Ulat ni Joy Cantos)</body>
<link>http://www.philstar.com/Article.aspx?articleId=126398&amp;publicationSubCategoryId=92</link>
</article>
<article>
<title>GMA, nairita sa pagbatikos sa pagkamay kay Manero</title>
<author>Ely Saludar</author>
<date>
<month>April</month>
<day>18</day>
<year>2001</year>
</date>
<body>Iginiit kahapon ni Pangulong Gloria Macapagal-Arroyo na kahit sinong bilanggo at kriminal ay maaari niyang harapin at kamayan. Haharapin din niya at kakamayan ang lider ng Abu Sayyaf na si Abu Sabaya sakaling sumuko ito. Ginawa ng Pangulo ang pahayag dahil sa pagbatikos ng ilang sektor sa pakikipagkamay niya sa sumukong puganteng si Norberto Manero Jr. nang iharap ito sa kanya kamakailan sa Zamboanga. Sinabi ng Pangulo na wala siyang nakikitang masama sa kanyang ginawa bukod sa milyong katao na ang nakamayan niya at wala siyang pinipili bilang lider ng bansa. (Ulat ni Ely Saludar)</body>
<link>http://www.philstar.com/Article.aspx?articleId=126399&amp;publicationSubCategoryId=92</link>
</article>
<article>
<title>2, 043% taas ng matrikula</title>
<author>Malou Rongalerios</author>
<date>
<month>April</month>
<day>18</day>
<year>2001</year>
</date>
<body>Tumaas nang 2,043 porsiyento mula 1983 hanggang 1998 ang matrikula sa mga paaralan sa bansa, ayon kay Las Pi&amp;ntilde;as Rep. Manuel Villar. Lumabas anya sa survey ng AYC Consultants na mas malaki ang itinaas ng matrikula sa mga pribadong paaralan kumpara sa presyo ng mga isda, softdrink, beer at pandesal. Ang presyo ng pandesal ay tumaas lang nang 900 porsiyento mula noong 1983 hanggang 1998. &amp;quot;Ang mataas na matrikula ay balakid sa pagkakamit ng edukasyon,&amp;quot; sabi pa ni Villar na kabilang sa kandidatong senador ng People Power Coalition. (Ulat ni Malou Rongalerios)</body>
<link>http://www.philstar.com/Article.aspx?articleId=126400&amp;publicationSubCategoryId=92</link>
</article>
<article>
<title>Wala raw bago sa Mischief Reef</title>
<author>Rose Tamayo</author>
<date>
<month>April</month>
<day>18</day>
<year>2001</year>
</date>
<body>Sinabi kahapon ni Vice President at Department of Foreign Affairs Secretary Teofisto Guingona Jr. na hindi nagtayo ng bago o nagpalaki ng istruktura sa Mischief Reef sa pinagtatalunang Spratly Group of Islands ang China. &amp;quot;Walang bagong kaganapan, walang mga bagong istruktura,&amp;quot; pahayag ni Guingona bilang tugon sa utos ni Defense Secretary Angelo Reyes sa Air Force na kumpirmahin ang umanoy pagtatayo ng China ng mga bagong istruktura sa naturang isla. (Ulat ni Rose Tamayo)</body>
<link>http://www.philstar.com/Article.aspx?articleId=126401&amp;publicationSubCategoryId=92</link>
</article>
<article>
<title>'Dacer case di pa lutas' - DOJ, PNP, NBI</title>
<author>Joy Cantos at Ellen Fernando</author>
<date>
<month>April</month>
<day>19</day>
<year>2001</year>
</date>
<body>Hindi pa lutas ang misteryosong pagdukot at brutal na pagpatay kay PR man Salvador &amp;quot;Bubby&amp;quot; Dacer at sa driver nitong si Emmanuel Corbito hanggat hindi pa naaaresto ang utak sa krimen. Ito ang nagkakaisang pahayag kahapon nina Justice Secretary Hernando Perez, PNP Chief Director General Leandro Mendoza at National Bureau of Investigation (NBI) Director Reynaldo Wycoco matapos iprisinta sa mediamen ang pitong tauhan at civilian assets ng PAOCTF. Boluntaryong sumuko upang magpa-imbestiga ang mga suspek na sina SPO4 Marino Soberano, SPO1 Mauro Torres,P/Chief Insp. Bobby Lancaon at ang mga civilian assets na sina Crisostomo Purificacion,Renato Malabanan, Jovencio Malabanan at Rommel Rollan. Ibinulgar rin ng mga opisyal na taong 1999 pa plinano ang pagdukot kay Dacer subalit noong Nobyembre ng nakalipas na taon ito naisakatuparan. Nagpalabas na rin ng hold departure order si Immigration Commissioner Andrea Domingo laban sa mga boluntaryong sumuko at kina P/Senior Supt. Michael Ray Aquino,P/Supt.Teofilo Vina, P/Supt. Glen Dumlao, C/Insp. Vicente Soberano at SPO3 Jose Escalante. Samantala, isa pang suspek sa Dacer ang sumuko kahapon sa NBI dahil sa takot na siya ang isunod na dukutin at ipapatay ng mga utak sa nasabing krimen. Kinumpirma kahapon ni Wycoco, na sumuko sa kanila si William Lopez (kapatid ni Jimmy Lopez na kasama sa unang naaresto ng NBI at naging state witness). Bagamat hawak ng NBI si Lopez ay hindi pa ito nagbibigay sa kanila ng pahayag kung sino ang utak sa pagdukot at pagpatay kay Dacer at Corbito. Nagpahayag naman si Perez na kanilang aarestuhin ang isang mataas na opisyal ng bansa na may kinalaman sa pagpatay at pagdukot kina Dacer at Corbito bago sumapit ang eleksyon sa Mayo. (Ulat nina Joy Cantos at Ellen Fernando)</body>
<link>http://www.philstar.com/Article.aspx?articleId=126402&amp;publicationSubCategoryId=92</link>
</article>
<article>
<title>'Kami ang hahatol kay Erap' - NPA rebels</title>
<author>Malou Rongalerios, Lordeth Bonilla, Danilo Garcia, Butch Quejada at Lilia Tolentino</author>
<date>
<month>April</month>
<day>19</day>
<year>2001</year>
</date>
<body>Nakatakdang dukutin ng New People&amp;acirc;€™s Army (NPA) si dating Pangulong Joseph Estrada para litisin sa kanilang &amp;quot;people&amp;acirc;€™s court&amp;quot; kapag walang nangyari sa kasong kinakaharap nito sa Sandiganbayan. Ito ang kinumpirma kahapon ni Luis Jalandoni, Chairman ng National Democratic Front (NDF) at pinuno ng NDF negotiating panel sa isinasagawang peace talks sa pagitan ng pamahalaan at makakaliwang grupo. Ayon kay Jalandoni, kitang-kita sa impeachment trial ang daming ginawang krimen ni Erap sa bayan kaya dapat lamang na ito ay maparusahan. Sa kasalukuyan ay naghihintay lamang ang NPA kung ano ang kahihinatnan ng mga kaso ni Erap sa Sandiganbayan. Anumang oras ay kaya umanong arestuhin ng mga NPA si Estrada at ibilanggo sa kanilang guerilla front at lilitisin sa &amp;quot;people&amp;acirc;€™s court&amp;quot;. Inihayag naman ng isa sa mga abugado ni Erap na si Atty.Crispin Remulla sa isang pulong balitaan na wala umanong katotohanan na aarestuhin ang kanyang kliyente ngayong araw na ito na kanyang 64 kaarawan. Nararapat umanong dumaan sa kaukulang proseso ang pagpapalabas ng warrant of arrest sa kasong plunder at di dapat ito maging shor-cut. Hiningi naman ni Makati Cong. Joker Arroyo at PPC senatorial candidate na bigyan ng fair at impartial trial sa kasong plunder si Erap upang maipahayag nito ang kanyang panig para malaman naman ng tao ang katotohanan. Samantala sinabi naman ni National Security Adviser Roilo Golez na hindi umano kaya ni Erap at ng kanyang mga supporters na agawin pang muli ang kasalukuyang pamahalaan. Ito ang naging reaksyon ni Golez sa pagbabanta umano ng anak nitong si JV Ejercito na sisiklab ang gulo kung sakaling arestuhin at ikulong ang dating Pangulo. Magkakaroon naman ng problema ang pamahalaan kung saang bahay isasagawa ang panukalang &amp;quot;house arrest&amp;quot; kay Erap kung ipalalabas na ang warrant of arrest. Ito ba ay sa bahay nila ng dating First Lady Dr. Loi Estrada, o di kaya sa mga mistress nito. (Ulat nina Malou Rongalerios, Lordeth Bonilla, Danilo Garcia, Butch Quejada at Lilia Tolentino)</body>
<link>http://www.philstar.com/Article.aspx?articleId=126403&amp;publicationSubCategoryId=92</link>
</article>
<article>
<title>'Nagbarikada sa bahay ni Erap mga bayaran' - Malaca&amp;ntilde;ang</title>
<author>Ely Saludar</author>
<date>
<month>April</month>
<day>19</day>
<year>2001</year>
</date>
<body>Inakusahan kahapon ng Malaca&amp;ntilde;ang na pawang bayaran ang mga taong nagbabarikada sa tahanan ni dating pangulong Joseph Estrada sa North Greenhills, San Juan. Ayon kay Presidential Chief of Staff Renato Corona na sa kasalukuyan ay paunti ng paunti ang bilang ng mga nagbabarikada bukod pa nito ay pawang mga kabataan na sinabing magtatanggol kay Estrada sakaling ito ay aarestuhin. Ang mga nasabing loyalista ng dating pangulo ay nauna ng nagbanta ng People Power 3 dahil sa ipinalabas na warrant of arrest ng Sandiganbayan. (Ulat ni Ely Saludar)</body>
<link>http://www.philstar.com/Article.aspx?articleId=126404&amp;publicationSubCategoryId=92</link>
</article>
<article>
<title>387 preso pinardon ni GMA</title>
<author>Ely Saludar</author>
<date>
<month>April</month>
<day>19</day>
<year>2001</year>
</date>
<body>Ginawaran kahapon ni Pangulong Gloria Macapagal-Arroyo ng pardon ang may 387 na bilanggo. Ang pag-aapruba ng Pangulo ay batay sa rekomendasyon ni Executive Secretary Renato De Villa matapos ang pagrerepaso sa kaso ng mga naturang bilanggo. Isang Teodoro F. Sinaca Jr., ang nagawaran ng absolute pardon samantalang 25 bilanggo ang nabigyan ng conditional pardon with parole conditions at 361 ang binabaan ng sentensiya. (Ulat ni Ely Saludar)</body>
<link>http://www.philstar.com/Article.aspx?articleId=126405&amp;publicationSubCategoryId=92</link>
</article>
<article>
<title>Iwas-pusoy ang Malaca&amp;ntilde;ang sa isyu ng SSS contribution</title>
<author>Lilia Tolentino at Angie dela Cruz</author>
<date>
<month>April</month>
<day>19</day>
<year>2001</year>
</date>
<body>Kumambiyo ang Malaca&amp;ntilde;ang sa desisyong magkaroon ng taas sa binabayarang buwanang kontribusyon ng mga miyembro ng Social Security System kapalit ng pagtaas ng benepisyo para sa 23 milyong miyembro. Sa pulong balitaan, nilinaw ni Presidential Spokesman at Chief of Staff Renato Corona na walang pinal na desisyon sa isyu at kailangan dito ang masusing pag-aaral sa magiging epekto nito. Noong Martes ay inihayag ng Pangulong Arroyo na unti-unting itataas ng SSS ang buwanang kontribusyon ng mga miyembro pero magkakaroon naman ng kapalit na taas ng benepisyo. Nilinaw naman ni SSS President Vitaliano Naniagas II na bagamat plano nilang itaas ang buwanang kontribusyon ito naman umano ay hindi aabutin ng 12 porsiyento dahil patuloy pa nila itong pinag-aaralan. (Ulat nina Lilia Tolentino at Angie dela Cruz)</body>
<link>http://www.philstar.com/Article.aspx?articleId=126406&amp;publicationSubCategoryId=92</link>
</article>
<article>
<title>25% nakapasa sa Bar exam</title>
<author>Grace Amargo</author>
<date>
<month>April</month>
<day>19</day>
<year>2001</year>
</date>
<body>Umaabot lamang sa 25 porsiyento ang bilang ng mga nakapasa sa taong 2000 Bar examinations. Ayon sa isang impormante, mas mataas ng 9 na porsiyento ang 2000 Bar exams kumpara sa 1999 Bar exams na kung saan ay 660 lamang ang nakapasa o 16.59 porsiyento. Inaasahang ipalalabas ng Korte Suprema ang resulta ng Bar exam sa susunod na linggo. (Ulat ni Grace Amargo)</body>
<link>http://www.philstar.com/Article.aspx?articleId=126407&amp;publicationSubCategoryId=92</link>
</article>
<article>
<title>Walang black-out sa May 14 elections</title>
<author>Jhay Mejias</author>
<date>
<month>April</month>
<day>19</day>
<year>2001</year>
</date>
<body>Siniguro ni Commission on Election Chairman Alfredo Benipayo na walang magaganap na power interruption sa buong bansa sa loob ng unang tatlong araw ng local at national elections sa Mayo 14. Ang paninigurong ito ni Benipayo matapos makatanggap ng ulat mula sa National Power Corporation(NAPOCOR) at sa iba pang electric cooperative na walang magaganap na brown-out simula sa darating na Mayo 13 hanggang 15. (Ulat ni Jhay Mejias)</body>
<link>http://www.philstar.com/Article.aspx?articleId=126408&amp;publicationSubCategoryId=92</link>
</article>
<article>
<title>Mayor tinodas sa campaign rally</title>
<author>Joy Cantos</author>
<date>
<month>April</month>
<day>19</day>
<year>2001</year>
</date>
<body>Pinagbabaril hanggang sa mapatay ang isang re-electionist mayoralty bet ng mga pinaghihinalaang hired killers habang ito ay nangangampanya sa entablado, samantalang apat namang lokal na kandidato ng People Power Coalition ang dinukot ng mga nagpakilalang rebeldeng New People&amp;acirc;€™s Army (NPA) sa magkahiwalay na insidente sa lalawigan ng Agusan del Sur kamakalawa. Sa ulat na nakarating kahapon sa Camp Aguinaldo, kinilala ang pinatay na si re-electionist Bayugan Mayor Lope Asis. Lumalabas sa pagsisiyasat na dakong alas 7:00 ng gabi habang nagtatalumpati si Asis sa entablado kasama ang iba pang lokal na kandidato sa isang political rally sa may Sitio New Cagbas, Bayugan, Agusan nang ito ay biglang pagbabarilin ng tatlong kalalakihan. Sa testimonya ng ilang nakasaksi sa pangyayari, tatlong kalalakihan na nakasuot ng disenteng damit ang nakita nila na mataimtim na nakikinig sa talumpati ni Asis, subalit ilang minuto lamang ang nakakalipas ay biglang nagbunot ng baril ang mga ito at sabay-sabay na pinaputukan ang alkalde na namatay noon din dahil sa mga tama ng bala sa ulo. Mabilis na tumakas ang mga suspek sa lugar ng krimen gamit ang isang owner type jeep patungo sa hindi mabatid na direksyon. Sa ikalawang insidente, isang kandidato sa pagka-bise alkalde at tatlong kandidatong konsehal sa ilalim ng partido ng administrasyon ang dinukot ng mga nagpakilalang NPA matapos na umanoy mabigo ang mga itong magbayad ng access at campaign fees sa teritoryo ng mga rebelde. Ayon sa report, lulan ng isang sasakyan ang mga biktimang sina Vicente Incidencia, kandidatong vice-mayor at ang tatlong tumatakbong konsehal na sina Adriano Gavia, Gregorio Burdeos at Francisco Sarmiento nang ito ay dukutin ng mga suspek dakong alas 5:00 ng hapon sa bisinidad ng Sitio New Ceb, Bgy. Salem, Bayugan. Nagsasagawa naman ng search and rescue operation ang mga awtoridad upang ligtas na mabawi ang mga biktima. (Ulat ni Joy Cantos)</body>
<link>http://www.philstar.com/Article.aspx?articleId=126409&amp;publicationSubCategoryId=92</link>
</article>
<article>
<title>Kapulisan nakaalerto sa pagdakip kay Erap</title>
<author>Ely Saludar</author>
<date>
<month>April</month>
<day>23</day>
<year>2001</year>
</date>
<body>Sinabi kahapon ni Philippine National Police Spokesman Col. Rodrigo de Garcia na nakaalerto ang pulisya sakaling mag-rally ang mga tagasuporta ni dating Pangulong Joseph Estrada kapag inaresto at ikinulong na ito kaugnay ng kaso nitong plunder. Walang naiulat na mga rally kahapon ng mga tagasuporta ni Estrada pero may mga paghahanda na ang pulisya sa mga magaganap na kilos-protesta. Inaasahan din nina Justice Secretary Hernando Perez at Ombudsman Aniano Desierto na ipapalabas na ng Sandiganbayan ang arrest warrant laban kay Estrada ngayong Lunes. Samantala, nilinaw kahapon ni Press Undersecretary Bobby Capco na ang Sandiganbayan at hindi ang Malaca&amp;ntilde;ang ang may hurisdiksyon sa usapin ng arrest warrant ni Estrada. Ginawa ni Capco ang paglilinaw para pabulaanan ang akusasyon ng oposisyon na may motibong pulitikal ang mabilis na pagdakip sa napatalsik na pangulo. (Ulat ni Ely Saludar)</body>
<link>http://www.philstar.com/Article.aspx?articleId=126410&amp;publicationSubCategoryId=92</link>
</article>
<article>
<title>Maayos na bilangguan giit ni Speaker Belmonte</title>
<author>Malou Rongalerios</author>
<date>
<month>April</month>
<day>23</day>
<year>2001</year>
</date>
<body>Sinabi kahapon ni House of Representatives Speaker Feliciano Belmonte Jr. na maiiwasan ang mga riot sa mga bilangguan kung ma-papabuti ang kalagayan ng mga selda at ng mga preso. Sinabi ni Belmonte na ang pagsisikip ng mga preso sa mga selda at ang pangit na kundisyon ng mga pasilidad ng mga bilangguan ang ilang dahilan kaya laging nagkakagulo ang mga bilanggo. Inihalimbawa ni Belmonte ang Quezon City Jail na meron na ngayong 2,000 preso bagaman hanggang 700 tao lang ang kasyang makulong dito. Kamakailan lang ay nagkaroon dito ng riot ng magkakalabang mga grupo ng mga preso. Depektibo rin anya ang drainage rito at wala pang bentilasyon. Ganito rin ang sitwasyon sa ibang mga bilangguan sa buong bansa. (Ulat ni Malou Rongalerios)</body>
<link>http://www.philstar.com/Article.aspx?articleId=126411&amp;publicationSubCategoryId=92</link>
</article>
<article>
<title>Singil sa kuryente hinging ibaba</title>
<author>Ely Saludar</author>
<date>
<month>April</month>
<day>23</day>
<year>2001</year>
</date>
<body>Upang mabawasan ang paghihirap ng nagdarahop na mga Pilipino, sinabi ni dating Unang Ginang Dra. Luisa &amp;quot;Loi&amp;quot; Estrada na dapat tiyakin ng pamahalaan na ang plano nitong pagrerepaso sa kontrata na nilagdaan nito sa mga independent power producers ay hahantong sa mababang singil sa kuryente. Sinabi ni Estrada na dapat higit na maunawaan ng pamahalaan ang dinaranas ng mahihirap sa halip na ipasa sa mga ito ang dagdag na pahirap sa pamamagitan ng mataas na singil sa kuryente. Sinabi pa ni Estrada na kandidatong senador ng oposisyong Puwersa ng Masa na, makaraang ipagpaliban ng pamahalaan ang planong dagdag sa singil sa buwanang premium ng mga miyembro ng Social Security System, dapat ding maghanap ng paraan na mapababa ang singil sa kuryente. (Ulat ni Ely Saludar)</body>
<link>http://www.philstar.com/Article.aspx?articleId=126412&amp;publicationSubCategoryId=92</link>
</article>
<article>
<title>'Anong nangyari sa kaso ng anak ni Jawo?' -- Herrera</title>
<author>Grace Amargo</author>
<date>
<month>April</month>
<day>23</day>
<year>2001</year>
</date>
<body>Ano na ang nangyari sa kaso ni Ryan Joseph Jaworski, ang anak ni Senador Robert Jaworski na nagtangka umanong bumili ng bawal na gamot sa Makati City? Ito ang kinuwestyon kahapon ni Bohol Congressman Ernesto Herrera isang buwan makaraang ihayag ng Makati Police na kinasuhan nito si Ryan Joseph at asawa nitong si Bernadette ng possession of illegal drugs sa prosecutor&amp;acirc;€™s office ng naturang lunsod. &amp;quot;May karapatan ang publiko na malaman kung may isinampang kaso sa korte o wala ang prosecutor&amp;acirc;€™s office laban sa anak at manugang ng senador,&amp;quot; sabi ni Herrera na kumakandidato ngayong senador. Sinabi ni Herrera na dapat sabihin ng mga awtoridad kung walang isinampang kasong kriminal sa korte. &amp;quot;Unfair sa lahat, maging sa senador, sa kanyang anak at asawa nito kung iiwanan ang kaso nang hindi nalulutas sa paningin ng publiko,&amp;quot; sabi pa ni Herrera na tagapangulo ng Citizen&amp;acirc;€™s Drug Foundation. Naunang napaulat na, nang tangkain umano ng batang Jaworski at ng asawa nito na bumili ng isang sachet ng shabu kay Michael Calimbahin noong Marso 19, hindi nila alam na minamanmanan na ito ng pulisya. Agad na inaresto ng mga ahente ng Makati Police-Drug Enforcement Unit si Calimbahin habang nagbebenta umano siya ng P5,000 halaga ng 2.5 gramo ng shabu kay Ryan Joseph. Nang lapitan siya ng pulisya, nagpakilala si Ryan Joseph bilang anak ni Sen. Jaworski bago isinuko sa police officer ang sachet ng shabu. Nagbigay pa sa pulis ng business card si Jaworski bago umalis lulan ng kanyang Ford F150 truck. Hinikayat kamakailan ni Herrera si Sen. Jaworski na ipailalim ang anak nito sa drug test para malaman kung gumagamit ito ng bawal na gamot. (Ulat ni Grace Amargo)</body>
<link>http://www.philstar.com/Article.aspx?articleId=126413&amp;publicationSubCategoryId=92</link>
</article>
<article>
<title>Dacer at Corbito inilibing na</title>
<author>Lordeth Bonilla</author>
<date>
<month>April</month>
<day>23</day>
<year>2001</year>
</date>
<body>Inilibing na kahapon ng hapon sa Himlayang Pilipino sa Tandang Sora, Quezon City ang mga labi ng public relations man na si Salvador Dacer at driver nitong si Emmanuel Corbito. Bago sila inihatid sa kanilang huling hantungan, nagkaroon muna ng misa sa Most Holy Rosary Parish, Sun Valley Subdivision, Para&amp;ntilde;aque na dinaluhan nina Vice President Teofisto Guingona, National Bureau of Investigation Director Reynaldo Wycoco at iba pa. (Ulat ni Lordeth Bonilla)</body>
<link>http://www.philstar.com/Article.aspx?articleId=126414&amp;publicationSubCategoryId=92</link>
</article>
<article>
<title>18 death convict lusot sa bitay</title>
<author>Lilia Tolentino</author>
<date>
<month>April</month>
<day>20</day>
<year>2001</year>
</date>
<body>Ibinaba kahapon ni Pangulong Gloria Macapagal-Arroyo sa habambuhay na pagkabilanggo ang parusa sa 18 na death convict batay na rin sa rekomendasyon ng Department of Justice. Kabilang sa binigyan ng executive clemency sina Ruth Mariano, Zoilo Borromeo, Baliwang Bumnidang, Ludigario Candelario, Locsin Fabon, Kil Patrick Ibero, Erly Lignes, Benjamin Lim, Jimmy Masqueda, Francisco Navida, Jose Pajo, Isagani Paraiso, Hector Swale, Cresencio Tabugoca, Adel Tuangco, at Sonny Tuangco. (Ulat ni Lilia Tolentino)</body>
<link>http://www.philstar.com/Article.aspx?articleId=126415&amp;publicationSubCategoryId=92</link>
</article>
<article>
<title>Lacson sinubpoena sa Dacer</title>
<author>Ellen Fernando at Doris Franche</author>
<date>
<month>April</month>
<day>20</day>
<year>2001</year>
</date>
<body>Pinadalhan na kahapon ng National Bureau of Investigation ng subpoena si dating Philippine National Police Chief Panfilo Lacson para pagpaliwanagin sa pagkakasangkot ng ilan niyang dating tauhan sa buwag nang Presidential Anti-Organized Crime Task Force sa pagpaslang sa public relations man Salvador Dacer at driver nitong si Emmanuel Corbito. Ginawa ng NBI ang hakbang dahil sa kahilingan ni Justice Secretary Hernando Perez kaugnay ng pagkakadawit ng limang dating tauhan ng PAOCTF sa naturang kaso. Sinabi ni Perez na inutos niya kay NBI Director Reynaldo Wycoco na padalhan na ng imbitasyon si Lacson para makapagpalipawag ito sa lalong madaling-panahon kung bakit itinurong may kagagawan ng krimen ang mga tauhan ng PAOCTF. Kabilang sa sangkot na tauhan ng PAOCTF na hawak na ng PNP at NBI sina Sr. Supt. Teofilo Vina, Insp. Bobby Lancaoan, SPO4 Mariano Soberano, SPO3 Jose Escalante at SPO1 Mauro Torres. Idinawit din sa krimen ang mga sibilyang ahente ng task force na sina Crisostomo Purificacion, Renato Malabanan, Jovencio Malabanan, at Rommel Rollan. Sa isang pagdinig ng Senado sa naturang kaso kahapon, sinabi ni Lacson na mayroon silang ginawang imbestigasyon noon sa kaso ni Dacer pero ipinatigil umano ito ng noo&amp;acirc;€™y National Security Adviser na si Alexander Aguirre. Sinabi naman ni Wycoco na hindi pa nila pinapawalang-sala si Lacson dahil ang pangalan nito ay idinadawit ng mga suspek o testigo. Naghinala rin si Senador John Osme&amp;Atilde;&amp;plusmn;a na na maaaring &amp;quot;itinamin&amp;quot; lang ang ngipin na sinasabing pag-aari ni Dacer at nakuha sa isang liblib na lugar ng Indang, Cavite na pinagsunugan sa bangkay ng mga biktima. Sinabi ni Osme&amp;Atilde;&amp;plusmn;a na malaki ang posibilidad na kahawig lang ng pustiso nina Dacer at Corbito ang mga ngipin na nakuha ng forensic expert na si Dr. Racquel Fortun. Iginiit naman ni Fortun na pag-aari ng mga biktima ang nakuha nilang ngipin. Iba anya ito sa mga ebidensyang nakuha ng pulisya. (Ulat ni Ellen Fernando at Doris Franche)</body>
<link>http://www.philstar.com/Article.aspx?articleId=126416&amp;publicationSubCategoryId=92</link>
</article>
<article>
<title>Erap di poposasan kapag inaresto</title>
<author>Rudy Andal, Grace Amargo, Danilo Garcia at Ely Saludar</author>
<date>
<month>April</month>
<day>20</day>
<year>2001</year>
</date>
<body>Hindi poposasan si dating Pangulong Joseph Estrada sakaling arestuhin na siya kaugnay ng kanyang kasong plunder at bibigyan siya ng hiwalay na selda. Inutos kahapon ni Department of Interior and Local Government Secretary Joey Lina sa mga pulis na aaresto kay Estrada na huwag itong posasan. Ipinaliwanag ni Lina na hindi dapat kabitan ng posas si Estrada bilang paggalang sa dating pangulo. Inirerekomenda rin ng DILG sa Sandiganbayan ang hiwalay na selda sa Metro Manila Rehabilitation Center sa Taguig o sa Philippine National Police-Special Action Force training center sa Sta. Rosa, Laguna para kay Estrada. Sinabi pa ni Lina na pagkakalooban ng hiwalay na selda si Estrada para sa seguridad nito. Binigyan naman kahapon ng Sandiganbayan ng limang araw ang tagausig para pangatwiranan ang pagbawi ng Ombudsman sa lima sa mga kasong kriminal na isinampa laban kay Estrada. Nagdiwang kahapon si Estrada ng kanyang ika-64 taong kaarawan sa pamamagitan ng pagbisita sa mga mahihirap na residente. Hiniling niya na matigil na ang kanyang mga kaso at manalo ang mga kandidato ng Puwersa ng Masa. Hiningi naman ni Estrada sa Supreme Court sa pamamagitan ng abogado niyang si Rene Saguisag na ibalik siya sa puwesto bilang presidente ng bansa kapag napatunayan na wala siyang kasalanan sa mga isinampang kaso laban sa kanya. Pinabulaanan ng Malaca&amp;ntilde;ang ang akusasyon ni Estrada na ginigipit ito ng administrasyong Arroyo kaugnay ng mga kaso nito. Sinabi ni Pangulong Gloria Macapagal-Arroyo na, bagaman isinusulong niya ang healing process, kailangang manaig ang batas at papanagutin si Estrada kapag napatunayang nagkasala. (Ulat ni Rudy Andal, Grace Amargo, Danilo Garcia at Ely Saludar)</body>
<link>http://www.philstar.com/Article.aspx?articleId=126417&amp;publicationSubCategoryId=92</link>
</article>
<article>
<title>Amnesty ni Erap sa Sayyaf buking</title>
<author>Doris Franche</author>
<date>
<month>April</month>
<day>20</day>
<year>2001</year>
</date>
<body>Tinangka umano ni dating Pangulong Joseph Estrada na bigyan ng amnestiya ang mga lider ng Abu Sayyaf na sina Ghalib Andang alyas Kumander Robot, Abu Sabaya at Khadaffy Janjalani. Ito ang ibinunyag kahapon ni Senador Ramon Magsaysay Jr. na nagsabing ipinalabas ni Estrada noong nasa kapangyarihan pa ito ang Proclamation Order No. 405 na nagbibigay ng lubusang amnestiya sa naturang mga bandido kahit may mga kasong kriminal ang mga ito. Layunin anya ng proklamasyon na mapawalang-sala ang mga lider ng Abu Sayyaf dahil na rin sa kompromiso nang napatalsik na administrasyon. Naunang inamin ni National Amnesty Commission Chairman Alfredo Tadiar na tinanggihan niya ang naturang kautusan dahil merong mga paghihigpit na basihan para hindi mapasama sa amnestiya ang mga lider ng Abu Sayyaf. May ilang opisyal anya ng nagdaang administrasyon ang hinihinalang tumanggap ng komisyon mula sa milyun-milyong dolyar na ransom na ibinigay sa Abu Sayyaf kapalit ng pagpapalaya sa mga bihag nitong dayuhan noong nakaraang taon. (Ulat ni Doris Franche)</body>
<link>http://www.philstar.com/Article.aspx?articleId=126418&amp;publicationSubCategoryId=92</link>
</article>
<article>
<title>Pagbasura sa VFA isusulong</title>
<author>Joy Cantos at Rose Tamayo</author>
<date>
<month>April</month>
<day>20</day>
<year>2001</year>
</date>
<body>Isusulong ng National Democratic Front ang pagbasura sa Visiting Forces Agreement na nagpapahintulot sa joint military exercise ng Pilipinas at ng Estados Unidos. Sinabi ni NDF chief negotiator Luis Jalandoni na isa sa kondisyong ihahain nila sa usapang pangkapayapaan ng mga rebeldeng komunista at ng pamahalaang Pilipino na idadaos sa Oslo, Norway sa Abril 27 ang pagpapawalambisa sa VFA. Pero sinabi kahapon ng Presidential Commission on the Visiting Forces Agreement na hindi mapipigilan ang naturang military exercise dahil isinasaad ito sa mutual defense treaty na nilagdaan ng dalawang bansa noong 1951. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=126419&amp;publicationSubCategoryId=92</link>
</article>
<article>
<title>PPC nilayasan ng campaigner?</title>
<author>Malou Rongalerios</author>
<date>
<month>April</month>
<day>20</day>
<year>2001</year>
</date>
<body>Isang campaign strategist ng makaadministrasyong People Power Coalition sa Mindanao na si Marina Sanico ang kumalas umano sa PPC at lumipat sa oposisyong Puwersa ng Masa. Ito ang nabatid sa isang impormante sa PPC na nagsabing nadismaya si Sanico sa pagpapatakbo ng kampanya ng koalisyon na pinangungunahan nina Paul Aquino at Dodie Limcaoco. Kabilang sa mga lugar na kabisado ni Sanico ang Jolo, Tawi-Tawi, Basilan, Zamboanga del Sur, Zamboanga del Norte,, Maguindanao, Davao, Lanao del Sur at Lanao del Norte. (Ulat ni Malou Rongalerios)</body>
<link>http://www.philstar.com/Article.aspx?articleId=126420&amp;publicationSubCategoryId=92</link>
</article>
<article>
<title>Jinggoy, inabsuwelto ng PCSO</title>
<author>Angie dela Cruz</author>
<date>
<month>April</month>
<day>20</day>
<year>2001</year>
</date>
<body>Inabsuwelto kahapon ng Philippine Charity Sweepstakes Office si San Juan Mayor Jinggoy Estrada sa umanoy anomalya sa pamamahagi ng mga ambulansya noong siya pa ang pangulo ng League of Municipalities. Sinabi ng PCSO information office na napatunayan sa mga nakita nilang dokumento na walang naganap na anomalya bukod sa meron talagang mga bayan na nakatanggap ng mga ambulansyang idinonasyon ng PCSO sa LMP. (Ulat ni Angie dela Cruz)</body>
<link>http://www.philstar.com/Article.aspx?articleId=126421&amp;publicationSubCategoryId=92</link>
</article>
<article>
<title>Puwersa takot na rin kay Chato</title>
<author>Malou Rongalerios</author>
<date>
<month>April</month>
<day>20</day>
<year>2001</year>
</date>
<body>Nagpalabas na naman ng kanilang demolition job ang Puwersa ng Masa nang pagbintangan nito na inilaglag na ng People Power Coalition ang kandidato nitong senador na si Liwayway Vinzons-Chato. Ito ang inihayag kahapon ni PPC media bureau director Dodie Limcaoco na nagsabing walang katotohanan ang naturang ulat. Lumilitaw anya na kinatatakutan ngayon ng PnM si Chato dahil ginagamit na ito para pagwatak-watakin ang PPC. Sinabi ni Limcaoco na asset sa PPC si Chato at natatakot sa popularidad nito ang mga kalaban ng naturang kandidato. (Ulat ni Malou Rongalerios)</body>
<link>http://www.philstar.com/Article.aspx?articleId=126422&amp;publicationSubCategoryId=92</link>
</article>
<article>
<title>'Yaman ni Erap ipalit sa nawawalang pondo ng GSIS at SSS</title>
<author>Sheila Crisostomo at Angie dela Cruz</author>
<date>
<month>April</month>
<day>21</day>
<year>2001</year>
</date>
<body>Hiniling kahapon ng mga guro sa pamahalaan na gamiting pamalit sa nawalang pondo ng Government Service Insurance System at ng Social Security System ang umano&amp;acirc;€™y ill-gotten wealth ni dating Pangulong Joseph Estrada. &amp;quot;Dapat pagbayarin sa kanilang kasalanan si Estrada at ang kanyang mga cronies. Hindi ito dapat ipasa sa mamamayang Pilipino na nagdurusa sa mataas na pagkaltas ng buwis sa kanilang kinikita at sa nagtataasang presyo ng mga bilihin,&amp;quot; sabi ni Raymund Villanueva, deputy secretary general ng Alliance of Concerned Teachers. Tinatayang P150 milyon ang nawala sa GSIS at SSS nang mamuhunan ang mga ito sa Equitable-PCI Bank at sa Belle Resources bilang pagsunod sa utos ni Estrada. Kaugnay nito, sinabi ni Villanueva na dapat tanggihan ni Pangulong Gloria Macapagal-Arroyo ang panukalang 10 porsiyentong dagdag sa singil sa premium na binabayaran ng mga miyembro ng GSIS at SSS. Nanawagan ang ACT sa pamahalaan na bilisan ang pagbawi sa tinatayang P15 bilyong ill-gotten wealth ni Estrada. Samantala, nagbanta kahapon ang Kilusang Mayo Uno na uulanin nila ng mga kilos-protesta ang SSS kapag itinaas nito ang singil sa kontribusyon ng mga miyembro nito. Sinabi ni KMU Chairman Crispin Beltran na wala umanong natatamasang kabutihan mula sa SSS ang mga manggagawa kaya hindi makatwiran ang naturang plano. (Ulat nina Sheila Crisostomo at Angie dela Cruz)</body>
<link>http://www.philstar.com/Article.aspx?articleId=126423&amp;publicationSubCategoryId=92</link>
</article>
<article>
<title>NBI hinamon sa utak sa Dacer</title>
<author>Mayen Jaymalin at Doris Franche</author>
<date>
<month>April</month>
<day>21</day>
<year>2001</year>
</date>
<body>Hinamon kahapon ng mga militanteng grupo ang National Bureau of Investigation na ibunyag ang tunay na utak sa pagpaslang kay public relations man Salvador Dacer at sa driver nitong si Emmanuel Corbito. Ayon sa PAMALAKAYA, isang grupo ng mga mangingisda, dapat nang itigil ang mga haka-haka at panghuhula at, sa halip, ihayag na kung sino ang nasa likod ng naturang krimen. Sinabi ni PAMALAKAYA information officer Gerry Corpuz na wala nang dahilan ang NBI sa pagtangging ibunyag ang utak ng krimen dahil umamin na rito ang marami sa mga suspek. Hiniling naman ni Senador Rodolfo Biazon na pansamantalang itigil ng Senado ang imbestigasyon sa naturang kaso. Sinabi ni Biazon na hindi pa tamang pumapel ang Senado sa naturang usapin dahil baka makagulo lang ito sa pagpapatuloy ng imbestigasyon ng mga awtoridad. (Ulat nina Mayen Jaymalin at Doris Franche)</body>
<link>http://www.philstar.com/Article.aspx?articleId=126424&amp;publicationSubCategoryId=92</link>
</article>
<article>
<title>2 nuisance bet humabol</title>
<author>Jhay Mejias</author>
<date>
<month>April</month>
<day>21</day>
<year>2001</year>
</date>
<body>Bagaman may tatlong linggo na lang bago sumapit ang pambansa at lokal na halalan, nakahabol pa rin ang dalawang kumakandidatong senador na naunang naituring na nuisance candidate umano. Pormal na idineklara kahapon ng Commission on Elections na kuwalipikadong kandidato sina dating Philippine Air Force Colonel Eddie Gil at Moner Bajunaid makaraang mapag-aralang mabuti ang kani-kanilang motion for reconsideration. Naunang diniskuwalipika ng Comelec si Gil dahil &amp;quot;non-existence&amp;quot; umano ang organisasyon niyang &amp;quot;Isang Bansa, Isang Diwa&amp;quot; at hindi naisumite ng regional at municipal director ng komisyon ang ulat na balido ang kanyang kandidatura. Si Bajunaid naman ay unang nadeklarang nuisance candidate dahil hindi kinilala ng Comelec na may kakayahang kumampanya ang kinaaniban niyang Partido Demokratiko Sosyalista ng Pilipinas. Sa kasalukuyan, merong 37 kandidato ang magkatunggali sa senatorial election. (Ulat ni Jhay Mejias)</body>
<link>http://www.philstar.com/Article.aspx?articleId=126425&amp;publicationSubCategoryId=92</link>
</article>
<article>
<title>Suspension ni Miriam kinatigan ng Korte Suprema</title>
<author>Delon Porcalla</author>
<date>
<month>April</month>
<day>21</day>
<year>2001</year>
</date>
<body>Kinatigan kahapon ng Supreme Court ang 90 araw na suspension na ipinataw ng Sandiganbayan kay Senador Miriam Defensor-Santiago noong Enero 1996 kaugnay ng kinaharap niya rito na kasong graft and corruption na may kinalaman sa naturalization ng mga iligal na dayuhan noong isa pa siyang komisyoner ng Bureau of Immigration and Deportation. Idiniin ng Supreme Court na, bagaman may hiwalay na kapangyarihan ang hudikatura at lehislatura, saklaw pa rin ng Anti-Graft and Corrupt Practices Act (Republic Act 3019) ang mga miyembro ng Senate at ng House of Representatives. Isa nang senador si Santiago nang ipalabas ng Sandiganbayan ang suspension order pero isinaintabi lang ito at hindi ipinatupad ng noon ay presidente ng Senado na si Ernesto Maceda. Pinawalang-sala ng Sandiganbayan si Santiago sa naturang kaso noong Disyembre 1999 pero kinatigan ng Mataas na Hukuman ang legalidad ng suspension na ipinataw sa kanya ni Presiding Justice Francis Garchitorena. (Ulat ni Delon Porcalla)</body>
<link>http://www.philstar.com/Article.aspx?articleId=126426&amp;publicationSubCategoryId=92</link>
</article>
<article>
<title>House arrest kay Estrada tinanggihan</title>
<author></author>
<date>
<month>April</month>
<day>21</day>
<year>2001</year>
</date>
<body>Tinanggihan kahapon ni Sandiganbayan Presiding Justice Francis Garchitorena ang kahilingang i-&amp;quot;house arrest&amp;quot; o ikulong na lang si dating Pangulong Joseph Estrada sa bahay nito. Sinabi ni Garchitorena na walang legal na basihan ang pagpapa-house arrest sa isang akusado sa ilalim ng demokratikong sistema ng bansa. &amp;quot;Wala yan sa batas at hindi yan mangyayari maliban na lang kung merong mangingibabaw na konsiderasyon para mabigyang-daan ang isang kakaibang sitwasyon pero walang palatandaang may lilitaw na ganoong sitwasyon,&amp;quot; sabi pa ni Garchitorena. Hiniling noong Miyerkules ng abogado ni Estrada na si Atty. Raymund Fortun sa Sandiganbayan na ipailalim ang kanyang kliyente sa house arrest sakaling ipalabas ng korte ang arrest warrant para sa kaso nitong plunder. Ipinaliwanag ng abogado na dapat bigyan ng kaukulang paggalang si Estrada bilang isang dating presidente. Samantala, sa isang pagdinig kahapon sa Sandiganbayan, ipinaliwanag ni Ombudsman Aniano Desierto na iniurong niya ang lima sa walong kasong kriminal na isinampa niya laban kay Estrada para hindi maidahilan ng mga abogado ni Estrada ang double jeopardy sa pagpapaantala sa kasong plunder. Pero sinabi ni Garchitorena na hindi nakikiayon ang korte sa pagbawi sa mga demanda. &amp;quot;Kung interesado lang sila sa plunder, bakit sila nagsampa ng napakaraming kaso?&amp;quot;</body>
<link>http://www.philstar.com/Article.aspx?articleId=126427&amp;publicationSubCategoryId=92</link>
</article>
<article>
<title>Pagdampot kay Erap haharangin ng armadong grupo</title>
<author>Perseus Echeminada at Marvin Sy</author>
<date>
<month>April</month>
<day>21</day>
<year>2001</year>
</date>
<body>Ilang armadong grupong tapat kay dating Pangulong Joseph Estrada ang naghahanda umanong magtipon-tipon sa Metro Manila para harangin ang tangka ng pamahalaan na arestuhin at ikulong siya kaugnay ng kaso niyang plunder sa Sandiganbayan. Ito ang nabatid kahapon sa isang mataas na opisyal ng pamahalaan na nagsabing ang naturang mga grupo ay magmumula sa mga lunsod ng Zamboanga, Cagayan de Oro, Marawi, General Santos, at mga lalawigan ng Camarines. Pero sinabi ng opisyal na hilaw pa lang ang impormasyon ng intelligence community hinggil sa mga armadong grupo bukod sa mahihirapan ang mga ito na makapasok sa Metro Manila dahil sa mga checkpoint na itinayo ng Commission on Elections para sa darating na halalan. Sinasabi pa sa ulat na sasama ang naturang mga armadong grupo sa mga sibilyang tagasuporta ni Estrada na kasalukuyang nagdaraos ng vigil mula pa noong Huwebes Santo sa bukana ng North Greenhills Subdivision sa San Juan na kinaroroonan ng bahay ng dating pangulo. Sinasabi ng mga loyalista ni Estrada na umaabot na sa 3,000 ang kanilang bilang mula kamakalawa ng gabi sa labas ng subdivision. (Ulat nina Perseus Echeminada at Marvin Sy)</body>
<link>http://www.philstar.com/Article.aspx?articleId=126428&amp;publicationSubCategoryId=92</link>
</article>
<article>
<title>Alok ng Indonesia di raw dapat ikabahala sa Peace Talk</title>
<author>Lilia Tolentino at Rose Tamayo</author>
<date>
<month>April</month>
<day>21</day>
<year>2001</year>
</date>
<body>Sinabi kahapon ni Presidential Adviser on Peace Process Eduardo Ermita na hindi dapat ikabahala ng mamamayan ang alok ni Indonesian President Abdurrahman Wahid na ipagamit ang bansa nito sa usapang pangkapayapaan ng pamahalaang Pilipino at ng Moro Islamic Liberation Front. Sinabi ni Ermita na ipinakikita lang ng Indonesia ang pakikiisa nito sa Pilipinas sa paglutas sa problema sa Mindanao bilang miyembro ng Association of Southeast Asian Nations. Sinabi naman ni Foreign Affairs Undersecretary Lauro Baja Jr. sa isang hiwalay na panayam na hindi na kailangan ni MILF Chairman Hashim Salamat at ibang lider nito ang asylum sa Indonesia na iniaalok din ni Wahid. Sinabi ni Baja na hindi politically persecuted sina Salamat at nag-aalok na ng usapang pangkapayapaan ang pamahalaan kaya hindi na kailangan ang asylum. (Mga ulat nina Lilia Tolentino at Rose Tamayo)</body>
<link>http://www.philstar.com/Article.aspx?articleId=126429&amp;publicationSubCategoryId=92</link>
</article>
<article>
<title>Bagong departamento itatayo</title>
<author>Lilia Tolentino</author>
<date>
<month>April</month>
<day>21</day>
<year>2001</year>
</date>
<body>Isang bagong Department of Information, Technology and Communications na hiwalay sa National Telecommunications Commission ang lilikhain ng pamahalaan para mapalakas ang pagsisikap ng pamahalaan na mapaunlad ang information technology sa bansa. Sinabi ni Pangulong Gloria Macapagal-Arroyo sa kanyang talumpati sa pulong ng E-ASEAN Task Force sa Makati City na hihilingin niya sa Kongreso ang pagpapatibay ng isang batas na magtatayo sa naturang departamento. (Ulat ni Lilia Tolentino)</body>
<link>http://www.philstar.com/Article.aspx?articleId=126430&amp;publicationSubCategoryId=92</link>
</article>
<article>
<title>Sahod ng guro itataas</title>
<author>Jhay Mejias</author>
<date>
<month>April</month>
<day>21</day>
<year>2001</year>
</date>
<body>Pag-aaralan ng Commission on Elections at ng Department of Education, Culture and Sports ang pagdadagdag sa sahod ng mga guro bilang board of election inspector sa darating na halalan. Sinabi ni Comelec Chairman Alfredo Benipayo na maaaring itaas sa P1,000 pero hindi bababa sa P800 ang sahod ng mga BEI. (Ulat ni Jhay Mejias)</body>
<link>http://www.philstar.com/Article.aspx?articleId=126431&amp;publicationSubCategoryId=92</link>
</article>
<article>
<title>RP population: 76.49-M</title>
<author>Angie Dela Cruz</author>
<date>
<month>April</month>
<day>22</day>
<year>2001</year>
</date>
<body>Inihayag kahapon ng National Statistics Office na umaabot na ngayon sa 76.49 milyon ang bilang ng mga naninirahan sa Pilipinas batay sa survey na nagtapos noong Mayo 2000. Lubhang mas mataas ito kumpara sa census noong 1995 na, rito, lumitaw na umabot sa 68.6 milyon ang populasyon ng bansa. (Ulat ni Angie Dela Cruz)</body>
<link>http://www.philstar.com/Article.aspx?articleId=126432&amp;publicationSubCategoryId=92</link>
</article>
<article>
<title>Anak ni Marcos dinakip ng FBI</title>
<author>Rose Tamayo</author>
<date>
<month>April</month>
<day>22</day>
<year>2001</year>
</date>
<body>HONG KONG - Isang negosyanteng Pilipino na anak umano ni dating Pangulong Ferdinand Marcos at matagal nang wanted ng mga anti-graft authorities ng Hong Kong ang inaresto ng mga ahente ng Federal Bureau of Investigation sa isang operasyon sa New York, ayon sa isang ulat ng South China Morning Post kahapon. Sinabi sa ulat na inaresto noong Miyerkules ang suspek na si Edilberto Marcos makaraang bentahan niya ang isang ahente ng FBI ng pekeng 20 milyong US dollar share certificate para sa ginto na nagkakahalaga ng $800 milyon at nakalagak sa isang banko sa Switzerland. Nabatid na tinutugis din ng International Commission Against Corruption ng Hong Kong si Marcos dahil sa planong pagkuha ng credit sa pamamagitan ng paggamit ng $148 bilyon na pawang mga pekeng US Federal Reserve notes. Inaresto rin ng FBI ang umanoy isang dating tagapangulo ng Presidential Commission on Good Government na si David Castro na director din ng Metro Grant Holding na isang kumpanyang itinayo ni Marcos sa Hong Kong noong nakaraang taon. (Ulat ni Rose Tamayo)</body>
<link>http://www.philstar.com/Article.aspx?articleId=126433&amp;publicationSubCategoryId=92</link>
</article>
<article>
<title>Erap di papayag isapelikula ang kanyang buhay</title>
<author>Malou Rongalerios</author>
<date>
<month>April</month>
<day>22</day>
<year>2001</year>
</date>
<body>Makulay at punong-puno ng drama ang buhay ni dating Pangulong Joseph Estrada pero hindi siya papayag na gawin itong pelikula dahil pangit ang wakas nito. Ito ang inihayag kahapon ng dating kaibigan at kainuman ni Estrada na si Ilocos Sur Governor Luis &amp;quot;Chavit&amp;quot; Singson na nagsabi pa na hindi mahilig si Estrada sa mga pangit na wakas sa mga pelikula lalo pa at ito ang bida. &amp;quot;Hindi siya mahilig sa pangit na ending. Kaya siguradong hindi siya papayag na gawing pelikula ang buhay niya,&amp;quot; sabi pa ni Singson na ang pagbubunyag sa mga katiwalian ni Estrada ang nagbunsod para mapatalsik ito sa puwesto. Sinabi pa ni Singson na mas gusto ni Estrada na mukha itong kawawa sa mga nilalabasan nitong pelikula noong artista pa ito pero nakakaganti siya sa pagtatapos ng palabas. Idinagdag niya na siguradong hindi magiging maganda ang wakas ng pelikula hinggil kay ni Estrada dahil sa bilangguan ito pupulutin. (Ulat ni Malou Rongalerios)</body>
<link>http://www.philstar.com/Article.aspx?articleId=126434&amp;publicationSubCategoryId=92</link>
</article>
<article>
<title>Pagpapadikta kina Cory, FVR at Sin pinabulaanan ni Gloria</title>
<author>Lilia Tolentino</author>
<date>
<month>April</month>
<day>22</day>
<year>2001</year>
</date>
<body>Pinabulaanan kamakalawa ng gabi ni Pangulong Gloria Macapagal-Arroyo na wala siyang sariling desisyon sa pamumuno sa pamahalaan at nadidiktahan siya ng mga dating pangulong sina Fidel Ramos at Corazon Aquino at ni Manila Archbishop Jaime Cardinal Sin na mga kakampi niya sa EDSA 2. Sinabi ng Pangulo sa kanyang talumpati sa Gridiron Night ng National Press Club na malaya siyang nagdedesisyon na ibinabatay sa alam niyang makakabuti sa bansa. Ginawa ng Pangulo ang paglilinaw dahil sa ilang eksena sa Gridiron na pinamagatang &amp;quot;Glorya ni Gloria, Walang Ka-Erap-Erap&amp;quot; na nagpapasaring na nakikialam ang tatlo sa pagtatalaga niya ng mga opisyal ng Gabinete. Bagaman hindi napikon sa tukso na kulang siya sa sukat, mabilis niyang sinabi na, kahit hindi siya matangkad, cute naman siya at walang masasabing masamang tsismis laban sa kanya ang mamamayan. Pinuna rin ng Pangulo na masyadong mahal ang tig-P10,000 tiket sa Gridiron gayong sa Bulwagang Plaridel ng NPC ito itinanghal at hindi naman sa Manila Hotel. (Ulat ni Lilia Tolentino)</body>
<link>http://www.philstar.com/Article.aspx?articleId=126435&amp;publicationSubCategoryId=92</link>
</article>
<article>
<title>Jobless sa kabataan dumarami</title>
<author>Malou Rongalerios</author>
<date>
<month>April</month>
<day>22</day>
<year>2001</year>
</date>
<body>Naalarma ang ilang kandidato ng People Power Coalition sa dumaraming bilang ng mga kabataan na walang trabaho. Sinabi ng PPC sa isang pahayag na, sa 6.3 milyong Pilipino na may edad na mula 20 hanggang 24 anyos, 3.2 milyon lamang ang may trabaho o halos 50 porsiyento ang walang kabuhayan. Sa 9.3 milyong Pilipino naman na may edad na mula 25 hanggang 34 anyos, 6.2 milyon lang ang may trabaho. Sinabi ni PPC senatorial candidate Manuel Villar na matutugunan ang problema sa kakulangan ng trabaho kung palalawakin ang pagpapalago ng entrepreneur sa bansa at programang pabahay na magbibigay din ng trabaho sa maraming Pilipino. Ayon naman kay PPC senatorial candidate Roberto Pagdanganan, dapat magkaroon ng puhunang pang-masa na makakatulong sa bawat pamilya sa mga komunidad na makapagtayo ng sarili nilang negosyo. (Ulat ni Malou Rongalerios)</body>
<link>http://www.philstar.com/Article.aspx?articleId=126436&amp;publicationSubCategoryId=92</link>
</article>
<article>
<title>Guro ililibre sa buwis</title>
<author>Danilo Garcia</author>
<date>
<month>April</month>
<day>22</day>
<year>2001</year>
</date>
<body>Pansamantalang malilibre sa pagbabayad ng withholding tax ang mga guro kaya tataas ang kanilang take-home pay na sapat para mapaghandaan nila ang enrolment ng kanilang anak sa eskuwelahan sa darating na pasukan. Nakipag-usap na si Department of Education, Culture and Sports Secretary Raul Roco sa Bureau of Internal Revenue at sa Department of Finance para pansamantalang isuspinde ang pagkaltas ng withholding tax sa sahod ng mga guro mula Mayo 1 hanggang Hunyo 15 ngayong taong ito. Inihayag kamakailan ni Roco ang magandang balita sa libu-libong guro sa pamamagitan ng isang Memorandum Order No. 126 na ipinakalat sa lahat ng paaralan sa bansa. (Ulat ni Danilo Garcia)</body>
<link>http://www.philstar.com/Article.aspx?articleId=126437&amp;publicationSubCategoryId=92</link>
</article>
<article>
<title>66 MILF rebels sumuko</title>
<author>Joy Cantos</author>
<date>
<month>April</month>
<day>22</day>
<year>2001</year>
</date>
<body>DATU ODIN SINSUAT, Maguindanao  May 66 na rebeldeng Moro Islamic Liberation Front na kinabibilangan ng apat na kumander nito ang kusang sumuko sa himpilan ng 6th Infantry Division ng Philippine Army kahapon. Sa isang seremonya, iniharap ni 6th ID Commanding General Brig. Gen. Roy Kyamko kay Army Chief Lt. Gen. Jaime de los Santos ang mga sumukong rebelde. Kabilang sa mga sumuko ang mga kumander ng MILF na sina Macasre Abdul Bayan, Poon Makadatar, Lito Kamsa at Abraham. Isinurender din ng mga rebelde ang kanilang 63 ibat ibang uri ng baril. Pinagkalooban naman sila ni de los Santos ng P165,000 symbolic check para sa kanilang emergency cash assistance. (Ulat ni Joy Cantos)</body>
<link>http://www.philstar.com/Article.aspx?articleId=126438&amp;publicationSubCategoryId=92</link>
</article>
<article>
<title>NDF leaders bisita ni GMA sa Palasyo</title>
<author>Lilia Tolentino</author>
<date>
<month>April</month>
<day>22</day>
<year>2001</year>
</date>
<body>Naging bisita ni Pangulong Gloria Macapagal-Arroyo sa Malaca&amp;ntilde;ang ang mga lider ng National Democratic Front na sina Luis Jalandoni at Connie Ledesma nang maghandog siya ng isang hapunan kamakalawa ng gabi para sa mga panel ng pamahalaan at ng NDF na magsasagawa ng usapang pangkapayapaan. Umaasa ang Pangulo na magtatagumpay ang negosasyon na isasagawa sa Oslo, Norway sa Abril 27. Pinasalamatan naman siya ni Jalandoni dahil sa pagpapanumbalik ng usapang pangkapayapaan. (Ulat ni Lilia Tolentino)</body>
<link>http://www.philstar.com/Article.aspx?articleId=126439&amp;publicationSubCategoryId=92</link>
</article>
<article>
<title>Erap dadakpin na, PPC may victory run</title>
<author>Danilo Garcia</author>
<date>
<month>April</month>
<day>23</day>
<year>2001</year>
</date>
<body>Kasabay ng napipintong pagkulong kay dating Pangulong Joseph Estrada, nakatakdang ilunsad ng People Power Coalition ang 14 na araw na &amp;quot;victory run&amp;quot; para makadaupang-palad ang mamamayang Pilipino sa Luzon, Visayas at Mindanao. Sinabi ni PPC Spokesperson Dodi Limcaoco na layunin ng naturang caravan na marinig ng 13 kandidatong senador ng koalisyon ang karaingan ng mga residente ng Luzon, Visayas at Mindanao na gagamitin nilang batayan sa paggawa ng batas sakaling manalo sila sa halalan sa Mayo 14. Magsisimula ang caravan sa General Santos City ngayong Abril 23 at susunod sa ibang bahagi ng Mindanao na tatagal ng limang araw. Ayon kay Paul Aquino, campaign manager ng PPC, magsisilbing hudyat ang victory run para tuluyang makamit ng partido ng administrasyon ang paborableng botong 13-0. Napapanahon anya ang naturang plano lalo pat inaasahang ikukulong si Estrada anumang oras mula ngayon kaugnay ng kinakaharap nitong kasong plunder. Sinabi ni Aquino sa isang pulong-balitaan kahapon na uunahin nila ang Mindanao para pakita na hindi ito rehiyon ni Estrada at ng mga kandidato ng oposisyong Puwersa ng Masa. Pagkatapos sa Mindanao, magtutungo ang caravan ng PPC sa Maasin, Leyte. Maglilibot ito sa Visayas sa loob din ng limang araw bago lalabas sa Daet, Camarines Norte. Isusunod ng caravan ang iba pang bahagi ng Luzon bago matatapos sa ika-14 na araw sa Metro Manila. (Ulat ni Danilo Garcia)</body>
<link>http://www.philstar.com/Article.aspx?articleId=126440&amp;publicationSubCategoryId=92</link>
</article>
<article>
<title>Pinay nurses ginagawang DH sa abroad</title>
<author>Mayen Jaymalin</author>
<date>
<month>April</month>
<day>23</day>
<year>2001</year>
</date>
<body>Karamihan anya ng mga nurse na Pilipina na ipinapadala sa ibayong-bansa ay sapilitan umanong pinagtatrabaho bilang domestic helper bago sila payagang magtrabaho bilang nurse sa dinayo nilang bansa. Iniulat kahapon ng Department of Labor and Employment na karamihan ng mga nurse na Pilipina na ipinadadala sa United States, Canada at ibang miyembro ng European Union ay sapilitang pinagtatrabaho bilang katulong bago pagtrabahuhin bilang tunay na nurse. Binanggit ni Labor Secretary Patricia Sto. Tomas na may pitong nurse na Pilipina na, kahit professional, pansamantalang kinuha bilang nursing aide sa isang ospital sa Italy dahil sa mga rekisitos sa pagkuha ng mga dayuhang manggagawa. (Ulat ni Mayen Jaymalin)</body>
<link>http://www.philstar.com/Article.aspx?articleId=126441&amp;publicationSubCategoryId=92</link>
</article>
<article>
<title>Erap ibabalik sa Malaca&amp;Atilde;&amp;plusmn;ang</title>
<author>Grace Amargo, Rose Tamayo, Joy Cantos, Ely Saludar, Lilia Tolentino, Jhay Mejias at Angie dela Cruz</author>
<date>
<month>April</month>
<day>27</day>
<year>2001</year>
</date>
<body>Ginagapang na umano ng mga dating opisyal ni dating Pangulong Joseph Estrada ang mga opisyal ng militar at pulisya para suportahan ang kanyang mga loyalista na nagra-rally sa EDSA Shrine. Sinabi ng ilang impormante na iniaalok umano ng mga alipores ni Estrada ang P300,000 sa bawat opisyal ng militar na susuporta sa rally at dagdag na tig-P1 milyon sa sandaling maibalik sa Malaca&amp;Atilde;&amp;plusmn;ang ang dating pangulo. Nanawagan naman si Senador Miriam Defensor-Santiago kay Pangulong Gloria Macapagal-Arroyo na mapayapang bumaba sa tungkulin para matapos ang pag-aaklas ng mga Estrada loyalist. Tiniyak ng mga nagra-rally na hindi sila aalis sa EDSA Shrine hangga&amp;acirc;€™t hindi bumababa sa tungkulin si Arroyo. Nakitaan naman ng pagkabahala ang Malaca&amp;Atilde;&amp;plusmn;ang sa patuloy na pagdagsa ng mga Estrada supporter sa EDSA Shrine. Matapos magpulong ang Cabinet Cluster E on national security, inutos ng Pangulo sa Department of Interior and Local Government na bigyan ng magandang trado sina Estrada at anak nitong si Jinggoy sa loob ng kulungan. Sinabi ni Presidential Spokesman Rigoberto Tiglao na nahihirapan ang Malaca&amp;Atilde;&amp;plusmn;ang na makipagnegosasyon sa mga grupong nasa EDSA dahil wala pang malinaw kung sino ang nag-organisa at tumatayong lider. Naguguluhan din ang Palasyo sa ipinaglalaban ng mga nasa EDSA. Naniniwala ang Malaca&amp;Atilde;&amp;plusmn;ang na mob o mga taong wala sa katwiran ang mga nagsasagawa ng kilos-protesta sa EDSA Shrine. Sinabi pa ni Tiglao na disinformation campaign lang ang ulat na may nakikipagnegosasyon sa pagkalas ng militar sa administrasyong Arroyo para malito ang publiko. EDSA Shrine binaboy? Nanawagan naman ang rector ng EDSA Shrine na si Msgr. Socrates Villegas sa mga demonstrador na igalang ang sagradong karakter ng naturang lugar at huwag itong babuyin. Nagbabala si Villegas sa mga Estrada supporter na, kung hindi nila igagalang ang EDSA Shrine, aapela sila sa pulisya na tulungan ang simbahan na ibalik at ipreserba ang karapatan nitong magdasal para sa kapayapaan. Hiniling ni Estrada sa pamamagitan ng kanyang abogado na ipailalim na lang siya sa House arrest. Inireklamo ni Estrada na, sa unang gabi niya sa kanyang kulungan sa Camp Crame, walang hangin na lumalabas sa aircondition nito at plastik ang pagkain. Di akalain ni Erap Nabanggit pa ni Estrada sa asawa niyang si Dra. Luisa &amp;quot;Loi&amp;quot; Ejercito Estrada na hindi niya akalaing makukulong siya. &amp;quot;Hindi ko naisip sa buhay ko na mangyayari ito,&amp;quot; sabi pa niya sa dating Unang Ginang nang dalawin siya at dalhan nito ng maayos na pagkain. May isang higaan, paliguan at lamesa ang selda ni Estrada na may sukat na 3.5 meter by 5.5 meter. Hindi nakatulog at kapwa naluluha sina Estrada at Jinggoy sa unang gabi nila sa kulungan. Nang pagbigyan siya ng mga jail authorities, pinuntahan ni Jinggoy ang selda ng kanyang ama pero patango lang siya nitong tinanggap. Dahil sa nakitang kahabag-habag na kalagayan ng dating pangulo, hindi niya napigilang yakapin ito habang lumuluha. Hindi rin siya pinayagang magkaroon ng cellphone at telebisyon sa loob. Pero tila matatagalan pa sa Camp Crame si Estrada dahil hindi naaksyunan kahapon ng Sandiganbayan ang kahilingan niyang ipailalim siya sa house arrest. Didinggin din ngayon ng Sandiganbayan ang hiling ng pulisya na ilipat si Estrada sa Special Action Force School sa Fort Sto. Domingo sa Sta. Rosa, Laguna. Samantala, kinansela ng Department of Foreign Affairs ang passport ng kapwa akusado ni Estrada sa kasong plunder na si Charlie &amp;quot;Atong&amp;quot; Ang. Sinabi naman ni Commission on Human Rights Chairman Aurora Recina na walang paglabag sa karapatang pantao sa pagkakadakip ng pulisya at ng Marines kay Estrada kamakalawa. Sinabi ni Recina na batay sa lahat ng tadhanain ng batas ang ginawa ng mga awtoridad nang isilbi nila kay Estrada at sa anak nitong si Jinggoy ang arrest warrant laban sa mga ito. (Ulat nina Grace Amargo, Rose Tamayo, Joy Cantos, Ely Saludar, Lilia Tolentino, Jhay Mejias at Angie dela Cruz)</body>
<link>http://www.philstar.com/Article.aspx?articleId=126442&amp;publicationSubCategoryId=92</link>
</article>
<article>
<title>PMSEA di umurong bilang party list</title>
<author>Jhay Mejias</author>
<date>
<month>April</month>
<day>27</day>
<year>2001</year>
</date>
<body>Pinabulaanan kahapon ng Philippine Mine Safety and Environment Association ang ulat na kabilang sila sa pitong grupo na umurong sa halalan para sa party-list. Nilinaw ni PMSEA President Patrick Caoili na hindi sila umuurong at, bagkus, puspusan silang nangangampanya. Sinabi pa ni Caoili na, bagaman noong nagdaang Mahal na Araw pa nila nakuha ang kopya nila ng hatol ng Commission on Elections na nag-reconsider sa kanila sa party list. Noong Lunes lang anya naibigay ng kanilang abogado ang kanilang petisyon at nominasyon. (Ulat ni Jhay Mejias)</body>
<link>http://www.philstar.com/Article.aspx?articleId=126443&amp;publicationSubCategoryId=92</link>
</article>
<article>
<title>10 pulis ng PAOCTF kinasuhan ng double murder</title>
<author>Grace Amargo</author>
<date>
<month>April</month>
<day>24</day>
<year>2001</year>
</date>
<body>Pormal na iniharap kahapon ng National Bureau of Investigation sa Department of Justice ang kasong double murder laban sa 10 dating miyembro ng buwag nang Presidential Anti-Organized Crime Task Force na sangkot umano sa pagpaslang sa public relations man na si Salvador &amp;quot;Bubby&amp;quot; Dacer at driver nitong si Emmanuel Corbito. Kabilang sa kinasuhan sina P/Supt. Glenn Dumlao, Insp. Boy Arnado, Insp. Bobby Lancauan, SPO4 Boy Taulava, SPO3 Villanueva, SPO1 Mario Sarmiento, SPO1 William Reed, PO3 Lacasandile, PO2 Thomas Japitan Sarmiento, at SPO1 Ruperto Aguilar Nemeno. Pero sinabi ni State Prosecutor Ruben Carretas na, para sa DOJ, hindi pa nalulutas ang naturang krimen hanggang sa kasalukuyan. &amp;quot;Hindi pa yan sarado para sa investigating panel. Nasa proseso pa kami ng imbestigasyon. Maaaring tapos na ang trabaho ng pulisya pero, sa amin, hindi pa ito tapos,&amp;quot; sabi ni Carretas. Nauna nang kinasuhan ng NBI ng double murder at kidnaping sina SPO4 Marino Soberano at 13 pang kasamahan nito dahil sa paniniwalang sila ang responsable sa pagpatay kina Dacer at Corbito. Nabatid na ang ilan sa mga bagong huling suspects ang humarang umano kina Dacer at Corbito sa South Superhighway sa hangganan ng Manila at Makati noong Nobyembre 24, 2000 bago dinala ang mga biktima sa Cavite. Inatasan naman ni Carretas ang NBI na magsumite muli ng mga bagong ebidensya sa DOJ dahil maituturing na hilaw pa ang mga hawak nilang ebidensya. (Ulat ni Grace Amargo)</body>
<link>http://www.philstar.com/Article.aspx?articleId=126444&amp;publicationSubCategoryId=92</link>
</article>
<article>
<title>Erap, puwersahang ililipad sa Palau</title>
<author>Danilo Garcia</author>
<date>
<month>April</month>
<day>24</day>
<year>2001</year>
</date>
<body>Sinabi kahapon ni dating Pangulong Joseph Estrada na pinaplano ng pamahalaan na ilipad siya patungo sa Palau, isang islang teritoryo ng Estados Unidos sa Pacific region. Sinabi ni Estrada na, sa naturang plano, haharangin ng Air Force ang kanya jet at pupuwersahin itong lumapag sa Palau bago palabasing tumakas siya para maiwasang makulong kaugnay ng mga kinakaharap niyang kasong kriminal. Pinabulaanan ng militar ang naturang akusasyon kasabay ng pagsasabing 24 oras na minomonitor si Estrada mula nang kasuhan ito sa Sandiganbayan may tatlong linggo na ang nakakaraan. Isa sa mga abogado ni Estrada na si Raymond Fortun ang nagsabing ibinida sa kanya ng mapapanaligang impormante na dadalhin ng mga eroplanong F-5 ng Air Force ang dating Pangulo sa Palau bago magpalabas ng pahayag na tumakas ito. Kaugnay nito, ayon kay Fortun, kinansela ni Estrada ang plano sana nitong pagbisita sa Mindanao kahapon. &amp;quot;Walang ganyan. Una, tinitiyak ng pamahalaan na hindi siya (Estrada) makakalabas (ng bansa) kaya paano namin siya eeskortan palabas,&amp;quot; sabi naman ni Air Force Spokesman Col. Horacio Lapinid. Inaasahan ni Fortun at ng ibang opisyal ng Malaca&amp;ntilde;ang na aarestuhin na si Estrada ngayong Martes kaugnay ng kaso nitong plunder. (Ulat ni Danilo Garcia)</body>
<link>http://www.philstar.com/Article.aspx?articleId=126445&amp;publicationSubCategoryId=92</link>
</article>
<article>
<title>Plunder ibalik sa Ombudsman, hirit ni Erap</title>
<author>Marilou Rongalerios, Grace Amargo, Joy Cantos, Danilo Garcia at Doris Franche</author>
<date>
<month>April</month>
<day>24</day>
<year>2001</year>
</date>
<body>Hiniling kahapon nina dating Pangulong Joseph Estrada at anak niyang mayor ng San Juan na si Jinggoy sa Sandiganbayan na agarang idismis ang kasong plunder laban sa kanila at ibalik ito sa Ombudsman sakaling walang makitang probable cause ang korte. Ipinaabot ng mag-ama ang kahilingan sa magkahiwalay na memorandum na isinumite nila sa third division ng Sandiganbayan. Hiniling din nilang pansamantalang ipatigil ang pagpapalabas ng arrest warrant laban sa kanila kapag hindi nabasura ang kanilang memorandum. Humingi rin sila ng 10 araw para umapela sa Supreme Court. Pinuna ni Estrada na, hanggang sa kasalukuyan, wala pang naihaharap na matibay na ebidensya laban sa kanya ang Ombudsman. Dumagsa rin kahapon sa harap ng gusali ng Sandiganbayan sa Quezon City ang mga miyembro ng Peoples Movement Against Poverty para harangin ang mga kawani o sheriff ng korte na magsisilbi ng arrest warrant kay Estrada. Gayunman, sinabi ni Sandiganbayan Sheriff Ed Urieta na posibleng hindi muna maipalabas ang arrest warrant dahil masusi pang pinag-aaralan ng mga mahistrado ang mga kaso ni Estrada. Samantala, sinabi ni Philippine National Police Chief Director General Leandro Mendoza na ipapalipat-lipat nila ng kulungan si Estrada para tiyakin ang seguridad nito sakaling ipaaresto na ito ng korte. Nakahanda rin anya ang pulisya sa anumang mangyayari gaya ng posibleng karahasan sa oras na ipalabas ang arrest warrant laban sa pinatalsik na pangulo. Umaabot na sa 3,000 ang bilang ng mga tagasuporta ni Estrada na nakaabang sa mga bukana ng North Greenhills, San Juan na kinatitirikan ng kanyang bahay para harangin ang mga awtoridad na aaresto sa kanya. Sa isa namang pulong-balitaan ng Puwersa ng Masa kahapon, tiniyak ng abogado ni Estrada na si Atty. Raymond Parsifal Fortun na kusa nilang isusuko ang kanilang kliyente sakaling lumabas ang arrest warrant. Sinabi naman ni Estrada sa isang pahayag na ipinalabas ng Puwersa ng Masa-Laban ng Demokratikong Pilipino na isang &amp;quot;foul&amp;quot; na hakbang ang pagmamadali ng administrasyon na maipalabas ang arrest warrant laban sa kanya. &amp;quot;Ito ay ginawa para makatiyak na ako ay mabibilanggo kahit na ang proseso para sa imbestigasyon ng mga kaso laban sa akin ay isinagawa nang walang due process,&amp;quot; sabi ni Estrada. (Ulat nina Marilou Rongalerios, Grace Amargo, Joy Cantos, Danilo Garcia at Doris Franche)</body>
<link>http://www.philstar.com/Article.aspx?articleId=126446&amp;publicationSubCategoryId=92</link>
</article>
<article>
<title>Karagdagang pulis, ikakalat sa election hotpsots</title>
<author>Joy Cantos</author>
<date>
<month>April</month>
<day>24</day>
<year>2001</year>
</date>
<body>Inihayag kahapon ng tagapagsalita ng Philippine National Police na si Sr. Supt. Rodrigo de Gracia na magdadagdag sila ng mga pulis sa mga lugar na idineklara ng Commission on Elections na mga hotspots sa panahon ng halalan. Sinabi ni de Gracia na mas maraming pulis ang itatalaga sa mga lugar na nagkaroon ng sunod-sunod na karahasan na tulad ng sa Agusan del Sur na tatlong alkalde na ang napapatay. Kabilang sa 22 lalawigan na hotspots ang Agusan del Sur, Agusan del Norte, ilang bayan sa Bicol, Ilocos Sur, ilang bayan sa Maguindanao, Cotabato, Sultan Kudarat at iba pa. Sa kalagitnaan ng Abril, naitala ng PNP ang 28 insidente ng karahasan na, rito, 17 ang namatay at marami ang sugatan. (Ulat ni Joy Cantos)</body>
<link>http://www.philstar.com/Article.aspx?articleId=126447&amp;publicationSubCategoryId=92</link>
</article>
<article>
<title>Spratlys dinadayo pa rin ng China</title>
<author>Joy Cantos</author>
<date>
<month>April</month>
<day>24</day>
<year>2001</year>
</date>
<body>Patuloy umano ang kapangahasan ng China sa pinag-aagawang teritoryo matapos mairekord na ang naturang bansa ang may pinakamaraming pagpasok sa Spratly Group of Islands sa South China Sea na may layong 130 nautical miles mula sa Palawan. Iniulat kahapon ng Western Command ng Armed Forces of the Philippines na 10 Chinese Hainan type na malalaking bangkang pangisda ang namataang nakadaong at nagsasagawa ng iligal na aktibidad sa naturang lugar mula pa noong Abril 6. Pito sa naturang mga bangka ang namataan sa Pagasa Island, isa sa Lawak Island at Ayungin Shoal. Ang Pagasa island na kinaroroonan ng instalasyon ng mga sundalo ng AFP ang pinakamalaki sa mga isla na inaangkin ng Pilipinas. Bukod sa China, namataan ang apat na sasakyang-pandagat ng Vietnam sa Parola (North East Cay), Lawak at Rizal (Commodore) Reef mula Marso 31 hanggang Abril 13 ng taong ito. (Ulat ni Joy Cantos)</body>
<link>http://www.philstar.com/Article.aspx?articleId=126448&amp;publicationSubCategoryId=92</link>
</article>
<article>
<title>Tsinoy binalaan sa mga kandidatong dawit sa krimen</title>
<author>Lilia Tolentino</author>
<date>
<month>April</month>
<day>24</day>
<year>2001</year>
</date>
<body>Hiniling kahapon ni Pangulong Gloria Macapagal-Arroyo sa mga negosyanteng Intsik na huwag magkaloob ng tulong na salapi sa mga kandidato sa pambansa at lokal na halalan na sangkot sa mga krimen tulad ng pagbebenta ng bawal na gamot at kidnap-for-ransom. &amp;quot;Kailangan nating masawata ang mga lokal na kakutsaba ng mga pandaigdigang sindikato,&amp;quot; sabi pa ng Pangulo sa kanyang talumpati sa seremonya ng panunumpa ng mga bagong opisyal ng Federation of Filipino-Chinese Chambers of Commerce and Industry na ginanap sa Muelle de Binondo sa Maynila. Idinagdag niya na hindi niya pahihintulutang maging &amp;quot;palaruan&amp;quot; ng mga transnational syndicate ang Pilipinas. Sinabi ng Pangulo na nakaabot sa kanyang kaalaman ang ilang kaso ng kidnap-for-ransom na kagagawan umano ng ilang tiwaling sundalo at pulis na karaniwang bumibiktima sa mga negosyanteng Filipino-Chinese. (Ulat ni Lilia Tolentino)</body>
<link>http://www.philstar.com/Article.aspx?articleId=126449&amp;publicationSubCategoryId=92</link>
</article>
<article>
<title>De Villa, ooperahan sa puso</title>
<author>Lilia Tolentino</author>
<date>
<month>April</month>
<day>24</day>
<year>2001</year>
</date>
<body>Ooperahan ngayon sa puso (triple bypass) si Executive Secretary Renato de Villa at inaasahan ng Malaca&amp;ntilde;ang na magtatagumpay ito para maipagpatuloy niya ang kanyang gawain sa Palasyo. Sinabi ni Presidential Spokesman Rigoberto Tiglao na nakausap niya si de Villa kahapon at kinumpirma nito ang operasyon dito na gagawin sa Makati Medical Center. Masaya naman anya si de Villa nang makausap niya at hindi kinabakasan ng pag-aalala ang kalihim. Hindi masabi ni Tiglao kung magtatalaga ang Pangulo ng pansamantalang kapalit ni de Villa bagaman tiniyak niya na hindi maaapektuhan ang trabaho sa opisina nito. (Ulat ni Lilia Tolentino)</body>
<link>http://www.philstar.com/Article.aspx?articleId=126450&amp;publicationSubCategoryId=92</link>
</article>
<article>
<title>Berroya, idinepensa ni GMA</title>
<author>Ely Saludar</author>
<date>
<month>April</month>
<day>24</day>
<year>2001</year>
</date>
<body>Tinanggihan kahapon ni Pangulong Gloria Macapagal-Arroyo ang hiling ng mga negosyanteng Filipino-Chinese na patalsikin sa puwesto ang bagong talagang hepe ng intelligence unit ng Philippine National Police na si Senior Superintendent Reynaldo Berroya. Sa kanyang pagbisita sa China Town sa Binondo, Manila, umapela ang Pangulo sa Filipino-Chinese community na bigyan ng pagkakataon si Berroya sa bago nitong trabaho dahil naabsuwelto na ito ng Supreme Court sa kasong kidnaping. (Ulat ni Ely Saludar)</body>
<link>http://www.philstar.com/Article.aspx?articleId=126451&amp;publicationSubCategoryId=92</link>
</article>
<article>
<title>6, 000 pulis dineploy sa Erap arrest</title>
<author>Joy Cantos, Grace Amargo, Lilia Tolentino at Ely Saludar</author>
<date>
<month>April</month>
<day>25</day>
<year>2001</year>
</date>
<body>May 6,000 pulis ang ipinakalat kahapon ng mga awtoridad sa iba&amp;acirc;€™t ibang bahagi ng Metro Manila para matiyak na magiging mapayapa ang gagawing pagdakip kay dating Pangulong Joseph Estrada sakaling ipalabas ng Sandiganbayan ang arrest warrant laban sa kanya kaugnay ng kaso niyang plunder. Ayon kay Director Thomas Lantion, hepe ng directorate for police community relations ng Philippine National Police, nagpakalat sila ng mga pulis para masupil ang anumang madugong insidenteng posibleng sumiklab pag inaresto si Estrada. Sinabi pa ni Lantion na kailangang magmatyag ang mga awtoridad para mamagitan sa inaasahang salpukan ng mga grupong tagasuporta o kalaban ni Estrada. Kabilang sa ginaguwardiyahan ng mga pulis ay ang gusali ng Sandiganbayan sa Quezon City at ang paligid ng bahay ni Estrada sa North Greenhills Subdivision sa San Juan na pinapalibutan ng mga tagasuporta ng napatalsik na pangulo. Kahapon pa lang ng alas-7:00 ng umaga ay dumagsa sa Camp Crame sa Quezon City ang mga pulis mula sa Central Luzon, Southern Tagalog at Metro Manila para tumulong sa inaasahang pagdakip kay Estrada. Gayunman, muling naudlot ang pagdakip kay Estrada dahil hindi nagpalabas ng arrest warrant kahapon ang Sandiganbayan. &amp;quot;Walang dapat ihayag ngayon,&amp;quot; sabi ni Sandiganbayan Presiding Justice Francis Garchitorena sa isang pulong balitaan habang pinag-aaralan ng third division ang kasong isinampa ng Ombudsman laban kay Estrada. &amp;quot;Walang mangyayari sa third division,&amp;quot; dagdag niya. Nang tanungin kung magpapalabas ng resolusyon ang korte ngayong Miyerkules, sinabi ni Garchitorena na titingnan pa nila. Sinabi pa ng Sandiganbayan na baka sa Biyernes pa ipalabas ang naturang arrest warrant. Sinabi ni third division Justice Anacleto Badoy na noong nakaraang linggo lang nila natanggap ang mga kaukulang dokumento kaya mangangailangan sila ng pito pang araw para malalimang mapag-aralan ang kaso. Samantala, sa isang pulong-balitaan sa Malaca&amp;Atilde;&amp;plusmn;ang, sinabi ni Pangulong Gloria Macapagal-Arroyo na dadalawin niya si Estrada sa kulungan kung gugustuhin nito. Idinagdag ng Pangulo na naniniwala siyang mas makakabuti sa sambayanang Pilipino na tuluyan nang makulong si Estrada. Pinabulaanan din ng Pangulo ang bintang na plano ng pamahalaan na sapilitang dalhin si Estrada sa Palau. Nahihibang lang anya ang abogado ni Estrada na si Raymond Fortun na nagpalabas ng naturang akusasyon. Ipinahiwatig naman ni Interior Secretary Joey Lina na napabilang na sa pinagpipiliang pagkulungan kay Estrada ang yateng BRP: Ang Pangulo. Ayon naman kay Senador Gregorio Honasan, dapat gawin ng pamahalaang Arroyo ang tungkulin nito at magsumite ng sapat na ebidensya kung nais talaga nitong usigin si Estrada sa kasong plunder at corruption. Sa halip, dapat anyang trabahuhin ng pamahalaan ang pagpigil sa pagbagsak ng halaga ng piso kontra sa dolyar. (Ulat nina Joy Cantos, Grace Amargo, Lilia Tolentino at Ely Saludar)</body>
<link>http://www.philstar.com/Article.aspx?articleId=126452&amp;publicationSubCategoryId=92</link>
</article>
<article>
<title>Killers ng mga kandidato ipinatutugis ni GMA</title>
<author>Lilia Tolentino</author>
<date>
<month>April</month>
<day>25</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo ang Armed Forces of the Philippines na sugpuin ang mga armadong grupo na pumatay na ng mahigit isang dosenang kandidato sa halalan sa Mayo 14. &amp;quot;Inatasan ko ang militar na ipatupad ang batas, tugisin ang sinumang lumalabag sa batas,&amp;quot; sabi ng Pangulo sa isang pulong-balitaan pero idiniin niya na mas nabawasan ngayon ang mga karahasang may kaugnayan sa halalan kumpara sa nagdaang mga eleksyon. May 17 kandidato sa lokal na halalan at mga tauhan nito ang napatay sa loob lang ng nagdaang tatlong buwang kampanya para sa posisyon sa Kongreso at pamahalaang-lokal. Nanawagan din kahapon ang Alternative Action, party list ng progresibong kabataan, sa pamahalaang Arroyo na bigyan ng pangunahing atensyon ang lumalalang karahasang pampulitika at krimen sa bansa. Sinabi ni Elmer Argano, AA partylist nominee, lubhang nakakabahala na ang naturang mga karahasan tulad ng pagpatay sa mga mayor na sina Lope Asis ng Bayugan at Oscar Torralba ng La Paz, Agusan del Sur at ang pamumugot kamakailan sa tatlong kabataan sa Quezon City. &amp;quot;Higit pa sa katarungan sa pamilya ng tatlong kabataang ito ang hinihingi ng AA kundi ang katiyakan sa mamamayan na ligtas sila hindi lang sa karumal-dumal na krimen, pati na rin sa ordinaryong krimen sa ating paligid,&amp;quot; sabi pa ni Argano. (Ulat ni Lilia Tolentino)</body>
<link>http://www.philstar.com/Article.aspx?articleId=126453&amp;publicationSubCategoryId=92</link>
</article>
<article>
<title>Daigdig nilalason daw ng Amerika</title>
<author>Malou Rongalerios</author>
<date>
<month>April</month>
<day>25</day>
<year>2001</year>
</date>
<body>Sinabi kahapon ni Senador Wigberto Ta&amp;ntilde;ada na ang United States ang pinakamalaking bansa na lumalason sa buong mundo. Ginawa ni Ta&amp;ntilde;ada ang pahayag dahil sa pagtanggi ng U.S. na tumupad sa Kyodo Protocol na nilagdaan ng ibat ibang bansa kasama na ang Amerika para bawasan ang pagbuga ng carbon dioxide, isang nakakapinsalang gas na humahalo sa hanging nalalanghap ng tao at sumisira sa kapaligiran. &amp;quot;Ipinakikita lang ng Estados Unidos na wala itong konsiderasyon sa epekto sa buong daigdig ng carbon dioxide,&amp;quot; sabi pa ng mambabatas. Binanggit pa niya na apat na porsiyento lang ng populasyon ng mundo ang populasyon ng Amerika pero ang bansang ito ang lumilikha ng 25 porsiyento ng mga nakakapinsalang greenhouse gases gaya ng carbon dioxide na kadalasang nagmumula sa mga usok ng sasakyan at pabrika. (Ulat ni Malou Rongalerios)</body>
<link>http://www.philstar.com/Article.aspx?articleId=126454&amp;publicationSubCategoryId=92</link>
</article>
<article>
<title>Boto ni Kabayan pag-iinitan ng PnM</title>
<author>Doris Franche</author>
<date>
<month>April</month>
<day>25</day>
<year>2001</year>
</date>
<body>Malaki umano ang posibilidad na ang botong makukuha ni independent senatorial candidate Noli de Castro ang pag-iinitan ngayon ng ilang kandidato ng oposisyong Puwersa ng Masa matapos siyang ilaglag kasama si senatorial candidate Orlando Mercado. Sinasabi ng ilang impormante sa PnM na pinag-aaralan ng dalawa sa mga kandidato ng partido na ilaglag si de Castro at maniobrahin ang mga boto nito. Patuloy umano ang pag-imbulog ng kandidatura ni de Castro kaya ang 61 porsiyentong nakuha niya sa survey ng Social Weather Station ay maaaring &amp;quot;nakawan&amp;quot; ng ilang porsiyento para lang maiumang ang dagdag-bawas. (Ulat ni Doris Franche)</body>
<link>http://www.philstar.com/Article.aspx?articleId=126455&amp;publicationSubCategoryId=92</link>
</article>
<article>
<title>Sahod ng OFWs sa Saudi itataas?</title>
<author>Rose Tamayo</author>
<date>
<month>April</month>
<day>25</day>
<year>2001</year>
</date>
<body>Isang komite ang binuo ng Kingdom of Saudi Arabia para pag-aralan ang paglutas sa problema sa sahod ng mga overseas Filipino workers sa naturang bansa. Ito ang nabatid kahapon kay Saudi Labor Undersecretary Ahmed Bin Abdul Rahzman Al-Mansour. Sinabi ni Al-Mansour na sinasabi ng mga OFW na hindi sapat ang kanilang sahod na ang malaking bahagi ay napupunta sa kanilang pamilya sa Pilipinas. Tumatanggap lang umano ng 750 Saudi Riyals o P10,000 kada buwan ang mga Pilipino na nagtatrabaho bilang janitor, barbero, tauhan sa restawran, family driver at katulong sa naturang bansa. (Ulat ni Rose Tamayo)</body>
<link>http://www.philstar.com/Article.aspx?articleId=126456&amp;publicationSubCategoryId=92</link>
</article>
<article>
<title>Harassment sa Estrada family itinanggi</title>
<author>Ely Saludar, Butch Quejada at Marilou Rongalerios</author>
<date>
<month>April</month>
<day>25</day>
<year>2001</year>
</date>
<body>Mariing pinabulaanan kahapon ni Pangulong Gloria Macapagal-Arroyo na patuloy na ginigipit ng pamahalaan ang pamilya ni dating Pangulong Joseph Estrada. Tinutukoy ng Pangulo ang akusasyon ng kampo ni Estrada na hinarang ng mga tauhan ng Aviation Security Command sa domestic airport sina San Juan Mayor Jinggoy Estrada at dating Unang Ginang Dr. Loi Ejercito habang pasakay ang mga ito sa isang eroplano patungo sa General Santos City. Sinasabi sa ulat na ikinagalit ni Jinggoy ang pagrekisa ng mga tauhan ng paliparan sa kanilang mga bagahe. Sinabi naman ng Pangulo na walang masama sa pagbubukas ng bagahe ng isang pasahero ng eroplano dahil normal itong ginagawa sa paliparan. Sa katunayan, ayon sa Pangulo, binuksan din ng mga security personnel ng Ninoy Aquino International Airport ang bag ng anak niyang si Luli nang magtungo ito sa Spain kamakalawa ng gabi. Idiniin ng Pangulo na hindi nila itinuturing na pangha-harass ang nangyari sa kanyang anak dahil normal itong gawain sa paliparan para sa seguridad nito. Ayon din kay ASC Chief Supt. Marcelo Ele Jr., matagal na nilang ginagawa ang pagrekisa sa mga bagahe ng mga pasahero para matiyak ang kaligtasan ng lahat ng sasakay sa eroplano. &amp;quot;Ito ang gusto ng International Civil Aviation Organization at ng Federal Aviation Administration kaya wala tayong magagawa rito,&amp;quot; sabi pa ni Ele. Ipinalalagay naman ni Bohol Congressman Ernesto Herrera na masyado lang nawili si Jinggoy sa espesyal na trato na tinatanggap nito noong nasa puwesto pa ang ama nito. (Ulat nina Ely Saludar, Butch Quejada at Marilou Rongalerios)</body>
<link>http://www.philstar.com/Article.aspx?articleId=126457&amp;publicationSubCategoryId=92</link>
</article>
<article>
<title>Corona, kahalili ni de Villa</title>
<author>Lilia Tolentino</author>
<date>
<month>April</month>
<day>25</day>
<year>2001</year>
</date>
<body>Itinalaga ni Pangulong Gloria Macapagal-Arroyo si Chief of Staff Renato Corona bilang pansamantalang kapalit ni Executive Secretary Renato de Villa habang nagbabakasyon ito at nagpapagaling makaraang operahan sa puso. Sinabi ng Pangulo kahapon na nabalitaan niyang tapos na ang operasyon ni De Villa at matagumpay naman ito. (Ulat ni Lilia Tolentino)</body>
<link>http://www.philstar.com/Article.aspx?articleId=126458&amp;publicationSubCategoryId=92</link>
</article>
<article>
<title>Erap inaresto, sa Camp Crame kinalaboso</title>
<author>Joy cantos, Grace Amargo, Danilo Garcia at Ely Saludar</author>
<date>
<month>April</month>
<day>26</day>
<year>2001</year>
</date>
<body>Inaresto na kahapon ng pulisya at ikinulong sa Camp Crame sa Quezon City si dating Pangulong Joseph Estrada ilang oras makaraang ipalabas ng third division ng Sandiganbayan ang arrest warrant laban sa kanya kaugnay ng kinakaharap niyang kasong plunder. Kasama rin sa dinakip ang anak ni Estrada na si Jinggoy na mayor ng San Juan. Naisilbi nina Philippine National Police Chief Director General Leandro Mendoza at Sandiganbayan Sheriff Ed Urieta ang arrest warrant sa kabila ng tension na namayani sa mga tagasuporta ni Estrada at sa mga anti-riot squad ng pulisya. Nagwala ang may 10,000 tagasuporta ni Estrada na nagtangkang harangin ang pagdakip sa kanilang lider gaya ng pambabato na dahilan para hatawin sila ng mga pulis. Initsahan ng mga Estrada supporter ng mga bato at bote ang mga pulis na dahilan para gumanti ang mga ito at hatawin sila ng mga yantok. Kasama ni Estrada sa isang itim na luxury van na naghatid sa kanya sa detention cell ng binuwag na Presidential Anti-Organized Crime Task Force sa Camp Crame mula sa kanyang bahay sa Polk St., Greenhills, San Juan ang asawa niyang si Loi, Jinggoy na kapwa niya akusado sa plunder, at mga abogado niyang sina Andres Narvasa at Jose Flaminiano. Inabot ng dalawang oras bago nabuwag ng pulisya ang barikada ng mga tagasuporta ni Estrada sa labas ng bahay nito. Kinuhan ng fingerprints at litrato sina Estrada at Jinggoy bago sila ikinulong sa selda ng PAOCTF. Inaasahang ililipat sila kinalaunan sa Special Action Force School ng Fort Sto. Domingo sa Sta. Rosa, Laguna. Sinabi ni Mendoza na nagsama siya ng 6,000 pulis na naka-full battle gear para sa pagdakip sa mag-amang Estrada. Katulong nila rito ang 5,000 tauhan ng Marines. Bukod sa mag-amang Estrada, saklaw din ng arrest warrant ang umano&amp;acirc;€™y jueteng auditor na si Yolanda Ricaforte, Atty. Edward Serapio, Delia Rajas, dating PAGCOR consultant Charlie &amp;quot;Atong&amp;quot; Ang, Alma Alfaro, at Eleuterio Tan. Pinagbatayan din ng korte ang mga ebidensyang isinumite ng Ombudsman tulad ng testimonya nina Ilocos Sur Governor Luis &amp;quot;Chavit&amp;quot; Singson. Emma Lim, dating PNP Chief Roberto Lastimoso, Francisco Yap, at journalist Miriam Macaraig Esteban. Hindi pumayag ang korte na maglagak ng piyansa ang mga akusado dahil sa bigat ng kaso kaya inaasahang aarestuhin din ng PNP ang iba pang nasasakdal bukod kina Estrada. May kinalaman ang kaso sa pagtanggap ni Estrada ng P400 milyong suhol ng jueteng lord at pagkurakot sa P130 milyong tobacco excise tax. Unang Presidenteng inaresto Sa kasaysayan ng Pilipinas, si Estrada lang na ika-13 pangulo ang may pinakamaikling panunungkulan na tumagal lang ng mahigit dalawang taon at siya rin ang unang dating presidente ng bansa na inaresto at ikinulong. Isa sa mga anak ni Estrada na si Jose Victor na kumakandidatong mayor ng San Juan ang nagsabing labis ang kalungkutang nadama ng kanyang ama at ng buo nilang pamilya. Pamilya malungkot &amp;quot;Malungkot. Lubos na kalungkutan. Buti sana kung lubos na salbahe ang Pangulong Estrada. Hindi siya karapatdapat sa grabeng panlalait na ito,&amp;quot; sabi pa ni JV. Kasama sina JV at kapatid na si Jude sa iba pa nilang kamag-anak na sumakay sa isang van ng PNP na naunang umalis sa bahay ni Estrada bago tuluyang sumama ang dating Pangulo sa mga umaaresto sa kanya. Habang isinusulat ito, nagtitipon-tipon sa labas ng Camp Crame at sa Edsa Shrine ang mga tagasuporta ni Estrada. Nabatid din na nagpalabas si Sandiganbayan third division Chairman Associate Justice Anacleto Badoy ng hold-departure order laban kina Estrada, Jinggoy at iba pang mga akusado para hindi sila makalabas ng bansa. Isa sa abogado ni Estrada na si Raymond Fortun ang nagsabi sa isang panayam sa radyo na hihilingin nila sa korte na ipailalim sa house arrest ang kanyang kliyente sa halip na ikulong sa Camp Crame. Sa Malaca&amp;Atilde;&amp;plusmn;ang, sinabi ni Pangulong Gloria Macapagal-Arroyo na ang pagdakip kay Estrada ay desisyon ng Sandiganbayan at malinaw ang mensahe na dapat nang simulan ang paglilitis sa kaso nitong plunder. (Ulat nina Joy cantos, Grace Amargo, Danilo Garcia at Ely Saludar)</body>
<link>http://www.philstar.com/Article.aspx?articleId=126459&amp;publicationSubCategoryId=92</link>
</article>
<article>
<title>Pagtalon ni Miriam mula sa eroplano inaabangan na!</title>
<author>Malou Rongalerios</author>
<date>
<month>April</month>
<day>26</day>
<year>2001</year>
</date>
<body>Inaresto na kahapon ng pulisya si dating Pangulong Joseph Estrada dahil sa kaso niyang plunder. At marami ang nag-aabang kung tutuparin ni Senador Miriam Defensor-Santiago ang pangako niya na tatalon siya mula sa eroplano nang walang parachute kapag inaresto si Estrada. Kaugnay nito, nag-uunahan umano ang mga grupong Akbayan at Kongreso ng Mamamayang Pilipino II na ibili ng tiket sa eroplano si Santiago. Sinabi nina Akbayan spokesperson Joel Rocamora at KOMPIL II Secretariat head Bobbit Librojo na dapat totohanin ni Santiago ang pangako nito dahil hinihintay na umano ito ng sambayanan at wala nang maniniwala sa senadora kapag hindi nito tinotoo ang pagtalon sa eroplano. Sinabi ng Akbayan na, dahil matatagalan pa ang naunang pahayag ni Santiago na magpapabaril ito sa Luneta kapag nakuha ng People Power Coalition ang 13-0 vote sa senatorial elections, kailangan na nitong tuparin ang pangalawa nitong pangakong pagtalon mula sa eroplano. Hiniling naman ng Kompil II na, kung maaari, sila na ang sasagot sa plane ticket ni Santiago para mapabilis ang pagtalon nito sa eroplano. (Ulat ni Malou Rongalerios)</body>
<link>http://www.philstar.com/Article.aspx?articleId=126460&amp;publicationSubCategoryId=92</link>
</article>
<article>
<title>'Haharapin ko lahat' - Estrada</title>
<author>Lilia Tolentino</author>
<date>
<month>April</month>
<day>26</day>
<year>2001</year>
</date>
<body>Inihayag ni dating Pangulong Joseph Estrada na haharapin niya ang lahat ng kasong isinampa laban sa kanya ng kasalukuyang administrasyon at inaasahan niyang lalabas din ang katotohanan sa dakong huli. Ginawa ni Estrada ang pahayag bago siya sinilbihan ng arrest warrant kahapon na ipinalabas ng Sandiganbayan. Sinabi ni Estrada na hindi siya nabigyan ng pagkakataon na maipagtanggol ang sarili sa naudlot na paglilitis ng Senado sa kaso niyang impeachment. &amp;quot;Ako ay nahalal ng mahigit 10 milyong mamamayan. Ito ay mas marami kaysa ilang libo lang tao na dumalo sa EDSA. Kung ang isang halal na Pangulo ay hindi nabigyan ng katarungan, ano pa kaya ang maasahan natin para sa karaniwang mamamayan,&amp;quot; wika pa ni Estrada na napatalsik sa pangalawang people power revolution noong Enero. Binanggit pa ni Estrada na, sa kanyang panunungkulan, wala siyang ipinaaresto at sinupil na media, nagawa niyang buwagin ang mga kampo ng mga rebeldeng Muslim sa Mindanao, at hindi niya binuwag ang nagdemonstrasyon noon sa EDSA Shrine. (Ulat ni Lilia Tolentino)</body>
<link>http://www.philstar.com/Article.aspx?articleId=126461&amp;publicationSubCategoryId=92</link>
</article>
<article>
<title>7 sa party-list umurong</title>
<author>Jhay Mejias</author>
<date>
<month>April</month>
<day>26</day>
<year>2001</year>
</date>
<body>Umurong na sa halalan para sa party-list ang Nacionalista Party, Citizens Foundation for Prevention of Crimes and Injustices, Democratic Workers Party, Federation of Land Reforms Farmers of the Philippines, Philippine Association of Retired Persons, Philippine Mine Safety and Environment Association at Tindog Para Han Kabubuwasan Par Han Warayhon. Walang opisyal na dahilan na ibinigay ang naturang mga grupo sa kanilang desisyon bagaman sinasabing wala silang naisumiteng nominees. (Ulat ni Jhay Mejias)</body>
<link>http://www.philstar.com/Article.aspx?articleId=126462&amp;publicationSubCategoryId=92</link>
</article>
<article>
<title>38 Pinoy seamen sa Abu Dhabi pinalaya</title>
<author>Rose Tamayo</author>
<date>
<month>April</month>
<day>26</day>
<year>2001</year>
</date>
<body>Pinalaya pansamantala ng tagausig ng Abu Dhabi ang 38 Pilipinong seaman na empleyado ng Gulf Agency Company na nakulong doon mula noong Enero 30 dahil sa pagkabigo ng amo nilang si Stanley Pereira na bayaran ang utang nitong walong milyong Dirham (P100 milyon) sa NBRAK Bank sa naturang bansa. Sinabi sa ulat kahapon ni Philippine Ambassador to Abu Dhabi Amable Aguiluz III na pinayagang makalaya ang naturang mga OFW dahil sa pangako ng embahada ng Pilipinas na ihaharap sila sa judicial authorities ng Abu Dhabi kung kinakailangan. Nadawit ang naturang mga OFW sa kaso dahil sila ang ginamit ni Pereira na guarantor para sa kinuha niyang utang sa banko. (Ulat ni Rose Tamayo)</body>
<link>http://www.philstar.com/Article.aspx?articleId=126463&amp;publicationSubCategoryId=92</link>
</article>
<article>
<title>'Nais na ba ninyo akong mamatay?' - Miriam</title>
<author>Christina M. Mendez</author>
<date>
<month>April</month>
<day>27</day>
<year>2001</year>
</date>
<body>Nais nyo na ba akong mamatay? Ito ang sagot ni Senador Miriam Defensor-Santiago nang tanungin siya ng mga reporter kamakalawa ng gabi kung tutuparin niya ang kanyang pangako na tatalon siya mula sa isang eroplano nang walang parachute kapag inaresto at ikinulong si dating Pangulong Joseph Estrada. Isa si Santiago sa mga huling bisita ni Estrada sa loob ng himpilan ng binuwag na Presidential Anti-Organized Crime Task Force sa Camp Crame sa Quezon City. Nang tanungin kung itutuloy niya ang kanyang plano, sinabi ni Santiago na &amp;quot;Ginawa ko na. Pero gusto ng mamamayang Pilipino na buhay ako. Gusto ba ninyo akong mamatay?&amp;quot; Ipinaliwanag ni Santiago na bahagi lang ng kanyang rhetorical strategies ang pahayag niyang tatalon siya palabas ng isang eroplano kapag inaresto si Estrada. Dinakip at ikinulong si Estrada kamakalawa ilang oras makaraang magpalabas ng arrest warrant laban dito ang Sandiganbayan. (Ulat ni Christina M. Mendez)</body>
<link>http://www.philstar.com/Article.aspx?articleId=126464&amp;publicationSubCategoryId=92</link>
</article>
<article>
<title>'Pro-Erap rally binayaran' - Malaca&amp;ntilde;ang</title>
<author>Ely Saludar, Danilo Garcia, Joy Cantos at Grace Amargo</author>
<date>
<month>April</month>
<day>27</day>
<year>2001</year>
</date>
<body>Sa halip na pakalmahin, inakusahan kahapon ng Malaca&amp;ntilde;ang na bayaran umano o maituturing na rent-a-crowd ang mga tagasuporta ni dating Pangulong Joseph Estrada na nagtipon-tipon mula kamakalawa ng gabi sa EDSA Shrine para sa tinagurian nitong EDSA 3 o pangatlong people power revolution. Sinabi ni Presidential Chief of Staff Renato Corona na hindi dapat itulad ang EDSA 2 sa kasalukuyang pagtitipon sa EDSA na umanoy mga bayaran ang mga tao ngayon. &amp;quot;Kasi po iyong sitwasyon naman po ay ibang-iba. Ngayon naman po ay meron tayong isang grupo diyan na binabayaran, may rent-a-crowd,&amp;quot; sabi pa ni Corona. Sinabi pa ni Corona na kokonti lang ang nagpupuntang tao sa EDSA Shrine at hindi ito pinapansin ni Pangulong Gloria Macapagal-Arroyo. Makaraang maaresto at makulong si Estrada, may 300 hanggang 500 tagasuporta niya ang nagtipon-tipon sa EDSA Shrine kamakalawa ng hapon at nadagdagan hanggang kinagabihan. Sinabi ng mga lider ng mga demonstrador na umaabot na sila kahapon sa 20,000 dahil sa pagdagsa ng mga kasamahan nila mula sa mga lalawigan pero sinabi naman ni Eastern Police District Director C/Supt. George Ali&amp;ntilde;o na umaabot lang sa 3,000 hanggang 4,000 ang mga demonstrador dahil sa pagpapalit-palit ng mga tao rito. Sinabi ng oposisyong Puwersa ng Masa-Laban ng Demokratikong Pilipino sa isang pahayag na 50,000 tao ang nagtipon-tipon sa EDSA Shrine para kondenahin ang inhustisyang ginawa kay Estrada. May 1.5 milyon pa umano ang takdang dumagsa sa naturang lugar. Sinabi pa ng PnM na pawang mahihirap na tao at hindi inorganisa ng anumang grupo ang mga nagtungo sa EDSA Shrine. Nagharang ng mahabang barbed wire at isang bus sa kalsada ang mga demonstrador para mapigilan ang mga pulis sa pagbuwag sa kanila. Kabilang sa nagtungo sa EDSA Shrine sina dating Unang Ginang Loi Ejercito-Estrada, mga anak niyang sina Jude at Jackie; at mga senador na sina Miriam Defensor-Santiago, Tito Sotto, Juan Ponce Enrile at Gregorio Honasan. Sinabihan ni Santiago ang mga demonstrador na huwag matakot. &amp;quot;Ang sabi nila bubuwagin daw ang mga tao kapag umalis kami (mga senador) rito. Puwes hindi kami aalis. Ang sabi bobombahin daw tayo ng tubig. Kapag binomba tayo, mag-bathing suit na lang tayo,&amp;quot; sabi pa ng senadora. Binalaan naman ni Vice President Teofisto Guingona ang mga demonstrador na huwag gagawa ng karahasan at huwag sirain ang mga ari-arian ng simbahan dahil may karapatang manghimasok ang pamahalaan laban sa paghahasik ng kaguluhan. Minaliit din ni Defense Secretary Angelo Reyes ang EDSA 3 ng mga Estrada supporter kasabay ng pagdidiin na nananatiling solido ang suporta ng militar kay Arroyo. Samantala, nilinaw ng spiritual director ng El Shaddai na si Fr. Anton Pascual na, kung meron man silang mga miyembro na nagtungo sa EDSA Shrine, personal nila itong desisyon at walang kinalaman ang pamunuan ng kanilang organisasyon. Sinabi pa ni Pascual na hindi suportado ng lider nilang si Bro. Mike Velarde ang mga miyembro nilang sumama sa mga tagasuporta ni Estrada. (Ulat nina Ely Saludar, Danilo Garcia, Joy Cantos at Grace Amargo)</body>
<link>http://www.philstar.com/Article.aspx?articleId=126465&amp;publicationSubCategoryId=92</link>
</article>
<article>
<title>Maginhawang selda naghihintay kay Estrada</title>
<author>Joy Cantos</author>
<date>
<month>April</month>
<day>29</day>
<year>2001</year>
</date>
<body>Mas komportable at malaki ang magiging bagong kulungan ni dating Pangulong Joseph Estrada sa Special Action Force School ng Philippine National Police sa Fort Sto. Domingo, Sta. Rosa, Laguna kumpara sa selda niya sa detention cell ng buwag nang Presidential Anti-Organized Crime Task Force sa Camp Crame sa Quezon City. Ilang opisyal ng PNP ang nagsabing nababakuran ng tatlong bakal na wirescreen ang detention cell ng PNP-SAF na ginastusan ng mahigit P1 milyon. Sa loob ng gusali, meron itong mga kumpletong kagamitan tulad ng sala set, television at DVD player. Makikita rin sa loob ng kulungan ang isang hapag-kainan, dalawang stainless na lababo sa kusina, rice cooker, airpot, oven toaster, refrigerator at kaserola na magagamit ng napatalsik na pangulo. Meron itong ekstrang silid na katabi ng silid ni Estrada pero bawal na magpalipas ng gabi rito ang kanyang bisita kahit ang maybahay niyang si Loi. Ang kabuuan ng selda ay pawang may malalaking bintana pero pinagbabawalang kurtinahan para matanaw ng mga bantay na pulis ang kilos ni Estrada. Itinayo ang kulungan noong nakaraang buwan bago ipalabas ng Sandiganbayan ang arrest warrant laban kay Estrada kaugnay ng kaso niyang plunder. Iginigiit ng PNP na ligtas sa bago niyang kulungan si Estrada. Magkakaroon siya ng 30 close-in na guwardiya bukod pa sa maraming pulis na nangangalaga sa buong compound. (Ulat ni Joy Cantos)</body>
<link>http://www.philstar.com/Article.aspx?articleId=126466&amp;publicationSubCategoryId=92</link>
</article>
<article>
<title>'Erap nag-wet dream sa selda' - Lacson</title>
<author>Joy Cantos, Grace Amargo at Ely Saludar</author>
<date>
<month>April</month>
<day>28</day>
<year>2001</year>
</date>
<body>Nagkaroon na umano si dating Pangulong Joseph Estrada ng una niyang &amp;quot;wet dream&amp;quot; sa pangatlong gabi niya sa selda ng binuwag na Presidential Anti-Organized Crime Task Force sa Camp Crame, Quezon City. Ito ang nabatid kahapon kay dating Philippine National Police Chief Panfilo Lacson makaraang dumalaw kay Estrada sa kulungan nito. Nagsalo pa sa pananghalian sina Estrada at Lacson at lumagpas sa takdang oras ang pagdalaw ng huli sa una. Sinabi ni Lacson na nakakaangkop na si Estrada sa kulungan at tuwang-tuwa ito nang dalawin niya. &amp;quot;Marami kaming napag-usapan. Mga pleasantries. Kung ano-ano. Nagbiruan kami. Ang sabi niya, &amp;acirc;€˜I had my first wet dream last night. Okey na yung blood pressure niya. Nag-normalized na, hindi gaya sa unang araw na lubhang tumaas,&amp;quot; sabi pa ni Lacson na kasalukuyang kumakandidatong senador. Samantala, habang isinusulat ito, takdang ilipat ng Philippine National Police sa Fort Sto. Domingo, Sta. Rosa, Laguna mula sa PAOCTF si Estrada. Nabatid na, bagaman wala pang pormal na resolusyon, kinatigan na ng Sandiganbayan na mailipat sa ibang kulungan ang dating Pangulo. Sinabi ni PNP Chief Director-General Leandro Mendoza sa isang panayam sa Malaca&amp;Atilde;&amp;plusmn;ang na ipinauubaya na sa kanila ni Pangulong Gloria Macapagal-Arroyo ang paglilipat kay Estrada. Sinabi pa ni Mendoza na ililipad si Estrada ng helicopter patungo sa bago nitong kulungan. (Ulat nina Joy Cantos, Grace Amargo at Ely Saludar)</body>
<link>http://www.philstar.com/Article.aspx?articleId=126467&amp;publicationSubCategoryId=92</link>
</article>
<article>
<title>Paglabas ni Jalosjos sa Munti kinontra</title>
<author>Delon Porcalla</author>
<date>
<month>April</month>
<day>28</day>
<year>2001</year>
</date>
<body>Hiniling kahapon ng Office of Solicitor General sa Supreme Court na huwag payagan ang sentensyadong rapist na si Zamboanga del Norte Congressman Romeo Jalosjos na makalabas ng kulungan nito sa New Bilibid Prisons sa Muntinlupa para maipagamot lang ang sakit nito sa puso at sa hypertension. Sinabi ng OSG na hindi maiaalis ang posibilidad na tumakas si Jalosjos habang nagpapagamot o habang bumibiyahe patungo sa Makati Medical Center at pabalik sa NBP. Iginiit ng OSG na kayang gamutin ng NBP Hospital si Jalosjos. (Ulat ni Delon Porcalla)</body>
<link>http://www.philstar.com/Article.aspx?articleId=126468&amp;publicationSubCategoryId=92</link>
</article>
<article>
<title>Edsa rally ng Pro-Erap di bubuwagin</title>
<author>Joy Cantos at Jhay Mejias</author>
<date>
<month>April</month>
<day>28</day>
<year>2001</year>
</date>
<body>Tiniyak kahapon ni Philippine National Police Chief Director General Leandro Mendoza na hindi bubuwagin ng pulisya ang lumalaking bilang ng mga loyalista ni dating Pangulong Joseph Estrada na patuloy na nagra-rally sa EDSA Shrine. Sinabi ni Mendoza na irerespeto ng PNP ang mga demonstrador pero gagawa ng kaukulang hakbang ang pulisya kapag gumawa ng gulo o karahasan ang mga tagasuporta ni Estrada. Tinataya ng pulisya na 200,000 ang dumadagsa sa EDSA Shrine na nagsimula nang ikulong si Estrada noong Miyerkules dahil sa kaso nitong plunder. Dahil sa pambababoy umano ng mga Estrada loyalist sa EDSA Shrine, nanawagan si Manila Archbishop Jaime Cardinal Sin sa mga anti-Estrada na magsuot ng damit na asul sa Linggo bilang protesta. Iginiit ni Sin na pag-aari ng simbahan ang EDSA Shrine at hindi ito public property na tulad ng Luneta o Mendiola. (Ulat nina Joy Cantos at Jhay Mejias)</body>
<link>http://www.philstar.com/Article.aspx?articleId=126469&amp;publicationSubCategoryId=92</link>
</article>
<article>
<title>Kudeta nakaamba vs GMA</title>
<author>Joy Cantos</author>
<date>
<month>April</month>
<day>28</day>
<year>2001</year>
</date>
<body>Nagbabadya umano ang isang kudeta na popondohan ng bilyong halaga ng salapi ng kampo ni dating Pangulong Joseph Estrada para patalsikin sa kapangyarihan si Pangulong Gloria Macapagal-Arroyo. Ipapatupad umano ang plano habang isinagawa ng mga tagasuporta ni Estrada ang umano&amp;acirc;€™y People Power 3 nila sa EDSA Shrine. Ilang mga opisyal na kaalyado ni Estrada ang lihim umanong nakipag-usap kay Philippine Marines Command Major General Librado Ladia para sumama sa kanilang plano. Pero tiniyak ni Armed Forces of the Philippines Chief of Staff Gen. Diomedio Villanueva na wala silang namomonitor sa mga aktibong militar na nagbabalak ng kudeta laban sa administrasyong Arroyo. Idiniin ni Villanueva na solido ang militar at wala silang inaasahang babaligtad at sasama sa kampo ni Estrada. Inamin ni Villanueva na may mga opisyal pa rin ng militar na tapat kay Estrada pero wala na umanong impluwensya ang mga ito sa organisasyon ng AFP. Gayunman, may counter-measure na umano sila sakaling may magtangkang mag-kudeta. Pinabulaanan din ni Ladia na may mga alipores ni Estrada na &amp;quot;nanggagapang&amp;quot; ng suporta mula sa Marines. (Ulat ni Joy Cantos)</body>
<link>http://www.philstar.com/Article.aspx?articleId=126470&amp;publicationSubCategoryId=92</link>
</article>
<article>
<title>Snap poll hirit ng Puwersa</title>
<author>Ely Saludar</author>
<date>
<month>April</month>
<day>28</day>
<year>2001</year>
</date>
<body>Kinokonsidera ngayon ng oposisyong Puwersa ng Masa na igiit sa pamahalaan ang pagdaraos ng snap presidential elections na maaaring lahukan ni Pangulong Gloria Macapagal-Arroyo pero hindi sasali si dating Pangulong Joseph Estrada. Ito ang sinabi ng tagapagsalita ng PnM na si Atty. Crispin Remulla sa isang panayam kahapon sa programa ni Katrina Legarda sa ABS-CBN News Channel. Pinabulaanan din ni Remulla na nilalayon ng mga Estrada loyalist sa rally ng mga ito sa EDSA Shrine na maibalik sa puwesto si Estrada. Wala pa anyang pinal na desisyon ang PnM kaugnay ng iminumungkahing snap elections dahil walang tadhanain para rito ang Konstitusyon. Pero sinabi ni Remulla na maidaraos ang halalan kung kikilalanin ni Arroyo na acting president lang ito at itutuloy ang impeachment proceeding laban kay Estrada. Sa Malaca&amp;ntilde;ang, sinabi ni Presidential Spokesman Rigoberto Tiglao na tutol ang Malaca&amp;ntilde;ang sa panukalang snap elections. &amp;quot;Hindi usapin ang snap election. Maaaring nananaginip sila,&amp;quot; sabi pa ni Tiglao na nagdagdag na nirerespeto ng Pangulo ang karapatan ng mga demonstrador sa EDSA Shrine. (Ulat ni Ely Saludar)</body>
<link>http://www.philstar.com/Article.aspx?articleId=126471&amp;publicationSubCategoryId=92</link>
</article>
<article>
<title>'Di kami nasisilaw sa pera' - AFP</title>
<author>Joy Cantos</author>
<date>
<month>April</month>
<day>28</day>
<year>2001</year>
</date>
<body>&amp;quot;Hindi nila kami puwedeng silawin ng kinang ng salapi. Hindi kami mga bayaran!&amp;quot; Ito ang nagkakaisang posisyon kahapon ng ilang majors at captains ng Armed Forces of the Philippines bilang tugon sa ulat na inaalok umano ng malaking halaga ng salapi ng ilang dating miyembro ng Gabinete ni dating Pangulong Joseph Estrada ang mga opisyal ng militar para bumaligtad at tumulong sa pagpapabagsak sa mahigit tatlong buwang administrasyon ni Pangulong Gloria Macapagal-Arroyo. &amp;quot;Nasa institusyon ang katapatan namin. Hindi namin puwedeng ipagpalit sa pera ang aming dignidad. Meron kaming sinumpaang tungkulin,&amp;quot; sabi ng isang major na nakatalaga sa isang departamento ng Camp Aguinaldo bagaman tumangging magpabanggit ng pangalan. Ipinalalagay naman ni AFP Chief of Staff Gen. Diomedio Villanueva na bahagi ng black propaganda ang kumakalat na balita kasabay ng paniniyak na walang makukuhang suporta mula sa militar ang &amp;quot;Peope Power 3&amp;quot; ng mga tagasuporta ni Estrada. Sinabi ni AFP Spokesman Brig. Gen. Edilberto Adan na ipinaiimbestiga na rin nila ang umano&amp;acirc;€™y panggagapang ng mga dating Gabinete ni Estrada sa ilang militar. (Ulat ni Joy Cantos)</body>
<link>http://www.philstar.com/Article.aspx?articleId=126472&amp;publicationSubCategoryId=92</link>
</article>
<article>
<title>Dagdag-Bawas haharangin</title>
<author>Jhay Mejias</author>
<date>
<month>April</month>
<day>28</day>
<year>2001</year>
</date>
<body>Sa pagdidiin na isang mahalagang pagsubok sa bagong sibol na demokrasya sa bansa ang pambansa at lokal na halalan sa Mayo 14, sinabi ni Senador Gregorio Honasan na haharangin ng 400,000 miyembro ng Philippine GUARDIANS Brotherhood Inc. ang anumang operasyon sa pandadaya tulad ng tinatawag na Dagdag-Bawas. Nanawagan din si Honasan sa mga botante na maging mapagmatyag at ireport ang anumang uri ng iregularidad na may kinalaman sa halalan. Ayon kay Honasan, tagapagtatag ng PGBI na binubuo ng mga retiradong sundalo at pulis at civic-minded civilian, pagtutuunan ng kanilang mga miyembro ang bantay-balota, pipigilin ang tangkang pag-aagaw ng mga balota at lalabanan ang terorismo sa halalan. (Ulat ni Jhay Mejias)</body>
<link>http://www.philstar.com/Article.aspx?articleId=126473&amp;publicationSubCategoryId=92</link>
</article>
<article>
<title>Net 25 pababayaan</title>
<author>Lilia Tolentino at Ely Saludar</author>
<date>
<month>April</month>
<day>28</day>
<year>2001</year>
</date>
<body>Pinigil ng Malaca&amp;ntilde;ang ang balak ng Department of Interior and Local Government na imbestigahan ang Television Station Net 25 at radio Station DZEC na pag-aari ng Iglesia ni Cristo dahil sa 24 oras na coverage nito sa rally ng mga loyalista ni dating Pangulong Joseph Estrada sa EDSA Shrine. Sinabi kahapon ni Acting Executive Secretary Renato Corona na hindi masama at hindi sedisyoso kaya walang dahilan para siyasatin ang Net 25 at DZEC. Pero, ayon naman kay Presidential Spokesman Rigoberto Tiglao, bias at hindi makatwiran ang coverage ng dalawang istasyon na pawang konektado sa Iglesia ni Cristo. Sinabi pa ni Tiglao na ang ipinakikita lang ng Net 25 ay ang oras na maraming tao sa EDSA Shrine. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=126474&amp;publicationSubCategoryId=92</link>
</article>
<article>
<title>Erap ililipat sa Laguna</title>
<author>Joy Cantos, Grace Amargo at Ely Saludar</author>
<date>
<month>April</month>
<day>28</day>
<year>2001</year>
</date>
<body>Takda nang ilipat ng Philippine National Police sa Fort Sto. Domingo, Sta. Rosa, Laguna mula sa piitan ng Presidential Anti-Organized Crime Task Force si dating Pangulong Joseph Estrada. Nabatid na, bagaman wala pang pormal na resolusyon, kinatigan na ng Sandiganbayan na mailipat sa ibang kulungan ang dating Pangulo. Sinabi ng Sandiganbayan na may blanket authority ang pulisya na ilipat ng kulungan ang isang bilanggo. Sinabi ni PNP Chief Director-General Leandro Mendoza sa isang panayam sa Malaca&amp;Atilde;&amp;plusmn;ang na ipinauubaya na sa kanila ni Pangulong Gloria Macapagal-Arroyo ang paglilipat kay Estrada. Sinabi pa ni Mendoza na ililipad si Estrada ng helicopter patungo sa bago nitong kulungan. Isinagawa ng PNP ang hakbang para pangalagaan ang seguridad ni Estrada at dahil na rin sa banta ng mga loyalista nito na lulusubin nila ang Camp Crame para kunin at ibalik sa Malacanang ang dating Pangulo. Sa ikatlong araw ng pagkakulong ni Estrada sa Crame kahapon, dinalaw siya ng paborito niyang si dating PNP Chief Panfilo Lacson na naging hepe noon ng PAOCTF at kasalukuyang kandidatong senador ng oposisyong Puwersa ng Masa. Sumunod na dumating si dating Ambassador Ernesto Maceda. Hindi naman pinahintulutang makadalaw kay Estrada sina Rod Navarro, Boots Anson Roa at Marichu Maceda dahil wala sila sa listahan ng mga puwedeng dumalaw ang kanilang pangalan. Sinabi ni Lacson na nakakaangkop na si Estrada sa selda nito at tuwang-tuwa ito nang dalawin niya. Marami anya silang napag-usapan at nagkakabiruan pa sila. Halinhinan naman sa pagdalaw kay Estrada ang mga miyembro ng kanyang pamilya tulad ng maybahay niyang si Loi at anak na si Jackie. (Ulat nina Joy Cantos, Grace Amargo at Ely Saludar)</body>
<link>http://www.philstar.com/Article.aspx?articleId=126475&amp;publicationSubCategoryId=92</link>
</article>
<article>
<title>Erap isinugod sa ospital</title>
<author>Joy Cantos at Lilia Tolentino</author>
<date>
<month>April</month>
<day>29</day>
<year>2001</year>
</date>
<body>Isinailalim at isinugod sa isang executive checkup sa Veterans Memorial Medical Center sa Quezon City si dating Pangulong Joseph Estrada makaraang pasikreto siyang ilabas mula sa kanyang selda sa Camp Crame kahapon ng umaga. Bandang alas-10:45 ng umaga nang ihatid si Estrada ng helicopter patungo sa ospital. Kasama niya ang asawang si dating Unang Ginang Dr. Luisa Ejercito, mga anak na sina JV, Jude at Jackie at ang nakabilanggo ring si Jinggoy. Pagkatapos magpatingin sa ospital, dadalhin si Estrada sa detention cell ng Philippine National Police-Special Action Force sa Fort Sto. Domingo, Sta. Rosa, Laguna na magiging bago niyang kulungan habang nililitis siya ng Sandiganbayan sa kaso niyang plunder. Isa sa dahilan ng desisyon ng PNP na ilipat si Estrada sa Laguna ang banta ng kanyang mga tagasuporta na nagdedemonstrasyon sa EDSA Shrine na sugurin ang Camp Crame, kunin siya at ibalik siya sa Malaca&amp;Atilde;&amp;plusmn;ang. Sinabi naman ni Pangulong Gloria Macapagal-Arroyo na walang dapat ipangamba ang pamilya ni Estrada na malalagay sa panganib ang buhay nito pagkalipat ng dating Pangulo sa Fort Sto. Domingo. Sinabi ni Arroyo na ipinasya ni PNP Chief Director General Leandro Mendoza na ilipat si Estrada para matiyak ang seguridad at kalusugan nito. Naunang inamin ni Mendoza na ililipat agad nila sa Laguna si Estrada sa oras na magkaroon ng banta sa buhay nito. Nabatid sa mga duktor na baka tumagal pa si Estrada nang isa o dalawang araw sa ospital. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=126476&amp;publicationSubCategoryId=92</link>
</article>
<article>
<title>Pulitiko na nagsasamantala sa 'EDSA'3' binalaan ni GMA</title>
<author>Lilia Tolentino, Danilo Garcia, Rudy Andal at Butch Quejada</author>
<date>
<month>April</month>
<day>29</day>
<year>2001</year>
</date>
<body>Nagbabala kahapon si Pangulong Gloria Macapagal-Arroyo na nakahanda ang militar na harapin ang anumang hamon na ibinabanta ng patuloy na demonstrasyon sa EDSA Shrine ng mga Estrada loyalist. &amp;quot;Nasa likod ng administrasyong ito ang Armed Forces of the Philippines at ang Philippine National Police at nakahanda silang harapin ang anumang hamon sa Konstitusyon,&amp;quot; sabi pa ng Pangulo. Inatasan din ng Pangulo ang pulisya na magpatupad ng maximum tolerance sa mga demonstrador na nagtipon-tipon sa EDSA Shrine mula nang makulong si dating Pangulong Joseph Estrada noong Miyerkules. Nagbabala rin ang Pangulo sa mga pulitiko na nagsasamantala umano sa kasalukuyang sitwasyon para isulong ang kanilang ambisyong pulitikal sa pamamagitan ng umanoy People Power 3 ng mga Estrada supporter. Pagkaraang arestuhin si Estrada, higit na bumaba ang halaga ng piso sa halagang P50-$1 at bumaba ang puhunang pumapasok sa stock market. Ilang tagasuporta ng Pangulo ang nagsabing ang oposisyon umano ang nanggagatong sa mga nasa EDSA Shrine para magpatuloy sa kanilang demonstrasyon at kamuhian ang pamahalaan sa pagkakaaresto kay Estrada. Nanawagan ang Pangulo sa mamamayan na huwag magpagamit sa mga tao na nag-aambisyong maisulong ang kanilang adyendang pulitikal. Iginiit din ng Pangulo na mabibigyan ng pagkakataon si Estrada na maipagtanggol ang sarili nito sa korte. Sinasabi ng isa sa mga anak ni Estrada na si Jose Victor o JV na umaabot na sa 1.5 milyon ang nasa EDSA Shrine pero iginigiit ni Eastern Police District Director C/Supt. George Alino na 35,000 lamang ang naroon. May mga lugar umano na hindi siksikan ang mga tao kaya imposibleng umabot sa isang milyon ang nasa EDSA Shrine. Pinabulaanan din ni JV na binaboy ng kanilang mga tagasuporta ang EDSA Shrine lalo na ang tansong estatwa rito ng Our Lady of Peace. Sinabi ni Interior and Local Government Secretary Joey Lina na malayang makakapagprotesta ang mga tagasuporta ni Estrada pero hindi nila dapat babuyin ang naturang lugar. Sa isa namang panayam sa Ninoy Aquino International Airport bago siya lumipad patungo sa Bangkok para dumalo sa ASEAN Ministers Meeting, sinabi ni Vice President Teofisto Guingona na &amp;quot;business as usual&amp;quot; ang pamahalaan at hahayaan lang ang rally sa EDSA Shrine hanggat hindi gumagawa ng kaguluhan ang mga loyalista ni Estrada. (Ulat nina Lilia Tolentino, Danilo Garcia, Rudy Andal at Butch Quejada)</body>
<link>http://www.philstar.com/Article.aspx?articleId=126477&amp;publicationSubCategoryId=92</link>
</article>
<article>
<title>17 heneral nililigawan para magkudeta</title>
<author>Joy Cantos at Lilia Tolentino</author>
<date>
<month>April</month>
<day>29</day>
<year>2001</year>
</date>
<body>Nililigawan umano ng kampo ni dating Pangulong Joseph Estrada ang 17 heneral ng Philippine National Police at ng Armed Forces of the Philippines para maglunsad ng kudeta at patalsikin sa puwesto si Pangulong Gloria Macapagal-Arroyo. Kumalat ang naturang balita sa gitna ng mainit na demonstrasyon ng mga Estrada loyalist na nagtitipon-tipon sa EDSA Shrine mula pa noong Miyerkules. Sinasabi sa nakalap na impormasyon na P2 bilyon ang iniaalok umano sa mga pulis at sundalo na lalahok sa kudeta. P30 hanggang 50 milyon umano ang para sa mga heneral, P10 milyon para sa kolonel na humahawak ng batalyon, P8 milyon sa majors at captains, P5 milyon sa lieutenant, P1 milyon sa non-commissioned officers at P500,000 sa enlisted personnel. Nabagabag umano si Arroyo sa bantang kudeta makaraang ihayag ng kampo ni Estrada sa pamamagitan ni Senador Miriam Santiago na nakuha na ng mga ito ang simpatya ng walong brigade commander at ilang major at kapitan ng AFP. Pero pinabulaanan ni AFP Chief of Staff Gen. Diomedio Villanueva na may apat na opisyal ng militar ang kumalas at kumampi sa kampo ni Estrada. Kabilang umano rito sina Air Force Chief Lt. Gen. Benjamin Defensor na kapatid ng senadora, Army Chief Lt. Gen. Jaime delos Santos, Marines Commandant Major Gen. Librado Ladia at AFP Southcom Chief Lt. Gen. Gregorio Camiling pero pinabulaanan ng apat ang ulat. Hinikayat naman ni delos Santos ang 65,000 puwersa ng Army na patuloy na suportahan ang administrasyong Arroyo. Tiniyak ng Malaca&amp;Atilde;&amp;plusmn;ang na walang basihan ang kumakalat na mga balita hinggil sa umano&amp;acirc;€™y planong kudeta. Sinabi ni Defense Secretary Angelo Reyes sa isang pulong-balitaan na mga tsismis lang at walang basihan ang naturang mga balita bukod sa nananatiling solido ang suporta ng militar at pulisya sa liderato ni Arroyo. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=126478&amp;publicationSubCategoryId=92</link>
</article>
<article>
<title>GMA, binigyan ng taning para magbitiw</title>
<author>Ellen Fernando, Ely Saludar, Christina Mendez at Rudy Andal</author>
<date>
<month>April</month>
<day>30</day>
<year>2001</year>
</date>
<body>Binigyan ng mga taga-suporta ni dating Pangulong Joseph Estrada si Pangulong Gloria Macapagal-Arroyo ng hanggang ngayong Lunes para magbitiw sa puwesto. Ilang impormante na kabilang sa mga Estrada supporter na nagdedemonstrasyon sa EDSA Shrine ang nagsabing pinaplano nilang lusubin ang Malaca&amp;ntilde;ang. Sinabi ng impormante na libu-libo pang Estrada loyalist mula sa Visayas at Mindanao ang patuloy na nagdadagsaan sa EDSA Shrine para igiit na mapalaya at maibalik sa kapangyarihan si Estrada. Tila tinatangka nilang gayahin ang EDSA 2 na nagpatalsik kay Estrada sa kapangyarihan noong Enero 20 ng taong ito. Sinabi ng impormante na, kung hindi bababa ngayon sa puwesto si Arroyo, lulusob ang mga Estrada loyalist sa Malaca&amp;ntilde;ang para patalsikin siya sa kapangyarihan. Umabot umano sa tatlong milyong katao hanggang kahapon ang nasa EDSA Shrine. Kaugnay ng patuloy na pagdagsa ng maraming tao sa EDSA Shrine, kinansela kahapon ang lahat ng mga aktibidad ng Pangulo. Hindi rin binuksan sa publiko ang Malaca&amp;ntilde;ang dahil sa mahigpit na seguridad na ipinatutupad ng Presidential Security Group. Inamin kahapon ni Interrior and Local Goverment Secretary Joey Lina na nakikipagnegosasyon na ang pamahalaan sa kampo ni Estrada. Nagsimulang magtipon-tipon ang mga Estrada loyalist sa EDSA Shrine makaraang arestuhin si Estrada noong Miyerkules dahil sa kaso niyang plunder. Ilang impormante naman sa militar ang nagsabing nakahanda ang Armed Forces of the Philippines at ang Philippine National Police na labanan ang specialized insurrection unit na binubuo umano ng mga rebeldeng sundalo at pulis at naatasang maghasik ng terorismo sa hanay ng mga Estrada loyalist sa EDSA Shrine para maging paborable ang sitwasyon sa pagtatatag ng isang pamahalaang militar. Gagamitin rin umano ng naturang insurrectionary forces ang Kuratong Baleleng Group at Solido Group sa kanilang hakbang laban sa pamahalaan. (Ulat nina Ellen Fernando, Ely Saludar, Christina Mendez at Rudy Andal)</body>
<link>http://www.philstar.com/Article.aspx?articleId=126479&amp;publicationSubCategoryId=92</link>
</article>
<article>
<title>5 bala sa anak ni GMA</title>
<author>Danilo Garcia</author>
<date>
<month>April</month>
<day>30</day>
<year>2001</year>
</date>
<body>Isa sa mga anak ni Pangulong Gloria Macapagal-Arroyo na si Mikey ang pinadalhan ng limang bala ng armalite ng mga taga-suporta ni dating Pangulong Joseph Estrada na nagdedemonstrasyon sa EDSA Shrine. Ipinakita ng batang Arroyo sa mga mamamahayag sa Malaca&amp;ntilde;ang kahapon ang mga bala na nakasilid sa isang puting sobreng may katagang &amp;quot;To Mr. Juan Miguel Macapagal-Arroyo, sobra-sobra ang ginagawa ninyong panggigipit sa aming mahal na tunay na presidente ng Pilipinas. Hindi lahat ng oras ay hawak ninyo...EDSA 3.&amp;quot; Sinabi ni Mikey na natagpuan ang mga bala sa isang comfort rooms ng Holiday Land Restaurant sa San Fernando, Pampanga habang dumadalo siya sa isang pulong dito. Nagbabala naman ang Pangulo na papanagutin niya sa batas ang gumawa ng naturang hakbang laban sa kanyang anak. Nagsagawa ng imbestigasyon dito ang Presidential Security Group. (Ulat ni Danilo Garcia)</body>
<link>http://www.philstar.com/Article.aspx?articleId=126480&amp;publicationSubCategoryId=92</link>
</article>
<article>
<title>Ketong at TB mananalasa sa EDSA 3</title>
<author>Andi Garcia, Rudy Andal, Danilo Garcia at Lilia Tolentino</author>
<date>
<month>April</month>
<day>30</day>
<year>2001</year>
</date>
<body>Nanganganib na manalasa ang epidemya ng sakit na ketong at tuberculosis sa mga tagasuporta ni dating Pangulong Joseph Estrada na limang araw nang nagdedemonstrasyon sa EDSA Shrine sa Mandaluyong City para iprotesta ang pagkakakulong sa kanya. Isang opisyal sa Department of Health na ayaw magpabanggit ng pangalan ang nakapunang marami sa mga nasa EDSA Shrine ang may advanced stage ng sakit na ketong. Sapat anya ito para makahawa ang sakit sa ibang nagdedemonstrasyon sa naturang lugar. Mabilis anyang makakahawa ang naturang sakit dahil siksikan at gitgitan ang mga tao sa EDSA Shrine bukod sa mainit ang kapaligiran. Dapat anyang ihiniwalay sa kanilang hanay ang mga may sakit na ketong at TB. Ang isa anyang Estrada supporter na may sakit na TB ay makakahawa ng mahigit 10,000 niyang kasamahan kahit bumahin lang siya sa naturang lugar. Samantala, inatasan ni Department of Interior and Local Government Secretary Joey Lina ang Philippine National Police na panatilihin ang kaayusan at katahimikan sa demonstrasyon ng mga Estrada supporter at magdagdag ng mga pulis na nagbabantay sa paligid ng EDSA Shrine. Ginawa ni Lina ang utos dahil sa panununog umano ng ilang kalalakihan sa mga streamer ng mga tagasuporta ni Estrada sa fly-over na nakatapat sa EDSA Shrine kahapon ng umaga. Dahil din sa naturang demonstrasyon, may 20 porsiyento ng regular na nakikinig ng misa sa EDSA Shrine ang hindi nakapunta rito kahapon. Hiniling naman ni Estrada sa kanyang mga tagasuporta sa pamamagitan ng kanyang taped message na ipinarinig sa EDSA Shrine na ipagpatuloy ang kanilang ipinaglalaban at panatilihing mapayapa ang paghahayag nila ng damdamin. (Ulat nina Andi Garcia, Rudy Andal, Danilo Garcia at Lilia Tolentino)</body>
<link>http://www.philstar.com/Article.aspx?articleId=126481&amp;publicationSubCategoryId=92</link>
</article>
<article>
<title>Leftist sasabak sa pro-Erap</title>
<author>Angie Dela Cruz</author>
<date>
<month>April</month>
<day>30</day>
<year>2001</year>
</date>
<body>Tatapatan ng maka-Kaliwang mga grupo ang demonstrasyon ng mga tagasuporta ni dating Pangulong Joseph Estrada sa EDSA Shrine. Nagpahayag kahapon ng pagsuporta si National Democratic Front Chief Political Consultant at Communist Party of the Philippines founding chairman Jose Maria Sison sa rally na idaraos ng Bagong Alyansang Makabayan at Kilusang Mayo Uno sa Mayo 1, Araw ng Paggawa, para kondenahin ang pagtatangka ng kampo ni Estrada na maibalik ito sa kapangyarihan. Sinabi ni Sison na dapat pakilusin muli sa rally sa Mayo 1 ang malawak na nagkakaisang prente na nagpatalsik kay Estrada noong Enero 20 at pabangunin muli ang milyun-milyong mamamayan para sa tuloy-tuloy na kilos-protesta. Nagpasaring din si Sison na mga inupahan lang umano at kinabibilangan ng mga lumpen ang mga nagdedemonstrasyong tagasuporta ni Estrada. (Ulat ni Angie Dela Cruz)</body>
<link>http://www.philstar.com/Article.aspx?articleId=126482&amp;publicationSubCategoryId=92</link>
</article>
<article>
<title>NBI magre-'recruit' ng bading</title>
<author>Manny Galvez</author>
<date>
<month>April</month>
<day>30</day>
<year>2001</year>
</date>
<body>CABIAO, Nueva Ecija Maaari ring kunin ng National Bureau of Investigation ang mga bakla bilang confidential agent para mapunuan ang libu-libong bakanteng posisyon sa NBI. Sinabi ni NBI Director Reynaldo Wycoco sa isang panayam na kailangan nila ng dagdag na mga ahente. Sa kasalukuyan, meron lang silang 3,000 ahente bagaman 9,000 ang kailangan ng NBI. &amp;quot;Wala akong tutol sa kanila (mga bakla). Sa katunayan, meron na sa kanila na nagtatrabaho sa amin. Kung kuwalipikado sila sa posisyon, mapagbibigyan namin sila,&amp;quot; sabi pa ni Wycoco. Idinagdag niya na kasama sa programa sa modernisasyon ng NBI ang pagdadagdag ng mga tauhan nito. Hinihingi sa modernisasyong ito na paabutin sa 5,000 mula sa kasalukuyang 450 ang bilang ng investigative at special agent ng ahensya. Tinataya namang palalakihin sa 9,000 mula sa kasalukuyang 3,000 ang bilang ng mga non-investigative at special agents. (Ulat ni Manny Galvez)</body>
<link>http://www.philstar.com/Article.aspx?articleId=126483&amp;publicationSubCategoryId=92</link>
</article>
</data>