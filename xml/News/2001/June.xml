<?xml version="1.0" encoding="ISO-8859-1" ?>
<data>
<article>
<title>2 bihag, 2 sundalo todas sa bakbakan ng Army vs Abu</title>
<author>Joy Cantos,Rose Tamayo at Roel Pare&amp;ntilde;o</author>
<date>
<month>June</month>
<day>02</day>
<year>2001</year>
</date>
<body>Dalawang sundalo ang kumpirmadong napatay at dalawa pang bihag ang iniulat na napaslang din sa sumiklab na mainitang bakbakan sa pagitan ng tropa ng Phil. Army at bandidong Abu Sayyaf sa isinasagawang search and rescue operations sa Palawan hostages sa masukal na kagubatan ng Tuburan town, Basilan kahapon ng umaga. Labing-apat katao pa kabilang ang pitong sundalo ang sugatan at hindi mabilang na casualties sa panig ng mga Abu Sayyaf. Isa sa mga sugatang sundalo ang kinilalang si Lt. Fabic na nasa ligtas nang kalagayan. Sa panayam ng RMN Zamboanga, kinumpirma ni ASG spokesman Abu Sabaya na dalawang hostages ang napatay matapos maipit sa labanan ng militar at kanilang grupo. Ayon kay Sabaya, kasalukuyan nilang binabantayan ang paliligo sa isang sapa ng mga bihag ng bigla silang paulanan ng bala ng mga elemento ng Army sa bahagi ng mabatong Mt. Sinangcapan, Tuburan. &amp;quot;Gaya ng sinabi ko, naliligo ang mga hostages akala siguro ng mga sundalo kasama namin. Pinagbabaril tinamaan ang dalawa, hindi ko na sasabihin kung sino doon, kung ano ang nationality,&amp;quot; wika ni Sabaya. Nabatid kay AFP spokesman Brig. Gen. Edilberto Adan, nagsimula ang banatan dakong alas-7 ng umaga sa bisinidad ng magubat na lugar ng Bgy. Buhi Besi, Mt. Sinangcapan, Tuburan nang magpang-abot ang tropa ng 32nd Infantry Batallion (IB) sa ilalim ng 103rd Brigade ng Phil. Army at may 100 bandidong Abu Sayyaf. Tumagal ang sagupaan ng may dalawa hanggang tatlong oras bago tuluyang nagsiatras ang mga bandido tangay ang mga sugatan sa kanilang panig. Sa isang phone interview, sinabi naman ni Brig. Gen. Romeo Dominguez, kumander ng JTF Comet na hindi dapat paniwalaan ang lahat ng sinasabi ni Sabaya dahil isa itong sinungaling. Iginiit naman ni Adan na kailangan munang iberipikang mabuti ng military kung talagang may nasawi sa mga hostages dahil maaaring palabas lang ito ng Abu Sayyaf para itigil ng military troops ang hot pursuit operations nito laban sa mga bandido. Sinabi ni Adan na wala ni isa mang hostage na nakita ang tropa ng pamahalaan matapos ang mahabang oras na bakbakan at hindi rin umano nakita sa nasabing lugar ang isa sa mga lider ng ASG na si Abu Sabaya. Aminado si Adan na talagang may kahirapan para sa mga sundalo ang magsagawa ng operasyon matapos na pagsuutin na umano ng camouflage ng mga bandido ang mga bihag. Hinggil naman sa pag-apela ng isa sa mga hostage na si Teresa Guanzon na isinahimpapawid sa radio RMN, sinabi ni Adan na maaaring tinututukan lang ito ng baril nina Sabaya kaya walang nagawa kundi makiusap sa military na ihinto ang operasyon dahil nanganganib umano ang kanilang mga buhay. (Mga ulat nina Joy Cantos,Rose Tamayo at Roel Pare&amp;ntilde;o)</body>
<link>http://www.philstar.com/Article.aspx?articleId=126690&amp;publicationSubCategoryId=92</link>
</article>
<article>
<title>10 pa dinukot ng Abu Sayyaf</title>
<author>Joy Cantos</author>
<date>
<month>June</month>
<day>02</day>
<year>2001</year>
</date>
<body>Sampu pang sibilyan ang kinidnap ng mga bandidong Abu Sayyaf Group (ASG) sa kainitan ng isinasagawang pagtugis sa kanila ng tropa ng militar para mabawi ang 20 hinostage sa Palawan. Sa panayam ng RMN Zamboanga, ipinagmayabang ni Abu Sayyaf spokesman Abu Sabaya na 30 katao na ang kanilang hawak ngayon, na kinabibilangan ng 20 Palawan hostages at tatlong mangingisda. Sa ginanap na press briefing sa Camp Aguinaldo, sinabi ni Brig. Gen. Edilberto Adan, AFP spokesman na maaaring black propaganda at maaari ring totoo ang inihayag na panibagong pangho-hostage ni Sabaya. &amp;quot;Were still confirming kung talagang may bagong hostage sila,&amp;quot; pahayag ni Adan. Sinabi ni Adan na kung may bagong hostage ang grupo ni Sabaya ay maaaring dinukot ang mga ito mula sa paglalakbay ng mga bandido sa Cagayan de Tawi-Tawi patungo sa sinasabing pinagtataguan nila sa Basilan. &amp;quot;Posibleng mga workers ang additional hostages para may mautusan ang Abu Sayyaf na mag-igib ng tubig, magluto, kumuha ng panggatong at magbitbit ng kanilang mga dala-dalahan,&amp;quot; wika pa ni Adan. Sinabi ni Adan na apat na batalyon ng mga sundalo ang nakadeploy ngayon sa Basilan at may paparating pang karagdagang puwersa para harangan ang mga exit at entry points sa lalawigan upang tuluyang mapulbos ang mga bandido at ligtas na mabawi ang mga bihag. (Ulat ni Joy Cantos)</body>
<link>http://www.philstar.com/Article.aspx?articleId=126691&amp;publicationSubCategoryId=92</link>
</article>
<article>
<title>Execution ng hostages uumpisahan</title>
<author></author>
<date>
<month>June</month>
<day>02</day>
<year>2001</year>
</date>
<body>Nagbabala si ASG spokesman Abu Sabaya na anumang oras ay uumpisahan nila ang isa-isang pag-execute sa mga bihag para ipakita sa pamahalaan na hindi sila nananakot. Nagbanta si Sabaya na tototohanin nila ang kanilang warnings na i-execute ang kanilang hostages para tapusin na ang paghihirap ng mga ito. &amp;quot;Tutulungan namin ang gobyerno para hindi na sila mapagod sa pag-sacrifice sa mga hostages na ito,&amp;quot; pahayag ni Sabaya.</body>
<link>http://www.philstar.com/Article.aspx?articleId=126692&amp;publicationSubCategoryId=92</link>
</article>
<article>
<title>US offer, P100 M reward minaliit</title>
<author></author>
<date>
<month>June</month>
<day>02</day>
<year>2001</year>
</date>
<body>Tinuya ng bandido ang pamahalaan sa report na nag-aalok ng tulong ang US sa rescue mission. Ayon sa bandidong grupo, handa silang harapin ang mga sundalong Amerikano sa war arena para subukan ang kakayahan ng mga Kano sa kagubatan na pinagkadalubhasaan umano nila ng maraming taon. &amp;quot;Sabik na sabik kami, gusto kaming makalaban sa US troops, dagdagan nyo kamo, mag-reinforce sila kung gusto nila. Akala siguro nila matakot kami. Welcome to the party. Kahit na pupunta dito ang US troops, yon ang gusto naming makalaban,&amp;quot; wika ni Sabaya sa panayam. Minaliit din ng Abu Sayyaf ang P100-million bounty na inialok ni Pangulong Arroyo. &amp;quot;Well, masyadong kuripot ang gobyerno, alam mo kung magkano ang dinadamage namin sa Philippine government? Billion, pagkatapos P100-million lang ang reward?&amp;quot; sabi ni Sabaya. &amp;quot;Pero ito ang tandaan niyo, hindi nyo to makukuha sa labanan, ilang presidente na panahon pa ni Ramos, Erap hanggang ngayon ni Gloria, babae lang siya,&amp;quot; sabi pa ni Sabaya.</body>
<link>http://www.philstar.com/Article.aspx?articleId=126693&amp;publicationSubCategoryId=92</link>
</article>
<article>
<title>Kuta ng Sayyaf sa Basilan nabawi</title>
<author>Joy Cantos at Roel Pare&amp;ntilde;o</author>
<date>
<month>June</month>
<day>02</day>
<year>2001</year>
</date>
<body>Nabawi ng tropa ng pamahalaan ang kuta ng Abu Sayyaf sa Tuburan town, Basilan kasunod ng matinding labanan kahapon ng umaga pero walang nakitang mga bakas ng mga bihag dito. Ayon kay Col. Jose Mendoza, AFP deputy chief for Civil Military Operation, nabawi ang kuta ng ma bandido dakong alas-2:30 ng hapon kahapon sa Bgy. Pegengan sa Tuburan. Kamakalawa ay sinalakay din ng mga elemento ng Joint Task Force (JTF) Comet ang pinagkukutaan ng mga bandido sa isang liblib na lugar sa bayan ng Panglima Estino, Sulu pero bigo ang tropa ng pamahalaan na matagpuan ang 20 hostages. Sinabi ni Brig. Gen. Romeo Dominguez, commander ng JTF Comet, nagsagawa ng operasyon ang mga tauhan ng Bravo Company ng 5th Infantry Batallion (IB) ng Phil. Army matapos makatanggap ng impormasyon na namataan ang mga hostages na tinangay ng mga bandido sa bulubundukin at magubat na bahagi ng Sitio Kambatong, Bgy. Gat Gata sa bayan ng Panglima Estino. Natagpuan sa inabandonang kuta ang naiwang pagkain at mga higaan na hindi na nagawang tiklupin ng mga umukopa na hinihinalang Abu Sayyaf at hostages na mabilis nagsialis sa nasabing lugar ng matunugan ang papalapit na govt troops. Samantala, 500 pamilya ang nagsilikas na sa tatlong barangay sa Tuburan. Ang mga evacuees ay mula sa villages ng Pegengan, Buhi Besi at Upper Sinangcapan. (Ulat nina Joy Cantos at Roel Pare&amp;ntilde;o)</body>
<link>http://www.philstar.com/Article.aspx?articleId=126694&amp;publicationSubCategoryId=92</link>
</article>
<article>
<title>Mediator sa hostage crisis hinirang</title>
<author>Lilia Tolentino at Ely Saludar</author>
<date>
<month>June</month>
<day>02</day>
<year>2001</year>
</date>
<body>Hinirang ni Pangulong Arroyo ang isang tagapamagitan para magbukas ng linya ng komunikasyon sa grupong Abu Sayyaf na ang misyon ay mabawi ng ligtas ang mga bihag mula sa Dos Palmas resort sa Palawan ng walang negosasyon tungkol sa ransom. Sa press briefing kahapon, sinabi ni Presidential spokesman Rigoberto Tiglao na ang piniling intermediary ay kilala ng ASG gayundin ng militar at wala itong gagawing negosasyon sa mga bandido para sa pagbabayad ng ransom at pagpapahinto ng military operations laban sa ASG. Samantala, kinumpirma ni National Security Adviser Roilo Golez na nagkakaloob ng suporta ang ilang miyembro ng Moro Islamic Liberation Front sa Sayyaf kaya nahihirapan din ang military sa pagtugis sa mga bandido.Ayon kay Golez, ilang miyembro ng MILF ay may kamag-anak sa Sayyaf kaya tumutulong sa mga bandido, pero nilinaw nito na ang pagsuporta ng MILF sa Abu ay hindi tactical alliance. (Ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=126695&amp;publicationSubCategoryId=92</link>
</article>
<article>
<title>Power bill inaprub ng House</title>
<author>Malou Rongalerios at Doris Franche</author>
<date>
<month>June</month>
<day>02</day>
<year>2001</year>
</date>
<body>Inaprubahan kahapon ng House of Representatives ang bicameral conference committee report sa kontrobersiyal na Power Sector Reform Bill na nagpapahintulot sa pagbebenta ng National Power Corporation (Napocor). Ang panukala ay naipasa sa botong 131-14 na may tatlong abstentions. Ang pagpasa sa naturang bill ay bunga ng marathon session na nagsimula noong Huwebes ng hapon at natapos ng alas-5 ng umaga kahapon. Inaasahang raratipikahan ng Senado ang conference committee report sa power bill sa pagpapatuloy ng regular session ng Kongreso sa susunod na linggo. Samantala, nagbanta naman ang mga oposisyong senador na haharangin ang ratipikasyon ng power bill dahil na rin sa technicalities at maling procedures nito. Tinukoy ni Senate asst. majority leader Sen. Vicente Sotto ang kawalan ng minute sa bicam, kawalan ng stenographers at secretaries para irekord ang mga pinag-usapan sa miting. (Ulat nina Malou Rongalerios at Doris Franche)</body>
<link>http://www.philstar.com/Article.aspx?articleId=126696&amp;publicationSubCategoryId=92</link>
</article>
<article>
<title>Erap sabik makita ang panunumpa ni Loi</title>
<author>Jhay Mejias</author>
<date>
<month>June</month>
<day>02</day>
<year>2001</year>
</date>
<body>Sabik na umano si dating Pangulong Estrada na makita ang panunumpa ng kanyang asawang si dating Unang Ginang Dr. Loi Ejercito matapos makumpirmang kabilang ito sa sigurado nang nanalo sa katatapos na senatorial elections. Kaya naman nakatakdang hilingin sa Sandiganbayan na bigyang laya siya na masaksihan ang napakahalagang araw na ito para sa kanyang kabiyak. Sa panayam kay Atty. Rufus Rodriguez, legal counsel ng Puwersa ng Masa, isang tradisyon na isinasagawa ng sinumang mahihirang o elected na kasama ang kanyang pamilya sa araw ng oath of office at karapatan umano ni Estrada at anak nitong si Jinggoy na makadalo sa napakaimportanteng family affair na ito. Sinabi ni Rodriguez na magsasagawa ng tamang mosyon ang mga abogado ni Estrada at dapat anyang ikonsidera ng Sandiganbayan ang pagsusumite ng mosyong ito. (Ulat ni Jhay Mejias)</body>
<link>http://www.philstar.com/Article.aspx?articleId=126697&amp;publicationSubCategoryId=92</link>
</article>
<article>
<title>Simbahan, ospital sinalakay ng Sayyaf: 200 katao hinostage</title>
<author>Joy Cantos at Rose Tamayo</author>
<date>
<month>June</month>
<day>03</day>
<year>2001</year>
</date>
<body>Bago ang pagkakapaslang kay Janjalani, tinatayang 200 pang katao ang hinostage ng Abu Sayyaf makaraang salakayin ang isang simbahan at ospital sa kainitan ng banatan sa pagitan ng militar at mga bandido sa Lamitan, Basilan kahapon ng madaling araw. Sa pahayag ni AFP spokesman Brig. Gen. Edilberto Adan, bandang ala-una ng madaling araw ng pasukin ng may 60 hanggang 100 bilang ng armadong Sayyaf ang St. Peter&amp;acirc;€™s Complex na kinaroroonan ng St. Peter Parish Church at Jose Torres Memorial Hospital na nasa bayan ng Lamitan. Naunang plano ng mga bandido na kumuha ng mga doktor, nurses at mga gamot para dalhin sa kanilang mga sugatang kasamahan, pero nauwi sa pangho-hostage sa mga taong nasa loob ng Saint Peter&amp;acirc;€™s complex ang naunang pakay ng mga bandido ng matunugan ng mga ito ang papalapit na apat na truckloads ng rumespondeng militar. Napag-alaman na napilitang tumakbo patungong Lamitan ang grupo ng Abu Sayyaf matapos makipagsagupa kamakalawa sa Bgy. Sinangcapan, Tuburan, Basilan. Dito sila naabutan ng militar hanggang sa magpang-abot na nagresulta sa pagkakaligtas sa apat na Palawan hostages. Kabilang sa nahostage sa ospital ay si Dr. Daniel Cole, habang sa St. Peter church sina Fr. Louie Nacorda, Parish Priest ng St. Peter Catholic Church; Fr. Rene Enriquez, assistant parish priest ng naturang simbahan at mga madreng Dominican na kinilalang sina Sr. Sonia, Sr. Sofia at Sr. Leonarda. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=126704&amp;publicationSubCategoryId=92</link>
</article>
<article>
<title>Kidnapping for sale: Palawan hostages ibinenta lang ng Sayyaf</title>
<author>Joy Cantos</author>
<date>
<month>June</month>
<day>03</day>
<year>2001</year>
</date>
<body>Biktima ng kidnapping-for-sale ang 20 kataong hinostage sa Dos Palma beach resort! Ito ang pagbubunyag kahapon ng isang mataas na opisyal ng Phil. Army na tumangging magpabanggit ng pangalan na nagsabing ibang grupo ang dumukot sa Palawan hostages at ibinenta lamang ang mga ito sa grupo ni ASG spokesman Abu Sabaya na siya namang mananaga ng ransom sa pamilya ng mga biktima kapalit ng kalayaan ng mga ito. Hindi naman nabanggit ng opisyal kung magkano ang halagang pinagbentahan ng mga orihinal na kidnapers ng Palawan hostages sa grupo ng ASG. Ayon pa sa opisyal, matagal nang trabaho ng ilang maliit na grupo ng kidnapers sa Mindanao na mangidnap ng mga mayayamang negosyante partikular na ang mga dayuhan at ipasa ito sa big-time kidnaping syndicates tulad ng Abu Sayyaf na siyang may higit na kapasidad para magsagawa ng negosasyon. Matapos dukutin ang mga bihag ay ipinasa ito sa grupo nina Ustadz Sherhata, Tuan Hadzmie, Ustadz Ummal at 10 pang alipores nina Mujib Susukan at Ghalib Andang alyas Commander Robot. Samantala, inamin naman ng isang sumukong Abu Sayyaf na kinilalang si Imran Mukkarim na pagod na sila sa katatakbo maliban pa sa tinitiis na pagkalam ng sikmura kaugnay na rin ng pagtugis laban sa kanilang grupo ng tropa ng militar sanhi ng pagkakasangkot sa kidnaping. Sa testimonya ni Mukkarim, nahikayat siyang sumapi sa ASG noong buwan ng Agosto 2000 matapos i-recruit ng isang kinilala sa pangalang Angah sa pangakong pasusuwelduhin ng P10,000 bastat tumulong lang siya sa pagbabantay sa Sulu hostages sa kainitan ng hostage crisis noong nakaraang taon. Pero nakapagbayad na umano ng ransom ang pamilya ng mga dayuhang hostages sa grupo ni Commander Robot ay wala siyang natanggap ni singko at dito na niya naisip na nalinlang siya kaya nagpasyang sumuko sa awtoridad. (Ulat ni Joy Cantos)</body>
<link>http://www.philstar.com/Article.aspx?articleId=126705&amp;publicationSubCategoryId=92</link>
</article>
<article>
<title>Aide ni Robot nasakote</title>
<author>Joy Cantos</author>
<date>
<month>June</month>
<day>01</day>
<year>2001</year>
</date>
<body>Bumagsak sa kamay ng batas ang isang hinihinalang teroristang miyembro ng Abu Sayyaf Group (ASG) na umano&amp;acirc;€™y isa sa pinagkakatiwalaang tauhan ni Kumander Robot makaraang lakas-loob nitong pasukin ang mismong tanggapan ng National Police Commission (NAPOLCOM) sa Jolo, Sulu kamakalawa. Nakilala ang inarestong si Amdak Jamah, isang aktibong miyembro ng ASG na nakabase sa lalawigan ng Sulu. Nauna rito, isang mataas na opisyal sa Malakanyang ang nagsabi na dalawa nang miyembro ng Abu Sayyaf ang nalaglag sa kamay ng mga awtoridad mula ng mag-alok ang pamahalaan ng P100-milyong pabuya. Hindi binanggit ng opisyal ang pangalan ng mga nadakip. Sa ulat na natanggap ni PNP chief director Gen. Leandro Mendoza mula kay Sr. Supt. Candido Casimiro, buo ang loob ni Jamah ng pasukin ang opisina ng NAPOLCOM na nakabase sa Camp Asturias, Jolo ng maispatan ng mga tauhan ng 3rd Special Action Force ng PNP. Nasa aktong kinakausap ng suspek ang sang pulis ng bigla itong makilala ng mga operatiba ng Intelligence and Investigation Section ng Napolcom na miyembro ng bandidong ASG kaya agad itong dinampot. Si Jamah ay tinukoy bilang kaalyado at aktibong kasapi ni Abu lider Ghalib Andang alyas Kumander Robot. Pinaniniwalaang ang suspek ay nagtungo sa tanggapan ng Napolcom para maniktik matapos magpalabas ng reward na tig-P5 milyon sa bawat ulo ng mga lider. Kabilang sa mga opisyal ng Abu Sayyaf na may patong na P5-M sa ulo sina Kumander Robot, Mujib Susukan, Abu Sabaya at Khadaffy Janjalani. (Ulat ni Joy Cantos)</body>
<link>http://www.philstar.com/Article.aspx?articleId=126706&amp;publicationSubCategoryId=92</link>
</article>
<article>
<title>Recto pasok na sa Magic 13</title>
<author>Jhay Mejias</author>
<date>
<month>June</month>
<day>01</day>
<year>2001</year>
</date>
<body>Sigurado na ang pagkapanalo ni People Power Coalition (PPC) senatorial bet Ralph Recto matapos makitang unti-unti nang naungusan sa isinasagawang canvassing of votes sina Puwersa ng Masa bets Juan Ponce Enrile at Gringo Honasan. Ayon kay Dodi Limcaoco, tagapagsalita ng PPC, hindi na matitigatig ang malaking bilang ng boto na tinamo ni Recto na nagtamo ng 10,199,894 boto sa 12th place, sumunod si Honasan, 13th place na may 10,118,945 boto habang 9,385,490 boto naman kay Enrile na pumapalo sa 14th place. Umaabot na sa 98 mula sa 102 certificate of canvass o 96.10% ang nabilang na ng Comelec. Sa kasalukuyan ay apat na canvassing returns na lamang ang hinihintay sa PICC na magmumula umano sa Eastern Samar, Maguindanao, Lanao del Norte at Lanao del Sur. Inaasahang aangat ng konti sina Enrile at Honasan sa Eastern Samar at Lanao del Norte, pero ito ay mababalewala sa pagpasok ng mga boto galing sa Lanao Sur at Maguindanao. Bunga nito, sinabi ni Limcaoco na tiyak na ang pagkapanalo ni Recto at hindi na puwedeng pigilan pa ang napipintong proklamasyon ngayon ng Comelec. Sa latest Comelec tally as of 3:00 p.m. base sa 99 certificates of canvass o 97.10% ay no.13 si Recto habang umakyat sa no.12 si Honasan. (Ulat ni Jhay Mejias)</body>
<link>http://www.philstar.com/Article.aspx?articleId=126707&amp;publicationSubCategoryId=92</link>
</article>
<article>
<title>US hindi makikialam sa pagtugis sa Sayyaf</title>
<author>Lilia Tolentino at Ely Saludar</author>
<date>
<month>June</month>
<day>01</day>
<year>2001</year>
</date>
<body>Iginiit ng pamahalaang Amerika na hindi ito manghihimasok sa pamahalaan ng Pilipinas kaugnay ng isinasagawang pagtugis laban sa mga bandidong Abu Sayyaf. Sa ipinalabas na statement ng US Embassy, nilinaw nito na ang US ay makikipag-ugnayan lamang sa mga opisyal ng pamahalaan para alamin ang kasalukuyang hostage situation dahil mayroon silang kababayan na bihag ng Abu Sayyaf. Ang pahayag ay para pabulaanan ang mga ulat na tutulong ito sa operasyon ng AFP sa pagdurog sa Abu Sayyaf. Nilinaw rin ni National Security Adviser Roilo Golez na pagpapalitan lamang ng impormasyon at technical facilities ang maaaring tanggapin ng bansa mula sa Amerika. Ayon kay Golez, hindi puwedeng tumulong ang mga sundalong Amerikano sa pagtugis sa ASG dahil labag sa Konstitusyon ang pananatili sa bansa ng mga dayuhang sundalo matangi lang kung may ginagawang magkasanib na military exercise. Ayon naman kay Presidential spokesman Rigoberto Tiglao, hindi dapat ipagkamali na tumutulong sa mga sundalo ang 12 US warplanes na lumapag sa Clark Field sa Pampanga. Ang mga sasakyang panghimpapawid na kinabibilangan ng apat na F-18 fighter bombers, apat na CH53-E heavy lift Super Stallions at apat na KC -130 Hercules kasama ang 139 piloto at navigator, communications personnel ay bahagi ng Marine Air Group Command na nakabase sa Okinawa, Japan na dapat sanay magre-refuel sa Puerto Princesa, Palawan pero nagpasyang lumapag sa Clark Field para makaiwas sa anumang hinala na nakikialam ito sa pagtugis sa ASG. Nagmula ang mga eroplanong ito sa military exercise sa Singapore, Thailand at Malaysia. (Mga ulat nina Lilia Tolentino at Ely Saludar)</body>
<link>http://www.philstar.com/Article.aspx?articleId=126708&amp;publicationSubCategoryId=92</link>
</article>
<article>
<title>Supplemental budget pasado sa Kongreso</title>
<author>Malou Rongalerios at Doris Franche</author>
<date>
<month>June</month>
<day>01</day>
<year>2001</year>
</date>
<body>Matapos ang apat na araw na special session ng Kongreso, naipasa rin kagabi sa Kongreso ang P10.9 billion supplemental budget para sa taong ito. Bunga nito, nakakasiguro na ang mga government employees na maipatutupad sa darating na unang araw ng Hulyo ang kanilang 5% pagtaas sa sahod. Ayon kay House Speaker Sonny Belmonte, hindi nasayang ang apat na araw na special session dahil naipasa ang mga panukala na lubhang kinakailangan para mapunan ang karagdagang budget ng pamahalaan. Kabilang sa inaprubahan ng Kongreso ang Civil Service Code of the Philippines na naglalayong patibayin ang merito at sistema sa civil service. Magkakaroon na ng pantay na pagkakataon ang mga mamamayan na nais magtrabaho sa gobyerno kahit iba pa ang religious belief, regional origin at political affiliation nito. Pumasa rin ang pagtatayo ng lactation stations sa mga pagawaan para sa mga working mothers na nagpapasuso ng kanilang sanggol. Ang mga lactation stations ay itatayo sa lahat ng opisina o pagawaan para sa nursing female employees at dapat itong magkaroon ng lavatory, upuan at refrigirators para pag-imbakan ng gatas. Ang kumpanyang hindi susunod ay pagmumultahin ng mula P10,000 hanggang P50,000 at kulong na hindi bababa sa isang buwan, pero hindi lalampas ng isang taon. (Mga ulat nina Malou Rongalerios at Doris Franche)</body>
<link>http://www.philstar.com/Article.aspx?articleId=126709&amp;publicationSubCategoryId=92</link>
</article>
<article>
<title>600 empleyado sa House mawawalan ng trabaho</title>
<author>Malou Rongalerios</author>
<date>
<month>June</month>
<day>01</day>
<year>2001</year>
</date>
<body>Dahil sa pagtatapos ng 11th Congress ngayong darating na buwan, tinatayang 600 empleyado ng Mababang Kapulungan ng Kongreso ang mawawalan ng trabaho. Ayon kay Congressional Staff Association (CONSA) president Bebot Diaz, ang mga empleyadong maaapektuhan ay pawang mga staff ng mga kongresistang hindi na makakabalik sa papasok na 12th Congress. Sinabi ni Diaz na 49 kongresista ang umabot sa kanilang ikatlo at huling termino bukod pa sa mga kongresistang hindi na makakabalik sa kanilang posisyon bunga ng pagkatalo sa nakaraang eleksiyon. Natatapos ang serbisyo ng staff kapag natapos na ang term ng isang mambabatas dahil coterminus ang kanilang pamamalagi sa Kongreso. (Ulat ni Malou Rongalerios)</body>
<link>http://www.philstar.com/Article.aspx?articleId=126710&amp;publicationSubCategoryId=92</link>
</article>
<article>
<title>Ginamit na speedboat ng hostages narekober</title>
<author>Joy Cantos</author>
<date>
<month>June</month>
<day>01</day>
<year>2001</year>
</date>
<body>Narekober na ng mga elemento ng Phil. Navy ang isang speedboat na sinakyan ng mga bihag sa bisinidad ng Mapun island sa pagitan ng Cagayan de Tawi-Tawi at Sulu kamakalawa dakong alas-10 ng umaga. Ayon kay AFP spokesman Brig. Gen. Edilberto Adan na posibleng inabandona ng mga kidnaper ang nasabing speedboat matapos maubusan ng gasolina. Nabatid na nanghaharang na ng maliliit na mangingisda ang mga bandidong Abu Sayyaf at sinisipsip ng mga ito ang gasolina ng kanilang maliliit na bangka base na rin sa testimonya ng mga nakawalang na hostage na mangingisda. Narekober din ng militar ang ilang mga tag ng bag at mga personal na kagamitan sa nasabing isla. Samantala, tiniyak naman ni Adan na ligtas nilang mababawi ang mga biktima bagamat isa sa mga hostage na si Reghis Romero na umanoy may sakit sa puso ang nasa hindi magandang kalagayan. (Ulat ni Joy Cantos)</body>
<link>http://www.philstar.com/Article.aspx?articleId=126711&amp;publicationSubCategoryId=92</link>
</article>
<article>
<title>Alok ng MILF vs Sayyaf tinanggihan</title>
<author>Ely Saludar</author>
<date>
<month>June</month>
<day>01</day>
<year>2001</year>
</date>
<body>Salamat na lang! Ito ang tugon ng Malakanyang sa alok ng Moro Islamic Liberation Front (MILF) na tumulong sa militar-police rescue operations para pawalan ang 20 bihag laban sa bandidong Abu Sayyaf. Ayon kay Presidential spokesman Rigoberto Tiglao, hindi puwedeng tanggapin ng Palasyo ang offer ng MILF dahil ito ay isang insurgent group at ang Armed Forces of the Philippines (AFP) lamang ang &amp;quot;tanging lehitimo&amp;quot; na armadong grupo sa bansa. Magugunita na nag-alok si MILF chairman for political affairs Gadzali Jaafar na tutulong sa government troopers sa all out war laban sa Abu Sayyaf sa pagsabing gagawin nila ito hindi dahil sa reward kundi bilang goodwill sa peace initiatives sa kanila ng Arroyo administration. (Ulat ni Ely Saludar)</body>
<link>http://www.philstar.com/Article.aspx?articleId=126712&amp;publicationSubCategoryId=92</link>
</article>
<article>
<title>Janjalani napatay sa encounter</title>
<author>Joy Cantos, Lilia Tolentino at Rose Tamayo</author>
<date>
<month>June</month>
<day>03</day>
<year>2001</year>
</date>
<body>Napatay sa engkuwentro ang kapatid ng Abu Sayyaf founder habang malubha namang nasugatan si ASG spokesman Abu Sabaya sa patuloy na umaatikabong bakbakan sa pagitan ng tropa ng militar at suicidal team ng mga bandido sa Lamitan, Basilan. Sa kumpirmadong report ng military, si Khadaffy Janjalani na kapatid ng napaslang na ASG founder na si Abdurajak Janjalani, ay napatay sa loob ng Jose Torres Memorial Hospital makaraang tamaan ng bala sa iba&amp;acirc;€™t ibang bahagi ng katawan ng tumutugis na puwersa ng pamahalaan. Nauna rito, isa pang ASG lider na kinilalang si Commander Yusop Suleiman ang iniulat na napatay ng gov&amp;acirc;€™t troops. Nabatid na pinasok ng mga bandido ang Torres hospital at St. Peter Parish Church at nanghostage ng may 200 katao bandang ala-una ng madaling araw. Dito sila nasukol ng gov&amp;acirc;€™t troops at agad nagpaulan ng bala ang mga sundalo kung saan napuntirya si Janjalani habang si Sabaya ay grabeng nasugatan sa loob ng pinagtaguan nitong simbahan. Ang ground troops ng pamahalaan na nakikipaglaban sa Abu Sayyaf ay may back-up ng MG-520 attack helicopter ng Phil. Air Force. Sa Malakanyang, nagbigay na ng ultimatum si Pangulong Arroyo sa mga teroristang Abu Sayyaf na sumuko na at palayain ang kanilang mga bihag dahil kubkob na sila ng mga sundalo at wala na silang matatakbuhan. &amp;quot;Sa mga lider ng Abu Sayyaf, wala na kayong tatakbuhan kaya mabuti pa pawalan na ninyo ang mga kinidnap ninyo at sumurender na kayo. Isang bala na lang kayo,&amp;quot; pahayag ng Pangulo. Sinabi pa ng Pangulo na ang pagkamatay ni Khadaffy Janjalani na kapatid ng Abu Sayyaf founder ay isang malaking kawalan sa grupong bandido dahil ito ang itinuturing na haligi ng ASG. Samantala, nakatakdang iharap sa Pangulo ang apat na nailigtas na Palawan hostages. (Ulat nina Joy Cantos, Lilia Tolentino at Rose Tamayo)</body>
<link>http://www.philstar.com/Article.aspx?articleId=126713&amp;publicationSubCategoryId=92</link>
</article>
<article>
<title>4 hostages nasagip</title>
<author>Joy Cantos at Rose Tamayo</author>
<date>
<month>June</month>
<day>03</day>
<year>2001</year>
</date>
<body>Apat na hostages ang nasagip ng militar at dalawa pang tropa ng gobyerno ang napatay sa ikalawang araw na umaatikabong sagupaan sa pagitan ng tropa ng pamahalaan at bandidong ASG kaugnay ng misyong iligtas ang 20 kataong dinukot sa Dos Palmas beach resort sa Palawan sa isinagawang rescue operations sa Lamitan, Basilan kahapon. Kinilala ni AFP spokesman Brig. Gen. Edilberto Adan ang nasagip na sina Reghis Romero, dating may-ari ng Manila Times; Eldren Morales, security guard ng Dos Palmas resort; Ma. Riza Rodriguez Santos at ang 8-anyos na si RJ Recio. Si Morales ay tinamaan ng bala sa taynga sa palitan ng putok at nasa maayos nang kalagayan. Napatay naman ang isang opisyal ng ASG na kinilalang si Commander Yusop, isang sundalo at isa pang tauhan ng Civilian Armed Forces Geographical Unit (CAFGU). Umaabot na sa apat ang death toll habang 25 katao ang nasugatan sa panig ng tropa ng pamahalaan, samantala mahigit 50 miyembro ng mga bandido ang sugatan sa loob ng dalawang araw na labanan matapos matukoy ang kinaroroonan ng mga bandido. Dalawa pang sibilyan ang nasugatan na sina Addi Adali na tinamaan sa kaliwang hita at buntis na si Lolita Lualhati, 41, na nakunan ng mahagip ng bala sa kasagsagan ng putukan. Napag-alaman na sunud-sunod na pambobomba at pagpapaulan ng malalakas na kalibre ng mga armas ang pinakawalan ng militar sa kinaroroonan ng mga bandidong kidnaper matapos magpang-abot ang magkabilang panig sa bayan ng Lamitan, Basilan. Nagkagulo at nagtakbuhan ang mga bandido at sa puntong ito ay narekober ang mga bihag habang naghahanap na mapagkukublihan. Dahil sa pagkakaligtas sa ilang hostages ay malinaw na nasa Basilan ang mga binihag sa Dos Palmas resort at kasalukuyan nag nakaalerto ang mga sundalo sa posibleng pagtakas ng mga bandido. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=126714&amp;publicationSubCategoryId=92</link>
</article>
<article>
<title>Chronology ng hostage crisis</title>
<author></author>
<date>
<month>June</month>
<day>03</day>
<year>2001</year>
</date>
<body>Early 1990s: Itinatag ni Libyan-trained Islamic preacher Abdurajak Janjalani ang Abu Sayyaf (Bearer of the Sword) na binubuo ng mga radikal na kabataang Muslim. Sinunod ang fundamentalist ideology, nambomba ng mga simbahan at nangidnap ng Christian missionaries sa katimugan. January 12, 1995: Nasangkot ang Abu Sayyaf sa pakanang i-assassinate ang bumibisitang si Pope John Paul II. Isa sa umanoy foreign assassins ang naaresto sa Maynila at ipinatapon sa US. April 4, 1995: Sinalakay ng Abu Sayyaf rebels ang Christian southern town ng Ipil, at pumatay ng 53 katao at sinunog ang town center. December 18, 1998: Ang Abu Sayyaf founder na si Abdurajak Janjalani ay napatay sa pakikipaglaban sa security forces sa southern island ng Basilan. Pumalit sa kanya ang nakababatang kapatid na si Khadaffy Janjalani. April 23, 2000: Ni-raid ng Abu Sayyaf ang Malaysian diving resort ng Sipadan at tumakas tangay ang 10 Western tourists at 11 Asian resort workers. Ilang Western journalists na nagkokober sa hostage crisis at Filipino preachers na nagtangkang maging tagapamagitan ay dinukot din. August 27: Pinakawalan ang mga Western captives, matapos umanong magbayad ng malaking ransoms. August 28: Kinidnap ang American na si Jeffrey Schilling ng bumisita ito sa kampo ni Janjalani. September 9: Pinakawalan ng grupo ang European captives. September 16: Naglunsad si dating Pangulong Estrada ng military assault sa Jolo. Dalawa sa kinidnap na French journalists ang nakatakas habang nagsasagupaan. January 20, 2001: Napatalsik si Estrada at nagtake-over si Vice Pres. Gloria Macapagal-Arroyo at nangakong papanagutin ang Abu Sayyaf. April 12: Nailigtas ang US hostage na si Schilling at naiwan ang Filipino scuba diving instructor na si Roland Ullah sa kamay ng mga bandido. May 27: Nilusob ng Abu Sayyaf gunmen ang Dos Palmas resort sa Palawan at tinangay ang 20 bihag, kabilang ang tatlong Americans. June 1: Sumiklab ang unang sagupaan sa pagitan ng tropa ng pamahalaan at mga bandido. Dalawang sundalo ang napatay. June 2: Pangalawang araw ng bakbakan, napatay sa encounter ang ASG leader na si Khadaffy Janjalani at isang ASG Commander Yusop. Nailigtas ng military ang apat na Palawan hostages.</body>
<link>http://www.philstar.com/Article.aspx?articleId=126715&amp;publicationSubCategoryId=92</link>
</article>
<article>
<title>2 bihag pinugutan ng Abu Sayyaf, 19 hostages nasagip</title>
<author>Joy Cantos, Rose Tamayo at Ely Saludar</author>
<date>
<month>June</month>
<day>04</day>
<year>2001</year>
</date>
<body>LAMITAN, Basilan &amp;acirc;€“- Natagpuan kahapon ang naaagnas na mga bangkay ng dalawang hostages na kabilang sa 20 katao na dinukot sa Dos Palmas beach resort sa Palawan na kapwa pinugutan ng ulo ng bandidong Abu Sayyaf. Sa ulat na nakarating sa tanggapan ni Philippine National Police (PNP) Chief Director General Leandro Mendoza, ang dalawang bangkay na kapwa naaagnas ay nakilalang sina Sonny Dacquer, staff ng resort at security guard na si Armando Bayona na narekober ang bangkay sa isang masukal na bahagi ng kagubatan ng bayang ito. Ayon kay Sr./Insp. Aljid Omar Dalawis chief of police ng Lamitan, na natagpuan dakong alas 2:30 ng hapon ni Bgy. Councilor Ismael Bidong ang bangkay ng dalawang Palawan hostages. Pugot ang ulo ni Dacquer habang si Bayona naman ay may taga sa leeg at hinihinala na ang mga ito ay tatlong araw ng patay. Posibleng pinahirapan muna ng mga bandido ang mga biktima na nagagalit dahil sa kainitang isinasagawang hot pursuit operation ng mga militar. Samantala, labing-siyam pang hostages kabilang ang limang dinukot sa Dos Palmas beach resort sa Palawan ang nasagip ng militar sa pagpapatuloy ng search and rescue operations sa Lamitan, Basilan kahapon ng madaling araw. Sa pulong balitaan kahapon sa Camp Aguinaldo, kinilala ni AFP Spokesman Brig. Gen. Edilberto Adan ang karagdagan pang nailigtas na hostages mula sa Palawan na sina Teresa Guanzon, Luis Raul De Guzman Recio, Divine Recio, Letty Jao at Janice Ting Go. Inihayag din ni Adan na apat pang katao ang nasagip na kinabibilangan ng dalawang paring sina Fr. Louie Nacorda,kura paroko ng St.Peter Parish Church; assistant parish priest Fr. Rene Enriquez, Esperedion Gadla at Wilfredo Tagum na kabilang sa 200 katao na hinostage sa loob ng simbahan at Jose Torres Memorial Hospital ng mga bandidong Abu Sayyaf kamakalawa ng madaling araw. Kasabay nito, nabawi rin ng militar ang sampung mangingisda na tinangay ng Abu Sayyaf mula sa Cagayan De Tawi-tawi matapos agawin ang mga bangka ng mga ito nang masira at maubusan ng gasolina ang ginamit ng mga itong &amp;quot;kumpit&amp;quot; speedboat sa pagsalakay sa Dos Palmas resort . Nabatid kay Adan na narekober ang nasabing mga bihag simula kahapon ng madaling araw ilang oras matapos na makatakas sa tumutugis na tropa ng mga sundalo ang mga bandido na tumangay ng napakarami pang bilang ng mga hostages na ginawa nitong kalasag laban sa puwersa ng pamahalaan. Una rito nasagip kamakalawa ng militar ang apat na hostage sa Palawan na kinabibilangan ni Reghis Romero dating may-ari ng Manila Times; RJ Recio, 8; Maria Risa Rodriguez Santos at ang sugatang security guard ng Dos Palmas na si Eldren Morales. Samantala natakasan ng mga bandido ang kordon ng militar at tangay ang ilan pang Palawan hostages at humigit kumulang na 100 bihag na kinabibilangan ng mga doktor, nurses, kawani ng ospital at mga pasyente na siyang ginagamit bilang kalasag laban sa tumutugis na tropa ng pamahalaan. Sinisisi naman ni National Security Adviser Roilo Golez ang Radio Mindanao Network ang pagkatakas ng mga bandido dahil sa pagsasahimpapawid ng panayam kay ASG Spokesman Abu Sabaya. Si Golez ay nagbigay ng pahayag sa RMN kahapon ng umaga at sinermunan nito ang nasabing himpilan dahil sa pagsasahimpapawid kay Sabaya. Sa panig naman ng RMN ginagawa lang umano nito ang kanilang tungkulin na ibigay sa publiko ang tunay na pangyayari at hindi nila isinasa-himpapawid ang anumang hakbang na may kinalaman sa operasyon ng militar. Sa ulat na nakarating sa tanggapan ng National Disaster Coordinating Council na kasalukuyan ay umaabot na sa 110 pamilya o kabuuang 5,000 katao ang nagsilikas sa bayan ng Lamitan na naiipit sa sagupaan ng tropa ng militar at ng mga bandidong ASG. (Mga ulat nina Joy Cantos, Rose Tamayo at Ely Saludar)</body>
<link>http://www.philstar.com/Article.aspx?articleId=126716&amp;publicationSubCategoryId=92</link>
</article>
<article>
<title>NAIA pasasabugin ng mga terorista</title>
<author>Rey Arquiza</author>
<date>
<month>June</month>
<day>04</day>
<year>2001</year>
</date>
<body>Inilagay sa double red alert ang Ninoy Aquino International Airport (NAIA) matapos makatanggap ng intelligence reports na pasasabugin ito ng mga dayuhang terorista na sumisimpatiya sa bandidong Abu Sayyaf. Ayon kay NAIA General Manager Edgardo Manda, noong gabi pa ng Sabado ay inumpisahan na nilang dagdagan ang mga security measures katulad ng pagtatalaga ng lahat ng ibat-ibang ahensiya ng batas na siyang magsasagawa ng 24 oras na pagpapatrulya. Ipinag-utos ni Manda ang double red alert dalawang araw na ang nakakalipas matapos nitong matanggap ang intelligence report na mga dayuhan ang magsasagawa ng pagpapasabog sa paliparan. &amp;quot;Dati ay taga-rito lang sa bansa natin ang may balak na magpasabog ngayon ay manggagaling pa sa ibang bansa&amp;quot; pahayag ni Manda. Hindi umano hahayaan ni Manda na sila ay masorpresa tulad na nangyari sa Dos Palmas maging sa paglusob sa ospital at simbahan. Marami umanong sumasampatiya at sumusuportang taga-ibang bansa sa Abu Sayyaf partikular ang estado ng mga Muslim. Sa parte naman ni Immigration Commissioner Andrea Domingo nag-utos din ito sa kanyang mga ahente na maiging manmanan ang mga dumarating na pasahero mula sa estado ng mga Muslim. (Ulat ni Rey Arquiza)</body>
<link>http://www.philstar.com/Article.aspx?articleId=126717&amp;publicationSubCategoryId=92</link>
</article>
<article>
<title>19-M mag-aaral dadagsa ngayong pasukan</title>
<author>Danilo Garcia</author>
<date>
<month>June</month>
<day>04</day>
<year>2001</year>
</date>
<body>Sa kabila ng ibat-ibang problemang kinakaharap ng Department of Education, Culture and Sports (DECS) tulad ng kakapusan sa aklat, silid-aralan at mga guro ay tuloy na tuloy ngayong araw na ito sa pagpasok sa kani-kanilang paaralan ang humigit kumulang sa 19 milyong mag-aaral mula sa elementarya at high school na dadagsa ngayon. Sinabi ni Federation of Private Schools Administrators president Eleazardo Kasilag na ang dahilan ng pagtaas ng bilang ng mga mag-aaral ay dahil sa paglipat ng mga estudyante mula sa mga pribadong paaralan sa pampublikong paaralan dahil sa hirap ng buhay. Sinabi ni Kasilag na bumagsak umano ng 5 porsiyento ang enrollment rate sa mga pribadong paaralan. Marami naman umanong mga guro mula sa pribadong paaralan ang naglipatan sa pampubliko dahil sa mahusay umano ang patakaran ni Secretary Raul Roco sa mga guro na sasahod ng P9,000 kaysa P 7,500 lamang sa pribado. Inaasahan namang hindi muna mag-uumpisa ang klase sa ilang paaralan sa Mindanao partikular na sa Lanao Del Norte at Lanao Del Sur dahil sa kaguluhang nagaganap na engkuwentro sa pagitan ng militar at Abu Sayyaf. (Ulat ni Danilo Garcia)</body>
<link>http://www.philstar.com/Article.aspx?articleId=126718&amp;publicationSubCategoryId=92</link>
</article>
<article>
<title>22 katao ang hinatulan ng kamatayan noong Mayo</title>
<author>Doris Franche</author>
<date>
<month>June</month>
<day>04</day>
<year>2001</year>
</date>
<body>Dalawamput-dalawang katao kabilang ang isang babae ang nahatulan ng kamatayan noong nakalipas na buwan at sa kasalukuyan ay umaabot na sa 1,768 ang nasa death row, ayon kay Sen. Loren Legarda. Sa 22 ang 14 dito ay nahatulan sa kasong panghahalay, ang anim ay sa kasong pagpatay, isa naman ay kasong drug trafficking at ang isa ay kidnapping. Ilang sa mga nahatulan ng kamatayan ay isang lalaki na pumatay ng isang professor sa University of the Philippines College of Law sa Marikina City at isang bus driver naman ang nahulihan ng isang kilong shabu na nagkakahalaga ng P2-M. Sa nahatulan ng kamatayan dahil sa kasong rape, anim ang ama dito na humalay sa kanilang mga anak kaya umabot na sa 920 ang nasa death row sa kasong panghahalay. (Ulat ni Doris Franche)</body>
<link>http://www.philstar.com/Article.aspx?articleId=126719&amp;publicationSubCategoryId=92</link>
</article>
<article>
<title>&amp;quot;Hindi kami susuko&amp;quot; - Sayyaf</title>
<author>Joy Cantos/Lilia Tolentino</author>
<date>
<month>June</month>
<day>07</day>
<year>2001</year>
</date>
<body>Ano kami hilo, hindi kami susurender! Ito ang pagmamatigas na tinuran kahapon ni Abu Sabaya kaugnay ng patuloy na operasyon ng militar sa Basilan para durugin ang kanilang grupo at bawiin ang mga hostages. Sinabi ni Sabaya na kung talagang determinado ang pamahalaan para bigyang daan ang negosasyon sa pagpapalaya sa mga bihag ay dapat aniyang i-pullout o alisin sa Basilan ang tropa ng militar. Pinabulaanan din ni Sabaya na napaslang sa encounter ang kanilang lider na si Khadaffy Janjalani. &amp;quot;Kahit mawala ako o si Janjalani at maging si Commander Robot ay may lilitaw at lulutang pa rin na panibagong lider ng kanilang grupo,&amp;quot; ani Sabaya. Tiniyak naman ng Malakanyang na magdedeklara lamang ito ng state of emergency o martial law sa Basilan kung kinakailangan at hinihingi ng pagkakataon. (Ulat nina Joy Cantos/Lilia Tolentino)</body>
<link>http://www.philstar.com/Article.aspx?articleId=126720&amp;publicationSubCategoryId=92</link>
</article>
<article>
<title>FBI-trained negotiator, ipinadala ng PNP sa Basilan</title>
<author>Joy Cantos</author>
<date>
<month>June</month>
<day>07</day>
<year>2001</year>
</date>
<body>Nagpadala na rin kahapon ng emisaryo na nagpakadalubhasa pa sa Federal Bureau of Investigation (FBI) sa bansang Amerika ang Philippine National Police (PNP) sa Basilan para makipagnegosasyon sa mga bandidong Abu Sayyaf para sa pagpapalaya sa nalalabing mga bihag nito. Kinumpirma ni PNP chief director Gen. Leandro Mendoza ang pagpapadala sa FBI-trained negotiator na hindi kinilala at tinukoy lamang sa ranggo nitong colonel at isang dalubhasa sa &amp;quot;hostage management crisis.&amp;quot; Ayon kay Mendoza, ang hakbang ay may pakikipagkoordinasyon sa AFP. Tiwala naman si Mendoza na magiging matagumpay ang misyon ng bagong negosyador na ito. Una rito, itinalaga ng Malakanyang si William Castillo bilang tagapamagitan sa mga bandido para makipagnegosasyon sa kalayaan ng mga hostages ng walang ransom. (Ulat ni Joy Cantos)</body>
<link>http://www.philstar.com/Article.aspx?articleId=126721&amp;publicationSubCategoryId=92</link>
</article>
<article>
<title>Katrina Paula mas type pugutan ni Sabaya</title>
<author>Joy Cantos/ Rose Tamayo</author>
<date>
<month>June</month>
<day>07</day>
<year>2001</year>
</date>
<body>&amp;quot;Anong akala niya sa amin easy boys?&amp;quot; ito ang naging tugon kahapon ni Abu Sayyaf Group spokesman Abu Sabaya sa alok ng bold star na si Katrina Paula na paliligayahin ang mga bandido sa loob ng isang buwan kapalit ng pagpapalaya sa mga bihag nito. Sa pahayag ni Sabaya sa himpilan ng Radio Mindanao Network (RMN), sinabi nito na mas magaganda ang hawak nilang mga babaeng hostages na kinabibilangan ng mga doktor at nurses kung ikukumpara kay Katrina Paula. &amp;quot;Kung nakita nyo lang kung paano namin hinahawakan at inaalagaan ang aming mga babaeng bihag. Mas magaganda pa sila sa kanya (Katrina),&amp;quot; wika ni Sabaya. Wala umano siyang planong patulan ang alindog ng starlet at hindi siya interesado dito. Sinabi pa ni Sabaya na baka mapugutan lamang umano nila ng ulo si Katrina Paula kapag ipinilit nito ang kanyang balak. Gayunman, hindi direktang sinabi ni Sabaya kung may natitipuhan siya sa mga babaeng hostages. Nauna nang inialok ni Katrina ang kanyang sarili kay Sabaya na nagpahayag na handang isakripisyo ang kanyang katawan sukdulang pagpasasaan pa ni Sabaya para lamang sa kalayaan ng mga bihag. Kung matatandaan, noong kainitan ng Sulu hostage crisis kung saan may hawak ang Abu Sayyaf na 21 hostages kabilang ang 18 dayuhan sa Sipadan, Malaysia ay isa ring starlet na si Marinela Moran ang nag-alok ng isang linggong kaligayahan kay Sabaya kapalit ng kalayaan ng mga Sipadan hostages. Si Marinela ay tinanggihan rin ni Sabaya na nagsabi na ang gusto nito sa babae ay isang birhen hindi tulad nito. (Ulat nina Joy Cantos/ Rose Tamayo)</body>
<link>http://www.philstar.com/Article.aspx?articleId=126722&amp;publicationSubCategoryId=92</link>
</article>
<article>
<title>Appointees ni Gloria dadaan sa butas ng karayom</title>
<author>Doris Franche</author>
<date>
<month>June</month>
<day>07</day>
<year>2001</year>
</date>
<body>Dadaan sa butas ng karayom sa Commission on Appointments (CA) ang mga appointees ni Pangulong Arroyo. Ito ang naging pagbabanta ng mga oposisyong senador kung saan partikular na tinukoy ng mga ito si Justice Secretary Hernando Perez. Ayon sa mga senador, kailangan na ipakita ni Perez na kaya niya ang kanyang posisyon bilang kalihim ng DOJ lalu na kung may mga kontrobersiyal na kasong iniimbestigahan ang pamahalaan. Iginiit ng mga oposisyon senators na kadalasang nagpapa-&amp;quot;pogi points&amp;quot; lamang si Perez para makalusot sa CA. Hindi naman pabor dito si Sen. John Osme&amp;ntilde;a sa pagsabing hindi dapat gantihan ng mga bagong talagang senador na miyembro ng CA ang mga appointees ng Pangulo. Sinabi ni Osme&amp;ntilde;a na pinagbigyan din nilang makalusot sa CA ang mga itinalagang opisyal ni dating Pangulong Estrada bilang pagkilala noon sa administrasyon nito. Samantala,ipinagpaliban kahapon ng CA ang nominasyon ni dating Foreign Affairs Secretary Domingo Siazon bilang Philippine Ambassador to Japan matapos kuwestiyunin ni Sen. Serge Osme&amp;ntilde;a III na miyembro ng CA na hindi siya naabisuhan na kahapon gagawin ang opisyal na kumpirmasyon dito. (Ulat ni Doris Franche)</body>
<link>http://www.philstar.com/Article.aspx?articleId=126723&amp;publicationSubCategoryId=92</link>
</article>
<article>
<title>Klasipikasyon ng krimen ipinanukala</title>
<author>Malou Rongalerios</author>
<date>
<month>June</month>
<day>07</day>
<year>2001</year>
</date>
<body>Iminungkahi kahapon ni Bohol Rep. Ernesto Herrera na magkaroon ng klasipikasyon ng napakaraming krimen sa bansa at ihiwalay ang national sa mga local offenses. Ayon kay Herrera, ito lamang ang paraan upang mapabilis ang pagresolba sa napakaraming kaso na nakatambak sa ibat ibang hukuman. Ang mga kasong katulad ng kidnapping-for-ransom at large-scale drug trafficking ay maaari umanong tawaging national crimes at hahawakan ng National Bureau of Investigaton (NBI). Samantalang ang mga kaso naman umanong katulad ng pagpatay at pagnanakaw ay ituturing na local crimes at hahawakan ng lokal na sangay ng pulisya. &amp;quot;Sa United States, may mga krimen na ang classification ay federal offenses at hinahawakan ng Federal Bureau of Investigation,&amp;quot; ani Herrera. Maaari rin umanong isama sa national crimes ang mga karumal-dumal na krimen na nasa ilalim ng Death Penalty Law. Kung magiging batas umano ang classification ng ibat ibang krimen, ay hindi basta-basta mapapakialaman ang imbestigasyon ng kaso. &amp;quot;Kung mga officers of the law ang suspected sulprits, hindi nila makakamit ang kanilang impluwensiya dahil ibang ahensiya ang hahawak ng imbestigasyon. Subalit nilinaw din ni Herrera na magiging posible lamang ang kanilang panukala sa sandaling maipatupad na ang modernization program at pagpapalawak ng NBI. (Ulat ni Malou Rongalerios)</body>
<link>http://www.philstar.com/Article.aspx?articleId=126724&amp;publicationSubCategoryId=92</link>
</article>
<article>
<title>Search and rescue sa nawawalang US Navy</title>
<author>Joy Cantos/Ely Saludar</author>
<date>
<month>June</month>
<day>07</day>
<year>2001</year>
</date>
<body>Patuloy ang isinasagawang search and rescue operations ng mga elemento ng militar para hanapin ang nawawalang US Navy personnel na pinangangambahang kinidnap ng mga rebeldeng New Peoples Army (NPA) matapos harangin ng mga armadong lalaki ang grupo nito kamakalawa sa kagubatan ng Mt. Pinatubo, Zambales. Ang paghahanap ay kasabay ng utos ni Pangulong Arroyo na hanapin ang American serviceman na si Navy Lt. Scott Alan Washburn na kabilang sa RP-US Carat 2001 joint military exercise sa ilalim ng Visiting Forces Agreement (VFA). Si Washburn ay kasama ng apat pang kasamahang Amerikanong sundalo ng harangin at harassin ng 10 armadong lalaki na may mga kasamang katutubong Ita dakong ala-una ng hapon kamakalawa sa Mt. Pinatubo. Matapos na magpaputok ay kinumpiska ng mga armadong lalaki ang dalawang M16 rifle at dalawang kalibre .45 baril ng mga dayuhang sundalo. Base sa report, kasamang hinarass ang apat na miyembro ng Phil. Navy Force na nagsisilbing escorts ng limang mga Amerikanong sundalo at dinisarmahan ang mga ito bunsod para magtatakbo si Washburn at tuluyan nang hindi makabalik. Sinabi naman ni Major Gen. Ernesto Carolina, commanding general ng 7th Infantry Division ng Army na maaaring nawala lamang si Washburn sa kagubatan dahil hindi nito kabisado ang pasikut-sikot sa lugar dahil kung kinidnap umano ito ay dapat tinangay silang lahat pero nakabalik pa ang apat sa mga kasama nito. (Ulat nina Joy Cantos/Ely Saludar)</body>
<link>http://www.philstar.com/Article.aspx?articleId=126725&amp;publicationSubCategoryId=92</link>
</article>
<article>
<title>State of emergency vs Sayyaf</title>
<author>Joy Cantos at Lilia Tolentino</author>
<date>
<month>June</month>
<day>05</day>
<year>2001</year>
</date>
<body>Nais ng militar na magdeklara ng state of emergency si Pangulong Arroyo sa Mindanao para epektibong malabanan ang mga bandidong Abu Sayyaf. Sa isang press conference, sinabi ni Armed Forces of the Philippines (AFP) spokesman, Brig. Gen. Edilberto Adan na maraming sibilyang supporter ang bandidong grupo kaya nahihirapan ang militar na labanan ito. Sinabi niya na magiging labag sa batas kung darakpin ang mga sibilyang pinaghihinalaang supporters ng Abu Sayyaf pero ito&amp;acirc;€™y magagawa kung magdedeklara ng state of emergency sa rehiyon. Ayon kay Adan, malaki ang posibilidad na sinusuportahan ng mga rebeldeng Moro Islamic Liberation Front (MILF) ang mga bandido sa pamamagitan ng &amp;quot;logistics support&amp;quot; tulad ng mga armas na pandigma at mga bala. &amp;quot;We have no state of emergency. We have no martial law in Basilan or any part of the Philippines which, if it was done, perhaps make things easier,&amp;quot; wika ni Adan. Sa ibang mga bansa na may problema rin sa armadong grupong kalaban ng estado ay napilitan ang kanilang mga lider na magdeklara ng state of emergeny para parusahan rin ang mga supporter na nagbibigay ng lakas sa mga terorista na pinakamabisang paraan para supilin ang mapaminsalang aktibidades ng mga ito na lumulumpo sa ekonomiya, paliwanag ni Adan. Maari rin aniya ang pagpapairal ng national ID system para makasiguro sa tunay na pagkatao ng mga naninirahan sa mga komunidad na pinagkakanlungan ng mga bandido at matukoy kung sinu-sinong sibilyan ang sumusuporta sa mga kalaban ng gobyerno. &amp;quot;How do you define the terrorist&amp;acirc;€™s relative giving him food, hiding his rifle, giving him shelter? He gives the guerillas strength. Is he innocent? It&amp;acirc;€™s something for the nation to discuss,&amp;quot; ani Adan. Sa kabila nito, nasa hurisdiksyon na ng Pangulo kung ano ang nararapat nitong maging hakbang laban sa grupong Abu Sayyaf. &amp;quot;We&amp;acirc;€™re not giving recommendation to the administration. Again this is something beyond the military, this is a political decision that needs to be discussed at a higher level,&amp;quot; wika ni Adan. Samantala, pinag-aaralan pa ng Malakanyang ang panukalang pagdedeklara ng state of emergency. Nakikipagkonsultasyon na ang Pangulo sa lahat ng kinauukulang opisyal ng pamahalaan para mapagpasyahan ang rekomendasyong ito. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=126726&amp;publicationSubCategoryId=92</link>
</article>
<article>
<title>13 nanalong senador ipoproklama ngayon</title>
<author>Jhay Mejias</author>
<date>
<month>June</month>
<day>05</day>
<year>2001</year>
</date>
<body>Nakatakdang iproklama ngayong araw na ito ang 13 nagwaging senador sa katatapos na halalan matapos magpasya ang National Board of Canvassers kahit hindi pa nakukumpleto ang bilangan sa natitirang isang certificate of canvass mula sa lalawigan ng Lanao del Sur. Ayon kay Comelec Commissioner Resurrecion Borra, gagawin ang proklamasyon sa Westin Philippine Plaza Hotel sa PICC complex dakong alas-2:30 ngayong hapon. Sa pinakahuling audited tabulation result ng Comelec nanalo sina Noli de Castro, Juan Flavier, Serge Osme&amp;ntilde;a, Ramon Magsaysay Jr., Joker Arroyo, Manuel Villar, Francis Pangilinan, Edgardo Angara, Panfilo Lacson, Loi Ejercito, Ralph Recto at Gregorio Honasan. Sa sandaling matapos ang proklamasyon sa mga nanalong senador ay agad na isusunod ang party-list. Sa pinakahuling tabulation, nangunguna pa rin ang Bayan Muna na sinundan ng MAD at APEC. Gumastos ang Comelec ng kabuuang P2.448-M sa pagrenta sa PICC sa upang P144 bawat araw. (Ulat ni Jhay Mejias)</body>
<link>http://www.philstar.com/Article.aspx?articleId=126727&amp;publicationSubCategoryId=92</link>
</article>
<article>
<title>TRO sa proklamasyon ng 13 senador, inihain</title>
<author>Andi Garcia</author>
<date>
<month>June</month>
<day>05</day>
<year>2001</year>
</date>
<body>Naghain kahapon ng petisyon sa Manila Regional Trial Court ang isang partidong pulitikal upang pigilan ang nakatakdang proclamation ng Commission on Election sa top 13 senatorial candidates. Ayon kay Atty. Rodolfo Pajo, legal counsel ng Isang Bansa Isang Diwa na may legal na basehan para magpalabas ng temporary restraining order ang korte na pigilin ang proclamation ng Comelec. Nabatid pa na ituloy man ng National Board of Canvasser ang pagdedeklara ng mga nagwaging kandidato sa pagka senador ay maituturing din itong null and void, dahil ang proseso ng election ay iligal at nababahiran ng iregularidad mula sa simula, paliwanag pa ni Atty. Pajo dahil ito ay labag sa Constitution batay sa probisyong: &amp;quot;no one can be deprive of his rights, lives and properties without due process&amp;quot;. Sinabi naman ni Eddie Gil standards bearer ng Isang Bansa... na naniniwala siyang kakatigan sila ng Comelec dahil sa simula pa lamang ay alam na nila na mayroon nang nakahaing mga reklamo at demanda kaugnay sa nakaraang senatorial election na humihiling na ideklara itong failure of election at pagpapatigil sa ginagawang canvassing sa Philippine International Convention Center. &amp;quot;Alam ni Comelec chairman Alfredo Benipayo itong kasong ito kaya hindi siya (Benipayo) nag-proklama noong nakaraang Biyernes&amp;quot;, ani Gil. Ito umano ang dahilan kung kaya hindi siya kasama sa mga sinampahan ng kaso ng Partidong Isang Bansa Isang Diwa ngunit idedemanda siya kung itutuloy ang pagpoproklama. Sinasabing maituturing na ground for disqualification ang proclamation dahil ang election ay nagkaroon ng ilegal na proseso. (Ulat ni Andi Garcia)</body>
<link>http://www.philstar.com/Article.aspx?articleId=126728&amp;publicationSubCategoryId=92</link>
</article>
<article>
<title>Pangulo nanawagan</title>
<author>Lilia Tolentino/Ely Saludar</author>
<date>
<month>June</month>
<day>05</day>
<year>2001</year>
</date>
<body>Nanawagan ang Pangulo sa mamamayan na huwag munang gumawa ng mga pagbatikos sa militar kasunod ng pagkaka-alpas ng grupong Abu Sayyaf sa mga nakaabang na sundalo sa Lamitan, Basilan. Ayon kay Presidential spokesman Rigoberto Tiglao, talagang mahirap ang kalagayan ng mga sundalo dahil ang tinitiyak nila ay ang kaligtasan ng mga bihag habang sila ay tumatakas. Mahirap habulin at tugisin ang mga bandido na ang ginagawang pananggalang ay ang mga hostages nito. Ginagamit umano ng mga bandido ang mga bihag na human shield para hindi sila mabaril ng mga sundalo kaya nahihirapan ang military at pulisya. Kasabay nito ay nanawagan din ang Pangulo sa publiko na ipagluksa ang mga namatay na sundalo kaugnay ng isinasagawang operasyon ng military laban sa bandidong Abu Sayyaf. Naglaan ang Pangulo ng pondo para sa mga namatay at nasugatang sundalo. Makakatanggap ang pamilya ng sundalong namatay ng P100,000 samantala P50,000 sa malubhang nasugatan at P25,000 sa bahagyang nasugatan sa pakikipaglaban sa ASG. Bibigyan din nito ng tulong para maipagamot ang mga sibilyan na nasugatan sa nasabing military operation. Muling ipinakita ng mga sundalo ang kanilang pagiging propesyunal dahil kung tutuusin ay maaaring pulbusin na nito ang gusaling pinagtaguan ng Abu Sayyaf sa Lamitan pero nanaig pa rin ang prayoridad sa kaligtasan ng mga bihag, pahayag ni Tiglao. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=126729&amp;publicationSubCategoryId=92</link>
</article>
<article>
<title>Lacson itinurong utak sa Dacer-Corbito</title>
<author>Joy Cantos/Rudy Andal/Ellen Fernando</author>
<date>
<month>June</month>
<day>05</day>
<year>2001</year>
</date>
<body>Si dating PNP chief Panfilo Lacson at dalawa pa nitong tauhan ang itinuturong umanoy utak sa pagdukot at pagpatay sa PR man na si Salvador &amp;quot;Bubby&amp;quot; Dacer at driver nitong si Emmanuel Corbito makaraang bumagsak sa kamay ng pinagsanib na operatiba ng PNP-Intelligence Group at Southern Police District ang isang police colonel na kabilang sa mga pangunahing suspek sa Dacer-Corbito sa isinagawang operasyon sa Pasay City kahapon. Sa joint press conference sa Camp Crame, iprinisinta nina DILG Secretary Joey Lina, Justice Secretary Hernando Perez at PNP Chief, director Gen. Leandro Mendoza ang nahuling suspek na si P/Supt. Glenn Dumlao, dating Special Projects chief ng binuwag na Presidential Anti-Organized Crime Task Force. Naaresto si Dumlao sa bisa ng warrant of arrest dakong alas-8:30 ng umaga sa Victory Liner terminal sa lungsod ng Pasay habang pasakay ng bus patungong Baguio City. Inamin ni Dumlao na siya ang namuno sa pagmonitor sa pagdukot at pagpatay kina Dacer at Corbito noong Nob. 24, 2000 saka sinunog ang mga ito sa Indang, Cavite. Itinuro ni Dumlao si Lacson na umanoy isa sa mga mastermind kasama sina PAOCTF-Luzon chief Cesar Mancao at Sr. Supt. Michael Ray Aquino. Nakatakda namang sampahan ng two counts of murder ng National Bureau of Investigation (NBI) si Lacson at dalawa nitong tauhan pero sinabi ni NBI director Reynaldo Wycoco na hindi pa nila madadakip ang tatlo kahit nagsumite na sila ng &amp;quot;supplementary charge&amp;quot; laban sa mga ito. Sa oras na pormal na nilang maiakyat ang kaso sa korte ay maghihintay na lamang sila ng warrant of arrest para sa pagdakip sa tatlong nabanggit. (Ulat nina Joy Cantos/Rudy Andal/Ellen Fernando)</body>
<link>http://www.philstar.com/Article.aspx?articleId=126730&amp;publicationSubCategoryId=92</link>
</article>
<article>
<title>2 DECS Regional Directors, 2 principals sinuspinde ni Roco</title>
<author>Danilo Garcia</author>
<date>
<month>June</month>
<day>05</day>
<year>2001</year>
</date>
<body>Sinuspinde kahapon ni Education Secretary Raul Roco ang dalawang Regional Directors at dalawa pang principal ng kagawaran dahil sa tahasang pagtanggi ng mga itong sumunod sa ipinag-utos niyang pagpapahinto sa pagsingil sa mga mag-aaral ng ibat ibang bayarin ngayong pasukan. Nakilala ang mga nasuspinde na sina Belen Magsino, Regional Director ng Region IV at Victorino Tirol, ng Region VI. Hindi naman nabanggit ang pangalan ng dalawang principal na buhat rin sa dalawang rehiyon dahil sa magiging desentralisado ang pagsususpinde sa mga ito na maaring ipag-utos ng Asst. Regional Directors. Ang kautusan ay matapos na makatanggap ng mga ulat buhat sa mga magulang si Roco sa patuloy na puwersahang paniningil sa mga paaralan sa dalawang rehiyon ng PTA fees, Boy at Girl Scout, Anti Tuberculosis fee, Red Cross at school paper fee. Naringgan naman ni Roco si Magsino sa isang radyo na naghahamon pa sa mga magulang na isumbong siya sa kalihim kaya naging mabilis ang pagsuspinde sa kanya. Naging maayos naman sa pangkalahatan ang unang araw ng klase sa buong bansa kung saan naglibot si Roco sa apat na paaralang elementarya sa Metro Manila. Unang tinungo nito ang Fairview Elementary School at North Avenue Elementary School sa Quezon City; sumunod ang Paaralang Aurora A. Quezon sa Malate, Manila at ang Timoteo Paez Elementary School sa Pasay City. Inulan ng sari-saring reklamo si Roco sa mga magulang dahil sa patuloy na paniningil partikular na ang PTA fee na agad na iginiit ng kalihim na i-refund. (Ulat ni Danilo Garcia)</body>
<link>http://www.philstar.com/Article.aspx?articleId=126731&amp;publicationSubCategoryId=92</link>
</article>
<article>
<title>Hostages tinalian ng Abu Sayyaf</title>
<author>Joy Cantos</author>
<date>
<month>June</month>
<day>05</day>
<year>2001</year>
</date>
<body>Tinalian para makasigurong hindi makakatakas ng mga bandidong Abu Sayyaf ang nalalabing hostages kabilang ang siyam pang dinukot sa Dos Palmas resort sa Palawan kasama ang hindi pa mabatid na bilang ng mga doktor, nurses at pasyente na kinuha naman sa isang ospital sa bayan ng Lamitan, Basilan. Ayon kay AFP spokesman Brig. Gen. Edilberto Adan, sigurista ang mga bandido matapos na talian ang mga bihag at bitbitin sa pagtakas. Base sa salaysay ng ilang nakatakas na mga bihag, simula pa lamang ng bihagin ang mga nasa Dos Palmas ay mahigpit na ang pagbabantay ng mga Sayyaf sa tatlong Amerikanong turista na kinabibilangan ng mag-asawang misyonaryo na sina Martin at Gracia Burnham at Guillermo Sobero. Kabilang pa sa nalalabing Palawan hostages na hawak ng mga bandido sina Luis Bautista, Lalaine Chua, Kimberly Jao, Angie Montealegre, Francis Ganzon at Maria Fe Rosadeno. Sa pinakahuling ulat ng militar, sinabi ni Adan na maliban sa siyam pang Palawan hostages ay 11 staff ng Jose Torres Memorial Hospital ang tangay ng mga ito matapos abandonahin ang iba pang bihag bunga ng kawalan ng ipapakain sa mga ito. Ipinatupad na ng militar ang mahigpit na pagbabantay sa mga daungan ng Basilan na hinihinalang daraanan ng mga Sayyaf na posibleng tumakas sa &amp;quot;military blockade.&amp;quot; Base sa report, binabalak ng mga bandido na pumuslit ng Basilan dahil sa pagdagsa ng mga sundalo dito at magtungo sa Sulu para sa kabundukan naman itago ang mga bihag nito. Patuloy ang isinasagawang operasyon ng military para mabawi ang mga hostage. Maliban sa 100 armadong puwersa ng Sayyaf ay tinatayang karagdagan pang mahigit 100 armadong grupo na hinihinalang mula sa mga rebeldeng MILF na umanoy tumutulong sa pakikipagbakbakan ng mga bandidong ASG. Samantala sa kabila ng pahayag ni Pangulong Arroyo at ng iba pang opisyal ng militar na nasawi sa kasagsagan ng labanan si ASG leader Khadaffy Janjalani, sinabi ni Adan na magpahanggang ngayon ay hindi pa rin makumpirma ang ulat. &amp;quot;Walang narecover na body ni Janjalani, kailangang makita muna ang kanyang bangkay bago natin ideklarang patay na siya mahirap na baka bahagi ito ng propaganda ng Abu Sayyaf,&amp;quot; sabi ni Adan. (Ulat ni Joy Cantos)</body>
<link>http://www.philstar.com/Article.aspx?articleId=126732&amp;publicationSubCategoryId=92</link>
</article>
<article>
<title>Military sinisi</title>
<author>Rose Tamayo</author>
<date>
<month>June</month>
<day>05</day>
<year>2001</year>
</date>
<body>Sinisisi ng mga galit na residente at opisyal sa Basilan ang umanoy kapalpakan at kapabayaan ng militar kaya nakatakas at nakatangay ng panibagong mga biktima ang mga bandidong Abu Sayyaf. Ayon sa mga paring sina Fr. Loi Nacorda at Martin Jumaod, ang ginawang pambobomba ng MG-helicopter at APC tanks ng militar ay lubusang ikinasira ng St. Peter church, Jose Torres hospital at mga kabahayan sa Lamitan. Imbes na ang mga bandidong ASG umano ang patamaan ng mga ito ng bomba ay ang simbahan at mga residente nila ang binomba. Samantala, umaabot na sa tinatayang 800 mga residente ang inilikas sa evacuation centers sa Basilan. Kahapon ay dumating dito ang mga pagkain, gamot, kulambo, kumot at iba pang relief goods para sa naapektuhang mga residente. Isang grupo ng mga psychologists at psychotherapists ang tutulong din sa mga residente para sa counselling at makarekober sa dinanas na trauma dulot ng nasabing labanan. Nangako naman si Pangulong Arroyo na ipaaayos ang simbahan na natadtad ng mga bala bunga ng military operations. (Ulat ni Rose Tamayo)</body>
<link>http://www.philstar.com/Article.aspx?articleId=126733&amp;publicationSubCategoryId=92</link>
</article>
<article>
<title>P10-M ransom bawat bihag hingi ng Sayyaf</title>
<author>Joy Cantos</author>
<date>
<month>June</month>
<day>06</day>
<year>2001</year>
</date>
<body>Sampung milyong pisong halaga ng ransom sa bawat bihag ang hinihingi umano ng mga bandidong Abu Sayyaf kapalit ng pagpapalaya sa nalalabing hostages kabilang ang siyam na dinukot nito sa Dos Palmas resort sa Palawan. Sa nakarating na ulat kahapon sa Armed Forces of the Philippines, sinabi ni AFP spokesman Brig. Gen. Edilberto Adan na ang P10M ransom demand ng mga bandido ang lumitaw sa ginagawang pakikipag-negosasyon ng itinalagang tagapamagitan ng pamahalaan sa mga bandido. Nauna nang napaulat na nagbayad ng P25 milyong ransom money ang construction magnate at dating may-ari ng Manila Times na si Reghis Romero kapalit ng kalayaan nito at ng isa pang bihag na si Maria Rizza Santos. Ang dalawa ay kapwa nasagip ng militar matapos abandonahin ng nagsitakas na mga bandido. Ayon sa militar, wala pa silang natatanggap na impormasyon sa umanoy pagbabayad na ito ng ransom na ginawa sa pamamagitan ng bank-to-bank ni Romero. Pero itinanggi ito ng pamilya ni Romero. Nilinaw ni Adan na ang negosyador ay pinadala ng gobyerno para kumbinsihin ang grupo na sumuko at pakawalan ang mga bihag at hindi tatalakay sa usapin tungkol sa ransom para sa mga hostage. Nabatid sa hindi pa makumpirmang mga report na nakikipag-negosasyon ang Abu Sayyaf sa bawat pamilya ng mga bihag lalo na iyong mga kinuha sa Palawan at humihingi ng P10 million bawat isa. Ang natitirang Palawan captives ay kinabibilangan ng tatlong Americans na sina Gracia at Martin Burnham, Guillermo Sobero at sina Luis Bautista, Lalaine Chua, Kimbery Jao, Angie Montealegre, Francis Ganzon at Maria Fe Rosadeno, habang ang mga tinangay mula sa Lamitan ay ginamit bilang pananggalang sa pagtakas. (Ulat ni Joy Cantos)</body>
<link>http://www.philstar.com/Article.aspx?articleId=126734&amp;publicationSubCategoryId=92</link>
</article>
<article>
<title>Pinay domestic helper pinugutan sa Saudi</title>
<author>Rey Arquiza</author>
<date>
<month>June</month>
<day>06</day>
<year>2001</year>
</date>
<body>Isang Pinay domestic helper ang pinugutan sa Jeddah, Saudi Arabia noong nakaraang June 1 dahil sa umanoy pagpatay sa kanyang among Arabo na nagtangkang humalay sa kanya. Sa pahayag ng 22 Filipino contract workers na bumalik ng bansa kamakalawa ng gabi, napatay sa saksak ng domestic helper na si Edan Tejano, 28, tubong Nueva Ecija ang kanyang Arab employer matapos siyang pagtangkaang gahasain. Matapos ang insidente ay tumakbo sa Overseas Welfare Administration Center sa Philippine Embassy compound sa Jeddah si Tejano na may dala umanong mga alahas at ipinagkatiwalang ipinatago sa isang runaway Filipino domestic helper na nasa center na kinilalang si Aireen Maso, 30, ng Cubao, Quezon City. Pero nadiskubre ng Saudi police na nasa OWWA center si Tejano nang isang Arabong babae na pinagbentahan ni Maso ng mga alahas ay nagreport sa pulisya na nakaw ang mga alahas. Isang raid ang ginawa ng pulisya sa OWWA center at naaresto sina Tejano at Maso. Pinutol ang mga kamay ni Maso dahil sa umanoy pagiging kasabwat sa krimen at kasalukuyang nakakulong. Napag-alaman na lahat ng umuwing Filipino domestic helpers ay runaway at nanuluyan sa center. Minamaltrato umano sila ng kanilang mga Arab employers at hindi pinasusuweldo. Umalis sila ng Pilipinas ng walang pera, at umuwing walang laman ang mga bulsa. (Ulat ni Rey Arquiza)</body>
<link>http://www.philstar.com/Article.aspx?articleId=126735&amp;publicationSubCategoryId=92</link>
</article>
<article>
<title>2 int'l terrorists kasabwat ng Sayyaf sa kidnapping</title>
<author>Joy Cantos</author>
<date>
<month>June</month>
<day>06</day>
<year>2001</year>
</date>
<body>Isang Iranian at isang Lebanese ang hinihinalang kasabwat ng mga bandidong Abu Sayyaf sa naganap na pagdukot sa 20 hostages sa Dos Palmas resort sa Palawan. Kinilala ni AFP spokesman Brig. Gen. Edilberto Adan ang mga Arab nationals na sina Iranian Banerol Naghsh Mansour at Lebanese Bouldhourjian Nazared na naka-book sa cottage no.9 at no.10 sa Dos Palmas simula pa noong Mayo 24 hanggang sa maganap ang pagdukot noong Mayo 27. Lumilitaw sa imbestigasyon na puwersahang sinira ng mga kidnappers ang lahat ng bay cottages na kinaroroonan ng mga hinostage na biktima pero kahina-hinalang hindi ginalaw ang tinutuluyan ng dalawa. Base rin sa intelligence report na nakalap ni PNP chief director Gen. Leandro Mendoza noong Mayo 26, isang araw bago naganap ang Palawan kidnapping ay nag-checkout ang dalawa sa Dos Palmas pero hindi dumaan sa airport at umupa ng pump boat at dalawang beses nagpaikot-ikot sa bisinidad ng resort. Nabatid na may nakakita sa dalawang suspek na kausap ng mga lokal na Muslim na hinihinalang mga Abu Sayyaf kung saan ay posibleng ipinabatid na ng mga ito ang kinaroroonan ng mga &amp;quot;potential target&amp;quot; na kikidnapin. Napag-alaman pa na nauna nang inalam ng mga banyaga sa mga staff ng hotel kung sinu-sino ang bisita ng resort na anilay lubhang napakaganda kaya dinarayo ng kilala at mayayamang tao, mga turista at mga negosyante. Natagpuan sa cottage na tinuluyan ng dalawa ang napakaraming cellphone cards. Gumagawa na ng hakbang ang mga kinauukulang ahensiya ng pamahalaan para madakip ang mga ito at beripikahin kung gaano kalalim ang suspetsang mga miyembro ng international terrorist organizations ang dalawang banyaga. (Ulat ni Joy Cantos)</body>
<link>http://www.philstar.com/Article.aspx?articleId=126736&amp;publicationSubCategoryId=92</link>
</article>
<article>
<title>Upakan ng AFP vs Sayyaf patuloy; 3 sundalo todas</title>
<author>Joy Cantos/Ely Saludar</author>
<date>
<month>June</month>
<day>06</day>
<year>2001</year>
</date>
<body>Tatlo pang sundalo ang nalagas sa hanay ng tropa ng militar makaraang muling maka-engkuwentro ang isang pulutong ng mga bandidong Abu Sayyaf Group (ASG) sa kagubatan ng Tuburan, Basilan kahapon. Sa pahayag ni AFP spokesman Brig. Gen. Edilberto Adan, kinumpirma nito na muling nagsanib ang puwersa ng mga Abu Sayyaf na lumusob sa Lamitan at sa Mt. Sinangcapan, Basilan sa bayan ng Tuburan, ang orihinal na pinagkukutaan ng mga Sayyaf. Nabatid na natunton ng mga elemento ng 32nd Infantry Batallion at 55th Infantry Battalion ng Phil. Army bandang alas-4:30 ng umaga ang mga bandido matapos suyurin ng militar ang kagubatan ng Basilan. Nagkaroon ng running gunbattle na ikinasawi ng tatlong di pa nakikilalang mga sundalo. Ayon kay Adan, inaasahan na ng AFP ang pagbabalik ng mga Abu Sayyaf sa pinanggalingan nitong lugar dahil naroon ang mga itinanim nitong bunkers na maaari nitong gawing kublihan kapag sinalakay ng militar. Tiniyak ni Adan na hindi titigilan ng AFP ang mga Abu Sayyaf hanggang may natitirang mga bandido sa Basilan. Hinihintay pa rin ng militar ang desisyon ng gobyerno hinggil sa pagpapairal ng state of emergency. Gayunman, binawi ng militar ang report na may namatay sa kanilang hanay. Nakatakda namang magsagawa ng pagbalasa ang AFP sa field commanders nito sa Mindanao na tumutugis sa Abu Sayyaf, pero nilinaw na hindi umano ito nangangahulugan na sumablay o pumalpak ang nasabing mga commander sa paghabol sa mga bandido. Wala namang balak ang Malakanyang na humingi ng dagdag na budget sa operasyon ng military laban sa Sayyaf. Sapat pa umano ang pondo ng military at hindi pa naman lumalampas sa regular na budget ng AFP. (Ulat nina Joy Cantos/Ely Saludar)</body>
<link>http://www.philstar.com/Article.aspx?articleId=126737&amp;publicationSubCategoryId=92</link>
</article>
<article>
<title>13 senador iprinoklama na</title>
<author>Andi Garcia</author>
<date>
<month>June</month>
<day>06</day>
<year>2001</year>
</date>
<body>Pormal nang tinanggap kahapon ng 13 bagong halal na mga senador ang kanilang certificate of proclamation bilang katibayan ng kanilang pagwawagi sa nakalipas na May 14 senatorial election sa ginanap na seremonya sa Westin Philippine Plaza kahapon. Sinaksihan ni Pangulong Arroyo ang ginawang proklamasyon na dinaluhan ng lahat ng nagwaging kandidato maliban kina Senator-elect Joker Arroyo at reelectionist Sen. Serge Osme&amp;Atilde;&amp;plusmn;a na hindi nakahabol sa ginawang paggagawad ng certificate of proclamation na ipinagkaloob ng Comelec. Nabatid na walang official ranking na ibinigay ang Comelec sa ginawang proclamation ngunit ibinase nila ang pagkapanalo ng 13 senador na nakakuha ng pinakamataas na boto batay sa kabuuang bilang na kanilang nalikom. Nilinaw ni Chairman Alfredo Benipayo na nanatiling nakabitin sa alanganin kung sino ang 13th senator-elect na magsisilbi lamang ng tatlong taon hanggat hindi nakukumpleto ang bilangan. (Ulat ni Andi Garcia)</body>
<link>http://www.philstar.com/Article.aspx?articleId=126738&amp;publicationSubCategoryId=92</link>
</article>
<article>
<title>3 sundalo pinugutan ng Sayyaf; bihag na kano nabaril</title>
<author>Joy Cantos, Rose Tamayo at Ely Saludar</author>
<date>
<month>June</month>
<day>07</day>
<year>2001</year>
</date>
<body>Ipinagyabang kahapon ni Abu Sayyaf Group spokesman Abu Sabaya na nakabihag sila ng tatlong sundalo matapos salakayin ng tropa ng militar ang Jose Torres Memorial Hospital sa Lamitan, Basilan pero nagtangkang lumaban ang mga ito kaya nila pinugutan. Sa nasabing sagupaan ay nabaril sa likod at nasa malubha umanong kalagayan ang Amerikanong bihag na si Martin Burnham habang nasa kainitan ng palitan ng putok sa pagitan ng militar at grupong Abu Sayyaf. Sa panayam ng lokal na himpilan ng RMN sa Zamboanga City, sinabi ni Sabaya na tinamaan ng bala ng M-79 si Martin ng magkaroon ng engkuwentro sa Mt. Sinangcapan, Tuburan, Basilan kamakailan. &amp;quot;Tinamaan sa likod si Mr. Burnham, sinugod kami ng mga sundalo kaya tinamaan siya.&amp;quot; Kasabay nito ay kinumpirma rin kahapon ni Sabaya na hindi dalawa kundi tatlong bihag ang kanilang pinugutan matapos mapaulat na isa pang Amerikanong bihag na si Guillermo Sobero ang kanilang pinugutan ng ulo. Sinabi ni Sabaya na ang tatlong hostages ay pinugutan bago pa man sila lumusob sa bayan ng Lamitan matapos na tangkain ng mga itong manlaban sa kanilang grupo. Magugunita na narekober ng militar ang dalawang pinugutang bihag na sina Sonny Dacquero, staff ng Dos Palmas at si Armando Bayona, security guard. Pinabulaanan din nito na may kakutsaba silang mga Arabo. &amp;quot;Tandaan ninyo na ang nilusob namin ay hindi Middle East, Pilipinas ito so kami ang nakakaalam dito.&amp;quot; Nauna nang hiniling ni Sabaya sa gobyerno sa pamamagitan din ng pagsasalita sa RMN na pakakawalan lamang umano nila ang kanilang mga bihag kung ibibigay ng pamahalaan sa kanila ang Jolo, Sulu, Basilan at Tawi-Tawi. Duda naman ang Malakanyang sa pahayag ni Sabaya na nasugatan ang isang Amerikanong bihag at ito'y inaalam pa ng mga awtordad. Magaling umano sa propaganda si Sabaya at hindi maaaring paniwalaan agad ang mga sinasabi nito. (Ulat nina Joy Cantos, Rose Tamayo at Ely Saludar)</body>
<link>http://www.philstar.com/Article.aspx?articleId=126739&amp;publicationSubCategoryId=92</link>
</article>
<article>
<title>Mga magulang na di-maipag-paaral ang anak ikukulong</title>
<author>Malou Rongalerios</author>
<date>
<month>June</month>
<day>07</day>
<year>2001</year>
</date>
<body>Dapat na ikulong o kaya ay pagmultahin ang mga magulang na hindi magpapaaral sa kanilang anak. Ito ang iminungkahi ni Bohol Rep. Ernesto Herrera kasabay ng paghikayat sa Kongreso na magpasa ng isang batas hinggil dito. Sinabi ni Herrera na ito lamang ang paraan upang mahikayat ang mga magulang na pag-aralin ang kanilang mga anak, mabawasan ang child labor at mawala ang illiteracy o kamangmangan. &amp;quot;Hindi na ngayon dapat ikatuwiran ang kahirapan dahil libre na ang elementary at high school education&amp;quot;, ani Herrera. Sinabi pa ni Herrera na katungkulan ng mga magulang na pag-aralin ang kanilang mga anak hanggang sa matapos nila ang kanilang basic education. Ayon na rin umano sa ulat ng Department of Education, Culture and Sports (DECS), 36 porsyento ng mga kabataang dapat ay nasa high school na at 5 porsyento ng mga elementary-aged na kabataan ang hindi nag-aaral. Samantala, 32 porsyento naman umano sa mga elementary students ang hindi nakakatapos ng pag-aaral at 29 na porsyento naman sa high school. Ang batas na magpaparusa sa mga magulang ay maaari umanong ibase sa batas sa Amerika, kung saan ikinukulong at pinagmumulta ang mga magulang na hindi regular na nakakadalo sa klase ang mga anak. Sa kasalukuyan, ay pinagsasabihan lamang umano ang mga magulang na hindi nakakatupad ng kanilang tungkulin. Sa ilalim ng panukala ni Herrera, ang DECS at ang Department of Interior and Local Government ang aatasang magpapatupad ng panukala kapag naging isang ganap na batas. Maari din umanong tumulong ang mga barangay officials at mga guro upang ma-monitor na sumusunod ang mga magulang. (Ulat ni Malou Rongalerios)</body>
<link>http://www.philstar.com/Article.aspx?articleId=126740&amp;publicationSubCategoryId=92</link>
</article>
<article>
<title>Rebelyon vs Honasan tuloy</title>
<author>Grace Amargo</author>
<date>
<month>June</month>
<day>07</day>
<year>2001</year>
</date>
<body>Tiniyak kahapon ng Department of Justice (DOJ) na hindi nito iuurong ang kasong rebelyon laban kay Senator-elect Gregorio &amp;quot;Gringo&amp;quot; Honasan sa kabila na naiproklama na ito. Ayon kay Justice Sec. Hernando Perez, kahit pa isa nang senador si Honasan at maaaring isa ito sa humarang sa kanya sa Commission on Appointments (CA) para maging lehitimong Cabinet member ay hindi siya natatakot na isulong ang kasong rebellion laban dito. &amp;quot;Trabaho lang naman ang ginagawa namin at kung may makita kaming bago at matibay na ebidensiya para ituloy ang kaso, bakit naman di namin ipupursige ang kaso,&amp;quot; wika ni Perez. Naniniwala si Perez na hindi pepersonalin ni Honasan ang kanilang isusulong na hustisya dahil trabaho lamang ang kanilang ginagawa. (Ulat ni Grace Amargo)</body>
<link>http://www.philstar.com/Article.aspx?articleId=126741&amp;publicationSubCategoryId=92</link>
</article>
<article>
<title>Hostages pupugutan na ng Sayyaf</title>
<author>Joy Cantos</author>
<date>
<month>June</month>
<day>08</day>
<year>2001</year>
</date>
<body>Nagbanta na si Abu Sayyaf leader Abu Sabaya na uumpisahan ang isa-isang pagpatay sa kanilang mga bihag kung babalewalain ng pamahalaan ang kanilang kahilingan na payagang makialam ang Malaysia sa negosasyon. Sa isang telephone call sa radio station DxRZ ng Radio Mindanao Network (RMN) News Zamboanga, nagpalabas ng 72-oras taning sa pamahalaan si Sabaya para tugunin ang kanilang demand na paratingin ang ex-Malaysian negotiators na si Senator Datuk Sairin Karno, Malaysian businessman Yusop Hamdan at Jamil Hassan. Magsisimula ang ultimatum ngayong alas-12 ng tanghali. Nagbabala si Sabaya na kapag hindi umano naibibigay ang kanilang kahilingan ay uunahin nilang pugutan ang tatlong Amerikanong bihag na kinabibilangan ng mag-asawang misyonaryo na sina Martin at Gracia Burnham at Guillermo Sobero. Napag-alaman na ang nasabing Malaysians ay gumanap ng mahalagang papel sa Sipadan hostage crisis noong Abril 23, 2000 matapos bihagin ng mga bandidong Abu Sayyaf ang 22 katao. &amp;quot;We are giving the government until 12:00 noon today or we start cutting the ribbon,&amp;quot; mariing banta ni Sabaya. Binalaan naman ni AFP spokesman Brig. Gen. Edilberto Adan si Sabaya na huwag magkakamaling saktan o paslangin ang mga bihag dahil isang paglabag sa Islam na relihiyon ng mga Muslim ang pananakit ng mga inosenteng sibilyan. Sinabi ni Adan na kailangang makipag-usap si Sabaya sa lalong madaling panahon sa itinalagang negosyador ng pamahalaan. Kasalukuyan nilang kinokontak si Sabaya matapos putulin ng Abu Sayyaf ang linya ng kanilang komunikasyon sa negosyador. Tahasan namang sinabi ni Sabaya sa RMN na wala umano siyang planong makipag-usap sa emisaryo ng gobyerno na si William Castillo. &amp;quot;Ayokong makipag-usap kay Castillo dahil parang hindi seryoso ang gobyerno. Hindi seryoso ang gobyerno, eh di ituloy natin ang laban!&amp;quot; wika ni Sabaya. (Ulat ni Joy Cantos)</body>
<link>http://www.philstar.com/Article.aspx?articleId=126742&amp;publicationSubCategoryId=92</link>
</article>
<article>
<title>Malaysia payag makipag-negotiate sa Sayyaf, ayaw naman ng Malaca&amp;Atilde;&amp;plusmn;ang</title>
<author>Rose Tamayo/Lilia Tolentino</author>
<date>
<month>June</month>
<day>08</day>
<year>2001</year>
</date>
<body>Tutulong ang pamahalaang Malaysia sa pakikipag-negosasyon sa mga bandidong Abu Sayyaf para sa pagpapalaya ng mga bihag ng walang kaukulang kondisyon bilang tugon sa kahilingan ni Sayyaf leader Abu Sabaya na gamiting instrumento sa pakikipag-usap sa kanila ang dating mga Sipadan negotiators. Gayunman, tinutulan ng Malakanyang ang panukalang magtalaga ng dayuhang negosyador para mamagitan. Ayon kay Presidential Spokesman Rigoberto Tiglao, walang ibang binigyan ng pahintulot ang Palasyo kundi ang negotiator na si William Castillo kaya kung ano umano ang nais ipaabot ng ASG sa pamahalaan ay puwede nilang ihayag kay Castillo. Sa mensahe ni Sabaya sa radio station dxRZ ng RMN, nag-request ito sa gobyerno ng Pilipinas at Malaysia para sa panghihimasok ng Malaysian government sa pamamagitan nina dating Senator Sahirin Sarno, Yussof Hamdan at Jamil Hassan. Payag naman ang pamahalaang Malaysia na tumulong sa pakikipag-usap sa mga bandido at handa umano si Sarno na lumipad anumang oras ngayon mula Sabah, Malaysia at clearance na lamang umano mula sa Pilipinas ang hinihintay nila. Sinabi ni Sarno na maging ang pamahalaang Malaysia umano ay galit sa ginagawang pangingidnap ng mga ASG dahil sinira ng mga bandido ang nauna nilang pangako sa gobyerno ng Malaysia na isa ring bansang Islam na hindi na mangingidnap ulit. Ayon pa kay Sarno, nakausap niya si Abu Sabaya sa pamamagitan ng sattelite phone noong nakaraang mga araw at pinagsabihan niya pa umano ang mga ito. &amp;quot;I told him, he shouldn&amp;acirc;€™t do that. You&amp;acirc;€™re a Muslim, in Malaysia we don&amp;acirc;€™t do that. You (Sabaya) pray five times a day ,again you (Sabaya) still do that. That&amp;acirc;€™s inhuman,&amp;quot; ayon pa sa naging pahayag ni Sarno. (Ulat nina Rose Tamayo/Lilia Tolentino)</body>
<link>http://www.philstar.com/Article.aspx?articleId=126743&amp;publicationSubCategoryId=92</link>
</article>
<article>
<title>P5M pangako ng Malaca&amp;ntilde;ang sa nakapatay sa Commander ng Sayyaf naging P1M</title>
<author>Ely Saludar</author>
<date>
<month>June</month>
<day>08</day>
<year>2001</year>
</date>
<body>Hindi natupad ang naunang pangako ng Malakanyang na P5 milyong pabuya sa pamilya ni retired Col. Fernando Bajet na nakapatay sa isang kumander ng Abu Sayyaf. Ayon kay DSWD Secretary Dinky Soliman, isang milyong piso lamang ang ibinigay dahil ang napatay na si Abu Sayyaf Commander Yusop ay hindi kilalang lider ng bandido at maliit na grupo lamang ang pinamumunuan nito. Samantala sa halip na matuwa ay nagpahayag ng pagkadismaya ang pamilya Bajet dahil ang inaasahan nito ay P5 milyon ang makukuhang pabuya mula sa gobyerno. Ang nasabing pabuya ay bahagi ng P100 milyong reward na ipinalabas ni Pangulong Arroyo sa sinumang makapagbibigay ng impormasyon at makahuhuli sa Abu Sayyaf, buhay man o patay. Ang isang lider ay may katapat na P5 milyon at P1M sa bawat miyembro. (Ulat ni Ely Saludar)</body>
<link>http://www.philstar.com/Article.aspx?articleId=126744&amp;publicationSubCategoryId=92</link>
</article>
<article>
<title>MILF, Sayyaf nagsanib ng puwersa</title>
<author>Joy Cantos</author>
<date>
<month>June</month>
<day>08</day>
<year>2001</year>
</date>
<body>Kinumpirma kahapon ni AFP Spokesman Brig. Gen. Edilberto Adan ang pagsasanib ng puwersa ng mga bandidong Abu Sayyaf Group at rebeldeng Moro Islamic Liberation Front (MILF) para makipaglaban ng sabayan sa tumutugis na tropa ng militar sa lalawigan ng Basilan. Kasabay nito ay ibinunyag din ni Adan na nabisto nila ang plano ng naturang mga rebelde na maglunsad ng sabay-sabay na pag-atake sa Barangay Bulanting sa Lamitan na pamumunuan ni ASG Kumander Lamad Jalon; sa Gitnang Basilan na isasagawa ng isang Kumander Kalaw Jaljalis at ang paglusob ng magkasanib na ASG at MILF sa Bgy. Lumut sa bayan ng Sumisip. (Ulat ni Joy Cantos)</body>
<link>http://www.philstar.com/Article.aspx?articleId=126745&amp;publicationSubCategoryId=92</link>
</article>
<article>
<title>BIR naalarma sa target na collection</title>
<author>Angie dela Cruz</author>
<date>
<month>June</month>
<day>08</day>
<year>2001</year>
</date>
<body>Naalarma ang Bureau of Internal Revenue (BIR) sa naging pagkabigo ng ahensiya na malikom ang target collection nito sa unang apat na buwan ng taong kasalukuyan. Sa isang panayam, sinabi ni BIR deputy commisioner Lilia Hefti, kailangan nang makipagtulungan ng husto ng publiko na bayaran ng tama ang kanilang tax obligation sa pamahalaan upang mapunan ang pangangailangang target collection ngayong taon.Sinabi ni Hefti, sa kabuuang P408 bilyon na target collection ngayong 2001, umaabot pa lamang sa sa P138 bilyon ang nakokolekta ng BIR hanggang buwan ng Abril ng taong kasalukuyan. May P 6.5 bilyon anya ang kakulangan sa koleksyon ng BIR mula Enero hanggang Abril ng taong ito kayat kailangan nang marekober ang malaking kawalan sa collection. Bukod dito, sinabi din ni Hefti na ang hindi pa lubusang pagco-computerized ng ahensiya sa sistema ng pagkolekta ng buwis ang isang dahilan kung bakit patuloy na bumaba ang tax collection. (Ulat ni Angie dela Cruz)</body>
<link>http://www.philstar.com/Article.aspx?articleId=126746&amp;publicationSubCategoryId=92</link>
</article>
<article>
<title>Viagra hataw pa rin kahit may economic crisis</title>
<author></author>
<date>
<month>June</month>
<day>08</day>
<year>2001</year>
</date>
<body>Hindi naging hadlang sa mga kalalakihan ang sunud-sunod na problemang kinaharap ng bansa, dahil sa kabila ng krisis sa ekonomiya, tila hataw pa rin ang Viagra at tumaas pa ang benta. Sa sales reports ng Pfizer Philippines, sinabi ni Kimmy Coseteng, corporate affairs manager ng nasabing pharmaceutical company na hindi naapektuhan ng economic crisis ang benta ng Viagra dahil parami ng paraming Pinoy na may erectile dysfunction (ED), medical term para sa impotency, ang bumaling sa pag-inom ng Viagra kung saan higit sa 10,000 Filipino men ang bumili ng pill simula nang una itong ipakilala sa pamilihan noong October 1998. Ang Viagra (slidenafil citrate) na iniinom isang oras bago ang inaasahang pakikipagtalik, ay isang tableta na nagpapagana ng sexual stimulation at mabisa sa kalalakihan na may ED. Ang pinaka-common na side effects ng nasabing droga ay sakit ng ulo at indigestion. Pero nagbabala ang mga health expert sa mga pasyente na umiinom ng anumang may nitrates kabilang ang heart medicine nitroglycerin na huwag gumamit ng Viagra, dahil sa panganib na makadebelop ng cardiac arrest. Ang Pfizer Philippines ang unang nakadiskubre, nakadebelop at nagbenta ng Viagra na naglalayong gamutin ang mga kalalakihang may problema sa erection.</body>
<link>http://www.philstar.com/Article.aspx?articleId=126747&amp;publicationSubCategoryId=92</link>
</article>
<article>
<title>2 bangkay nang pinugutan namamaho na</title>
<author></author>
<date>
<month>June</month>
<day>08</day>
<year>2001</year>
</date>
<body>ZAMBOANGA CITY  Napabayaan na ang nangangamoy na mga bangkay ng dalawang Palawan hostages na sina Sonny Dacquero at Armando Bayona na pinugutan ng mga ulo ng mga bandidong Abu Sayyaf. Ayon kay Social Welfare and Development Field 9 Director Parisya Taradji, wala umanong commercial airlines na pumapayag na isakay ang naturang mga bangkay patungong Maynila dahilan sa mabaho na ang mga ito bunga na rin ng hindi maayos na pag-eembalsamo sa mga bangkay. Hinihintay na lamang ng lokal na pamahalaan dito ang pagkakataong maisakay sa C-130 plane ng militar ang mga bangkay nina Dacquero at Bayona. Dahil dito, binatikos ng ilang himpilan ng radyo si Presidential Assistant for Mindanao Jesus Dureza dahil sa umanoy pagwawalang-bahala na tumulong na mailipad ang mga bangkay patungong Maynila kung saan naghihintay ang mga pamilya nito.</body>
<link>http://www.philstar.com/Article.aspx?articleId=126748&amp;publicationSubCategoryId=92</link>
</article>
<article>
<title>Rasyong armas ng Sayyaf idinaong sa Sulu</title>
<author>Rose Tamayo, Joy Cantos at Lilia Tolentino</author>
<date>
<month>June</month>
<day>09</day>
<year>2001</year>
</date>
<body>BASILAN &amp;acirc;€“ Sa kabila ng ipinapatupad ng pamahalaan na mahigpit na seguridad at pagbabantay sa isla ng Sulu, Moro gulf at Basilan, patuloy pa rin na nakakatanggap ng rasyon ng matataas na kalibre ng armas ang mga bandidong Abu Sayyaf Group (ASG) mula kay international terrorist Osama Bin Laden na kasalukuyang nasa Afghanistan. Naalarma ang militar at pulisya sa Jolo, Sulu dahil sa nakalap na impormasyon na may dumaong na isang bangkang de-motor na naglalaman ng matataas na kalibre ng armas sakay ng 10 armadong kalalakihan sa Siasi Island sa Sulu kahapon ng madaling-araw. Sinabi ng mga residente na malapit sa nasabing isla na idiniskarga ang mga armas na M-203, M-17, M-79, Rocket Propelled Grenade (RPG) at ilan pang mahahabang baril na pinaniniwalaang rasyon sa mga bandidong Abu Sayyaf para sa kanilang patuloy na pakikipagdigma sa tropa ng pamahalaan. Kinumpirma naman ng isang mataas na opisyal ng Moro Islamic Liberation Front (MNLF) at Southern Philippines Council For Peace and Development(SPCPD) na hanggang sa ngayon ay nakakatanggap pa rin ng suporta ang mga bandidong ASG mula kay Bin Laden. Pinaniniwalaan na ang nabanggit na international terrorist ang may pakana ng pagpapadala ng tulong gaya ng pagbibigay ng malalakas na uri ng armas para sa ASG na pantapat sa pakikipagsagupa ng mga ito sa mga sundalo. Sinasabi na ang satellite phone na gamit ngayon ni ASG spokesperson Abu Ahmad al Salayuddin alyas Abu Sabaya ay nagmula rin kay Bin Laden. Si Bin Laden ay matalik umanong kaibigan ng yumaong founder ng ASG na si Abdulrajak Janjalani. Magkasama rin ang dalawa sa training sa Libya at Pakistan bago ang dekada 80. Ang nasabi ring terorista ang nag-utos kay Janjalani na mag-organisa ng Islamic Fundamentalism sa South East Asia kabilang ang Pilipinas na isinagawa sa Mindanao noong dekada 80 na nauwi sa pagbuo at pagtaguyod ng Abu Sayyaf noong dekada 90. Kinuha at hinango naman ang pangalang Abu Sayyaf sa pangalan ng unang anak na lalaki ni Janjalani na Abu Sayyaf Janjalani. Sinasabi rin na ang mga retired Generals ng Armed Forces of the Philippines ang nasa likod naman ng pag-organisa ng ASG. Dahil dito, kasalukuyang beniberipika ng militar at pulisya sa pamamahala ni Col. Romeo Tolentino, Brigade Commander ng Busbus sa Jolo ang nasabing pagkalusot ng mga matataas na kalibre ng armas. Inamin naman ni Tolentino na marami pa ring loose firearm sa Sulu at tinatayang umaabot ito sa 30,000. Samantala, sinabi ni Brig. General Edilberto Adan, tagapagsalita ng AFP na magkakasama pa rin ang 13 hostages kabilang dito ang siyam na hinostage sa Dos Palmas Resort sa Honda Bay, Puerto Princesa City, Palawan sa kamay ng Abu Sayyaf at pinaniniwalaan na nasa mabuting mga kalagayan. Huling namataan ng militar ang mga bandido tangay ang mga hostages sa Mt. Sinancapan at pinipilit ng mga ito na makarating sa dalampasigan upang makapuslit patungong Sulu. Pagpapalaya sa American hostage, pinabulaanan Kaugnay nito, pinabulaanan kahapon ni Sabaya at maging ang emisaryo ng pamahalaan na si William Castillo sa kanilang pagsasalita sa RMN Radyo Agong sa Zamboanga City dakong alas-4 ng hapon na may nagaganap nang negosasyon sa pagitan ng pamahalaan at Abu Sayyaf kaugnay sa pagpapalaya sa Amerikanong hostage na si Guillermo Sobero kapalit naman ng kalayaan ng nakakulong na si ASG leader Hector Janjalani, kapatid ng yumaong ASG founder at itinuturong responsable sa serye ng pambobomba sa Metro Manila, lider ng Molah Force na may pakana ng pagpapasabog sa General Santos at Osamis City, at pangingidnap ng may 10 guro at 22 estudyante sa Basilan at Zamboanga City. Sinabi ni Sabaya na maubos o mamatay man sila lahat maging ang kanilang pamilya ay hindi sila makikipag-usap sa pamahalaan kapalit ng naturang kahilingan. Ang pahayag ni Sabaya ay taliwas sa lumalabas na ulat na nagkaroon na umano ng nasabing kasunduan sa pagitan ng mga ito at pamahalaan. Kahilingan ng ASG, pinag-aaralan na ng gobyerno Pinag-aaralan na ng pamahalaan kung pagbibigyan ang kahilingan ng ASG na pahintulutan ang mga Malaysian negotiators para makipagnegosasyon sa kanilang grupo kaugnay ng pagpapalaya sa nalalabi pang hostages kabilang na ang tatlong Amerikano na itinatago ng mga ito sa kagubatan ng Basilan. Ito ang kinumpirma ni AFP Spokesperson Brig. Gen. Adan, matapos ang 24-oras ay tumanggi ang mga bandido na makipagnegosasyon sa lokal na mga negosyador ng pamahalaan sa pamumuno ni Castillo. Bukod pa dito, nagbanta si Sabaya na sa loob ng 72 oras ay uumpisahan na nila ang pagpaslang sa mga hostages kung saan uunahing pugutan ng ulo ang tatlong Amerikanong bihag kapag hindi ipinadala ng gobyerno ang mga Malaysian negotiators na sina Senador Sairin Karno at Malaysian businessman Yusop Hamdan. Sinabi pa ni Adan na lahat ng kondisyones ay pinag-aaralan ngayon ng Crisis Management Committee ni Pangulong Gloria Macapagal-Arroyo. Kaugnay nito, sinabi naman ni Presidential spokesperson Rigoberto Tiglao na wala pa ring pormal na kahilingang tinatanggap ang pamahalaan mula sa ASG hinggil sa alok ng mga bandido na pakakawalan ang lahat ng bihag basta ititigil ng militar ang kanilang pananalakay laban sa ASG. (Ulat nina Rose Tamayo, Joy Cantos at Lilia Tolentino)</body>
<link>http://www.philstar.com/Article.aspx?articleId=126749&amp;publicationSubCategoryId=92</link>
</article>
<article>
<title>Power Reform Bill nilagdaan na ni GMA</title>
<author>Lilia Tolentino</author>
<date>
<month>June</month>
<day>09</day>
<year>2001</year>
</date>
<body>Matapos na maratipikahan sa Senado, nilagdaan na rin ni Pangulong Gloria Macapagal-Arroyo bilang ganap na batas ang Power Reform Bill na sinasabi niyang inaasahang makapagpapababa sa halaga ng kuryente sa bansa bagaman maraming sektor at militanteng grupo ang tumutuligsa dito. Sa mensahe ng Pangulo, sinabi nito na ang pagsasabatas ng Republic Act 9136 (Power Reform Sector Bill o Electric Industry Act) ay patunay lamang na higit na produktibo ang paggamot sa sugat ng bansa kaysa pagpapa-iral ng galit. Bukod sa inaasahang pagbaba ng presyo ng kuryente, idinagdag ng Pangulo na ang pagpapatibay ng RA 9136 ang siyang magiging daan para matigil na ang taunang subsidiyang P38 bilyon na ibinibigay ng gobyerno. Hindi pa man napapatupad ang nasabing batas ay inatasan na ni Arroyo si Energy Secretary Vicente Perez na magsagawa ng public hearing o pakikipag-dayalogo sa publiko para alamin kung may mga probisyon ang dapat na susugan at maamyendahan para na rin sa proteksyon ng mga consumers. Bukod sa nasabing batas, kasabay na nilagdaan ng Pangulo ang pagsasabatas ng RA 9173 o Supplemental Appropriations para sa taong 2001 na naglalaan ng P10.9 bilyon para sa operasyon ng mga ahensya ng gobyerno. Ang supplemental budget ay gagamitin sa 5% pagtataas ng sahod; ang ikalawang hulugang umento sa sahod ng mga miyembro ng Philippine National Police, pagtataas sa pensyon ng mga beterano at pagdaragdag sa health insurance at benipisyo sa pagreretiro ng mga kawani ng pamahalaan. Ang paglagda sa dalawang batas ay sinaksihan nina House Speaker Feliciano Belmonte na bagong halal na Alkalde sa lungsod ng Quezon at Senate President Aquilino Pimentel. (Ulat ni Lilia Tolentino)</body>
<link>http://www.philstar.com/Article.aspx?articleId=126750&amp;publicationSubCategoryId=92</link>
</article>
<article>
<title>MILF irireklamo sa peace talks panel</title>
<author>Joy Cantos</author>
<date>
<month>June</month>
<day>09</day>
<year>2001</year>
</date>
<body>Dahil sa tahasang pagsuporta ng Moro Islamic Liberation Front (MILF) sa bandidong Abu Sayyaf Group sa paglaban sa puwersa ng militar, nakatakdang ipagharap ng reklamo ng Armed Forces of the Phils. ang nasabing gruposa peace talks panel. Ayon kay AFP Spokesperson Brig. Gen. Edilberto Adan, ang nasabing hakbang ay kanilang isasagawa matapos na makumpirma ng AFP na mga rebeldeng MILF ang ilan sa mga nasugatang rebeldeng Muslim sa sagupaan sa kagubatan ng Basilan habang isinasagawa ang rescue operations ng militar upang mabawi ang 13 hostages. Kinumpirma rin ni Adan na karamihan sa mga armas na hawak ngayon ng mga bandido ay galing sa mga rebeldeng MILF, maging ang ilang rasyon ng pagkain at mismong ang kanilang balwarte sa Tuburan ay ipinagamit at pinagtaguan ng mga ito. (Ulat ni Joy Cantos)</body>
<link>http://www.philstar.com/Article.aspx?articleId=126751&amp;publicationSubCategoryId=92</link>
</article>
<article>
<title>P5-B utang ng Duty Free Phils., Inc. pinasisiyasat</title>
<author>Doris Franche</author>
<date>
<month>June</month>
<day>09</day>
<year>2001</year>
</date>
<body>Pinaiimbestigahan ng Senate Committee on Tourism ang umanoy katiwalian sa operasyon ng Duty Free Phils. Inc. na nagresulta ng pagkalugi nito at pagkakabaon sa utang. Ayon kay Senadora Loren Legarda, Chairperson ng nasabing komite, dapat papanagutin ang mga opisyal ng Duty Free na dahil sa kanilang kapalpakan ay lubog sa utang na P5 bilyon ang nasabing korporasyon. Sinabi ni Legarda na hindi uubrang basta na lamang pabayaan ang luging operasyon ng Duty Free dahil ito rin aniya ang itinakdang pangunahing pagkukunan ng pondo para paunlarin at pasiglahin ang turismo sa bansa. Sa paunang pagrerepaso sa Senado sa financial performance ng Duty Free, natuklasan na ang P5 bilyong utang ay naipon sa loob ng 12 taong operasyon nito. Ito ay dahil ginastos umano ang kita ng kumpanya sa ibang kuwestyonableng proyekto kung kaya kakaunti na ang natitira para muli nitong ikapital.(Ulat ni Doris Franche)</body>
<link>http://www.philstar.com/Article.aspx?articleId=126752&amp;publicationSubCategoryId=92</link>
</article>
<article>
<title>FBI agents nakipag-meeting sa PNP</title>
<author>Joy Cantos at Cristina Mendez</author>
<date>
<month>June</month>
<day>09</day>
<year>2001</year>
</date>
<body>Nakikipag-koordinasyon na ngayon ang tatlong ahente ng Federal Bureau of Investigation (FBI) na nasa bansa sa Philippine National Police para sa madaliang pagresolba ng hostage crisis sa Basilan. Kinilala ni PNP-Criminal Investigation and Detection Group (CIDG) Director Chief Supt. Nestorio Gualberto ang tatlong FBI agents na sina Frank Isihazaki, Supervising Special Agent; Dennis Pierce, assistant Legal Attache at Special Agent Garold Hewitt na personal na nagtungo kahapon sa Camp Crame upang magbigay ng teknikal na tulong sa pangangalap ng ebidensya sa kaso ng pangingidnap sa Dos Palmas resort sa Palawan. Gayunman, nilinaw ni Gualberto na hanggang sa imbestigasyon lamang ang maitutulong ng FBI sa hostage at hindi kasama ang mga ito sa isinasagawang rescue operations ng militar. Kaugnay nito, apat na team ang binuo ng PNP-CIDG na ipapadala ngayong araw sa Basilan at Palawan para tumulong sa tatlong FBI agents na magsasagawa ng imbestigasyon doon.(Ulat nina Joy Cantos at Cristina Mendez)</body>
<link>http://www.philstar.com/Article.aspx?articleId=126753&amp;publicationSubCategoryId=92</link>
</article>
<article>
<title>House arrest kay Erap ibinasura</title>
<author>Angie Dela Cruz</author>
<date>
<month>June</month>
<day>10</day>
<year>2001</year>
</date>
<body>Matapos ang isang buwan at limang araw na deliberasyon, tuluyan nang ibinasura ng Sandiganbayan ang petisyon nina dating Pangulong Estrada at anak nitong si Jinggoy na mapasailalim sa house arrest makaraang magpalabas ng unanimous decision ang 3rd Division ng nasabing anti-graft court kahapon. Sa 14-pahinang resolution, sinabi ni Chairman Justice Anacleto Badoy Jr. na walang legal na basehan para ipagkaloob ang house arrest sa mag-amang Estrada. Niliwanag ni Badoy na si Estrada ay itinuturing bilang isang ordinaryong mamamayan na naghihintay ng paghusga ng korte sa kasalanan at hindi bilang isang dating Pangulo ng bansa. &amp;quot;No one is above the law, the law applies to all. Whether you are a former President or not, whether you are wealthy or poor, whether you are strong or weak if you are a detainee facing trial you must be treated equally and be confined in jail,&amp;quot; pahayag ni Badoy. Binanggit din ni Badoy ang section 3, Rule 113 ng Rules of Court, na ang Quezon City Jail ang akmang lugar para pagkulungan ng mga Estrada. Gayunman, dahil sa siksikan na sa QC Jail ay nag-desisyon ang anti-graft court na sa Camp Crame idetine ang mag-amang Estrada. Bukod sa kakulangan ng batas na nagpapahintulot sa house arrest, ipinaliwanag rin ni Badoy na labag ito sa Equal Protection Clause ng Constitution at 2000 rules ng criminal procedure na nagsasaad ng &amp;quot;political popularity is not a justification for house arrest.&amp;quot; Sa urgent motion for house arrest ng mag-amang Estrada na isinampa noong nakaraang May 4, hinihiling nito na i-detain ang dalawa sa bahay ng mga ito sa Polk st., North Greenhills, San Juan dahil ito ang &amp;quot;pinakaligtas&amp;quot; na lugar para sa kanilang detention. Pero, sinabi ni Badoy na ang pamamalagi ng mag-ama sa Greenhills ay maaaring lumikha ng bulabog sa katahimikan ng mga residente sa lugar dahil na rin sa mga protesta ng kanyang mga tagasuporta o kritiko. Kasabay nito, inatasan ng Sandigan sina Dr. Liberato Casison, head ng Department of Medicine at Dr. Salvador Flores, director ng Veterans Memorial Medical Center na agad magsumite sa korte sa loob ng 10 araw ng isang updated medical report hinggil sa health conditions ng mag-ama. Napagkasunduan ng mga justices na ibalik sa lalong madaling panahon ang mag-ama sa Fort Sto. Domingo sa Sta. Rosa, Laguna bilang lugar ng kanilang confinement. Sa panayam naman sa abogado ni Estrada na si Raymond Fortun, sinabi nito na gagawin nila ang lahat ng paraan para mapagbigyan ang kanilang kahilingan. (Ulat ni Angie Dela Cruz)</body>
<link>http://www.philstar.com/Article.aspx?articleId=126754&amp;publicationSubCategoryId=92</link>
</article>
<article>
<title>Robot at Abu Sabaya may hidwaan dahil sa hatian ng ransom</title>
<author>Joy Cantos</author>
<date>
<month>June</month>
<day>10</day>
<year>2001</year>
</date>
<body>May namumuo umanong alitan sa kampo nina Basilan-base Abu Sayyaf spokesman Abu Sabaya at ASG Sulu-base Ghalib Andang alyas Commander Robot, pagbubunyag ng isang mataas na opisyal ng militar kahapon. Kinumpirma ng nasabing military official na may batik na ang magandang samahan ng dalawa dahil sa umanoy hindi pantay na hatian sa perang kinita mula sa milyong dolyar na ransom sa pinalayang mga dayuhan sa Sipadan hostage crisis sa Sulu noong Abril 23, nakaraang taon. Nabatid sa opisyal na malaking bahagi ng ransom ang napunta sa kampo ni Commander Robot na labis na ikinagalit ng mga tauhan ni Sabaya kaya walang nagaganap na transaksiyon sa pagitan ng dalawang kilalang lider ng bandidong grupo. Hindi rin umano totoo na nag-uusap ang dalawa simula noong matapos ang hostage crisis sa Sulu at gawa-gawa lamang umano ni Sabaya na patuloy ang pakikipag-usap nito kay Robot kung saan hinatian pa siya ng bihag mula sa Palawan hostages. Isa lamang anya itong diversionary tactics ni Sabaya para lituhin ang mga tumutugis sa tropa ng militar. Sa ngayon ay walang hawak ni isang Palawan hostages si Robot gaya ng iginigiit ni Sabaya. Mahihirapan anya ang mga tauhan ni Sabaya na itakas ang hawak na mga bihag at dalhin sa kagubatan ng Jolo, Sulu para doon itago dahil hindi basta-basta makakapasok sa lalawigan ng Sulu ang grupo ni Sabaya bunga ng namamagitang hidwaan sa dalawa. (Ulat ni Joy Cantos)</body>
<link>http://www.philstar.com/Article.aspx?articleId=126755&amp;publicationSubCategoryId=92</link>
</article>
<article>
<title>Mga hayop sa Basilan inuubos ng Abu Sayyaf</title>
<author>Joy Cantos</author>
<date>
<month>June</month>
<day>10</day>
<year>2001</year>
</date>
<body>Matapos na ipahayag ng pamahalaan na nakatanggap na sila ng surrender feelers mula sa ilang miyembro at opisyal ng Abu Sayyaf, ibinulgar naman ng militar na inuubos na ng mga bandido ang mga hayop sa Basilan bilang pagkain at sasakyan para makatakas sa tumutugis na tropa ng pamahalaan. Sinabi ni AFP Spokesman Brig. Gen. Edilberto Adan na pinagtitripan ng mga bandido ang mga kabayo at baka sa lalawigan ng Basilan matapos maramdaman ang pressure ng operasyon ng militar. Ang mga kabayo umano ay binibili at inaagaw o kaya naman ay ninanakaw ng mga bandido para hindi sila maabutan ng mga tumutugis na sundalo habang ang mga baka ay papatayin para naman gawing pagkain ng grupo gayundin ng mga bihag. Maging ang mga kalabaw umano ng mahihirap na magsasaka ay hindi pinalibre ng mga bandido na marahil ay nakaramdam na ng matinding gutom sa pagtatago kasama ang mga bihag sa kabundukan. Kamakalawa ay sinampahan na ng kasong kriminal sa Basilan Regional Trial Court ang mga bandido at ipinalabas na rin ang arrest warrant laban sa mga opisyal at miyembro ng teroristang grupo. (Ulat ni Joy Cantos)</body>
<link>http://www.philstar.com/Article.aspx?articleId=126756&amp;publicationSubCategoryId=92</link>
</article>
<article>
<title>PNP naghanda sa paglilipat sa mag-amang Erap, Jinggoy</title>
<author>Joy Cantos</author>
<date>
<month>June</month>
<day>10</day>
<year>2001</year>
</date>
<body>Handa na ang pamunuan ng PNP sakaling ilipat muli ng kulungan ang pinatalsik na dating Pangulong Estrada at anak na si Jinggoy mula sa Veterans hospital pabalik sa Fort Sto. Domingo sa Sta. Rosa, Laguna kasunod ng pagbasura ng Sandiganbayan sa kahilingang house arrest. Sinabi ni Directorate for Police Community Relations (DPCR) chief, Director Thompson Lantion na ipatutupad ng PNP ang anumang kautusang ipalalabas ng graft court sakaling ipabalik sa dati nilang selda ang mag-ama. Nilinaw naman ni Lantion na kikilos lamang ang PNP kung magbibigay na ng direktiba ang Sandiganbayan at ang hakbang ni Badoy ay hindi nangangahulugan na anumang oras ay maaari nang ilipat o ibalik ng kulungan sa Laguna ang mag-ama. &amp;quot;Bibigyan pa ng 10 days ang mga abogado ni ex-President Estrada para umapela, pero kapag di sila pinagbigyan, siguro thats the time na bibigyan na kami ng direktiba para ibalik sila sa Laguna,&amp;quot; wika ni Lantion. (Ulat ni Joy Cantos)</body>
<link>http://www.philstar.com/Article.aspx?articleId=126757&amp;publicationSubCategoryId=92</link>
</article>
<article>
<title>FBI special agents dumating na sa Zamboanga</title>
<author>Joy Cantos</author>
<date>
<month>June</month>
<day>10</day>
<year>2001</year>
</date>
<body>Dumating kahapon sa bansa ang tatlong ekspertong ahente ng Federal Bureau of Investigation (FBI) para umpisahan ang misyong mangalap ng mga ebidensiya laban sa mga bandidong Abu Sayyaf na may hawak ng tatlo nilang kababayang Amerikano. Dakong alas-7:40 ng umaga nang lumapag sa Zamboanga City Airport ang mga FBI agents na sina Frank Ishizaki, supervising special agent; Dennis Pierce, asst. legal attache at Garold Hewitt, special agent. Kabilang sa mga ebidensiyang hawak ng mga ahente ay aerial shots ng Phil. Air Force habang nakikipagsagupa ang mga bandido sa militar at ang location map ng kuta ng Abu Sayyaf. Partikular na nakatawag ng pansin sa FBI agents ang nakuhang mga larawan ng militar sa mga bandidong sumugod sa St. Peter&amp;acirc;€™s church at Jose Torres hospital sa Lamitan, Basilan. Nakipag-ugnayan na ang mga ahente sa lokal na mga tauhan ng PNP-Criminal Investigation and Detection Group. (Ulat ni Joy Cantos)</body>
<link>http://www.philstar.com/Article.aspx?articleId=126758&amp;publicationSubCategoryId=92</link>
</article>
<article>
<title>534 Pinoy sa HK pumasa sa teacher's exam</title>
<author>Danilo Garcia</author>
<date>
<month>June</month>
<day>10</day>
<year>2001</year>
</date>
<body>Sa kabila ng pagganap ng mahirap na trabaho bilang mga domestic helper ay pinatunayan ng may 534 Filipino sa Hong Kong ang kanilang katalinuhan matapos pumasa sa Licensure Examination for Teachers na ginanap sa nasabing bansa kamakailan. Sa 1,122 mga kumuha ng pagsusulit, 49% ang pumasa na mas mataas kumpara sa 30% nakapasa sa parehong pagsusulit na ibinigay sa ating bansa. Pinapurihan naman ni DECS Secretary Raul Roco ang mga pumasa dahil sa kanilang pagsisikap na paunlarin pa ang sarili kahit malayo sa kanilang mga pamilya. Bilang pagkilala, inaanyayahan ni Roco ang mga ito na mag-apply bilang mga bagong guro sa DECS para mapunan ang nararanasang kakulangan ngayon sa mga paaralan kung saan patuloy na dumadami ang mga mag-aaral na umaabot ngayon sa 18 milyon. Kasalukuyang nangangailangan ang kagawaran ng may 80,000 mga bagong guro para mapaluwag ang teaching load ngunit may 5,000 guro lamang umano ang inilaan ng Senado para ngayong taon base sa inaprubahang budget para sa kanila. Sa kabila nito, sinabi ni Roco na maglalaan pa rin siya ng mga posisyon sa 6,000 puwesto para sa mga overseas Filipino workers (OFWs) na pumasa sa pagsusulit kung babalik ang mga ito ng bansa at magdesisyong magturo. Una nang nabatid na nagsisilipatan ang mga pribadong guro sa mga pampublikong paaralan dahil mas malaki ang suweldo na natatanggap ng mga ito. Umaabot ng P9,000 ang nakukuha ng mga pampublikong guro bukod pa sa mga bonuses na pinaplanong ibigay ni Roco kumpara sa P7,500 na sinasahod ng private teachers. (Ulat ni Danilo Garcia)</body>
<link>http://www.philstar.com/Article.aspx?articleId=126759&amp;publicationSubCategoryId=92</link>
</article>
<article>
<title>2 Malaysian negotiators natakot sa pugot</title>
<author>Joy Cantos at Lilia Tolentino</author>
<date>
<month>June</month>
<day>14</day>
<year>2001</year>
</date>
<body>Nagdadalawang-isip na ang dalawang Malaysian negotiators na makipagnegosasyon sa mga bandidong Abu Sayyaf para mapalaya ang nalalabi pang mga hostages matapos na tahasang aminin ng teroristang grupo ang pamumugot sa Peruvian American hostage sa Basilan. Duda umano sina ex-Malaysian Senator Sairin Karno at Malaysian businessman Yusuf Hamdan na pumasok sa lungga ng mga bandido at makipag-negosasyon dahil baka manganib ang kanilang buhay sa kamay ng grupo ni Abu Sayyaf spokesman Abu Sabaya. Sa panayam ng Radio Mindanao Network, sinabi ni Hamdan na kung nagawang pugutan ng ulo nina Sabaya ang 40-anyos na dayuhang bihag na si Guillermo Sobero ay hindi malayong sapitin rin nila ito kung hindi sila mag-iingat. Gayunman, ayon kay Hamdan ay kailangang igarantiya muna ng grupo ng Abu Sayyaf ang kanilang kaligtasan bago sila kumilos sakaling pahintulutan na sila ni Malaysian Prime Minister Mahathir Mohammad na tumulong sa gobyerno ng Pilipinas. Nauna nang inihayag ni Mohammad na wala pa silang natatanggap na &amp;quot;formal request&amp;quot; mula sa administrasyon ni Pangulong Arroyo para sa dalawang Malaysian negotiators na hinihiling ni Sabaya. Samantala, sinabi naman ni Pangulong Arroyo na dahil umatras na ang ASG sa negosasyon ay hindi na hihingi pa ng pahintulot sa pamahalaang Malaysia para payagan ang paglahok ni Karno sa usapin. Matatandaan na malaki ang naging papel nina Karno at Hamdan sa pagpapalaya sa Sipadan hostages na kinabibilangan ng 18 dayuhan sa kainitan ng hostage crisis sa Sulu noong nakaraang taon. Sa kasalukuyan ay 27 pa ang bihag ng mga bandido kabilang ang walo na dinukot sa Dos Palmas resort sa Palawan noong Mayo 27; apat na kinidnap sa paglusob sa Lamitan, Basilan nitong Hunyo 2 at ang 15 kataong binihag sa Golden Harvest Plantation sa Lantawan, Basilan noong nakaraang Hunyo 11. (Ulat nina Joy Cantos at Lilia Tolentino)</body>
<link>http://www.philstar.com/Article.aspx?articleId=126760&amp;publicationSubCategoryId=92</link>
</article>
<article>
<title>2 Abu todas sa encounter, 4 pa tiklo</title>
<author>Joy Cantos at Roel Pare&amp;Atilde;&amp;plusmn;o</author>
<date>
<month>June</month>
<day>11</day>
<year>2001</year>
</date>
<body>ZAMBOANGA CITY&amp;acirc;€“Dalawa sa siyam na kasapi ng bandidong Abu Sayyaf Group (ASG) na unang nadakip ng militar sa checkpoint ang napatay nang umano&amp;acirc;€™y magtangka ang mga ito na mang-agaw ng baril sa kanilang mga eskort na sundalo na nagresulta ng engkuwentro sa pagitan ng nasabing grupo at tropa ng pamahalaan sa Isabela, Basilan kamakalawa ng gabi. Sa ulat ni Col. Hermogenes Esperon, Commander ng 103rd Brigade ng Philippine Army, ang mga napatay na positibong kinilala ng kanilang kasamahan ay sina Lukman Alih at Hassan Utong, pawang miyembro ng ASG na umano&amp;acirc;€™y aktibong nag-ooperate sa Tuburan, nasabing lalawigan. Apat naman sa mga suspek na di-muna ibinunyag ang mga pangalan ang muling naaresto kabilang ang dalawang nasugatan na isa dito ay si Gimbasal Ismael na ngayon ay nilalapatan ng lunas sa Camp Navarro General Hospital habang tatlo sa kanilang kasamahan ang nakatakas na tinutugis ngayon ng militar. Bago ang nasabing sagupaan, sinabi ni Esperon na ang siyam na mga bandido ay naaresto ng mga nagpapatrolyang army rangers habang sila ay pakalat-kalat sa Isabela City. Nagpakilala naman ang mga suspek na pawang mga sibilyang Muslim at mga loggers. Nang walang maipakitang dokumento ang mga ito ay dinala sa detachment ng 24th Army Ranger Battalion sa Brgy. Maligue, Isabela. Sa report naman na ipinarating sa Camp Aguinaldo ni Brig. Gen. Romeo Dominguez, Commanding General ng 1st Infantry Division (ID) ng PA at over-all Commander ng Joint Task Force (JTF) Comet na sumasagupa sa mga bandidong ASG, dakong alas-8 ng gabi kamakalawa nang maganap ang naturang enkuwentro. Sinasabi ng militar na bigla na lamang umanong nang-agaw ng baril ang dalawa sa siyam na mga nadakip habang sumasailalim ang mga ito sa tactical interrogation na nagresulta ng barilan sanhi ng pagkasawi ng dalawa. Tatlo sa mga kasamahan ng nadakip ang kasalukuyang tinutugis ng tropa ng pamahalaan. Ang mga nadakip ay positibo namang kinilala na aktibong kasapi umano ng ASG ng mga residente doon at maging ang 50 guro at estudyante na naging biktima ng pangingidnap ng mga bandido sa magkakahiwalay na insidente sa Tuburan at Sumisip, Basilan noong Marso 20, l999. Taliwas sa report, sinasabing ang siyam na sibilyan na inaresto ng militar ay pawang mga empleado ng isang logging firm at napagkamalan lamang umanong miyembro ng ASG. Base sa sketchy report, pinagbabaril ng mga sundalo habang nakapiring ang kanilang mga mata nang walang maipakitang residence certificate at kaukulang dokumento bilang mga loggers. Ipinagbigay alam ng mga residente kay Basilan Governor Wahab Akbar ang nasabing pangyayari at sinasabing malinaw na ito ay insidente ng &amp;acirc;€˜rub-out&amp;acirc;€™ dahil sa hindi umano nanlaban ang mga suspek at basta na lamang hinarang, piniringan, pinatakbo at pinagbabaril ng militar. Inamin naman ni Akbar na nagkulang din ang militar sa koordinasyon sa lokal na pamahalaan kung kaya naganap ang nasabing kuwestiyonableng insidente. Hostages, hinati sa 2 grupo Samantala, sinabi ng militar na pinaghati na umano sa dalawang grupo ng mga mga bandidong Abu Sayyaf ang nalalabi pang 13 hostages upang pahirapan ang mga operatiba ng militar sa paghahanap sa mga ito sa Basilan. Sinabi ni Brig. Gen. Edilberto Adan, spokesman ng Armed Forces of Phils., na kanila nang beniberipika ang nasabing ulat. Nabatid sa report na ang batch ng hostages ay maaaring nasa lugar na ng Lamitan at Tuburan. Kinukumpirma rin ng isang intelligence information ng militar na isang Amerikano ang namataan sa Lantawan na hinihinalang isa sa tatlong Amerikanong bihag. Sa kasalukuyan, anim na batalyong militar ang mahigpit na gumagalugad sa kagubatan ng Basilan upang hanapin ang 13 hostages at mga bandido na pinamumunuan ni Abu Sabaya na tumatayo ring tagapagsalita ng ASG. (Ulat nina Joy Cantos at Roel Pare&amp;Atilde;&amp;plusmn;o)</body>
<link>http://www.philstar.com/Article.aspx?articleId=126761&amp;publicationSubCategoryId=92</link>
</article>
<article>
<title>Sabaya hinahanting nina Kumander Robot at Susukan</title>
<author>Joy Cantos</author>
<date>
<month>June</month>
<day>11</day>
<year>2001</year>
</date>
<body>Hinahanting ngayon ni Abu Sayyaf Sulu based Commanders Ghalib Andang alyas Robot at Lujib Susukan si Basilan based ASG spokesperson Abu Sabaya dahil sa pangta-traydor umano nito sa kasunduan nila hinggil sa hatian ng hostages gayundin ang partehan sa ransom mula sa 20 kataong kinidnap sa Dos Palmas Resort sa Puerto Princesa City, Palawan kamakailan na itinago sa lalawigan ng Basilan. Ito ang ibinunyag kahapon ng isang opisyal ng militar na tumangging magpabanggit ng pangalan. Dahil dito, pinangangambahan ang madugong pagsasagupa sa pagitan ng grupo ni Commander Robot at Sabaya matapos na traydurin umano ng huli ang naturang ASG Sulu based officials kung hindi maisasaayos ang namuong hidwaan sa pagitan ng magkabilang panig. Base sa intelligence report, pumuslit na patungong Basilan ang grupo ni Robot at Susukan kasama ang tinatayang daan-daang tauhan upang hanapin at komprontahin si Sabaya at grupo nito upang linawin kung bakit hindi tumupad ang huli sa kanilang kasunduan. Lulan umano ng speedboats na kargado ng malalakas na kalibre ng armas at bala ng dumaong sina Robot at Susukan kasama ang kanilang mga tauhan sa dalampasigan ng Basilan. Hindi naman tinukoy ng mapapanaligang source kung kailan dumating ang grupo nina Robot at Susukan sa Basilan. Gayunman, sakaling maayos umano ang gusot sa pagitan ng mga nabanggit na rebelde ay tiyak na magtutulungan ang mga ito na makipaglaban sa tropa ng pamahalaan na nagpupumilit namasagip ang mga hostages. (Ulat ni Joy Cantos)</body>
<link>http://www.philstar.com/Article.aspx?articleId=126762&amp;publicationSubCategoryId=92</link>
</article>
<article>
<title>Di lisensyadong guro papayagan nang magturo</title>
<author>Danilo Garcia</author>
<date>
<month>June</month>
<day>11</day>
<year>2001</year>
</date>
<body>Nagpalabas na ng desisyon si Education Secretary Raul Roco na payagan na ring makapagturo ang mga guro kahit na walang kaukulang lisensya sa pagtuturo upang maresolba ang posibleng pagsasara ng pang-pribadong paaralan dahil sa kakulangan ng guro. Ito ay sa kabila ng kautusan ng Profession Regulation Commission (PRC) na tanggalin sa private schools ang mga gurong hindi nakapag-parehistro para sa lisensya at kumuha muna ng licensure examinations. Sa sulat na ipinadala ni Catholic Educational Association of the Phils. kay Roco, sinabi nito na nanganganib na magsara ang maraming Catholic schools at pribadong paaralan dahil sa magiging kakulangan ng mga guro sa pagbubukas ng klase ngayong Lunes. Matapos na mapag-aralan ni Roco ang nasabing sitwasyon, agad naman siyang nagpalabas ng direktiba na panatilihin ang mga guro na nakatakdang matanggal dahil din sa pagpapatupad ng kautusan ng PRC. Humingi rin ng tulong si Roco sa Civil Service Commission at sa PRC para magkaroon ng ekstensyon sa kanilang probisyon. Sinabi naman ng mga gurong matatagal na sa serbisyo na hindi na sila kumuha pa ng licensure examination dahil sa isang probisyon sa Magna Carta Law na nagsasabing exempted na ang mga gurong nagtuturo ng higit sa 6 na taon. (Ulat ni Danilo Garcia)</body>
<link>http://www.philstar.com/Article.aspx?articleId=126763&amp;publicationSubCategoryId=92</link>
</article>
<article>
<title>Libya tutulong sa Pinas laban sa Sayyaf</title>
<author>Ely Saludar</author>
<date>
<month>June</month>
<day>11</day>
<year>2001</year>
</date>
<body>Ikinokonsidera ng Malaca&amp;ntilde;ang ang alok na tulong ng pamahalaang Libya kaugnay sa nagaganap na hostage crisis sa bansa. Sinabi kahapon ni Presidential Spokesperson Rigoberto Tiglao na nagpasabi na si Libyan leader Muammar Khadafi ng Libyan Embassy na handa siyang tumulong sa Pilipinas hinggil sa patuloy na labanan sa pagitan ng tropa ng pamahalaan at ng mga bandidong Abu Sayyaf sanhi ng panghohostage ng kapwa Pilipino at Amerikanong turista. Ayon pa kay Tiglao, nagkausap sa telepono si Pangulong Gloria Macapagal-Arroyo at Khadafi dahil na rin sa alok na tulong ng huli para sa hostage crisis sa Mindanao. Gayunman, wala namang espisipikong tulong na inihayag si Khadafi para sa bansa kasabay ng pagkondena nito sa Abu Sayyaf Group kaugnay sa pagbihag sa tatlong Amerikano. Nilinaw ni Tiglao, na ang anumang alok na tulong ng Libya at ng iba pang mga bansa ay hindi maaaring agad na tanggihan o ibasura ng administrasyong Arroyo. Nilinaw naman ng Pangulong Arroyo kay Khadafi na sinisikap ng bansa na mailigtas ang mga bihag at madurog ang Abu Sayyaf sa pamamagitan ng patuloy na opensiba at operasyon ng militar sa Mindanao. Sinabi rin ni Khadafi kay Arroyo na sumusuporta ang pamahalaang Libya sa no ransom policy nito laban sa bandidong Abu Sayyaf. (Ulat ni Ely Saludar)</body>
<link>http://www.philstar.com/Article.aspx?articleId=126764&amp;publicationSubCategoryId=92</link>
</article>
<article>
<title>MILF troops tutulong na rin sa pagtugis sa Sayyaf</title>
<author>Joy Cantos</author>
<date>
<month>June</month>
<day>16</day>
<year>2001</year>
</date>
<body>Isang araw matapos mangako ang Moro National Liberation Front (MNLF) na isasabak ang may 3,000 tauhan nito laban sa Abu Sayyaf sa Basilan ay nagpahayag rin ng determinasyon ang Moro Islamic Liberation Front (MILF) na tumulong sa pagtugis sa grupo ng mga bandido na sumisira sa relihiyong Islam. Nabatid na tinatayang libong bihasang mandirigma ng MILF ang tutulong sa puwersa ng militar para tugisin ang mga bandido. Kinumpirma ni MILF vice chairman for Political Affairs Ghadzali Jaafar na nagdeploy na sila ng special team sa Basilan para alamin kung anong armed groups ang gumagamit sa MILF at nagsasabing tumutulong sa Abu Sayyaf. Sinabi ni Jaafar na hindi nila nagugustuhan ang ginagawang paglabag sa relihiyong Islam ng grupo nina ASG leader Khadaffy Janjalani at ASG spokesman Abu Sabaya. Ito na rin umano ang pagkakataon para patunayan ng kanilang grupo sa pamahalaan na walang katotohanan ang ipinalabas na intelligence report ng militar na sinusuportahan ng kanilang grupo ang ASG. (Ulat ni Joy Cantos)</body>
<link>http://www.philstar.com/Article.aspx?articleId=126765&amp;publicationSubCategoryId=92</link>
</article>
<article>
<title>30 sentino bawas sa kuryente simula sa Hulyo</title>
<author>Lilia Tolentino</author>
<date>
<month>June</month>
<day>16</day>
<year>2001</year>
</date>
<body>Simula sa Hulyo ay mababawasan na ng halagang 30 sentimos bawat kilowatt hour ang singil sa kuryente matapos magkasundo kahapon ang Department of Energy at National Power Corp. alinsunod na rin sa itinatadhana ng Power Reform Bill. Ayon kay Energy Secretary Vicente Perez, ang 30 sentimos na pagbabawas ay makikita na sa billing ng Agosto. Kasabay nito, sinabi ni Perez na tinawagan niya ang mga presidente ng Shell, Caltex at Petron hinggil sa nakatakdang pagtataas ng presyo ng kanilang produkto, at ayon sa mga ito ay wala pa raw silang official decision na magtataas ng presyo at pinag-aaralan pa ang nasabing usapin. (Ulat ni Lilia Tolentino)</body>
<link>http://www.philstar.com/Article.aspx?articleId=126766&amp;publicationSubCategoryId=92</link>
</article>
<article>
<title>Peace talks 'di dapat isinakripisyo dahil kay Aguinaldo</title>
<author>Ely Saludar/Malou Rongalerios</author>
<date>
<month>June</month>
<day>16</day>
<year>2001</year>
</date>
<body>Hindi dapat isinakripisyo ng administrasyong Arroyo ang usapang pangkapayapaan dahil lamang umano sa isang human rights violator tulad ni Cagayan Congressman Rodolfo Aguinaldo. Ayon sa militanteng Kilusang Mayo Uno (KMU), napakarami umanong kasalanang nagawa ni Aguinaldo kaya ito pinatay ng New Peoples Army tulad ng torture, illegal incarceration at sexual abuse laban sa mga political prisoners. Ginawa lamang umano ng NPA ang hindi nagawa ng nagdaang mga administrasyon na parusahan si Aguinaldo. Kung sinampahan kaagad ng kaso ng pamahalaan si Aguinaldo at ibinilanggo dahil sa laki ng kanyang mga kasalanan ay maaaring buhay pa ito ngayon. Sinabi naman ni Presidential spokesman Rigoberto Tiglao na dapat nang itigil ng National Democratic Front (NDF) ang political assassinations na isinasagawa nito partikular ang pagpaslang at pag-ambush sa mga kilalang pulitiko dahil maaantala ang peace negotiations kung patuloy na ipipilit ng CPP-NPA-NDF ang pagpapatupad ng revolutionary justice. Ayon kay Tiglao, kailangang sumunod ang NDF sa kasunduan na habang idinadaos ang usaping pangkapayapaan ay wala munang karahasan. Itinuturing ng pamahalaan na pambabastos ang ginawang pagpuri ni NDF peace panel chair Luis Jalandoni sa ginawang pagpatay kay Aguinaldo. Bukod kay Aguinaldo, inako rin ng NPA ang pagpaslang sa mga kilalang pulitikong sina Quezon Rep. Marcial Punzalan at Tanauan, Batangas Mayor Cesar Platon bukod pa sa ilang insidente ng pag-ambush sa mga sundalo. (Ulat nina Ely Saludar/Malou Rongalerios)</body>
<link>http://www.philstar.com/Article.aspx?articleId=126767&amp;publicationSubCategoryId=92</link>
</article>
<article>
<title>Paglaya ng 2 Palawan hostages di totoo - AFP</title>
<author>Joy Cantos/Rose Tamayo</author>
<date>
<month>June</month>
<day>16</day>
<year>2001</year>
</date>
<body>Itinanggi ni AFP Spokesman Brig. Gen. Edilberto Adan ang napaulat na pinalaya na ng mga bandidong Abu Sayyaf ang dalawang Palawan hostages na sina Kimberly Jao at Lalaine Chua matapos na magbayad ng P10 milyong ransom ang pamilya nito. &amp;quot;The reported release has not happened. There is no release as of the moment,&amp;quot; paglilinaw ni Adan. Ang pahayag ay taliwas naman sa kumpirmasyon ng isang mataas na opisyal ng Basilan na nagsabing nakalaya na sina Jao at Chua matapos umanong magbayad ng ransom ang pamilya nito kay Dra. Juda Lim, provincial health officer 1 ng Basilan at kamag-anak umano ni Abu Sabaya at kabilang sa mga back-door negotiators na naglalakad ng ransom sa mga pamilya ng biktima. May hinala na maaaring nasa Maynila na ngayon sina Jao at Chua. (Ulat nina Joy Cantos/Rose Tamayo)</body>
<link>http://www.philstar.com/Article.aspx?articleId=126768&amp;publicationSubCategoryId=92</link>
</article>
<article>
<title>GMA umayaw na sa ribbon-cutting</title>
<author>Lilia Tolentino</author>
<date>
<month>June</month>
<day>16</day>
<year>2001</year>
</date>
<body>Inayawan na ni Pangulong Arroyo ang mga imbitasyon sa mga seremonya ng ribbon cutting at pagtatalumpati sa mga kumperensya. Ayon sa Pangulo, mas nanaisin pa niyang gugulin ang malaking bahagi ng kanyang panahon sa pagbisita sa mahihirap na lugar ng Metro Manila at mga lalawigan kaysa magtalumpati at maging panauhing pandangal sa ibat ibang pagtitipon. Sinabi pa ng Pangulo na kung sa tuwina ay nakukunan siya ng larawan kasama ng mga taong nakasuot ng amerikana, hindi ito makakatulong sa pag-unlad ng information technology sa bansa. Mula alas-10 ng umaga hanggang alas-3 ng hapon ay gugugulin niya ang panahon sa mga aktibidades sa Malaca&amp;ntilde;ang at mula alas-3 ng hapon hanggang sa gabi ay nasa mahihirap na lugar siya ng Kamaynilaan at lalawigan. (Ulat ni Lilia Tolentino)</body>
<link>http://www.philstar.com/Article.aspx?articleId=126769&amp;publicationSubCategoryId=92</link>
</article>
<article>
<title>Sayyaf nangidnap pa ng 15 sibilyan</title>
<author>Joy cantos at Rose Tamayo</author>
<date>
<month>June</month>
<day>12</day>
<year>2001</year>
</date>
<body>Sinalakay ng tinatayang mahigit 100 miyembro ng mga bandidong Abu Sayyaf Group ang isang bayan sa Basilan kung saan nanunog ang mga ito ng isang kapilya at limang kabahayan bago dinukot ang may 15 kabataang lalaki sa panibagong insidente ng paghahasik ng terorismo sa nasabing lalawigan, kahapon ng umaga. Sa ulat na nakarating sa Camp Aguinaldo, bandang alas-9 ng umaga ng lusubin ng mga armadong bandido na pinamumunuan ni Sulu-based Commander Isnilon Hapilon, ang coconut plantation ng Golden Harvest Inc. sa Barangay Tairan, Lantawan na pag-aari umano ni dating Basilan officer-in-charge Gov. Louie Alano at tangayin ang chief security dito na kinilalang si Primitivo Falcasantos. Ilan sa puwersa ng Abu Sayyaf ang pumasok naman sa mga kabahayan at isa-isang pinalabas ang mga residente rito bago sinunog ang limang bahay at isinunod ang isang kapilya. Maging mga kopra at ilan pang pananim ay sinunog rin sa kabila ng pagmamakaawa ng mga residente dito. Nauna rito ay 50 katao ang tinangay ng mga bandido, pero napilitan ang mga Sayyaf na iwanan na lamang sa daan ang 35 bihag at tangayin ang 15 para wala umanong maging sagabal sa kanilang pagtakas. Namili umano ng bibihagin ang mga bandido kung saan karamihan sa mga unang tinangay ay kadalagahan na naggagandahan at mga bata, subalit sa daan ay iniwanan ang mga ito dahil wala umanong maipapakain at tinangay na lamang ang mga kalalakihan na pinaniniwalaang huhubuging maging miyembro ng Abu Sayyaf. Sinabi pa sa ulat na nag-iiyakan ang mga batang hostage habang kinakaladkad ng mga bandido patungo sa kabundukan ng Lantawan. Bukod kay Falcasantos, 14 sa mga bihag ay nakilalang sina Vicente Perillo Sr., Vicente Perillo Jr., Fernando Perillo, Rodrigo Solon, Reynaldo Ariskan, Abdul Tata Mohammad, Roel Abelyon, Michael Abelyon, Faisal Manading, Ruleen Balderamos Jr., Bertab Benasing, Sardy Benasing, Crisanto Suelo at Marlon Dinaganon. Dahil sa panibagong pangingidnap ay umabot na sa 28 ang hawak na bihag ng mga bandido. Sa panayam ng Radio Mindanao Network (RMN) News Zamboanga, kinumpirma ni ASG spokesman Abu Sabaya na nagsanib na ang puwersa ng mga bandidong Abu Sayyaf sa Sulu at Basilan. Buong pagmamayabang na sinabi ni Abaya na patuloy umanong dumarating ang reinforcement troops ng Abu Sayyaf mula sa Jolo, Sulu at ngayoy tumutulong na sa kanilang grupo sa pagsagupa sa tropa ng pamahalaan. Ipinahiwatig pa ni Sabaya na hindi sila titigil sa paghahasik ng terorismo sa katimugang bahagi ng bansa para hiyain ang administrasyong Arroyo sa international community. Kaugnay nito, muling nagbanta si Sabaya na may papatayin umano sila sa kanilang mga bihag kung ipagpapatuloy ng militar ang paghabol sa kanila. Samantala, maraming residente ng Basilan ang nagsilikas na sa kanilang mga tahanan patungong Zamboanga City dahil sa banta ng ASG na magsasagawa ng full operation para lusubin at sakupin ang buong Basilan at Zamboanga City. Bunga nito, daan-daang residente ang kasalukuyang nag-uunahan at na-stranded sa mga pampublikong mga daungan ng Basilan. (Ulat nina Joy cantos at Rose Tamayo)</body>
<link>http://www.philstar.com/Article.aspx?articleId=126770&amp;publicationSubCategoryId=92</link>
</article>
<article>
<title>Suporta ng MILF sa Sayyaf patuloy</title>
<author>Joy Cantos</author>
<date>
<month>June</month>
<day>12</day>
<year>2001</year>
</date>
<body>Patuloy ang isinasagawang pagtulong ng mga rebeldeng Moro Islamic Liberation Front (MILF) sa Abu Sayyaf sa pakikipagbakbakan ng mga bandido laban sa tumutugis na tropa ng militar. Sa report na nakarating kahapon sa Camp Aguinaldo, dakong alas-10 ng umaga kamakalawa nang di mabatid na bilang ng mga MILF rebels ang tumulong sa anim na bandido ng ASG na hinahabol ng mga Civilian Volunteers Organization (CVO) sa Barangay Banah, Tipu-Tipo, Basilan. Ang mga bandido na pinamumunuan ng isang nakilala sa pangalang Jimmy ay namimili umano ng mga baka at kabayo ng masabat ng isang grupo ng CVOs sa pamumuno naman ni Rashid Panduga, isang rebel returnee. Bigla umanong sumulpot ang mga rebeldeng MILF na galing sa kalapit na barangay at tinulungan ang mga bandido sa pakikipag-sagupa laban sa mga sundalo ng pamahalaan. Bagaman walang naiulat na nasugatan sa pagitan ng magkabilang panig ay tumibay ang hinala ng militar na tinutulungan ng MILF rebels ang grupo ng Sayyaf. Ang insidente ay ikalawang naitalang pagtulong ng MILF sa ASG simula ng maglunsad ng operasyon ang militar sa Basilan matapos madiskubre na nasa lalawigang ito itinatago ang mga Dos Palmas hostages. Nitong nakaraang Biyernes ay nakasagupa ng tropa ng mga sundalo ang mga bandido na tinulungan rin ng mga MILF rebels sa bahagi ng Tuburan, Basilan na ikinasugat ng isang sundalo. (Ulat ni Joy Cantos)</body>
<link>http://www.philstar.com/Article.aspx?articleId=126771&amp;publicationSubCategoryId=92</link>
</article>
<article>
<title>Pagpugot sa 3 bihag na Kano di itinuloy</title>
<author>Joy Cantos/Rose Tamayo/Lilia Tolentino</author>
<date>
<month>June</month>
<day>12</day>
<year>2001</year>
</date>
<body>Ipinagpaliban kahapon ng mga bandidong Abu Sayyaf ang pagpugot sa tatlong Amerikanong bihag makaraang pumayag na rin sa wakas ang palasyo ng Malakanyang na makipagnegosasyon sa mga ito ang dalawang negosyador mula sa bansang Malaysia. Kahapon bandang alas-12 ng tanghali ay nakipag-ugnayan si ASG spokesman Abu Sabaya sa pamamagitan ng RMN News Manila kay Presidential spokesman Rigoberto Tiglao kung saan tiniyak nito na pumapayag na ang pamahalaan sa kahilingan ng ASG. Ayon kay Sabaya, hindi muna nila itutuloy ang pagpugot sa mag-asawang misyonaryong sina Martin at Gracia Burnham at Guillermo Sobero kasunod na rin ng pagsang-ayon ng gobyerno sa kanilang kahilingan, pero nagbabala na itutuloy ang pagpugot kung hindi magiging seryoso ang pamahalaan. &amp;quot;Kung totoo ang sinasabi nila na kanilang kokontakin si Malaysian Senator Sahirin Karno at ipu-pullout ang militar, ipo-postpone muna namin ang pagpugot pero kung gugulangan kami ng gobyerno, eh bahala na sila,&amp;quot; wika ni Sabaya. (Ulat nina Joy Cantos/Rose Tamayo/Lilia Tolentino)</body>
<link>http://www.philstar.com/Article.aspx?articleId=126772&amp;publicationSubCategoryId=92</link>
</article>
<article>
<title>Puwersa ng militar pinalakas</title>
<author>Ely Saludar</author>
<date>
<month>June</month>
<day>12</day>
<year>2001</year>
</date>
<body>Para patunayan na hindi yumuyukod ang Malakanyang sa Abu Sayyaf ay lalo pa nitong pinalakas ang puwersa ng military na tumutugis sa mga bandido sa Basilan. Ayon kay National Security Adviser Roilo Golez , nagdeploy na ng dalawang batalyon ng Marines sa Basilan at pinaigting na rin ang pagkilos ng counter terrorist task force ng Scout Ranger para mapabilis ang pagtugis sa Abu Sayyaf. Dalawang brigade commander na rin ang itinalaga sa west sector sa pamumuno ni Col. Hermogenes Esperon Jr. at sa east sector ay si Col. Pete Ramboanga. (Ulat ni Ely Saludar)</body>
<link>http://www.philstar.com/Article.aspx?articleId=126773&amp;publicationSubCategoryId=92</link>
</article>
<article>
<title>Private doctors sa mag-amang Estrada</title>
<author>Grace Amargo/Doris Franche</author>
<date>
<month>June</month>
<day>12</day>
<year>2001</year>
</date>
<body>Nais ng grupo ng mga abogado na pribadong mga doktor ang dapat tumingin kina dating Pangulong Estrada at anak na si Jinggoy para matanggal na ang mga pagdududa ng publiko hinggil sa tunay na kalagayan ng dalawa. Iginiit ni Leonard de Vera, spokesperson ng Equal Justice for all Movement (E-Just) na hindi dapat ang doktor ng gobyerno ang tumingin sa kondisyon ng dalawa. Mas makabubuti anya kung independent doctors ang susuri para makatiyak ang administrasyon sa kalagayan ng mga ito. Sa ganitong paraan ay malalaman na umano ng publiko ang dahilan kung dapat pa ngang manatili ang mag-amang Estrada sa Veterans hospital o dapat na silang ibalik sa kanilang piitan sa Fort Sto. Domingo sa Laguna. Sinabi ng E-Just na maaari umanong nape-pressure lamang ng Malakanyang ang mga doktor ng Veterans na siyang dahilan ng pananatili ng mga ito sa nasabing ospital. House arrest malabo sa Senado Tiniyak ni Senate minority floorleader Renato Cayetano na malabong mapagtibay sa Senado ang panukalang batas na magbibigay ng house arrest sa mga kinasuhang opisyal ng pamahalaan at mga kriminal. Ayon kay Cayetano, tahasang paglabag sa Saligang Batas ang pagpasa ng isang class legislation na ang makikinabang ay mga kriminal. Ang pahayag ni Cayetano ay matapos umugong sa Kamara na isusulong ng mga crony at mga kongresistang kaalyado ng dating pangulo ang nasabing panukala. IBP di pabor Hindi pabor ang Integrated Bar of the Philippines (IBP) sa ginawang pagbabasura ng Sandiganbayan sa house arrest petition ni dating Pangulong Estrada sa pagsabing hindi tulad ng ibang akusado na dapat pagkaitan ng hinihiling nito. Ayon kay IBP President Arthur Lim, bilang dating pangulo ng bansa ay marapat lamang na pagbigyan si Estrada dahil hindi pa ito convicted sa kasong plunder na isinampa laban sa kanya. Ayon kay Lim, kung nais anyang ipairal ng Korte ang pantay na trato sa mga nagiging akusado ay dapat na sa Quezon City Jail ito ikinulong dahil ito ang pinakamalapit na piitan sa Sandiganbayan. (Ulat nina Grace Amargo/Doris Franche)</body>
<link>http://www.philstar.com/Article.aspx?articleId=126774&amp;publicationSubCategoryId=92</link>
</article>
<article>
<title>American hostage pinugutan na</title>
<author>Joy Cantos at Rose Tamayo</author>
<date>
<month>June</month>
<day>13</day>
<year>2001</year>
</date>
<body>Habang ipinagdiriwang ng sambayanang Pilipino ang ika-103 taong anibersaryo na gumugunita sa kasarinlan ng bansa, pinugutan ng ulo ng mga bandidong Abu Sayyaf ang isa sa tatlong Amerikanong bihag na hawak nito bilang regalo umano ng mga ito sa Araw ng Kalayaan ng Pilipinas. Sa muling pagsasalita ni Abu Sayyaf spokesman Abu Sabaya sa RMN News Zamboanga, sinabi nito na halos kasabay ng pagtataas ng mga bandila ang ginawa nilang pagpugot sa ulo ni Peruvian American hostage na si Guillermo Sobero, 40, para ipakita sa pamahalaang Arroyo na totohanan ang kanilang binitiwang salita at hindi puro banta. Ito rin ay bilang tugon sa patuloy umanong pagmamatigas ng gobyerno sa kanilang hinihiling na negosyador mula sa Malaysia at ang patuloy na isinasagawang military operations laban sa kanila. &amp;quot;Bilang gift namin sa Independence Day, nag-release kami ng isang Amerikano yong si Amigo (Guillermo) kaya lang nag-release kami ng wala nang ulo,&amp;quot; pahayag ni Sabaya. Papatunayan umano ito ni Sabaya sa pamamagitan ng video film na hawak nila na magpapakita na talagang pinugutan na nila ng ulo si Sobero. &amp;quot;Tandaan nyo, hindi ito ang unang pagpugot ng ulo na ginawa namin, pag sinabi naman talagang gagawin namin. Meron kaming film dito, pag maluwag na yong dadaanan namin ipadadala namin yong film at saka siguro matatagpuan rin ng mga sundalo ang bangkay ni Sobero,&amp;quot; wika ni Sabaya matapos kumpirmahin nito na dakong alas-7 ng umaga ginawa ang naturang pamumugot. Sinabi pa ni Sabaya na si Sobero ay pinugutan nila ng ulo sa isang liblib na lugar sa bayan ng Tuburan, Basilan at ang bangkay nito ay iniwan na ng kanilang grupo sa nasabing lugar. Hinamon din nito ang militar na dali-dalian ang paghahanap sa bangkay at ulo ni Sobero at baka maunahan ang mga ito ng aso. &amp;quot;Dali-dalian ninyo at baka wala na kayong abutan dito ni isa sa mga hostages. Pinutol na namin ang negotiation tatawag na lang kami ulit kapag may pinugutan ulit kami,&amp;quot; ayon kay Sabaya. Binantaan din ni Sabaya ang mga Ulama, spiritual leaders ng Islam na katumbas ng mga Obispo ng relihiyong Katoliko, na hindi sila mangingiming pumugot ng ulo ng mga ito kung magiging balakid sa kanilang mga kilos. Kung may katotohanan ang pamumugot kay Sobero, ito ang kauna-unahan na namugot ang mga bandido ng dayuhang bihag simula ng itatag ang ASG noong 1991. Si Sobero, isang turista at tubong Corona, California USA ang ikatlong bihag mula sa Palawan na pinugutan. Noong Hunyo 2, nadiskubre malapit sa bayan ng Lamitan ang mga pugot na bangkay nina Sonny Dacquer at Armando Bayona, pawang mga staff ng Dos Palmas. Samantala, dalawa sa 15 sibilyan na binihag sa Lantawan, Basilan kamakalawa ang umano'y pinatay din ng mga bandido. Bagaman kinukumpirma pa ang report, nabatid na gutom na ang mga bihag dahil dalawang araw na itong hindi kumakain. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=126775&amp;publicationSubCategoryId=92</link>
</article>
<article>
<title>Taktika ng militar vs Abu mahina</title>
<author>Mayen Jaymalin</author>
<date>
<month>June</month>
<day>13</day>
<year>2001</year>
</date>
<body>Binatikos ng militanteng Kilusang Mayo Uno (KMU) ang pamahalaan, partikular ang Armed Forces of the Philippines dahil sa umanoy mahinang pamamaraan nito sa pakikitungo sa mga bandidong Abu Sayyaf. Sa pahayag ni KMU spokesperson Sammy Malunes, ang pagsusumikap ng gobyerno na durugin ang Abu Sayyaf ay nagiging kaduda-duda na dahil kasalukuyan pa ring nakakalaya ang nasabing teroristang grupo. Ayon kay Malunes, buong puwersa na ng AFP ang tumutugis sa mga terorista at maging FBI at CIA ay sangkot na rin, pero kahina-hinala kung bakit nakakawala pa rin ang Abu Sayyaf. Hininala ng KMU na ang mahinang taktika ng militar na kontrolin ang nasabing teroristang grupo ay posible umanong sinasadya sa panig ng Arroyo government. Kasabay nito ay nanawagan ang KMU sa pamahalaan na gumawa ng mas tiyak na kampanya laban sa mga bandido alang-alang sa mga bihag at mahihirap na residente ng Basilan. Habang tumatagal anya ang pagkaantala sa pagdakip sa Abu Sayyaf ay lalong lumalawak ang panganib sa buhay ng mga hostages at sibilyan. (Ulat ni Mayen Jaymalin)</body>
<link>http://www.philstar.com/Article.aspx?articleId=126776&amp;publicationSubCategoryId=92</link>
</article>
<article>
<title>2 pang Sayyaf todas sa encounter</title>
<author>Joy Cantos</author>
<date>
<month>June</month>
<day>13</day>
<year>2001</year>
</date>
<body>Dalawa pang miyembro ng Abu Sayyaf ang napatay habang limang sundalo ang nasugatan sa panibagong sagupaan ng dalawang panig sa Tipu-Tipo, Basilan kamakalawa ng hapon. Sa report ni AFP spokesman Brig. Gen. Edilberto Adan na nakasagupa ng mga elemento ng 32nd Infantry Batallion ng Phil. Army ang mga bandido sa kainitan na rin ng isinasagawang search and rescue operations sa hawak na mga bihag ng grupo. Inaalam pa ang pangalan ng mga napatay na Sayyaf members matapos na wala ni isang identification card na narekober sa bangkay ng mga ito. Pansamantala namang hindi tinukoy ni Adan ang pangalan ng mga nasugatang sundalo para hindi mabigla ang mga pamilya nito. Nabatid na dakong alas-2 ng hapon habang ginagalugad ng tropa ng pamahalaan ang nasabing liblib na lugar ng makasagupa ang mga bandido. Umatras ang mga bandidong Sayyaf bitbit ang mga sugatang kasamahan at tuluyang iniwan ang dalawang napatay nilang kasamahan. (Ulat ni Joy Cantos)</body>
<link>http://www.philstar.com/Article.aspx?articleId=126777&amp;publicationSubCategoryId=92</link>
</article>
<article>
<title>US galit na, Abu kinondena</title>
<author>Lilia Tolentino/Ely Saludar</author>
<date>
<month>June</month>
<day>13</day>
<year>2001</year>
</date>
<body>Galit na ang bansang Amerika sa mga bandidong Abu Sayyaf at kailangan na umano silang managot. Sa ipinalabas na statemen ng US Embassy kahapon, mariin nitong kinondena ang napaulat na pagpugot ng ulo ng mga bandido ng Sayyaf sa American hostage na si Guillermo Sobero. &amp;quot;The murder of an innocent person is a cowardly act. We condemn in the strongest possible terms this reported action,&amp;quot; pahayag ng US Embassy. Umaasa naman ang pamilyat mga kaanak ni Sobero sa Amerika na buhay pa ang naturang bihag at hanggang walang kumpirmasyon mula sa US Embassy at FBI ay inaasahan nila na babalik ng buhay si Sobero. Samantala, kung kailan may napugutan na ang Abu Sayyaf ay saka naman nagbigay ng go signal ang Malaysian government na umeksena ang dating Malaysian Senator na si Sairin Karno kaugnay na rin ng hiling ng bandidong Abu Sayyaf na gawing negosyador sa hostage crisis si Karno. Una rito ay nagbanta pa si ASG spokesman Abu Sabaya na kung hindi mapapadala ang Malaysian negotiators sa loob ng 72-oras ay iisa-isahin nito ang pagpugot sa tatlong bihag na Amerikano na kinabibilangan ng mag-asawang misyonaryo na sina Martin at Gracia Burnham at si Sobero. (Ulat nina Lilia Tolentino/Ely Saludar)</body>
<link>http://www.philstar.com/Article.aspx?articleId=126778&amp;publicationSubCategoryId=92</link>
</article>
<article>
<title>Sayyaf duwag - GMA</title>
<author>Lilia Tolentino</author>
<date>
<month>June</month>
<day>13</day>
<year>2001</year>
</date>
<body>Kinondena ni Pangulong Arroyo ang pamumugot ng Abu Sayyaf sa dayuhang bihag na si Guillermo Sobero. Sa kanyang talumpati sa pagdiriwang ng Philippine Independence kahapon, sinabi ng Pangulo na ang ginawa ng Abu Sayyaf ay pagpapakita na ang ASG ay isang grupong mabangis, walang puso, duwag at hindi nababagabag sa pagpatay ng inosenteng tao dahil lamang sa hangad na ransom money. &amp;quot;Mahigpit naming kinokondena ang napaulat na pagpugot ng ulo kay Mr. Sobero. Ang pagpugot at pagpaslang sa isang walang kalaban-labang tao ay isang uri ng kaduwagan at kawalang puso,&amp;quot; pahayag ng Pangulo. Sinabi rin ng Pangulo na hindi mapanghahawakan ang salita ni ASG spokesman Abu Sabaya na makaraang pagbigyan ng gobyerno ang kanilang kahilingan hinggil sa Malaysian negotiators at ianunsiyo sa radyo na hindi itutuloy ang bantang pagpugot sa dayuhang bihag ay biglang nagsalita si Sabaya sa radyo na pinugutan nila si Sobero. Gayunman, nag-utos na ang Pangulo sa militar na beripikahin kung may katotohanan ang sinabi ni Sabaya. (Ulat ni Lilia Tolentino)</body>
<link>http://www.philstar.com/Article.aspx?articleId=126779&amp;publicationSubCategoryId=92</link>
</article>
<article>
<title>Presidential Protocol sinuway</title>
<author>Marichu Villanueva</author>
<date>
<month>June</month>
<day>13</day>
<year>2001</year>
</date>
<body>Matapos samahan ang kanilang mga magulang sa isang napaka-pormal na flag-raising rites sa Luneta kahapon, hindi napigilan ng Presidential children na sina Juan &amp;quot;Mikee&amp;quot; Miguel, 31; Evangeline &amp;quot;Luli&amp;quot; Lourdes, 29, at Diosdado Ignacio, 26, na suwayin ang Presidential protocol na maging formal, para lamang bumili ng taho sa tabi ng monumento ni Dr. Jose Rizal. Agad naman silang pinagbilhan ng vendor, pero nang makilala na ng tindero na ang pinagsisilbihan niyang mga kostumer ay mga anak ni Pangulong Arroyo, tumanggi itong tanggapin ang bayad ng presidential kids. Pero sa kapipilit ng magkakapatid ay kinuha rin ang perang bayad para sa kanilang food trip. Sa panayam kay Mikee, ilang hapunan na siyang hindi nakakakain at sa gutom niya ay naka-dalawang baso siya ng taho. Ayon sa kanya, gigising sila ng alas-5 ng umaga kaya wala na siyang time mag-almusal. Kahapon ay dumating bandang 6:30 ng umaga sa Luneta ang Pangulo at iba pang miyembro ng First Family. Dahil napaaga sa naka-schedule na arrival na alas-7 ng umaga ay ginawa tuloy ng mas maaga ang flag-raising rites. At dahil nga napaaga, kahit wala sa tabi ng Pangulo si Department of Tourism Secretary Richard Gordon ay itinuloy ang unang activity na military honors. Si Gordon na siyang chairman ng organizing committee para sa 103rd Independence Day celebration, ay nasorpresa nang makitang nagsisimula na ang flag-raising kahit wala siya. Pumalit sa puwesto ni Gordon sa military honors si DECS Secretary Raul Roco. Nakasama na ni Gordon ang Pangulo sa wreathlaying rites sa Rizal monument matapos ang flag-raising. Maging si Pangulong Arroyo ay sumuway din sa protocol ranks nang makipagkamay sa mga namamasyal sa Luneta, pati ang matatandang nag-eehersisyo sa parke. Matapos ang flag-raising rites, sumakay na ang Pangulo at ang First Gentleman sa PSG Safari back-up vehicle at binuksan ang bintana at kumaway sa mga tao. Ang tatlong Arroyo kids ay sumakay naman sa presidential bullet-and-bomb-proofed Mercedez Benz pabalik sa Malakanyang. (Ulat ni Marichu Villanueva)</body>
<link>http://www.philstar.com/Article.aspx?articleId=126780&amp;publicationSubCategoryId=92</link>
</article>
<article>
<title>Erap, Jinggoy physically fit to go to jail</title>
<author>Grace Amargo/Angie dela Cruz</author>
<date>
<month>June</month>
<day>14</day>
<year>2001</year>
</date>
<body>Physically fit at healthy ang kalagayan ng mga kalusugan nina dating Pangulong Estrada at anak nitong si Jinggoy. Ito ay batay sa ipinalabas na bulletin ng pamunuan ng Veterans Memorial Medical Center (VMMC) bilang tugon sa kautusan ng 3rd Division ng Sandiganbayan na magpalabas ng update sa loob ng 10 araw hinggil sa kalagayan ng mag-ama. Sa isinumiteng ulat nina VMMC director Dr. Salvador Flores at Dr. Liberato Casison, physician nasa mabuti nang kalagayan ang mag-amang Estrada at maaari nang makabalik ang mga ito sa kanilang detention cell sa Fort Sto. Domingo sa Sta. Rosa, Laguna. Makaraan ang may dalawang linggong pagpapainom ng gamot sa dating pangulo ay gumaling na ang sakit nitong bronchitis habang gumaling naman ang pananakit ng dibdib ni Jinggoy. Kinontra rin nina Flores at Casison ang suhestiyon ng kampo ni Estrada na muling ipasuri ang mga ito sa Makati Medical Center para makatiyak na nasa maayos nang kalagayan ang kanilang kalusugan. Sinabi ng dalawang doktor na hindi nila palalabasin ng VMMC ang mag-amang Estrada kung di nila tiyak na magaling na ang mga ito. Nakatakda namang magsampa ng kanilang motion for reconsideration si Atty. Raymund Fortun, abogado ng mag-amang Estrada para muling igiit ang house arrest para sa kanyang mga kliyente. (Ulat ni Grace Amargo/Angie dela Cruz)</body>
<link>http://www.philstar.com/Article.aspx?articleId=126781&amp;publicationSubCategoryId=92</link>
</article>
<article>
<title>SSS memebers bantang magwelga</title>
<author>Malou Rongalerios</author>
<date>
<month>June</month>
<day>14</day>
<year>2001</year>
</date>
<body>Nagbanta kahapon ang Kilusang Mayo Uno (KMU) na magkakaroon ng isang malawakang welga ang mga miyembro ng Social Security System (SSS) kapag itinuloy ang pagsasapribado nito. Ayon kay Sammy Malunes, tagapagsalita ng KMU, tutol ang lahat ng kasapi ng SSS sa plano ng gobyerno na ipagbili sa banyagang mamumuhunan ang nasabing kumpanya ng pamahalaan. Wala umanong karapatan ang gobyerno na ipagbili ang SSS dahil itinayo ito sa pamamagitan ng monthly contribution ng 23 milyong manggagawa na miyembro ng SSS. &amp;quot;Hindi dapat ipinagsasapalaran ang retirement benefits ng mga miyembro na nagbabayad naman ng kanilang kontribusyon,&amp;quot; wika ni Malunes. Kabilang umano sa pagbebentahan ng SSS ang Sunlife, pinakamalaking insurance company sa Canada, at ang Manlife Insurance. (Ulat ni Malou Rongalerios)</body>
<link>http://www.philstar.com/Article.aspx?articleId=126782&amp;publicationSubCategoryId=92</link>
</article>
<article>
<title>Spiritual leader ng Islam pinugutan ng Sayyaf</title>
<author>Rose Tamayo</author>
<date>
<month>June</month>
<day>14</day>
<year>2001</year>
</date>
<body>Hindi pag-aari ng Amerikanong bihag na si Guillermo Sobero ang pugot na bangkay na natagpuan kahapon sa Barangay Forester, Camamboringan, Tipo-Tipo, Basilan. Ayon kay Tipo-Tipo Mayor Joel Maturan, ang naturang pugot na bangkay ay pag-aari ng isang Ustadz (pari ng relihiyong Muslim) na kinilalang si Mohaimen Salih, spiritual at tribal leader ng Islam sa Basilan na pinugutan umano ng mga bandidong Abu Sayyaf. Sa pahayag ni Maturan, kinumpirma sa kanya ng tatlong nakatakas na kasama ni Mohaimen na mismong si Abu Sabaya umano ang tumagpas sa ulo ng nasabing spiritual leader. Sa sumbong ng tatlo, kasama nila si Mohaimen na pumunta noong Linggo kay Sabaya para makipagnegosasyon sa mga bandido bilang bahagi ng ginagawang back-door negotiation ng mga spiritual leaders dito. &amp;quot;Sa halip na makipag-usap sa nasabing spiritual leader ay inutusan ni Sabaya na itali ang dalawang kamay ng biktima sa isang krus na kahoy, tapos kumuha siya ng gulok at tinagpas ang ulo nito,&amp;quot; salaysay ng tatlong nakatakas kay Maturan. &amp;quot;DPA (deep military agent) yan kaya dapat sa kanya pugutan ng ulo,&amp;quot; ang narinig umano ng tatlo na sinabi ni Sabaya bago nito pinugutan ang Ustadz. Si Mohaimen ay kabilang sa tatlong lokal na negosyador na ipinadala ni dating Basilan Congressman Cando Mujarib para makipagnegosasyon sa Sayyaf. Kamakalawa ay nagbanta si Sabaya sa pagsasalita nito sa RMN na kahit ang mga Ulama o spiritual leaders ng Islam na sumasalungat sa kanilang ginagawang pangingidnap at pagpatay ay kanila ring pupugutan. Dahil dito, nagduda ang military na posibleng nanggogoyo si Sabaya nang ideklara nito na pinugutan nila si Sobero bilang regalo kay Pangulong Arroyo noong Independence Day. &amp;quot;With the none recovery of the body (Sobero), we have the reason to believe that the beheading of Sobero...we considered it as bluff and disinformation of Mr. Sabaya,&amp;quot; wika naman ni AFP Southern Command spokesman Lt. Col. Danilo Servando. (Ulat ni Rose Tamayo)</body>
<link>http://www.philstar.com/Article.aspx?articleId=126783&amp;publicationSubCategoryId=92</link>
</article>
<article>
<title>Mass recruitment ng Sayyaf sa Basilan; alok na sahod na P30,000 kada buwan</title>
<author>Rudy Andal/Joy Cantos</author>
<date>
<month>June</month>
<day>14</day>
<year>2001</year>
</date>
<body>Kinumpirma kahapon ni Basilan Governor Wahab Ustadz Akbar na nagsasagawa ng massive recruitment ang bandidong Abu Sayyaf Group sa alok na P30,000 suweldo kada buwan para palakasin ang kanilang puwersa at isabak sa tumutugis na tropa ng pamahalaan. Sa ipinadalang ulat ni Gov. Akbar sa regional office ng Department of Interior and Local Government (DILG), nagbabahay-bahay umano at nangangalap ng mga bagong miyembro si ASG spokesman Abu Sabaya sa mga bayan ng Lamitan, Tipo-Tipo at Tuburan sa lalawigan ng Basilan. Sa patuloy na pagtakas ng mga bandidong Muslim ay nanghihikayat ito ng mga kalalakihan at binabayaran agad ang pamilya mula P30,000 hanggang P50,000 at agad binibigyan ng matataas na kalibre ng baril. Ang P30,000 suweldo ay kukunin umano ng mga bandido sa mga ransom na makukuha naman ng mga ito sa bawat pakakawalang hostage. Hindi naman binanggit sa ulat kung may sumasali sa naturang mass recruitment. Sa rekord ng militar, tinatayang may 400 na lamang ang puwersa ng mga bandido sa Basilan, pero kinumpirma rin nito na biglang dumami ang bilang ng mga rebelde. Nabatid pa na maging mga sympathizer ng mga bandido ay tumutulong na rin sa pagre-recruit ng bagong mga miyembro. Hanggang sa kasalukuyan ay hindi pa rin umano nahihikayat ng gobyerno ang populasyon ng Basilan na labanan ang mga bandido dahil may mga residenteng patuloy na sumusuporta at nagbibigay proteksiyon sa mga Abu Sayyaf. Karamihan sa mga residente ng Basilan ay may mga kamag-anak na kasapi sa Abu Sayyaf. (Ulat nina Rudy Andal/Joy Cantos)</body>
<link>http://www.philstar.com/Article.aspx?articleId=126784&amp;publicationSubCategoryId=92</link>
</article>
<article>
<title>Mga sibilyan sa Basilan binalaan ng Pangulo</title>
<author>Lilia Tolentino</author>
<date>
<month>June</month>
<day>14</day>
<year>2001</year>
</date>
<body>Binalaan kahapon ni Pangulong Arroyo ang mga sibilyan sa Basilan laban sa pagkakaloob ng tulong sa Abu Sayyaf na aniyay salot sa bayan at sumpa sa kanilang relihiyong Islam. Ang babala ay kasunod ng ulat na umanoy binibigyan ng armas ng ASG ang kanilang mga kamag-anak para silay ipagtanggol laban sa mga tumutugis na sundalong militar bukod pa sa pagbibigay ng tulong na pagkain sa mga ito. Sinabi rin ng Pangulo na tuluy-tuloy ang opensiba ng militar laban sa Sayyaf at walang ipinatutupad na ceasefire at walang suspension ng military operation. (Ulat ni Lilia Tolentino)</body>
<link>http://www.philstar.com/Article.aspx?articleId=126785&amp;publicationSubCategoryId=92</link>
</article>
<article>
<title>July 1 registration para sa mga bagong botante</title>
<author>Andi Garcia</author>
<date>
<month>June</month>
<day>14</day>
<year>2001</year>
</date>
<body>Inaasahan ang pagdagsa ng tinatayang 4-milyon bagong mga botante matapos itakda ni Comelec Chairman Alfredo Benipayo ang July 1 registration para sa mga kabataan na nabigong makaboto nitong nakaraang May 14 national elections at lahat ng mamamayan na may edad 18 paitaas na hindi pa nakakapagparehistro. Nabatid kay Benipayo na sisimulan ng Comelec ang kanilang continuing registration sa unang araw ng Hulyo para sa mga hindi pa nakakapagpatala bilang lehitimong botante, at matatapos 120 araw bago ang isang regular election o 90 days bago ang isang special polls. Magtungo lamang ang mga nais magparehistro sa mga tanggapan ng registrar ng Comelec local offices sa mga bayan, munisipyo at lungsod sa buong bansa simula sa alas-8 ng umaga hanggang alas-5 ng hapon, Lunes hanggang Biyernes. Pinag-aaralan rin ng Comelec ang isasagawang paglilinis para purgahin ang opisyal na talaan ng mga botante gaya ng flying voters, double registrant, mga lumipat na ng tirahan at patay na botante na nananatiling nasa listahan. (Ulat ni Andi Garcia)</body>
<link>http://www.philstar.com/Article.aspx?articleId=126786&amp;publicationSubCategoryId=92</link>
</article>
<article>
<title>Kung 'di mapulbos ng bala, Sayyaf patayin sa gutom</title>
<author>Joy Cantos</author>
<date>
<month>June</month>
<day>15</day>
<year>2001</year>
</date>
<body>&amp;quot;Kung hindi mapulbos sa bala, patayin sila sa gutom.&amp;quot; Ito ang sinabi kahapon ni Armed Forces of the Philippines (AFP) Chief of Staff Gen. Diomedio Villanueva kasabay ng pahayag na ipinatutupad na ng mga operatiba ng militar ang mahigpit na &amp;quot;food blockade&amp;quot; sa lahat ng main supply line ng mga bandidong Abu Sayyaf partikular sa lalawigan ng Basilan para mapilitan ang mga opisyal at miyembro nito na sumuko sa pamahalaan. Ayon kay Villanueva, ang food blockade ay alinsunod sa ipinalabas na direktiba ni Pangulong Arroyo na patawan ng kaukulang parusa ang sinumang sibilyan na madidiskubreng nagbibigay ng rasyong pagkain sa mga bandido. Bagaman hindi binanggit ng heneral kung anong lugar sa Basilan ang itinuturing nilang &amp;quot;supply lines&amp;quot; ng bandidong grupo, naniniwala ang militar na sa oras na magutom ang Abu Sayyaf ay tuluyan nang manghihina ang mga ito sa pakikipaglaban at mapipilitang sumuko. Napag-alaman na bunga na rin ng kinatatakutang pagkagutom ay unti-unti nang bumibili o nagnanakaw ng mga hayop ang Sayyaf sa bayan ng Tuburan at Sumisip para sa kanilang pagkain at bilang sasakyan sa pagtakas. Ayon naman kay DILG Sec. Joey Lina, ang planong food blockade ay napatunayan na sa mga giyera bilang epektibong paraan para unti-unting puksain ang kalaban. (Ulat ni Joy Cantos)</body>
<link>http://www.philstar.com/Article.aspx?articleId=126787&amp;publicationSubCategoryId=92</link>
</article>
<article>
<title>Fare hike tiniyak</title>
<author>Andi Garcia</author>
<date>
<month>June</month>
<day>15</day>
<year>2001</year>
</date>
<body>Tiniyak kahapon ng dalawang malalaking transport groups sa bansa na hindi na mapipigilan ang paghahain nila ng petisyon sa Land Transportation Franchising and Regulatory Board (LTFRB) para sa karagdagang singil sa pasahe bunsod na rin ng nakaambang P.90 sentimong panibagong pagtataas sa presyo ng mga produktong petrolyo ng tatlong higanteng kumpanya ng langis at mga tinatawag na small players. Ayon kina Menardo Roda, pangulo ng Pinagkaisang Samahan ng mga Tsuper, Operator Nationwide (PISTON) at Romy Maranan, national chairman ng FEJODAP, mapipilitan umano silang humingi ng karagdagang singil sa pasahe dahil malaki umano ang mawawala sa mga driver dahil sa nobenta sentimong dagdag sa bawat litro ng gasolina at krudo. Ikinatwiran ni Reynaldo Gamboa ng Pilipinas Shell na walang ibang alternatibo para sa mga kumpanya ng langis kundi magtaas ng presyo ng petroleum products dahil sa patuloy na pagtaas ng halaga ng krudo sa world market na kasalukuyang nasa $27 dollar per barrel, bukod pa sa patuloy na bumubulusok na halaga ng piso kontra dolyar. Nagpahiwatig naman si LTFRB Chairman Dante Lantin na kakatigan ang ihahaing petisyon ng transport groups. (Ulat ni Andi Garcia)</body>
<link>http://www.philstar.com/Article.aspx?articleId=126788&amp;publicationSubCategoryId=92</link>
</article>
<article>
<title>Estudyanteng kumukuha ng Law dumami dahil sa impeachment trial</title>
<author>Danilo Garcia</author>
<date>
<month>June</month>
<day>15</day>
<year>2001</year>
</date>
<body>Matapos ang makasaysayang impeachment trial ni dating Pangulong Estrada na tinampukan ng ilang de-kalibreng mga abogado, tumaas ang bilang ng mga bagong estudyante ng law sa mga kolehiyo at unibersidad sa bansa, habang dumami rin ang nagnanais na maging pulis o detective sa pagtaas rin ng bilang ng estudyante ng criminology. Ayon kay Commission on Higher Education (CHED) executive director Roger Perez, dumoble ang bilang ngayon ng mga estudyante na kumukuha ng kursong Law kumpara noong nakaraang taon. Base sa rekord ng CHED, mayroon lamang kabuuang 16,499 law students noong 2000 at ang bilang na ito ay dumoble ngayong taong ito. Samantala, 44,170 mag-aaral ang kumuha ng kursong Criminology sa buong bansa noong taong 2000, at sa taong ito ay lumagpas na sa doble ang bilang. Partikular na tinukoy ni Perez ang muling pagbalik sa pag-aaral ng bilang mga pulis na nasa mababang ranggo para makakuha ng diploma para sa kanilang promosyon. (Ulat ni Danilo Garcia)</body>
<link>http://www.philstar.com/Article.aspx?articleId=126789&amp;publicationSubCategoryId=92</link>
</article>
<article>
<title>Video tape ng pinugutang mga bihag ibinebenta ng Sayyaf</title>
<author>Ely Saludar</author>
<date>
<month>June</month>
<day>15</day>
<year>2001</year>
</date>
<body>Ibinunyag ng Malakanyang na ibinebenta ng Abu Sayyaf ang isang video tape na nagpapakita ng pinugutan nilang mga bihag kapalit ng dolyar. Sa nakalap na impormasyon ni Presidential spokesman Rigoberto Tiglao, tinanggihan ng American TV network ang nasabing alok gaya ng pagtanggi rin ng CNN. Tumanggi naman si Tiglao na kilalanin ang nasabing TV network. (Ulat ni Ely Saludar)</body>
<link>http://www.philstar.com/Article.aspx?articleId=126790&amp;publicationSubCategoryId=92</link>
</article>
<article>
<title>Kaanak ng Sayyaf nakikisali na rin sa ransom</title>
<author>Rose Tamayo</author>
<date>
<month>June</month>
<day>15</day>
<year>2001</year>
</date>
<body>Sa kabila ng pagsasalita ni Abu Sayyaf spokesman Abu Sabaya sa himpilan ng RMN na hindi ransom o pera ang habol ng mga ito, mismong mga kaanak na umano ng mga bandido ngayon ang kumikilos at lumalapit sa pamilya ng mga biktima at nagsisilbing tulay para sa pagbibigay ng ransom. Sa pahayag ng source, isang &amp;quot;local back-door negotiation&amp;quot; umano ang isinasagawa ngayon sa pangunguna ng isang Dra. Juda ng Basilan na kamag-anak ni Sabaya at nakikipagnegosasyon sa pamilya ng Palawan hostages sa halagang isang milyon para sa bawat isang bihag. Hindi lamang umano ang mga bandido ang masaya ngayon sa nangyayari dahil pati mga kamag-anak nila ay kumikita na rin at ginagawa nang source of income ang kidnapping. (Ulat ni Rose Tamayo)</body>
<link>http://www.philstar.com/Article.aspx?articleId=126791&amp;publicationSubCategoryId=92</link>
</article>
<article>
<title>3,000 MNLF troops isasabak vs Sayyaf</title>
<author>Perseus Echeminada</author>
<date>
<month>June</month>
<day>15</day>
<year>2001</year>
</date>
<body>Nag-alok kahapon si Governor Nur Misuari ng Autonomous Region of Muslim Mindanao (ARMM) na gamitin ang 3,000 mga subok nang tropa ng Moro National Liberation Front (MNLF) para isabak sa mga bandidong Abu Sayyaf sa Basilan. Ayon kay Misuari na siya ring chairman ng MNLF na noong kasagsagan ng Sipadan hostage crisis ay gumamit siya ng battle tested MNLF troops laban sa maliit na bilang ng mga bandido at ang kanyang taktika ay epektibo dahil ilan sa mga hawak na bihag ay napakawalan ng walang ransom. Gayunman nang mabawi na ang gemran hostages ay inutusan na siyang umatras. Sinabi ni Misuari na handa siyang muling tumulong sa gobyerno para malutas ang Basilan crisis kung pahihintulutan ng Arroyo administration. Kung kakailanganin ang kanyang partisipasyon sa paglutas sa krisis ay masugid umano niyang tatanggapin ang kautusan. (Ulat ni Perseus Echeminada)</body>
<link>http://www.philstar.com/Article.aspx?articleId=126792&amp;publicationSubCategoryId=92</link>
</article>
<article>
<title>Peace talks sa NDF nasilat sa pagpaslang kay Agi</title>
<author>Joy Cantos</author>
<date>
<month>June</month>
<day>15</day>
<year>2001</year>
</date>
<body>Pansamantalang naantala ang usaping pangkapayapaan na ginaganap sa Oslo, Norway sa pagitan ng GRP at NDF peace panels matapos na ipagbunyi ng mga lider ng komunistang grupo ang pagkakapaslang ng armed-wing nitong New Peoples Army (NPA) kay outgoing Cagayan Congressman Rodolfo Aguinaldo. Sa isang phone interview, sinabi ni Presidential Adviser on Peace Process Eduardo Ermita na nagdesisyon ang GRP peace panel sa pamumuno ni dating Justice Sec. Silvestre Bello III na pansamantala munang itigil ang pakikipagnegosasyon sa NDF makaraang akuin ng mga ito ang pagpatay kay Aguinaldo. Ayon kay Ermita, humingi ng &amp;quot;indefinite recess&amp;quot; ang GRP panel sa NDF, pero nilinaw nito na hindi nila tuluyang sinususpinde ang usaping pangkapayapaan ng pamahalaan at ng makakaliwang grupo. (Ulat ni Joy Cantos)</body>
<link>http://www.philstar.com/Article.aspx?articleId=126793&amp;publicationSubCategoryId=92</link>
</article>
<article>
<title>Water rate hike pinahihinto ng Pangulo</title>
<author>Lilia Tolentino</author>
<date>
<month>June</month>
<day>15</day>
<year>2001</year>
</date>
<body>Ipinasuspinde kahapon ni Pangulong Arroyo ang nakatakdang pagpapatupad ng pagtataas sa singil sa serbisyo ng tubig sa darating na Hulyo 1. Inatasan ng Pangulo ang Cabinet Cluster on Public Services na repasuhin munang mabuti ang kahilingan ng Maynilad Waters. Sinabi ng Pangulo na kung talagang hindi maiiwasan ang malaking pagtataas sa singil sa serbisyo ng tubig ay dapat itong gawin nang dahan-dahan at hindi sa biglaang pamamaraan. Humihingi ang Maynilad ng halagang P4.75 bawat metro kubiko na planong ipatupad simula sa Hulyo. (Ulat ni Lilia Tolentino)</body>
<link>http://www.philstar.com/Article.aspx?articleId=126794&amp;publicationSubCategoryId=92</link>
</article>
<article>
<title>SONA ni Gloria sasalubungin nang protesta</title>
<author>Malou Rongalerios</author>
<date>
<month>June</month>
<day>15</day>
<year>2001</year>
</date>
<body>Isang nationwide work stoppage ang nakaambang ilunsad ng militanteng manggagawa sa buong bansa na itataon sa kauna-unahang State of the Nation Address (SONA) ni Pangulong Arroyo sa susunod na buwan para iparamdam umano sa pamahalaan ang kanilang mariing pagkondena sa sunud-sunod na pagtataas sa singil sa presyo ng langis, tubig at kuryente. Nagbanta ang Kilusang Mayo Uno (KMU) at Bagong Alyansang Makabayan (Bayan) na paparalisahin ng mga manggagawa ang mga operasyon ng ibat ibang commercial establishments sa Visayas at Mindanao para makalahok sa nakatakdang protest actions sa kanilang mga lugar sa pagbubukas ng 12th Congress sa Hulyo 23. Ayon pa sa KMU, tanging ang presyo lamang ng pangunahing mga bilihin ang naitaas ng administrasyon ni Arroyo at hindi ang antas ng pamumuhay ng mahihirap. Hanggang sa kasalukuyan ay hindi pa umano naipatutupad ang panukalang P125 across-the-board wage increase sa lahat ng manggagawa sa buong bansa sa kabila ng ilang ulit na pagtataas sa presyo ng gasolina at pangunahing mga bilihin. Sa ngayon ay umaabot na umano sa P505 ang daily living allowance ng isang ordinaryong pamilya, pero wala pa sa kalahati ang kinikita bawat araw ng isang manggagawa. (Ulat ni Malou Rongalerios)</body>
<link>http://www.philstar.com/Article.aspx?articleId=126795&amp;publicationSubCategoryId=92</link>
</article>
<article>
<title>Buhay ng mga bihag isakripisyo na</title>
<author>Rose Tamayo</author>
<date>
<month>June</month>
<day>15</day>
<year>2001</year>
</date>
<body>Kailangan nang isakripisyo ang buhay ng mga bihag para tuluyan ng matapos ang problema ng pamahalaan sa mga bandido. Ito ang ipinahayag na rekomendasyon ni Basilan Gov. Wahab Akbar sa kanyang pagbisita sa Basilan kaugnay ng isinasagawang peace and order council dito. &amp;quot;We want to reiterate further to the people of the Philippines, let us not concentrate to the hostages but let us concentrate on the hostage takers. Let us concentrate on the kidnappers so that there will be no kidnapping in the future,&amp;quot; wika ni Akbar. (Ulat ni Rose Tamayo)</body>
<link>http://www.philstar.com/Article.aspx?articleId=126796&amp;publicationSubCategoryId=92</link>
</article>
<article>
<title>Robot, 17 Sayyaf susuko kay Chavit</title>
<author>Rose Tamayo, Joy Cantos, Rudy Andal at Lilia Tolentino</author>
<date>
<month>June</month>
<day>16</day>
<year>2001</year>
</date>
<body>Nakatakdang sumuko kay Ilocos Sur Governor Luis &amp;quot;Chavit&amp;quot; Singson ang mga Abu Sayyaf Group (ASG) leader na sina Ghalib Andang alyas Commander Robot at Commander Radulan Sajiron kasama ang 16 tauhan nito. Nagtungo na sa Zamboanga City si Singson kasama si PNP chief director Gen. Leandro Mendoza para makipag-ugnayan sa isang emisaryo mula sa ASG na magsasaayos sa pagsuko ng grupo ni Robot. Ayon kay Singson, ang isinasagawang military operations ng pamahalaan sa Sulu laban sa kanila ang dahilan ng pagkabalam ng kanyang matagal nang planong pagsuko. Pinakamatagal na umano ang dalawang linggo sa pagsuko ni Robot. &amp;quot;Robot is willing to surrender even before the Palawan hostage crisis. Hinihiling niya na bigyan siya ng hustisya at due process dahil kung maganda umano ang treatment sa kanya ay susunod ang 17 sub-commanders niya pati na rin sina Abu Sabaya at Khadaffy Janjalani,&amp;quot; pahayag ni Singson. Itinanggi rin umano ni Robot na sangkot siya sa pinakahuling pambibihag sa Dos Palmas resort. Tanging ang grupo umano nina Sabaya at Janjalani ang nagplano non. Naniniwala naman ang Malakanyang na matatapos na ang pangingidnap ng Abu Sayyaf sa sandaling makasuko na sa pamahalaan sina Robot at Sajiron. Pinag-aaralan na ng mga abogado ng pamahalaan ang mga kaso laban kay Robot na inakusahan ng panggagahasa ng ilang babaeng biktima ng pambibihag ng kanilang grupo. Sa pagsuko nina Robot at Sajiron, inaasahang mapagkakalooban si Singson ng P10 milyon bilang gantimpala sa walang kundisyong pagsuko ng dalawang lider ng ASG. Magugunitang si Robot ang aktibong nakikipagnegosasyon sa pangkat ni dating Presidential Adviser on Flagship Projects Robert Aventajado para sa pagpapalaya ng Sipadan hostages. (Ulat nina Rose Tamayo, Joy Cantos, Rudy Andal at Lilia Tolentino)</body>
<link>http://www.philstar.com/Article.aspx?articleId=126797&amp;publicationSubCategoryId=92</link>
</article>
<article>
<title>'GMA matapang sa Sayyaf takot sa oil companies'</title>
<author>Malou Rongalerios</author>
<date>
<month>June</month>
<day>16</day>
<year>2001</year>
</date>
<body>Sa mga bandidong Abu Sayyaf lamang umano kayang maging matapang ni Pangulong Arroyo, pero takot naman sa malalaking kumpanya ng langis. Inakusahan ng Kilusang Mayo Uno ang administrasyon na walang intensiyong pigilin ang pagtaas ng presyo ng langis at hahayaan na lamang nito ang kapritso ng Shell, Caltex at Petron. Ang tapang umano na ipinakikita ni Arroyo sa maliit na grupo ng Abu Sayyaf ay dapat din nitong ipakita sa mga kumpanya ng langis na nagpapahirap sa ekonomiya ng bansa. Maliwanag umanong minamanipula lamang ng mga oil companies ang presyo ng kanilang produkto dahil hindi naman sila nagbababa ng presyo kapag mababa ang presyo ng langis sa world market. (Ulat ni Malou Rongalerios)</body>
<link>http://www.philstar.com/Article.aspx?articleId=126798&amp;publicationSubCategoryId=92</link>
</article>
<article>
<title>Amnestiya kay Robot malabo - Malaca&amp;ntilde;ang</title>
<author>Ely Saludar</author>
<date>
<month>June</month>
<day>18</day>
<year>2001</year>
</date>
<body>Malabong mabigyan ng amnestiya si Abu Sayyaf lider Galib Andang alyas Kumander Robot at sa mga tauhan nito na umano ay nakatakdang sumuko sa pamahalaan. Ayon kay Presidential Spokesman Rigoberto Tiglao,hindi maaaring ipangako ng pamahalaan ang amnestiya kay Robot dahil itinuturing itong isang kriminal at hindi rebelde. Sinabi ni Tiglao na may kasong kidnapping for ransom ang nakasampa sa korte laban kay Robot at sa mga tauhan nito matapos ang ginawa nitong pangingidnap Sipadan noong nakalipas na taon sa Malaysia. Nilinaw naman ni National Security Adviser Roilo Golez na hindi solong desisyon ni Pangulong Gloria Macapagal Arroyo ang paggawad ng amnestiya dahil ito ay pagdedebatehan pa sa dalawang kapulungan ng Kongreso. Tumanggi naman si Golez na kumpirmahin kung hawak na ni Ilocos Sur governor Luis &amp;quot;Chavit&amp;quot; Singson si Kumander Robot dahil wala pang opisyal na impormasyon ukol sa nasabing balita. (Ulat ni Ely Saludar)</body>
<link>http://www.philstar.com/Article.aspx?articleId=126799&amp;publicationSubCategoryId=92</link>
</article>
<article>
<title>Hawak na ni Chavit, Robot susuko bukas</title>
<author>Joy Cantos</author>
<date>
<month>June</month>
<day>17</day>
<year>2001</year>
</date>
<body>Posibleng sumuko na bukas si Abu Sayyaf leader Ghalib Andang alyas Commander Robot kasabay ng gagawing pagbisita sa Mindanao ni Pangulong Arroyo. Ayon sa isang mataas na PNP official, ang pagsuko ni Robot at 17 sub-commanders nito ang isa umano sa pangunahing dahilan nang personal na pagdalaw ng Pangulo sa nasabing rehiyon. Samantala, hawak na ngayon sa isang safehouse sa Zamboanga City ni Ilocos Sur Governor Luis &amp;quot;Chavit&amp;quot; Singson si Commander Robot matapos itong makababa sa kabundukan ng Sulu para sa pormal nitong pagsuko sa pamahalaan. Ayon sa isang mataas na opisyal mula sa AFP Southern Command, sadyang tiniyak muna ni Singson na susuko sa kanya si Commander Robot upang makasigurong di mapahiya sa oras na sabihin niyang balak nang magbalik-loob sa gobyerno ng nasabing ASG lider. Nabatid pa na unang nilapitan ni Singson at ni Atty. Oliver Lozano ang dalawang asawa ni Andang na sina Narimar Pawakin at ng isang nagngangalang Rasul para kumbinsihin si Commander Robot na sumuko. Bagamat ayaw nitong sumuko, nagawa rin itong makumbinsi upang tuluyang makaligtas mula sa isinasagawang operasyon ng militar para mailigtas ang mga Palawan hostages sa Basilan. Nagtatago rin umano si Andang mula kay Abu Sabaya upang makaiwas sa banta nitong pagpaslang dahil sa hidwaan sa pag-aagawan sa mga bihag. Mayroon umanong dalawang kahilingan si Andang: una, tanging kalahati lamang umano ang kanyang isasauli sa nakuha nitong ransom mula sa mga pinalayang Sipadan hostages ng nakaraang taon at ikalawa, ang pag-uurong sa lahat ng kasong ihahabla laban sa kanya. Ito umano ang inilatag na kahilingan ni Andang sa unang negosyador ng gobyerno na si William Castillo, pero, tumanggi ang negosyador kung kayat hindi sa kanila sumuko si Andang. Kaugnay nito, handang gawaran ng safe conduct pass ng gobyerno si Robot sa oras na pormal itong sumuko.(Ulat ni Joy Cantos)</body>
<link>http://www.philstar.com/Article.aspx?articleId=126800&amp;publicationSubCategoryId=92</link>
</article>
<article>
<title>Para matigil ang jueteng, Chavit sampolan!</title>
<author>Malou Rongalerios</author>
<date>
<month>June</month>
<day>17</day>
<year>2001</year>
</date>
<body>Bigo ang pamahalaang Arroyo na maipatigil ang illegal na jueteng sa bansa dahil ayaw nitong kasuhan ang self-confessed jueteng lord na si Ilocos Sur Gov. Luis &amp;quot;Chavit&amp;quot; Singson. Ayon kay Cagayan de Oro Rep. Constantino Jaraula, hindi titigil ang ilegal na sugal katulad ng jueteng dahil sa &amp;quot;selective prosecution&amp;quot; na ipinatutupad ng pamahalaan. &amp;quot;Yong maliliit na kolektor lamang ng jueteng ang hinuhuli, samantala yong taong umaamin ng involvement niya sa jueteng tulad ni Chavit ay ayaw ikulong,&amp;quot; puna ni Jaraula. Inamin ni Jaraula na nasa dugo na ng mga Pilipino ang pagtangkilik sa jueteng at hindi ito basta-basta masusugpo ng gobyerno. Subalit kung pababayaan na lamang umano ang mga taong katulad ni Singson na makalaya sa kabila ng pag-amin nito sa ilegal jueteng ay tiyak na hindi masusugpo ang nasabing sugal. &amp;quot;Mismong si Chavit na ang nag-offer ng kanyang sarili na i-prosecute siya pero ayaw naman ng gobyerno,&amp;quot; ani Jaraula. Magugunita na lima katao ang pinatay kamakailan sa isang birthday party sa Novaliches, Quezon City dahil sa umano&amp;acirc;€™y awayan sa jueteng. Ang mga biktima ay hinihinalang mga kolektor ng nasabing sugal. (Ulat ni Malou Rongalerios)</body>
<link>http://www.philstar.com/Article.aspx?articleId=126801&amp;publicationSubCategoryId=92</link>
</article>
<article>
<title>Sahod ng pulis tataas na sa Hulyo</title>
<author>Malou Rongalerios</author>
<date>
<month>June</month>
<day>17</day>
<year>2001</year>
</date>
<body>Magandang balita para sa 112,000 pulis sa buong bansa! Sigurado nang maipatutupad sa susunod na buwan ang 15 porsyentong salary increase ng mga pulis matapos pumasa ang supplemental budget. Ayon kay Camarines Rur. Rep. Rolando Andaya Jr., tataas ang sahod ng mga pulis na may ranggong PO1 hanggang SPO4 sa average na 20%, samantala ang mga Inspector hanggang Director General ay 10% at ang higit na mabibiyayaan ay ang SPOs 1 at 2 na ang take home pay ay tataas ng 22%. Simula sa Hulyo 1, ang PO2s ay tatanggap ng basic pay na P7,920; PO3s, P8,758; SPO1s, P9,884; SPO2s, P10,482; SPO3s P11,310 at SPO4s P12,122. Samantala sa hanay ng mga opisyal, ang Inspector ay tatanggap ng minimum monthly pay na P14,800; Sr. Inspector, P15,360; Chief Inspector, P15,976; Superintendent, P16,610 at Senior Superintendent, P17,300. (Ulat ni Malou Rongalerios)</body>
<link>http://www.philstar.com/Article.aspx?articleId=126802&amp;publicationSubCategoryId=92</link>
</article>
<article>
<title>3 bihag pinalaya ng Sayyaf</title>
<author>Lilia Tolentino,Rosa Tamayo at Joy Cantos</author>
<date>
<month>June</month>
<day>17</day>
<year>2001</year>
</date>
<body>Matapos ang 21 araw na pagkakabihag, pinalaya na ng mga bandidong Abu Sayyaf ang dalawang Palawan hostages at isang Muslim religious leader sa isang lugar sa lalawigan ng Basilan, kahapon ng umaga. Kinilala ang pinalayang sina Francis Ganzon, 50, Kimberly Jao, 13, kapwa dinukot sa Dos Palmas resort sa Palawan, at ang paring Muslim o Imam na napaulat na pinugutan ng ulo ng mga bandido na si Ustadz Mohaimen Latif Salih. Nabatid sa ulat na pinakawalan ang tatlong bihag dakong alas-8 ng umaga. Agad silang dinala sa military headquarters sa Basilan at inihatid sa AFP Southcom sa Zamboanga City bago tuluyang tumulak patungong Villamor Air Base sa Maynila sakay ng isang private jet. Bagaman napaulat na nagbayad ng malaking halaga ng ransom ang mga bihag ay hindi pa ito kinukumpirma ng mga opisyal ng militar. Ayon sa report, nang palayain ng mga bandido sina Letty Jao at Teresa Ganzon noong Hunyo 3 ay para magprodyus lamang umano ang mga ito ng pang-ransom sa kanilang ama at anak na bihag pa rin ng Abu Sayyaf nang sila ay pakawalan. Si Salih, ang Muslim leader na napaulat na pinugutan ng ulo ay ipinadala nina Basilan Governor Wahab Akbar para makipagnegosasyon kina ASG leaders Abu Sabaya at Kjhadaffy Janjalani para palayain ang nalalabi pang mga hostages. Bagamat inihayag ni Sabaya na pinugutan si Salih ay binawi niya ito sa pangambang itatwa siya ng mga kapwa niya Muslim. Sa paglaya ng dalawang Palawan hostages ay 26 katao pa ang nananatiling hawak ng mga bandido kabilang na rito ang pitong dinukot sa Palawan, apat sa paglusob sa Lamitan at 15 sa sinalakay na Golden Harvest Plantation. Kabilang sa nalalabing Palawan hostages ang tatlong Amerikanong sina Martin at Gracia Burnham at Guillermo Sobero; Luis Bautista, Lalaine Chua, Angie Montealegre at Maria Fe Rosadeno. (Ulat nina Lilia Tolentino,Rosa Tamayo at Joy Cantos)</body>
<link>http://www.philstar.com/Article.aspx?articleId=126803&amp;publicationSubCategoryId=92</link>
</article>
<article>
<title>Pagtugis sa Abu tuloy</title>
<author>Lilia Tolentino</author>
<date>
<month>June</month>
<day>17</day>
<year>2001</year>
</date>
<body>Tuluy-tuloy ang opensiba ng militar laban sa grupong Abu Sayyaf kabilang na ang pangkat ni ASG leader Commander Robot kahit may pasabi na ito sa pamahalaan na nais na niyang sumuko kasama ang 17 niyang mga tauhan. Ayon kay National Security Adviser Roilo Golez, kahit pa mayroong pakikipag-ugnayan ang pangkat ni Robot kay Ilocos Sur Gov. Chavit Singson ay hindi mahihinto ang pag-atake ng sundalo sa mga bandido. Ang pahayag ni Golez ay kasunod ng mga pangamba na kaya lang ginagawa ni Robot ang pakikipag-ugnayan kay Singson para sumuko ay para mapahinto ang military sa pagsalakay sa kanila. Nilinaw din ni Golez na hindi puwedeng magpataw ng mga kondisyon si Robot dahil mayroon tayong mga umiiral na batas ukol dito. (Ulat ni Lilia Tolentino)</body>
<link>http://www.philstar.com/Article.aspx?articleId=126804&amp;publicationSubCategoryId=92</link>
</article>
<article>
<title>NFA rice controversy: Ebidensiya ilabas nyo!</title>
<author>Doris Franche</author>
<date>
<month>June</month>
<day>17</day>
<year>2001</year>
</date>
<body>Hinamon ni Senate President Aqulino Pimentel Jr. ang mga opisyal ng National Food Authority na maglabas ng ebidensiya hinggil sa alegasyong nangupit at nakinabang sa tone-toneladang bigas ng NFA ang mga senador at ang Countrywide Development Fund ang umanoy ipinambili at ibinenta sa mga wholesaler at rice trader. Ayon kay Pimentel, kailangan ang formal complaint o documentary evidence ng nag-aakusa para makapagsagawa ng imbestigasyon ang Blue Ribbon Committee na pinamumunuan nito dahil kadalasang nangyayari ay puro salita lamang ang ipinapalabas na alegasyon pero hindi dumadalo sa pagdinig kapag ipinapatawag na. Lumilitaw sa report na tinanggap ni Pimentel na marami umanong kongresista at senador ang nakinabang sa pagbebenta ng NFA rice sa halip na naipamigay sa kanilang mga constituents. (Ulat ni Doris Franche)</body>
<link>http://www.philstar.com/Article.aspx?articleId=126805&amp;publicationSubCategoryId=92</link>
</article>
<article>
<title>Labi ni Janjalani huhukayin! - Governor Akbar</title>
<author>Rose Tamayo at Ely Saludar</author>
<date>
<month>June</month>
<day>18</day>
<year>2001</year>
</date>
<body>Zambonga City- Ipapahukay ni Basilan Governor Wahab Akbar ang bangkay ni Khadaffi Janjalani, lider ng bandidong Abu Sayyaf Group (ASG) na umano ay dalawang linggo ng patay matapos maengkuwentro ang tropa ng militar. Ayon kay Gov. Akbar na ang labi ni Janjalani ay inilibing sa isang ilang na lugar sa Tuburan at alam umano nito ang eksaktong lugar na pinaglibingan at ito ay kanilang huhukayin para patunayang patay na ito at ipapakita sa publiko. Sinabi ni Gov.Akbar na namatay si Janjalani matapos tamaan ng bala sa katawan nang bombahin ng militar ang Tuburan. Kaya naman sinalakay ng mga tauhan nito ang Jose Torres Memorial Hospital sa bayan ng Lamitan at dumukot ng mga doktor para gamutin si Janjalani at iba pang mga kasamahang nasugatan. Hindi lamang si Gov. Akbar ang nagkukumpirma na talagang patay na si Janjalani kundi maging si Isabela City Mayor Luis Biel na nagsasabing patay na ang lider ng mga bandido bunga ng malaking sugat sa tiyan na ikinalabas ng bituka nito. Sinabi pa ni Mayor Biel na may tao siyang kontak sa ASG na nagkumpirma na nasaksihan nito ang ginawang paglilibing kay Janjalani sa isang lugar sa Tuburan. Ayon kina Gov. Akbar at Mayor Biel na hindi kailanman aaminin ni Abu Sabaya na patay na si Janjalani. Kung kumpirmado na patay na si Janjalani ito ang ikalawang lider ng Abu Sayyaf na napatay sa pakikipag-engkuwentro sa militar. Ang nakatatandang kapatid nito na si Ustadz Abdurajak Abubakar Janjalani na nagtatag ng ASG ay napatay ng mga pulis noong 1998 sa Lamitan at si Khadaffi ang siyang pumalit dito. Samantala hindi agad pinatulan ng Malaca&amp;Atilde;&amp;plusmn;ang ang nasabing ulat na pagkamatay ni Janjalani dahil hinihintay pa nila ang kumpirmasyon galing sa militar. (Ulat nina Rose Tamayo at Ely Saludar)</body>
<link>http://www.philstar.com/Article.aspx?articleId=126806&amp;publicationSubCategoryId=92</link>
</article>
<article>
<title>AFP sa Amerika, huwag makialam sa Abu</title>
<author>Joy Cantos</author>
<date>
<month>June</month>
<day>18</day>
<year>2001</year>
</date>
<body>Kahit anong mangyari ay hindi pahihintulutan ng pamahalaan na manghimasok ang militar ng Estados Unidos kaugnay sa isinasagawang operasyon para mabawi ang nalalabi pang hostages na kinabibilangan ng tatlong American nationals na hawak ng mga bandidong Abu Sayyaf Group (ASG) sa lalawigan ng Basilan. Ito ang pinanindigan kahapon ng Armed Force of the Philippines (AFP) sa gitna na rin ng hindi pa makumpirmang ulat kung may katotohanan o wala ang napaulat na pagpugot ng ulo ng mga bandido sa Peruvian American hostage na si Guillermo Sobero. Sinabi ni AFP Spokesman Brig. Gen. Edilberto Adan na kahit may tatlong Amerikanong bihag ang ASG at gumimbal na sa international community ang paghasik nito ng terorismo ito ay panloob na problema ng bansa na tanging ang pamahalaan lamang ang may hurisdiksyong lumutas. Kahit na may naglalabasang ulat na suportado ang ASG ng pinaghihinalaang financier ng pandaigdigang terorista na si Saudi multi- billionaire Osama bin Laden na hindi pa rin maikategoryang saklaw ng internasyonal na terorismo ang mga karahasan ng mga ito dahil ito ay nakasentro lamang sa Pilipinas ang operasyon ng grupo ni ASG leader Khadaffi Janjalani. Ang pahayag na ito ay ginawa ni Adan dahil sa matigas na pahayag ng Embahada ng Estados Unidos sa bansa na mapipilitan gumawa ng aksyon partikular ang rescue operation sa sandaling may mamatay o mapugutan ng ulo sa sinuman sa tatlong bihag na Amerikano. Nabatid na matinding pagkainip ang nararamdaman ngayon ng mga opisyal ng Estados Unidos na marekober sina Sobero at ang mag-asawang misyonero na sina Gracia at Martin Burnham na kabilang sa 20 kataong dinukot sa Dos Palmas beach resort sa Palawan noong Mayo 27. Binigyang diin ni Adan na makakaya pa ng tropang militar na durugin ang Abu Sayyaf na hindi kinakailangang humingi ng saklolo sa super power na bansang Estados Unidos. (Ulat ni Joy Cantos)</body>
<link>http://www.philstar.com/Article.aspx?articleId=126807&amp;publicationSubCategoryId=92</link>
</article>
<article>
<title>Ilang opisyal at miyembro ng ASG susuko?</title>
<author>Rudy Andal</author>
<date>
<month>June</month>
<day>18</day>
<year>2001</year>
</date>
<body>Nagpahiwatig ng pagsuko ang ilan pang matataas na opisyal at miyembro ng Abu Sayyaf Group (ASG) sa pamahalaan sa pamamagitan ng mga kamag-anak na nakikipag-ugnayan sa Department of Interior and Local Government (DILG). Ayon kay Mr. Romy Sayaman, trustedman ng bagong DILG Assistant Secretary Abraham Iribani na maraming kaanak ng matataas na opisyal ng ASG ang nakipag-ugnayan ngayon kay Asec. Iribani para sa nakatakdang pagsuko ng mga ito. Malaki ang tiwala ng muslim community kay Asec. Iribani dahil ito ay isang tunay na muslim kaya ito ang kanilang pinili para sa pagsuko ng kanilang mga kaanak na ASG. Si Iribani ay naging emisaryo ng Moro National Liberation Front (MNLF) sa MNLF-GRP Peace Agreement noong 1996 bukod sa pagiging consultant nito sa Mindanao Peace Process mula noong 1999 hanggang sa kasalukuyan. (Ulat ni Rudy Andal)</body>
<link>http://www.philstar.com/Article.aspx?articleId=126808&amp;publicationSubCategoryId=92</link>
</article>
<article>
<title>Peace talks bubuksan muli sa Agosto</title>
<author>Joy Cantos at Ely Saludar</author>
<date>
<month>June</month>
<day>18</day>
<year>2001</year>
</date>
<body>Nilinaw kahapon ng Malaca&amp;ntilde;ang na hindi pa tuluyang isinasara ang pintuan sa usapang pangkapayapaan sa National Democratic Front (NDF). Ayon kay Presidential Adviser on the peace process Eduardo Ermita ang ideneklarang recess ng GRP panel sa peace talks sa NDF sa Oslo, Norway ay pansamantala lamang. Nakatakdang buksang muli ng pamahalaan ang pansamantalang naantalang peace talks sa hanay ng NDF sa buwan ng Agosto. Ito ay matapos na pansamantalang ipagliban ng GRP peace talks sa NDF bunga ng ginawang pamamaslang ng mga rebeldeng NPA kay outgoing Cagayan Congressman Rodolfo Aguinaldo at sa bodygurad nitong si SPO1 Joey Garro noong nakalipas na Hunyo 12 ng gabi sa Tuguegarao City. Iprinotesta ng grupo ni GRP peace panel Chairman Silvestre Bello III ang pamamaslang ng mga rebeldeng komunista habang isinasagawa ng magkabilang panig ang peace talks sa Oslo, Norway. Ayon kay Bello,noong Biyernes ay nagkaroon sila ng pag-uusap nina NDF Chairman Luis Jalandoni,Mr.Fidel Agcaoilli at Secretary Hernani Braganza ang pagbubukas ng usapan sa kalagitnaan ng Agosto. Bagaman ay pumayag na ang NDF na ipagpatuloy muli ang peace talks ay wala pang pormal na abiso ang mga ito kung payag sila na muling humarap sa negotiating table. Nagpahayag naman ng kahandaan si Bello na gawin muli ang peace talks sa Norway o kaya sa Sweden o Netherlands. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=126809&amp;publicationSubCategoryId=92</link>
</article>
<article>
<title>2 pinalayang bihag nagbayad ng ransom?</title>
<author>Rose Tamayo</author>
<date>
<month>June</month>
<day>18</day>
<year>2001</year>
</date>
<body>Zamboanga City - Nadismaya si Basilang Governor Wahab Akbar sa naging takbo ng pagresolba sa hostage crisis dahil kahit na pinapairal ang no ransom policy ng pamahalaan ay nagbabayad pa rin umano ng ransom ang pamilya ng mga bihag sa mga bandidong Abu Sayyaf. Inihayag ni Akbar na nagbayad umano ng malaking halaga sa mga bandido ang pamilya ng pinalayang mga bihag na sina Francis Ganzon, 50 at Kimberly Jao Uy, 13. Ayon kay Akbar,ang mga kamag-anak pa umano ni Abu Sayyaf Spokesman Abu Sabaya ang naging tulay sa pagbabayad ng ransom sa mga bandido. Naging dahilan kaya nagsulputan umano ang &amp;quot; back-door negotiators&amp;quot; na ang motibo ay magkaroon ng komisyon sa ransom. Kaya naman tinawagan nito ng pansin si Pangulong Gloria Macapagal Arroyo ang binitiwan nitong banta na isama sa pagpuksa sa mga bandido ang mga sibilyan na nakikipagsabwatan sa mga ito. Hindi naman masisisi ni Akbar ang mga pamilya ng mga bihag na nais makapiling pang buhay ang kanilang pamilya kahit na magbayad pa ng malaking halaga. (Ulat ni Rose Tamayo)</body>
<link>http://www.philstar.com/Article.aspx?articleId=126810&amp;publicationSubCategoryId=92</link>
</article>
<article>
<title>Perez ipalit kay Castillo bilang negosyador sa Sayyaf</title>
<author>Joy Cantos</author>
<date>
<month>June</month>
<day>19</day>
<year>2001</year>
</date>
<body>Humirit kahapon si Abu Sayyaf Spokesman Abu Sabaya at hiniling na maging negosyador ng pamahalaan para sa pagpapalaya sa nalalabi pang hostages sa lalawigan ng Basilan si Department of Justice (DOJ) Secretary Hernando Nani Perez. Sa panayam ng Radio Mindanao Network, sinabi ni Sabaya na payag silang makipagnegosasyon sa pamahalaan kung gagawing negosyador si Perez kapalit ni William Castillo. Ayon kay Sabaya, walang patutunguhan ang negosasyon kung hindi papalitan ng pamahalaan si Castillo sa hanay ng lokal na negosyador dahil wala silang tiwala rito. Iginiit ni Sabaya na sa mga opisyal ng pamahalaan na maaaring maging tagapamagitan o negosyador ay wala silang ibang napipisil kundi si Perez na isang beterano sa larangan ng batas. Si Justice Secretary Perez ang gusto naming negosyador, wala ng iba pa. Kung gusto ng gobyerno na makipag-negotiate sa amin para mapalaya ang mga hostages, ipadala nila kaagad dito sa Basilan ang gusto naming negosyador, pahayag pa ni Sabaya sa RMN. Sa kabila nito, hindi pa tuluyang ibinabasura ng bandidong grupo ang kanilang demands na patuntungin sa lalawigan ng Basilan sina ex-Malaysian Senator Sairin Karno at Malaysian businessman Yusuf Hamdan upang mapasimulan na ang negosasyon. Sakaling bigyan ng go signal ni Pangulong Arroyo si Perez na makipagnegosasyon sa bandidong Abu Sayyaf ay unti-unti ng mapapakawalan ang nalalabi pang mga hostages. (Ulat ni Joy Cantos)</body>
<link>http://www.philstar.com/Article.aspx?articleId=126811&amp;publicationSubCategoryId=92</link>
</article>
<article>
<title>Sayyaf sumulat kay GMA, gustong makipagnegosasyon</title>
<author>Ely Saludar</author>
<date>
<month>June</month>
<day>19</day>
<year>2001</year>
</date>
<body>Unti-unti na umanong nararamdaman ng Abu Sayyaf ang pressure ng pinatinding operasyon ng militar na desididong mabawi ang mga bihag, dahilan para umapela na sila sa gobyerno sa pamamagitan ng isang sulat, na nais na nitong makipag-usap sa pamahalaan. Ayon kay Presidential spokesman Rigoberto Tiglao, nakasaad sa ipinadalang liham ng Abu Sayyaf sa pamamagitan ng pinalayang bihag na si Atty. Francis Ganzon na ang pagpapalaya kina Ganzon at Kimberly Jao ay walang kondisyon at bilang pagpapakita ng kagandahang loob para sa pagbubukas ng negosasyon. Sinadya umanong pakawalan ng mga bandido ang dalawa para magdala ng mensahe sa ikalulutas ng Dos Palmas hostage incident. Dahil dito, inatasan ni Pangulong Arroyo ang negosyador ng pamahalaan na si William Castillo na agad makipag-ugnayan sa Abu Sayyaf, pero nilinaw nito na nananatili ang posisyon ng gobyerno hinggil sa unconditional release ng mga bihag, no ransom policy at hindi ititigil ang operasyon ng militar. Tumanggi si Tiglao na pangalanan kung sinong nakalagda sa sulat. (Ulat ni Ely Saludar)</body>
<link>http://www.philstar.com/Article.aspx?articleId=126812&amp;publicationSubCategoryId=92</link>
</article>
<article>
<title>Loi may pinakamalaking nagastos sa election campaign</title>
<author>Jhay Mejias</author>
<date>
<month>June</month>
<day>19</day>
<year>2001</year>
</date>
<body>Umubos ng P49.5M si Senator-elect Dr. Loi Ejercito-Estrada sa pangangampanya nito sa katatapos na May 14 elections. Base sa statement of contributions/expenditures na isinumite ng mga kandidato sa tanggapan ng Law Department ng Comelec, si Estrada ang may pinakamalaking nagastos sa pangangampanya nitong nakalipas na halalan na sinundan nina senators-elect Manny Villar, na gumastos ng P38.6M; Panfilo Lacson, P37.7M; Juan Ponce Enrile, P35.6M; Edgardo Angara, P35.1M; Noli de Castro, P32.4M; Ralph Recto, P31.6M; Sergio Osme&amp;ntilde;a, P27.5M; Joker Arroyo, P25.3M; Kiko Pangilinan, P24.8M; Miriam Defensor-Santiago, P21.6M; Ramon Magsaysay, P19.1M; Franklin Drilon, P16.7M; Gregorio Honasan, P9.5M at Juan Flavier, P9M. Nakatakda namang pagmultahin ang may 13 pang kandidatong senador na nabigong makapag-submit ng kanilang statement of contributions/expenditures. (Ulat ni Jhay Mejias)</body>
<link>http://www.philstar.com/Article.aspx?articleId=126813&amp;publicationSubCategoryId=92</link>
</article>
<article>
<title>Sagupaan sa Basilan sumiklab uli</title>
<author>Joy Cantos</author>
<date>
<month>June</month>
<day>19</day>
<year>2001</year>
</date>
<body>Wala ni isa man sa pinaghahanap na mga bihag ang namataan sa naganap na panibagong sagupaan ng mga elemento ng Phil. Navy at mga bandidong Abu Sayyaf sa Sitio Tapukan, Bgy. Marang Marang, Isabela City, Basilan kamakalawa ng hapon. Bandang alas-4:30 ng hapon habang nagsasagawa ng operasyon ang mga tauhan ng Phil. Navy Special Warfare Unit (NSU) 7 nang makasagupa ang mga bandido. Tumagal na may 15 minuto ang palitan ng putok bago tuluyang nagsiatras ang mga Sayyaf bitbit ang mga sugatan nilang kasamahan. Gayunman, walang bakas ng hostages ang nakita sa nasabing lugar ng encounter pero nakasamsam ang mga sundalo ng ilang armas at bala na kinabibilangan ng isang M16 rifle na may apat na magazine, 120 rounds ng bala para sa cal. 5.56, isang Icom radio transceiver at dalawang backpack. Patuloy ding bineberipika ng militar ang ulat na nakapuslit na patungong Jolo, Sulu ang mga bandido. Sa pinakahuling impormasyon na natanggap, hindi pa nakakalayo sa bisinidad ng Central Basilan ang grupo ni Abu Sabaya kasama ang mga hostages na pinaghati sa dalawang grupo. (Ulat ni Joy Cantos)</body>
<link>http://www.philstar.com/Article.aspx?articleId=126814&amp;publicationSubCategoryId=92</link>
</article>
<article>
<title>Chavit wala raw kredibilidad maging negosyador - Sen. Biazon</title>
<author>Doris Franche/Grace Amargo</author>
<date>
<month>June</month>
<day>19</day>
<year>2001</year>
</date>
<body>Nagkamali umano si Pangulong Arroyo nang ipadala sa Zamboanga City para gawing negosyador sa Abu Sayyaf si Ilocos Gov. Luis &amp;quot;Chavit&amp;quot; Singson dahil wala umano itong kredibilidad matapos masangkot din sa isang jueteng scandal sa bansa. Ayon kay Sen. Rodolfo Biazon, ang kapalit o kondisyon ni Singson sa pagsuko ni Sayyaf leader Ghalib Andang alyas Kumander Robot ay ang pagbasura ng plunder case ng pamahalaan laban sa kanya. Magkakaroon lamang ng kulay kung itutuloy ng pamahalaan ang pagiging negosyador ni Singson lalu pat si dating Pangulong Estrada ang pangunahing sangkot. Nauna ding napaulat na inalok ni Robot ang gobyerno ng kalahati ng kanyang kinita sa ransom money noong Sipadan hostage crisis sa Sulu kapalit ng pagbasura ng pamahalaan sa mga kasong kidnapping at murder laban sa kanya at kanyang grupo. Nilinaw naman ni Justice Secretary Hernani Perez na kahit sumuko pa sa pamahalaan si Robot ay hindi ito makakaligtas sa nagawa niyang mga krimen. Tiniyak ni Perez na mahaharap si Robot sa mga kasong kidnap-for-ransom at pagpatay sa daan-daang sundalo ng gobyerno. (Ulat ni Doris Franche/Grace Amargo)</body>
<link>http://www.philstar.com/Article.aspx?articleId=126815&amp;publicationSubCategoryId=92</link>
</article>
<article>
<title>3 oil companies di totoong nalulugi, kumita pa ng P1.3B</title>
<author>Malou Rongalerios</author>
<date>
<month>June</month>
<day>19</day>
<year>2001</year>
</date>
<body>Hindi umano totoong nalulugi ang tatlong higanteng kumpanya ng langis dahil kung tutuusin ay umabot na sa P1.5 bilyon ang kinita ng Shell, Caltex at Petron sa unang anim na buwan pa lamang ng taong kasalukuyan. Ayon kay Cebu Rep. Eduardo Gullas, walang dahilan para magtaas ng presyo ng kanilang produktong petrolyo ang nabanggit na mga kumpanya ng langis. Sa kasalukuyang pump prices, bawat kompanya ng langis na kabilang sa tinatawag na &amp;quot;Big 3&amp;quot; ay nakapagtala ng tig-P500 milyon matapos ang tax profits sa first semester. Binanggit pa ni Gullas na lalong lumaki ang kinita ng tatlong kompanya noong nakaraang buwan dahil sa ipinatupad nilang price increase na umabot sa 45 sentimo bawat litro. Ayon pa kay Gullas, ang naging desisyon ng tatlong kompanya na huwag munang ituloy ang 90-centavo-per-liter na pagtataas sa presyo ng mga produktong petrolyo ay talagang walang balidong dahilan. (Ulat ni Malou Rongalerios)</body>
<link>http://www.philstar.com/Article.aspx?articleId=126816&amp;publicationSubCategoryId=92</link>
</article>
<article>
<title>&amp;quot;Tuloy ang laban, walang atrasan&amp;quot; - GMA</title>
<author>Rose Tamato at Lilia Tolentino</author>
<date>
<month>June</month>
<day>19</day>
<year>2001</year>
</date>
<body>BASILAN - &amp;quot;We shall not surrender the combat initiative, we shall not relax our guard, we will continue the effectiveness of the unceasing military pressure of the bandits. Tuloy ang laban, walang atrasan,&amp;quot; ito ang matitinding mga kataga na binitiwan ni Pangulong Arroyo nang magsalita ito kaugnay ng ginawang pagbisita sa Mindanao kahapon. Ayon sa Pangulo, hindi tatantanan ng pamahalaan ang paghabol sa mga bandidong Abu Sayyaf kasabay ng paghingi nito ng paumanhin sa mga pamilya ng biktima sa patakaran ng gobyerno na walang ransom. Inamin ng Pangulo na hindi kayang kontrolin ng pamahalaan ang pamilya ng mga bihag na makipagnegosasyon sa Abu Sayyaf para sa pagbabayad ng ransom kapalit ng paglaya ng kanilang mga mahal sa buhay, pero nakiusap ito na unawain ang gobyerno sa pagpapairal ng no-ransom policy. Sinabi ng Pangulo na ang pagbabayad ng ransom sa Abu Sayyaf ay hindi garantiya na hindi na mauulit ang ganitong pambibihag ng grupong bandido. Sa ginawang pagbisita ng Pangulo ay nagkaloob ito ng tulong na P18 milyon para sa relief at rehabilitation program ng mga mamamayan ng Lamitan, Basilan at P2 milyon sa pagpapatayo ng nasirang St. Peter Church. Namahagi din ang Pangulo ng mga gamot mula sa PCSO at P1milyong tseke na donasyon ng Fil-Chinese Chambers of Commerce and Industry sa pamilya ng mga nasawi at nasugatang sundalo. (Ulat nina Rose Tamato at Lilia Tolentino)</body>
<link>http://www.philstar.com/Article.aspx?articleId=126817&amp;publicationSubCategoryId=92</link>
</article>
<article>
<title>Kinumpirma: Janjalani buhay, Sobero patay</title>
<author>Joy Cantos</author>
<date>
<month>June</month>
<day>19</day>
<year>2001</year>
</date>
<body>Posibleng buhay pa ang lider ng bandidong Abu Sayyaf Group (ASG) na si Khadaffy Janjalani habang malaki naman ang posibilidad na patay na ang Peruvian American hostage na si Guillermo Sobero. Ito ang kumpirmasyon kahapon ni Armed Forces of the Philippines (AFP) spokesman Brig. Gen. Edilberto Adan base sa testimonya ng pinakawalang bihag na si Atty. Francis Ganzon. Nang iharap sa mediamen noong nakaraang Sabado ang dalawang pinalayang Palawan hostages na sina Ganzon at Kimberly Jao, ay sinabi ng una na bago sila pinakawalan ay nakita pa niya si Janjalani na kasama nilang naglalakad sa kagubatan. Si Janjalani ay napaulat na nasawi sa pakikipag-engkuwentro sa mga tauhan ng militar matapos lusubin at ihostage ng mga bandido ang may 200 katao sa Dr. Jose Torres Memorial Hospital at St. Peter Parish Church sa Lamitan, Basilan. Nabatid na napilitang magtungo ang grupo ni Janjalani sa nasabing ospital para ipagamot ang sugat nito matapos tamaan ng bala sa katawan nang bombahin ng militar ang Tuburan. Ayon kay Adan, hanggat hindi nakikita o narerekober ang bangkay ni Janjalani ay hindi pa dapat na paniwalaang patay na nga ito. Iginiit naman ni Basilan Gov. Wahab Akbar na ipahuhukay niya ang bangkay ni Janjalani para patunayang patay na ang nasabing Sayyaf leader. Hindi umano kailanman aaminin ni Abu Sabaya na patay na si Janjalani. Sinabi pa ni Adan na may matibay ring mga dahilan para naman paniwalaan ang salaysay ni Ganzon na patay na nga si Sobero. Huli nilang nakitang buhay si Sobero noong gabi ng Hunyo 11 na iginapos ang mga kamay at inihiwalay sa iba pang mga bihag na hawak ni Abu Sabaya. Ito ay bago tuluyang pinaghati ng mga bandido ang mga bihag. Kinabukasan sa pagdiriwang ng Independence Day ay ipinagyabang ni Sabaya sa panayam sa RMN na pinugutan nila si Sobero bilang regalo kay Pangulong Arroyo. May malaki umanong sugat sa kanang paa si Sobero na hindi gumagaling dahil sa sakit nitong diabetes. Ang nasabing sugat ay bunga ng tama ng bala na tinamo niya habang tumatakas ang Abu Sayyaf sa bayan ng Lamitan. Sa salaysay pa ni Ganzon, si Sobero ay madalas na nanginginig dahilan sa iniinda nitong sakit at umanoy hindi na tinatablan ng antibiotics matapos na maubusan ng gamot para sa kanyang karamdaman. Sinabi ni Adan na kung pagbabasehan ang testimonya ni Ganzon ay walang dahilan para hindi paniwalaan ng militar na namatay na sa kamay ng mga bandido si Sobero. &amp;quot;Posibleng sa sakit niya, maaari ring pinugutan siya ng ulo, pero di pa natin masabi sa kasalukuyan,&amp;quot; paliwanag pa ni Adan hinggil sa ikinamatay ni Sobero. (Ulat ni Joy Cantos)</body>
<link>http://www.philstar.com/Article.aspx?articleId=126818&amp;publicationSubCategoryId=92</link>
</article>
<article>
<title>GMA: No safe conduct pass kay Robot!</title>
<author>Lilia Tolentino</author>
<date>
<month>June</month>
<day>20</day>
<year>2001</year>
</date>
<body>Walang safe conduct pass na ipagkakaloob para kay Ghalib Andang alyas Commander Robot. Ito ang tiniyak kahapon ni Pangulong Arroyo kaugnay ng paghingi ni outgoing Ilocos Sur. Gov. Luis &amp;quot;Chavit&amp;quot; Singson ng safe conduct pass para kay Robot at sa 17 mga tauhan nito sa sandaling boluntaryo na itong sumuko sa pamahalaan. Sinabi ng Pangulo na ang kasalukuyang pinag-aaralan ng military ay kung dapat pagkalooban ng safe conduct pass ang emisaryo ni Robot sa pakikipag-usap kay Singson. Nilinaw ng Pangulo na hindi negosyador si Singson at ang ginagawang negosasyon para sa pagsuko ni Robot ay isang pribadong inisyatibo ng nasabing gobernador at wala itong basbas ng gobyerno. Malabo rin umanong mabigyan ng amnestiya si Robot dahil sa mga krimeng nagawa nito. Isa umanong ordinaryong kriminal si Robot at ang amnestiya ay ibinibigay lamang sa mga rebeldeng may political cause na ipinaglalaban. (Ulat ni Lilia Tolentino)</body>
<link>http://www.philstar.com/Article.aspx?articleId=126819&amp;publicationSubCategoryId=92</link>
</article>
<article>
<title>5 araw na kalayaan ni Jinggoy binatikos</title>
<author>Danilo Garcia at Malou Rongalerios</author>
<date>
<month>June</month>
<day>20</day>
<year>2001</year>
</date>
<body>Binatikos kahapon ng Kilusang Mayo Uno (KMU) ang Sandiganbayan dahil sa sobra-sobra umanong special treatment kay outgoing San Juan Mayor Jinggoy Estrada nang bigyan ito ng limang araw na pansamantalang kalayaan para lamang linisin ang kanyang iiwanang opisina at kunin ang mga lumang papeles sa kanyang lamesa. Ayon kay KMU spokesman Sammy Malunes, maaari naman umanong gawin ng kahit na sinong kamag-anak o kaibigan ni Jinggoy ang pag-aalis ng mga iniwang kagamitan nito sa kanyang opisina na nasa municipal hall ng San Juan. Ayon pa kay Malunes, hindi naman isang buong bahay ang lilinisin ni Jinggoy kundi isang desk lamang na ginamit noong siya pa ang mayor ng San Juan. &amp;quot;Hindi naman kailangan ng isang tao ang special skill o supervision para lamang linisin ang isang opisina,&amp;quot; pahayag ni Malunes. Nagbabala rin ang KMU na maaaring hindi pa ito ang huling special treatment na matatanggap ng mag-amang Estrada sa pamahalaan. Posible umanong may kinalaman ang pagkakapanalo ni dating Unang Ginang Loi Ejercito sa special treatment na ito. Lumalabas umano na nanliligaw na ang Arroyo administration sa mga incoming senators na miyembro ng oposisyon. Samantala, dahil sa hindi raw makakayanan ng limang araw na pansamantalang kalayaan ang tambak na trabaho sa munisipyo ng San Juan, hihirit umano ng extension hanggang sa katapusan ng buwan sa Sandiganbayan si Jinggoy para ganap na matapos ang mga trabaho nito. Alas-10 ng umaga nang lisanin ni Jinggoy ang Veterans Memorial Medical Center sa Quezon City na inihatid pa ng kanyang amang si dating Pangulong Estrada. Sa gitna ng mahigpit na seguridad ay nagtungo sa San Juan municipal hall si Jinggoy na sinalubong ng kanyang masugid na supporters bago dumiretso sa kanyang bahay sa Polk st., North Greenhills subd. Matapos ito ay agad hinarap ni Jinggoy ang tambak na mga papeles na kailangan niyang basahin, rebisahin at pirmahan bago tuluyang umalis sa puwesto at ilipat nang maayos ang pagka-alkalde sa kanyang kapatid na si JV Ejercito. Nakatakdang bumalik si Jinggoy sa VMMC sa darating na Hunyo 23 na hindi dapat lalagpas ng alas-5 ng hapon pero sinabi ni Jinggoy na makikipamista pa umano siya sa darating na Linggo sa kapistahan ng San Juan. Idinagdag nito na natutuwa ang kanyang ama sa desisyon na ibinigay ng korte kahit hindi ito ang hinahangad nilang &amp;quot;house arrest&amp;quot; habang may halo rin itong lungkot dahil sa mag-iisa ito ngayon sa Veterans. (Ulat nina Danilo Garcia at Malou Rongalerios)</body>
<link>http://www.philstar.com/Article.aspx?articleId=126820&amp;publicationSubCategoryId=92</link>
</article>
<article>
<title>Erap lumalala ang sakit sa baga - Veterans</title>
<author>Malou Rongalerios at Angie dela Cruz</author>
<date>
<month>June</month>
<day>20</day>
<year>2001</year>
</date>
<body>Isang linggo matapos sabihin ng Veterans Memorial Medical Center (VMMC) na &amp;quot;physically fit to go to Sta. Rosa detention cell sa Laguna&amp;quot; si dating Pangulong Estrada, inirekomenda kahapon ng mga doktor nito na makabubuting manatili muna ang huli sa kanilang pangangalaga matapos na masuring lumalala ang sakit nito sa baga. Sa ipinalabas na medical bulletin ni Liberato Casison, head Department ng Medicine ng VMMC, mayroong Chronic Obstructive Pulmonary Disease (COPD) si Estrada na siyang pangunahing dahilan kung bakit nahihirapan itong huminga. &amp;quot;Pulmonary function tests done on the former President revealed obstructive ventilatory defect and low FEF consistent with small airway obstruction which confirmed our previous clinical impression of COPD.&amp;quot; Gayunman, suhestiyon lamang ng VMMC na manatili muna sa kanila si Estrada at rerespetuhin pa rin nila ang desisyon ng Sandiganbayan hinggil sa pamamalagi ng dating pangulo sa nasabing pagamutan. (Ulat nina Malou Rongalerios at Angie dela Cruz)</body>
<link>http://www.philstar.com/Article.aspx?articleId=126821&amp;publicationSubCategoryId=92</link>
</article>
<article>
<title>Anak, ina ng nobya ni Sobero nanawagan</title>
<author>Rose Tamayo</author>
<date>
<month>June</month>
<day>20</day>
<year>2001</year>
</date>
<body>Hawak ni Aimee Sobero, 13, anak ng bihag na si Guillermo Sobero, 40, ang larawan nila ng kanyang ama ng kapanayamin ang dalagita sa kanilang tahanan sa Corona, California. Nagpahayag ng pag-asa si Aimee na buhay pa ang kanyang ama. At kung patay na ito gaya ng napaulat, nanawagan si Aimee na sana&amp;acirc;€™y makita na ang bangkay para mabigyang linaw ang katotohanan sa sinapit ng kanyang ama. Nasa kanan si Marife Rosadeno, nobya ni Guillermo at isa sa Palawan hostages na hawak pa rin ng Abu Sayyaf. Si Marife, 21, dalaga, ay nakatapos ng hotel and restaurant management course sa Palawan State University at nagtrabaho sandali sa SM department store malapit sa Manila City Hall. Noong nakaraang taon ay natanggap ito sa Dos Palmas resort kung saan niya nakilala si Sobero, isang American tourist. Nitong May 25 ay bumalik ng Pilipinas si Sobero at nakipag-dinner sa pamilya Rosadeno para ipaalam na plano nilang magpakasal sa Disyembre taong ito at maninirahan na sa US. Si Sobero ay hiwalay na sa asawa at may apat na anak. Sa kasalukuyan ay walang natatanggap na anumang note na ang Abu Sayyaf ay humihingi ng ransom para sa kanilang anak. &amp;quot;Mahirap lang kami, nananawagan kami sa bumibihag sa anak ko na pakawalan n&amp;acirc;€™yo na siya, marami siyang pangarap, &amp;quot; umiiyak na pahayag ni Mrs. Rosadeno.(Ulat ni Rose Tamayo)</body>
<link>http://www.philstar.com/Article.aspx?articleId=126822&amp;publicationSubCategoryId=92</link>
</article>
<article>
<title>Pagsuko ni Robot di gimik - Chavit</title>
<author>Malou Rongalerios at Joy Cantos</author>
<date>
<month>June</month>
<day>20</day>
<year>2001</year>
</date>
<body>Hindi gimik ang napipintong pagsuko ni Abu Sayyaf group leader Commander Robot at 17 mga tauhan nito. Ito ang pahayag ni outgoing Ilocos Sur Gov. Luis &amp;quot;Chavit&amp;acirc;€™ Singson sa isang radio interview matapos na di matuloy kamakalawa ang planong pagsuko ni Commander Robot. Nilinaw ni Singson na wala siyang bina-bypass sa mga opisyal ng militar sa pagpapasuko kay Robot at sa mga kasamahan nitong Abu Sayyaf sa Sulu. Ipinaliwanag ni Singson na sarili niyang kusa ang pagtungo sa Mindanao para pasukuin si Robot at wala siyang anumang hinihinging kapalit sa gobyerno. Ayon pa kay Singson, ayaw man niyang makialam sa nangyayaring hostage crisis sa Basilan ay napilitan na siya dahil apektado na umano ang buong bansa. Hindi na umano niya kailangan pang gumimik at gamitin ang hostage crisis para lamang lalong sumikat dahil nakilala na naman siya sa buong bansa nang ibunyag niya ang katiwalian ng kanyang dating matalik na kaibigan na si dating Pangulong Estrada. Nauna rito, sinabi ni ARMM Gov. Nur Misuari na isa lamang umanong propaganda at paghahanap ng publisidad ang sinasabing pagsuko ni Robot. Ayon kay Misuari, hindi madaling makipagnegosasyon kay Robot at hindi ito mabubuhay sa kagubatan kung hindi ito gumagamit ng utak. (Ulat nina Malou Rongalerios at Joy Cantos)</body>
<link>http://www.philstar.com/Article.aspx?articleId=126823&amp;publicationSubCategoryId=92</link>
</article>
<article>
<title>Perez hindi pinayagang maging negosyador</title>
<author>Ely Saludar at Grace Amargo</author>
<date>
<month>June</month>
<day>20</day>
<year>2001</year>
</date>
<body>Tinanggihan ng Malakanyang ang kahilingan ng Abu Sayyaf na gawing negosyador si Justice Secretary Hernando Perez. Sa pakikipagpulong ni Perez sa Pangulo, sinabi ng una na hiningi niya ang basbas ni GMA para siya papuntahin sa Basilan, pero hindi siya pinayagan sa dahilang patakaran ng gobyerno na hindi dapat maging negosyador ang isang miyembro ng Gabinete. Ipinaliwanag ng Pangulo na hindi dapat pagbigyan ng pamahalaan ang lahat nang kahilingan ng Sayyaf dahil kapag pumayag na italaga ang miyembro ng Gabinete bilang negosyador ay para lamang binibigyan ng importansiya ang ekstremistang grupo. Inamin naman ni Perez na wala siyang karanasan sa pakikipagnegosasyon at iginagalang niya ang desisyon ng Pangulo. (Ulat nina Ely Saludar at Grace Amargo)</body>
<link>http://www.philstar.com/Article.aspx?articleId=126824&amp;publicationSubCategoryId=92</link>
</article>
<article>
<title>Para magkudeta: Palitan ng dolyar paabutin ng P60</title>
<author>Malou Rongalerios</author>
<date>
<month>June</month>
<day>21</day>
<year>2001</year>
</date>
<body>Sinasadya umano ang mga nagaganap ngayong kaguluhan sa bansa upang umabot sa P60 kada piso ang palitan ng dolyar at magkaroon ng kabi-kabilang kilos-protesta. Sa pagbubunyag ni Negros Occidental Rep. Apolinario Lozada Jr., kasalukuyan umanong niluluto ang isang plano na ang layunin ay guluhin ang administrasyong Arroyo at makapaglunsad ng isang kudeta ang ultra rightist group. Posible umanong magkaroon ng sunud-sunod na mga pambobomba, bank robberies, kidnappings at asasinasyon ng mga opisyal ng gobyerno o mga rebeldeng lider sa Metro Manila upang maipakita na hindi na kontrolado ng pamahalaan ang sitwasyon. Sinabi pa ni Lozada na bahagi ng nasabing plano ang pinakahuling kaganapan sa bansa katulad ng pagdukot ng Abu Sayyaf Group sa mga guests ng Dos Palmas, sunud-sunod na insidente ng kidnap-for-ransom kabilang na ang napaulat na pagdukot sa anak ng may-ari ng Uratex. Ayon na rin umano sa umiikot na ulat sa mga military camps, ilang mga prominenteng political personalities ang nag-udyok sa mga teroristang grupo na muling buhayin ang kanilang kidnapping activities upang makuha ang kanilang dalawang adhikain. Ang una umano ay ang sumama ang imahe ng Arroyo government, at ang ikalawa ay ang alisin ang atensiyon ng taumbayan sa kinakaharap na kaso ng mga kilalang political figures. Bagaman at tumanggi si Lozada na pangalanan ang mga taong nasa likod ng planong pagpapatalsik sa Arroyo government, sinabi nito na kabilang sa mga ito ang isang dating mataas na national official at isang dating local executive. (Ulat ni Malou Rongalerios)</body>
<link>http://www.philstar.com/Article.aspx?articleId=126825&amp;publicationSubCategoryId=92</link>
</article>
<article>
<title>Hospital arrest kay Erap kinatigan ng Sandigan</title>
<author>Malou Rongalerios, Grace Amargo at Ely Saludar</author>
<date>
<month>June</month>
<day>21</day>
<year>2001</year>
</date>
<body>Inaabot pa rin ng suwerte sina dating Pangulong Estrada at anak nitong si Jinggoy matapos katigan kahapon ng Third Division ng Sandiganbayan ang rekomendasyon ng Veterans Memorial Medical Center (VMMC) na manatili ang mga ito sa ospital. Pinagbigyan din ang kahilingan ni Jinggoy na magpatingin sa Makati Medical Center (MMC) para isailalim sa pagsusuri sa puso o cardiac diagnostic procedures. Sa dalawang pahinang desisyon, inatasan nina Associate Justices Anacleto Badoy Jr., chairman; Teresita Leonardo-de Castro at Ricardo Ilarde ang Philippine National Police na payagan ang pananatili ng mag-amang Estrada sa VMMC hanggat hindi nagpapalabas ng panibagong kautusan ang korte kaugnay sa posibleng pagbabalik kay Estrada sa Fort Sto. Domingo sa Sta. Rosa, Laguna. Nakasaad din sa desisyon na mas makabubuting manatili si Estrada sa Veterans dahil sa nalalapit na pagdinig sa petisyong magpiyansa ni Atty. Edward Serapio, akusado rin sa plunder. Obligado na dumalo sa nasabing pagdinig si Estrada na isasagawa sa Hunyo 25 - 28. Nilinaw ng Third Division na ibabalik si Jinggoy sa VMMC matapos masuri ng MMC base sa magiging rekomendasyon ng attending physician nito at sa kautusan ng korte. Samantala, igigiit pa rin ng kampo ni Estrada ang hiling nitong house arrest dahil ito umano ang makabubuti sa dating Pangulo. Handa naman ang Malakanyang na ituloy ang natigil na konstruksiyon ng annex building sa Veterans na magsisilbing bahay-kulungan ng mag-amang Estrada. Magugunita na ipinatigil ng Malakanyang ang konstruksiyon habang hinihintay ang magiging desisyon ng Sandigan para sa hospital arrest. (Ulat nina Malou Rongalerios, Grace Amargo at Ely Saludar)</body>
<link>http://www.philstar.com/Article.aspx?articleId=126826&amp;publicationSubCategoryId=92</link>
</article>
<article>
<title>Drivers na tatanggi sa student discount binalaan</title>
<author>Angie dela Cruz</author>
<date>
<month>June</month>
<day>21</day>
<year>2001</year>
</date>
<body>Nagbabala ang Land Transportation Franchising and Regulatory Board (LTFRB) sa mga driver ng pampublikong sasakyan na hindi magbibigay ng diskuwento sa pasahe sa mga estudyante. Ayon kay LTFRB head Dante Lantin, mahaharap sa kaparusahang suspension o pagkansela ng prangkisa ang mga driver na tatangging magbigay ng discount sa mga estudyante. Sa 20-percent-cut, ang mga estudyante ay magbabayad na lamang ng P3.20 minimum transport fare, pero kailangan rin nilang ipakita ang kanilang IDs o registration form. Inamin ni Lantin na bagaman mismong mga estudyante na ang hindi humihingi ng diskuwento sa dahilang nahihiyang magsabi nito ay pinayuhan niya ang mga mag-aaral na pakinabangan ang pribilehiyong ito dahil makatutulong ito para makaipon sila ng pera. (Ulat ni Angie dela Cruz)</body>
<link>http://www.philstar.com/Article.aspx?articleId=126827&amp;publicationSubCategoryId=92</link>
</article>
<article>
<title>Mga bagong senador sumailalim sa orientation</title>
<author>Doris Franche</author>
<date>
<month>June</month>
<day>21</day>
<year>2001</year>
</date>
<body>Makaraang maibigay ang kani-kanilang kuwarto sa pamamagitan ng raffle ay sumasailalim naman kahapon ang mga baguhang senador sa isang briefing at orientation-workshop. Ang orientation-workshop na isang tradisyon na para sa mga senate neophytes ay para maging pamilyar ang bawat senador sa lahat ng secretaries, committees, departments at sub-offices ng kapulungan. Apat lamang sa mga bagong halal na senador ang dumating sa naturang orientation na sina Loi Estrada, Noli de Castro, Ralph Recto, Manny Villar, Francis Pangilinan at Panfilo Lacson. (Ulat ni Doris Franche)</body>
<link>http://www.philstar.com/Article.aspx?articleId=126828&amp;publicationSubCategoryId=92</link>
</article>
<article>
<title>17 teroristang Afghani nasa Basilan na</title>
<author>Rose Tamayo</author>
<date>
<month>June</month>
<day>21</day>
<year>2001</year>
</date>
<body>BASILAN &amp;acirc;€“ Sinuspinde ang lahat ng klase sa lalawigang kasabay ng pag-alerto sa buong kapulisan at militar na doblehin ang pagpapairal ng seguridad matapos makatanggap ng impormasyon na nakarating na dito ang 17 international terrorists mula sa bansang Afghanistan para magsagawa ng suicidal attack sa bansa partikular sa buong Mindanao. Sa natanggap na intelligence report, ang mga terorista ay pawang mga bomb experts at ipinadala para magbigay ayuda sa mga bandidong grupo ng Abu Sayyaf. Mga sugo umano ang mga ito ng international terrorist na si Osama Bin Laden na kasalukuyan ngayong nasa Afghanistan na kaalyado at financier ng Abu Sayyaf. Ayon pa sa impormasyon, nakikipag-ugnayan na sa naturang mga terorista ang 2nd suicidal squad ng Abu Sayyaf na pinamumunuan ng isang Kumander Manok-Manok sa Basilan para sa gagawin nilang malawakang paghahasik ng lagim sa Mindanao. Pangunahing target o misyon ng mga ito ay maglunsad ng mga pambobomba sa mga pampublikong lugar gaya ng mga simbahan, eskuwelahan at iba pang mataong lugar. Takot at pagkayanig ang namayani sa mga mamamayan ng Basilan at maging sa mga residente ng Zamboanga City dulot na rin ng nasabing impormasyon. Bilang paghahanda, pinulong na ni Isabela City Mayor Luis Biel ang lahat ng mga barangay captains ng kanyang nasasakupan para buhayin ang Bantay Barangay Forces at makipagtulungan sa mga CAFGU sa anumang oras na pag-atake ng mga ito. Kasabay nito ay sinabi ni Basilan Gov. Wahab Akbar na lalong dumarami ang mga miyembro ng Abu Sayyaf dahilan sa walang humpay na pagre-recruit ng mga ito. Nagpalabas umano ng milyones ang mga bandido sa Basilan para pambayad sa sinumang nais umanib sa kanilang grupo. Sinabi pa ni Akbar na karamihan sa mga bagong recruit ngayon ng Abu Sayyaf ay mga kabataan na may edad 17 pataas. &amp;quot;Malakas ang loob ngayon ng Abu Sayyaf na magpalabas ng pera dahil malaki ang kinita nila sa ransom,&amp;quot; wika ni Akbar. Ayon naman kay Lantawan Mayor Tahira Ismael na kalahati umano sa 35 barangays ng Lamitan ay kontrolado na ng Abu Sayyaf. Pinaka-stronghold ng Sayyaf ang mga barangay ng Bulanza, Lantawan proper, Baungis, Upper Manggas at Kanibugan sa bayan ng Lantawan. No man&amp;acirc;€™s land na umano ang nabanggit na mga lugar at wala ng ordinaryong sibilyan ang nakatira dito maliban sa mga Abu Sayyaf. (Ulat ni Rose Tamayo)</body>
<link>http://www.philstar.com/Article.aspx?articleId=126829&amp;publicationSubCategoryId=92</link>
</article>
<article>
<title>Mga bata sa Basilan may nervous breakdown</title>
<author>Malou Rongalerios</author>
<date>
<month>June</month>
<day>21</day>
<year>2001</year>
</date>
<body>Dumarami na umano ngayon ang mga batang nagkakaroon ng nervous breakdown o sobrang takot, partikular sa lalawigan ng Basilan dahil sa pananatili roon ng Abu Sayyaf. Ayon kay Palawan Rep. Vicente &amp;quot;Brown&amp;quot; Sandoval, dapat magpadala ng maraming psychologist at psychiatrist ang Department of Health at ang Social Welfare and Development upang matulungan ang mga batang naiipit sa nangyayaring bakbakan ng Armed Forces at ng Abu Sayyaf. &amp;quot;Marami nang mga bata roon ang talagang nababalot ng takot. Nanginginig na sila bastat marinig lamang ang salitang Abu Sayyaf,&amp;quot; ani Sandoval. Sinabi pa ni Sandoval na kailangan ng mga bata na mabigyan ng atensyong medikal para bumalik sa normal ang kanilang pag-iisip at mawala ang takot. Tinutulan din ni Sandoval ang pagbibigay ng armas sa mga bata sa Basilan dahil lalo umanong hindi magiging normal ang buhay ng mga ito. Ang dapat umanong gawin sa ngayon ay dalhin ang mga bata sa isang ligtas na lugar at bigyan ng lapis at papel upang mag-aral. Bagaman at hindi umano niya tinututulan ang idineklarang &amp;quot;hamurabi&amp;quot; ni Mayor Tahira Ismael ng Lantawan, dapat naman umano nitong isipin ang kapakanan ng mga bata. Ang hamurabi ay isang Muslim practice ng pagtatanggol sa sarili laban sa mga bandido. Dapat din umanong pagtuunan ng pansin ang mga batang nabihag ng Abu Sayyaf na labis na dumaranas ng matinding takot at posibleng mapraning. (Ulat ni Malou Rongalerios)</body>
<link>http://www.philstar.com/Article.aspx?articleId=126830&amp;publicationSubCategoryId=92</link>
</article>
<article>
<title>Estrada planong patayin sa pagdalo sa hearing</title>
<author>Rudy Andal</author>
<date>
<month>June</month>
<day>22</day>
<year>2001</year>
</date>
<body>Isang plano na patayin si dating Pangulong Estrada sa sandaling dumalo ito sa kanyang hearing sa Sandiganbayan ang ibinunyag kahapon ni Interior and Local Government Secretaty Joey Lina. Ayon kay Lina, natunugan ng pamahalaan ang isang intelligence report na mayroong grupo ang nagpaplanong ilikida si Estrada habang ibinibiyahe ito mula sa Veterans Memorial Medical Center (VMMC) patungong anti-graft court. Bagaman natukoy na nila ang grupong may planong gumawa ng asasinasyon ay tumangging pangalanan ang mga ito. Nakasaad sa intelligence report na sa oras na dumalo si Estrada sa kanyang hearing sa Sandigan ay dito siya itutumba, pero binanggit pa na may isa pang grupo na kaalyado ng dating Pangulo ang sasagip dito mula sa kanyang mga assassins. Dahil sa senaryong ito, iminungkahi ni Lina na ganapin na lamang sa loob ng VMMC ang pagdinig sa kaso ni Estrada at anak nitong si Jinggoy para masiguro ang kaligtasan ng mag-ama. Ang ruta patungong Sandigan mula sa Veterans ay napakaganda umanong target sa mga supporter at kaaway ni Estrada para isakatuparan ang kanilang plot na ibagsak ang Arroyo administration. Bunga nito, inatasan ni Lina si PNP director General Leandro Mendoza na magpakalat ng mga tauhan para sa pagbibigay ng seguridad sa dating Pangulo at anak nitong si Jinggoy na ngayon ay pansamantalang nakakalaya matapos bigyan ng 5-araw na kalayaan ng Sandigan sa layuning isaayos ang mga papeles sa munisipyo ng San Juan para sa pagsasalin ng kanyang puwesto sa kapatid nitong si Mayor-elect JV Ejercito. (Ulat ni Rudy Andal)</body>
<link>http://www.philstar.com/Article.aspx?articleId=126831&amp;publicationSubCategoryId=92</link>
</article>
<article>
<title>Ransom pay-off idinadaan sa ATM</title>
<author>Rose Tamayo</author>
<date>
<month>June</month>
<day>22</day>
<year>2001</year>
</date>
<body>Kinumpirma ni Southern Command commanding Officer Phil. Army Lt. Gen. Gregorio Camiling na idinadaan sa automated teller machine o ATM accounts ang bayaran sa ransom. Ayon pa kay Camiling, isinasagawa rin ang negosasyon sa bayaran ng ransom sa pagitan ng mga pamilya ng hostages at mga bandido sa pamamagitan ng cellular phones at sattelite phone ng Sayyaf. Inamin din ni Camiling na hindi kakayanin ng madaliang panahon ang pagpuksa sa Abu Sayyaf. Binatikos naman ni Basilan Gov. Wahab Akbar ang pahayag ng ilang mataas na military officials na tatapusin sa loob ng linggong ito o sa susunod na linggo ang hostage crisis sa Basilan. &amp;quot;Yong isda nga na nasa loob ng aquarium hindi pa nila mahuli, yon pa kayang nasa gubat. Baka tatapusin sa pamamagitan ng bayaran hindi sa sagupaan,&amp;quot; wika ni Akbar. Sinayang din umano ng militar ang pagkakataon noong nasa loob ng St. Peter complex ang grupo nina Abu Sabaya kasama ang mga bihag. &amp;quot;Bakit hinayaan nilang makatakas, pagkakataon na sana yon at sana tapos na ang labanan,&amp;quot; dagdag pa ni Akbar. (Ulat ni Rose Tamayo)</body>
<link>http://www.philstar.com/Article.aspx?articleId=126832&amp;publicationSubCategoryId=92</link>
</article>
<article>
<title>Excise tobacco tax b-day gift ni GMA kay Chavit</title>
<author>Lilia Tolentino</author>
<date>
<month>June</month>
<day>22</day>
<year>2001</year>
</date>
<body>Bilang pagtanaw ng utang na loob sa anya'y taong nagpabago sa kasaysayan ng Pilipinas, pinagkalooban ni Pangulong Arroyo ng isang tsekeng nagkakahalaga ng P107 milyon mula sa excise tobacco tax si Ilocos Sur Gov. Luis &amp;quot;Chavit&amp;quot; Singson bilang regalo sa kaarawan ng huli kahapon. Sa ginawang pagdalaw kahapon ng Pangulo sa nasabing lalawigan, tinagubilinan niya si Chavit na kung maari ang halagang nabanggit na nalikom mula sa buwis ng tabako ay gamitin sa modernisasyon ng agrikultura sa kanilang lugar. Sinabi pa ng Pangulo na ang kanyang pagdalo sa okasyon ng kaarawan ni Chavit ay isang pagtanaw ng utang na loob sa ginawa ni Singson sa sambayanang Pilipino. (Ulat ni Lilia Tolentino)</body>
<link>http://www.philstar.com/Article.aspx?articleId=126833&amp;publicationSubCategoryId=92</link>
</article>
<article>
<title>Thumbmark driver's license ipatutupad ng LTO natiowide</title>
<author>Angie dela Cruz</author>
<date>
<month>June</month>
<day>22</day>
<year>2001</year>
</date>
<body>Nakatakdang ipatupad ng Land Transportation Office (LTO) ang thumbmark drivers license para umanoy maibsan ang pagkakaroon ng mga pekeng lisensiya sa buong bansa at maiwasan din ang pagkakaroon ng maraming drivers license ng mga abusadong drivers. Sa pahayag ni LTO chief Gen. Edgardo Abenina, batay sa ginawang pagsusuri sa mga drivers license sa bansa, lumilitaw na karamihan sa mga driver ay nagtataglay ng mahigit sa dalawang lisensiya. Sa drivers license natin ngayon, picture lang ang nakikita, pero kung sasamahan ng thumbmark hindi nila mapepeke ang lisensiya nila at kapag sila ay naisyuhan ng isang beses ng lisensiya, di na sila makakaulit sa ibang branch ng LTO dahil sa mga bagong programang ipinatutupad ng ahensiya, wika ni Abenina. Binigyang diin ni Abenina na mayroon mga driver na nahuhuli at nakukumpiska ang lisensiya na agad na nagpa-file ng affidavit of loss at saka nag-aaplay ng bagong lisensiya sa ibang LTO office. Hindi na umano ito uubra ngayon. (Ulat ni Angie dela Cruz)</body>
<link>http://www.philstar.com/Article.aspx?articleId=126834&amp;publicationSubCategoryId=92</link>
</article>
<article>
<title>Paghahanap sa bangkay ni Sobero itinigil</title>
<author>Joy Cantos</author>
<date>
<month>June</month>
<day>22</day>
<year>2001</year>
</date>
<body>Itinigil na ng militar ang paghahanap sa bangkay ng American hostage na si Guillermo Sobero para ituon na lamang ang konsentrasyon sa nalalabing 26 mga bihag na hawak ng Abu Sayyaf sa lalawigan ng Basilan. Sinabi ni AFP spokesman B/Gen. Edilberto Adan na abala sila ngayon sa pagtunton sa mga bihag at ipauubaya na lamang muna nila sa lokal na awtoridad at mga concerned civilians ang paghahanap sa bangkay ni Sobero. Sa kasalukuyan ay wala pang report sa posibleng lokasyon ng bangkay ni Sobero. Bagaman may ulat na nailibing na ito ay hindi pa rin matukoy kung saang lugar sa Basilan ito inilibing. Sinabi ni Adan na hindi tumitigil ang militar sa kanilang operasyon kung saan apat na bayan na ang kanilang nalinis, pero nabigong matukoy ang kinaroroonan ng mga bandido. (Ulat ni Joy Cantos)</body>
<link>http://www.philstar.com/Article.aspx?articleId=126835&amp;publicationSubCategoryId=92</link>
</article>
<article>
<title>House arrest kay Jinggoy binawi</title>
<author>Malou Rongalerios at Grace Amargo</author>
<date>
<month>June</month>
<day>22</day>
<year>2001</year>
</date>
<body>Natapos kahapon ang pansamantalang kalayaan ni San Juan Mayor Jinggoy Estrada makaraang bawiin ng Third Division ng Sandiganbayan ang nauna nitong ipinalabas na kautusan para sa &amp;quot;house arrest&amp;quot; na ipinagkaloob dito. Sa resolusyong ipinalabas ni Sandigan 3rd Division Anacleto Badoy Jr., kinakailangan nang bumalik ni Jinggoy sa Veterans hospital sa oras na matapos nitong magtrabaho sa kanyang tanggapan sa San Juan city hall matapos na hindi umano tuparin ni Jinggoy ang naunang kautusan ng korte na pinapayagan lamang makapunta si Jinggoy sa municipal building ng San Juan at sa kanyang tahanan sa San Juan. Ang pagbawi sa house arrest ay ibinatay sa mga nalathalang ulat sa diyaryo at sa isang telebisyon na nagpapakita nang pagdalaw niya sa kanyang lola Mary, ina ni dating Pangulong Estrada, at ang pag-aalay nito ng bulaklak sa monumento ni Jose Rizal na ilang bloke lamang ang layo sa kanyang opisina sa San Juan. Ang dapat umanong ginawa ni Jinggoy ay naghain muna ito ng kahilingan sa korte bago siya bumisita sa kanyang lola at sa monumento ni Rizal. Kahapon din ay naghain ng urgent motion ang mga abogado ng mga Estrada na humihiling na dagdagan pa ng 10 araw ang 5-araw na pansamantalang kalayaan ni Jinggoy. Hiniling ni Atty. Renato Saguisag na manatili si Jinggoy sa tahanan ng mga Estrada sa San Juan hanggang Hulyo 3. Ang limang araw na ibinigay kay Jinggoy ay matatapos bukas, Hunyo 23. (Ulat nina Malou Rongalerios at Grace Amargo)</body>
<link>http://www.philstar.com/Article.aspx?articleId=126836&amp;publicationSubCategoryId=92</link>
</article>
<article>
<title>Pangulo nag-sorry sa pamilya Cheng</title>
<author>Lilia Tolentino at Ely Saludar</author>
<date>
<month>June</month>
<day>22</day>
<year>2001</year>
</date>
<body>Humingi ng paumanhin si Pangulong Arroyo sa pamilya Cheng kaugnay ng mga maling paratang tungkol sa pagkakidnap kay Mary Grace Cheng Ragasas kasabay ng paninindigan na may destabilization sa gobyerno. Sa kanyang statement, sinabi ng Pangulo na personal siyang nakipag-usap sa pamilya Cheng at nagpaumanhin sa naunang lumitaw na ulat na bahagi ng destabilization plot ang nasabing pagkidnap. Ayon sa Pangulo, ipinatawag nila sa Malakanyang ang pamilya Cheng para ipaliwanag sa kanila kung bakit niya ibinunyag ang report tungkol sa balak ng ilang tao na yanigin ang kanyang pamahalaan. Inihayag lamang niya ito sa publiko para malaman na mayroon talagang nagtatangkang ibagsak ang kanyang gobyerno. Ang hakbang ng Pangulo ay matapos sumama ang loob ng pamilya Cheng sa Malakanyang na bagamat sila ay biktima ng kidnaping ay lumitaw na ito ay kasabwat sa pagsira ng administrasyon. (Ulat ni Lilia Tolentino at Ely Saludar)</body>
<link>http://www.philstar.com/Article.aspx?articleId=126837&amp;publicationSubCategoryId=92</link>
</article>
<article>
<title>MILF at gobyerno nagkasundo sa tigil-putukan</title>
<author>Ely Saludar at Butch Quejada</author>
<date>
<month>June</month>
<day>23</day>
<year>2001</year>
</date>
<body>Nagkasundo kahapon ang pamahalaan at Moro Islamic Liberation Front (MILF) na magpatupad ng tigil-putukan matapos lumagda sa kasunduan sa isinagawang negosasyon sa Tripoli, Libya. Ayon kay Vice President at Foreign Affairs Secretary Teofisto Guingona, naging matagumpay ang misyon ng GRP at isa itong positibong resulta sa nasabing peace talks. Agad magkakabisa ang nasabing ceasefire agreement at magwawakas hanggang sa makamit ang kasunduan sa MILF. Sasaklaw ito sa mga lugar na itinuturing na teritoryo ng MILF sa Mindanao. Kasabay nito, inulat ni presidential adviser on peace process Eduardo Ermita kay Pangulong Arroyo na nagkasundo rin ang GRP-MILF panels na isulong ang joint development efforts sa mga apektado ng armadong labanan sa Mindanao. (Ulat nina Ely Saludar at Butch Quejada)</body>
<link>http://www.philstar.com/Article.aspx?articleId=126838&amp;publicationSubCategoryId=92</link>
</article>
<article>
<title>Secret voting inayawan</title>
<author>Malou Rongalerios</author>
<date>
<month>June</month>
<day>23</day>
<year>2001</year>
</date>
<body>Tinanggihan kahapon ng Lakas-NUCD ang panukalang daanin na lamang sa secret voting ang pagpili sa kandidato ng People Power Coalition para sa Speakership. Ayon kay Albay Rep. Joey Salceda, hindi pumayag ang mga kasapi ng Lakas-NUCD sa pangunguna ni Pangasinan Rep. Jose de Venecia na magkaroon ng secret voting dahil mayroong sapat na bilang ang Lakas. Naunang iminungkahi ni Tarlac Rep. Benigno &amp;quot;Noynoy&amp;quot; Aquino na daanin ang pagpili ng pambatong Speaker sa secret voting para hindi mahati ang PPC. (Ulat ni Malou Rongalerios)</body>
<link>http://www.philstar.com/Article.aspx?articleId=126839&amp;publicationSubCategoryId=92</link>
</article>
<article>
<title>Kudeta vs GMA nabunyag</title>
<author>Lilia Tolentino</author>
<date>
<month>June</month>
<day>23</day>
<year>2001</year>
</date>
<body>Isa na namang panibagong tangka ng mga puwersang nagnanais na ibagsak ang kanyang pamahalaan ang ibinunyag kahapon ni Pangulong Arroyo na ilulunsad sa nakatakdang arraignment ni dating Pangulong Estrada na nahaharap sa plunder. Sa pahayag ng Pangulo sa pagdiriwang ng ika-13 anibersaryo ng Comprehensive Agrarian Reform Program sa Heroes Hall ng Malakanyang, may grupo umanong nagbabalak na buwagin ang administrasyon at gagamiting daan sa paglulunsad ng panibagong kudeta ang isasagawang arraignment kay Estrada sa June 26 at 27. Plano umano ng anti-government forces na ulitin ang nabigong &amp;quot;Edsa 3&amp;quot; na nangyari noong April 25 at May 1 kung saan nag-aklas at nagmartsa ang mga Erap supporters patungong Malakanyang na nagresulta sa riot. Ayon sa Pangulo, mabibigo ang grupong magtatangkang maglunsad ng kudeta dahil hindi sila makakapangalap ng maraming tagasuporta sa ilulunsad nilang destabilisasyon sa Arroyo administration. Nanawagan ang Pangulo na maging mapagmasid dahil ang linggong ito ay panahon na naman ng pagsubok sa bansa, bagaman wala siyang binanggit na detalye hinggil sa nasabing grupo. Kahapon din ay nagpatawag ng command conference ang Pangulo para talakayin ang problema sa MILF, CPP-NPA at mga isyung may kinalaman sa kaayusan at katahimikan ng bansa. Sa nasabing pagpupulong ay nagpahayag ang AFP na handa ang Task Force Libra ng militar na hadlangan ang anumang tangkang destabilisasyon sa pamahalaan. Ito ang ikalawang sunod na pahayag ng Pangulo nang tangkang pagpapahina sa kanyang gobyerno sa loob ng isang linggo. Noong nakaraang Martes, ibinulgar nito na ang pagkidnap sa anak ng may-ari ng Uratex na si Mary Grace Cheng-Rogasas ay kagagawan lamang ng mga taong nagnanais na pahiyain ang kanyang administrasyon. Pero kamakalawa, nag-sorry ang Pangulo sa pamilya Cheng dahil sa maling paratang nito na kasabwat sila sa umanoy pakana ng oposisyon na ibagsak ang kanyang pamahalaan. (Ulat ni Lilia Tolentino)</body>
<link>http://www.philstar.com/Article.aspx?articleId=126840&amp;publicationSubCategoryId=92</link>
</article>
<article>
<title>P 20-M hingi ng Sayyaf sa 4 Pinoy hostages</title>
<author>Rose Tamayo</author>
<date>
<month>June</month>
<day>23</day>
<year>2001</year>
</date>
<body>BASILAN  Limang milyong piso bawat isa o kabuuang P20 milyon ang hinihinging ransom ng mga bandidong Abu Sayyaf kapalit ng kalayaan ng apat na bihag na Pinoy na dinukot mula sa Dos Palmas resort sa Palawan, pahayag ng isang back-door negotiator na nagpapatawag lamang sa pangalang Omar. Ayon kay Omar, nakatakda na sana umanong palayain kahapon ang dalawa sa naturang mga bihag pero naudlot. &amp;quot;Hiniling sa akin ng pamilya ng mga bihag na kung anuman ang napag-usapan namin ay huwag ilabas sa media, nirerespeto ko naman sila. Ang masasabi ko lang ay may mari-release at P5 milyon ang bawat isa,&amp;quot; wika ni Omar. Sinabi pa nito na tumutulong lamang umano siya sa pamilya ng mga bihag na kusa umanong lumapit sa kanya para sa pagpapalaya ng mga natitira pang Palawan hostages. Gayunman, wala umano siyang balita sa mga Amerikanong bihag at hindi anya ito kasama sa negosasyon na kanyang hinahawakan. Kabilang sa natitirang Palawan hostages na hawak ng Abu Sayyaf ay ang mag-asawang Amerikanong misyonaryo na sina Martin at Gracia Burnham, Luis Bautista III, Lalaine Chua, Angie Montealegre at Maria Fe Rosadeno, ang nobya ng pinugutang American hostage na si Guillermo Sobero. (Ulat ni Rose Tamayo)</body>
<link>http://www.philstar.com/Article.aspx?articleId=126841&amp;publicationSubCategoryId=92</link>
</article>
<article>
<title>Anak ng Pangulo 'umiyak' dahil nawalan ng mana</title>
<author>Lilia Tolentino</author>
<date>
<month>June</month>
<day>23</day>
<year>2001</year>
</date>
<body>Inamin kahapon ni Pangulong Arroyo na ang pagsasakripisyo ng mga miyembro ng First Family simula nang siyay manungkulan ay nakaapekto na sa kanilang pamilya, dahil isa sa kanyang mga anak ang halos &amp;quot;umiyak&amp;quot; dahil sa umanoy pagkawala ng mana ng ipasaklaw ng kanyang pamilya ang kanilang ekta-ektaryang lupa sa Iligan at Negros Occidental sa Comprehensive Agrarian Reform Program (CARP) ng pamahalaan Ito ang ipinagtapat kahapon ng Pangulo matapos niyang tanggapin ang mga dokumento ng karagdagang tracts of lands na pag-aari ng pamilya ng kanyang asawang si First Gentleman Jose Miguel Arroyo sa Negros Occidental na isinailalim sa volunteer offer to sell (VOS) sa land reform program ng gobyerno sa ginanap na ika-13 taong anibersaryo ng Comprehensive Agrarian Reform Law (CARL). &amp;quot;Pero hindi bale, importante gumawa tayo bawat isa ng kanyang sakripisyo because we have to show leadership by example,&amp;quot; pahayag ng Pangulo. Ayon kay Agrarian Reform Sec. Hernani Braganza, ang pamilya Arroyo ay nakapagkaloob na ng mahigit 240 hektarya ng kanilang mga lupain sa Pallacol sa Negros Occidental sa ilalim ng VOS. Ito ay bilang karagdagan sa 500 hectares na nauna nang ipinasakop sa CARL. Ang lupang sakahang ito ay bahagi ng 1,056 hectares of lands na yaman ng mga Arroyo sa nasabing lalawigan. Hiniling ng Pangulo sa mayayamang may malawak na lupain na gumawa ng pagsasakripisyo at gawing maluwag sa dibdib ang pagpapasakop sa kanilang lupain sa CARP para sa bayan. (Ulat ni Lilia Tolentino)</body>
<link>http://www.philstar.com/Article.aspx?articleId=126842&amp;publicationSubCategoryId=92</link>
</article>
<article>
<title>8 bangkang kargado ng Sayyaf nakalusot sa kordon ng AFP</title>
<author>Joy Cantos</author>
<date>
<month>June</month>
<day>23</day>
<year>2001</year>
</date>
<body>Nakapuslit sa kordon ng mga operatiba ng militar ang walong bangkang kargado ng mga bandidong Abu Sayyaf na namataang naglayag sa karagatan ng Isabela, Basilan. Sa report mula sa AFP Southcom, namataan ang walong bangka palabas ng Basilan dakong alas-4:30 ng madaling araw ng dalawang helicopter, pero hindi nakayang masundan dahil sa kasalukuyang sama ng panahon kaya napilitang lumapag. Bago lumapag, nagawang beripikahin ng tatlong ulit ng mga pilotong sundalo ang mga laman ng bangka bago tuluyang ipinaalam sa 103rd Brigade sa Tablawan, Isabela. Karagdagang tropa ng Naval Forces South ang ipinadala para masundan ang mga bangka. Hindi naman nilinaw kung tangay ng nakatakas na mga bandido ang mga bihag at kung kasama sina ASG leaders Khadaffy Janjalani at Abu Sabaya. (Ulat ni Joy Cantos)</body>
<link>http://www.philstar.com/Article.aspx?articleId=126843&amp;publicationSubCategoryId=92</link>
</article>
<article>
<title>12 kidnappers timbog!</title>
<author>Joy Cantos</author>
<date>
<month>June</month>
<day>23</day>
<year>2001</year>
</date>
<body>Labindalawang miyembro mula sa nagsanib na dalawang grupo ng pinaghihinalaang big-time kidnap-for-ransom gang na responsable sa pagdukot ng Singaporean, Hong Kong at Fil-Chinese nationals ang naaresto ng mga operatiba ng pulisya sa isinagawang magkakahiwalay na operasyon sa Nueva Ecija, Bulacan at Metro Manila. Sa ginanap na joint conference nina PNP chief Gen. Leandro Mendoza, DILG Sec. Joey Lina, kinilala ang lider ng grupo na si Ariel Rodriguez habang ang mga kasama nito ay sina Juanito Magbanua, Adriano Cortez, Leonilo Malbeda, Luisito Gatmaitan, Guillermo Litao, Julio Regunton, Paolo Litao, Gerardo Litao at Armando Roque. Dalawa pang suspek ang di muna tinukoy ang pangalan habang sumasailalim sa interogasyon. Nasamsam sa mga ito ang dalawang kalibre .45, isang shotgun, isang cal .25 pistol, tatlong sasakyan na kinabibilangan ng isang owner-type jeep, isang Toyota Corolla at isang Nissan Sentra, at apat na cellphones na ginagamit ng mga suspek sa kanilang operasyon. (Ulat ni Joy Cantos)</body>
<link>http://www.philstar.com/Article.aspx?articleId=126844&amp;publicationSubCategoryId=92</link>
</article>
<article>
<title>Pension ng mga beterano itinaas sa P 4,500</title>
<author>Malou Rongalerios</author>
<date>
<month>June</month>
<day>24</day>
<year>2001</year>
</date>
<body>Itinaas sa P4,500 ang buwanang pension na tatanggapin ng mga beterano matapos pumasa kamakailan ang supplemental budget ng national government. Ang pension hike ay magkakabisa sa susunod na buwan. Ayon kay Camarines Sur Rep. Rolando Andaya Jr., senior chairman ng House appropriations committee, dati ay P4,000 lamang ang tinatanggap na pension ng war veterans, pero dahil sa pagpasa ng supplemental budget ay nadagdagan ito ng P500 at muling madaragdagan ng P500 sa susunod na taon. Sa ilalim ng Republic Act 7696, nakasaad dito na dapat itaas ng gobyerno ng P500 ang tinatanggap na pension ng mga beterano o ng mga benepisyaryo nito. Ang nasabing batas ay ipinasa noong 1994, kayat ang dating P1,000 na tinatanggap noon ng mga beterano ay umabot na ngayon sa P4,500. (Ulat ni Malou Rongalerios)</body>
<link>http://www.philstar.com/Article.aspx?articleId=126845&amp;publicationSubCategoryId=92</link>
</article>
<article>
<title>2 pang bihag pinugutan ng Sayyaf</title>
<author>Rose Tamayo at Joy Cantos</author>
<date>
<month>June</month>
<day>24</day>
<year>2001</year>
</date>
<body>Dahilan sa wala umanong pambayad ng ransom, pinugutan ng ulo ng mga bandidong Abu Sayyaf ang dalawang lalaking bihag na ang sariwa pang pugot na mga bangkay ay narekober sa Isabela, Basilan kahapon ng umaga. Kinilala ang mga bangkay ng dalawang bihag na sina Primitivo Falcasantos, chief security guard ng Golden Harvest Farm sa Lantawan, Basilan at ang trabahador na si Crisanto Suelo. Ang mga biktima ay positibong kinilala ng mga kamag-anak ng mga ito base na rin sa ilang palatandaan sa kanilang katawan at sa suot na mga damit nang huli silang makitang buhay matapos i-hostage ng umatakeng grupo ng Abu Sayyaf sa plantasyon ng niyog sa bayan ng Lamitan. Sina Falcasantos at Suelo ay kabilang sa 15-kataong tinangay sa pagtakas mula sa orihinal na 50-kataong hinostage ng mga bandido na lumusob sa Golden Harvest Farm sa bayan ng Lantawan noong nakalipas na Hunyo 11. Sa report na nakarating kahapon sa Camp Aguinaldo, dakong alas-9 ng umaga ng aksidenteng matagpuan ng nagsisipaglarong mga bata ang nilalangaw na pugot na mga bangkay na itinapon sa may talahiban sa Bgy. Menti may limang metro ang layo sa Isabela. Bago natagpuan ang mga bangkay ay nagkaroon ng pagsabog kamakalawa ng gabi sa Bgy. Menti kung saan ay ipinalalagay na naganap ang pagpugot sa ulo ng dalawang bihag. Hinihinala ng mga awtoridad na pinugutan ang dalawa dahilan sa walang pang-ransom ang mga ito matapos na ilan na ring mahihirap na hostages ang napugutan dahil walang pantubos ang kanilang mga pamilya. Nakasulat sa suot na mga t-shirt nina Falcasantos at Suelo ang salitang &amp;quot;Nandito sa Basilan si Kumander Robot na mamumugot ng ulo&amp;quot; habang nakasulat naman sa isang papel na inilagay malapit sa mga labi ng biktima ang mga katagang &amp;quot;Utos ni Gov. Akbar&amp;quot; na pinaniniwalaan namang black propaganda lamang ng mga bandido. Magugunita na nito lamang nakalipas na Huwebes ay tatlong nagsisimula nang maagnas na pugot na bangkay ng di pa matukoty kung sa mga hostages o sundalo ang natagpuan ng mga civilian assets sa Bgy. Cadayan, Tuburan, Basilan. Kasalukuyang isinasailalim sa awtopsiya ang mga bangkay. (Ulat nina Rose Tamayo at Joy Cantos)</body>
<link>http://www.philstar.com/Article.aspx?articleId=126846&amp;publicationSubCategoryId=92</link>
</article>
<article>
<title>Intelligence officer ng Abu naaresto</title>
<author>Rose Tamayo at Lilia Tolentino</author>
<date>
<month>June</month>
<day>24</day>
<year>2001</year>
</date>
<body>Nalansag ng pinagsanib na intelligence unit ng militar at kapulisan sa Zamboanga City ang Abu Sayyaf Network sa Basilan sa pagkakaaresto sa isa pang mataas na lider ng grupo na nagsisilbing intelligence officer ng mga bandido sa nasabing lalawigan at may patong na P1 milyong reward. Kinilala ni Armed Forces spokesman B/Gen. Edilberto Adan ang nadakip na lider na si Mulu Abdullah alyas Boy Iran, Abdullah Yusof. Si Boy Iran ang intelligence officer ng Abu Sayyaf sa Basilan na may misyong kumuha at magbigay ng direktang impormasyon sa ASG para sa kanilang operasyon. Kumikilos ito sa mga lugar ng Basilan-Zamboanga. &amp;quot;Abdullah was captured in this city (Zamboanga) yesterday through the combined efforts of intelligence service units led by Col. Victor Corpuz through an informant who will get the P1 million reward,&amp;quot; pahayag ni Adan. Ayon pa kay Adan, ang pagkakahuli kay Boy Iran ay isang pagpapatunay na gumagana ang reward system na nilikha ng Pangulo. Nabatid na si Boy Iran ay nirecruit ng nasawing ASG founder/leader na si Abdulrajak Janjalani. Mayroon itong standing warrant of arrest na inisyu ng Zamboanga City Regional Trial Court sa kasong bombings, robberies at kidnappings. Nahuli ito habang nagsasagawa ng pag-aaral sa mga lugar ng Zamboanga City para sa planong pambobomba ng ASG sa nasabing siyudad. (Ulat nina Rose Tamayo at Lilia Tolentino)</body>
<link>http://www.philstar.com/Article.aspx?articleId=126847&amp;publicationSubCategoryId=92</link>
</article>
<article>
<title>Hiling na patrol cars ng PNP mahihirapang ibigay ng gobyerno</title>
<author>Malou Rongalerios</author>
<date>
<month>June</month>
<day>24</day>
<year>2001</year>
</date>
<body>Mahihirapan umano ang gobyerno sa paghahanap ng pondo para sa panukalang dagdagan ang patrol cars ng Philippine National Police na ang halaga ay aabutin ng P7 bilyon. Sinabi ni Camarines Sur Rep. Rolando Andaya Jr. na humihingi ang PNP ng karagdagang 12,000 patrol cars para lalong mapabilis at epektibo ang paglaban nila sa kriminalidad. Pero inamin ng kongresista na maaaring mahirapan ang PNP na kumbinsihin ang Kongreso na magpasa ng batas ukol dito kung walang malinaw na pagkukunan ng pondo para ipambili ng patrol cars. Aabot umano sa P6 bilyon ang ipambibili sa 12,000 sasakyan, samantala P1 bilyon naman ang ilalaan sa gasolina ng mga ito sa loob ng isang taon. Bukod sa patrol cars ay kailangan din umanong unahin ng pamahalaan ang pagtatayo ng karagdagang ospital at paaralan. (Ulat ni Malou Rongalerios)</body>
<link>http://www.philstar.com/Article.aspx?articleId=126848&amp;publicationSubCategoryId=92</link>
</article>
<article>
<title>Janjalani sumulat kay GMA at nag-alok na tatapusin ang hostage crisis</title>
<author>Lilia Tolentino</author>
<date>
<month>June</month>
<day>24</day>
<year>2001</year>
</date>
<body>Isang liham na nag-aalok ng tulong na tapusin na ang hostage crisis sa Basilan at lutasin ang nawasak na kapayapaan sa Mindanao ang tinanggap kahapon ni Pangulong Arroyo mula kay Hector Abubakar Janjalani, kapatid ni Abu Sayyyaf leader Khadaffy Janjalani. Nakasaad sa liham na may petsang Hunyo 20, 2001 na ang problema sa Basilan at sa buong Mindanao ay hindi puwedeng lutasin sa pamamagitan ng all-out war kundi sa pamamagitan ng negosasyon. Binanggit ni Presidential spokesman Rigoberto Tiglao na kaya nag-alok ng tulong si Janjalani ay dahil may tiwala ito sa liderato ng Pangulo. &amp;quot;Puwede akong makatulong sa kasalukuyang problema. Nag-aalok ako ng tulong dahil nagtitiwala ako sa iyo. Kung mayroong isang Janjalani na nagwasak ng kaayusan at katahimikan sa Mindanao, hindi naman imposibleng magkaroon ng isa pang Janjalani na susulpot at mag-aalok ng tulong sa kalutasan ng problema,&amp;quot; pahayag ng sulat ni Janjalani. Hinimok din ni Janjalani ang Pangulo na subukang kapulungin ang grupong Abu Sayyaf at hingin ang pagpapalaya sa kanilang mga bihag ng walang kabayarang salapi. Ikinasiya naman ng Pangulo ang pahayag na ito ng tiwala na isang magandang daan umano para sa pagtatamo ng pangmatagalang solusyon sa problema sa Mindanao. (Ulat ni Lilia Tolentino)</body>
<link>http://www.philstar.com/Article.aspx?articleId=126849&amp;publicationSubCategoryId=92</link>
</article>
<article>
<title>PPC hindi mahahati dahil sa speakership</title>
<author>Ely Saludar</author>
<date>
<month>June</month>
<day>25</day>
<year>2001</year>
</date>
<body>Kumpiyansa ang Malaca&amp;ntilde;ang na hindi mahahati ang People Power Coalition (PPC) sa mababang kapulungan ng kongreso dahil sa mainit na labanan ng speakership. Ito ay kaugnay sa ulat na maaaring mawasak ang partido ng administrasyon dahil pawang miyembro nito ang naglalaban-laban sa nasabing puwesto. Ayon kay Presidential Spokesman Rigoberto Tiglao, hindi umano makikialam ang Malaca&amp;ntilde;ang sa speakership na mahigpitang pinaglalabanan nina Pangasinan Cong. Jose De Venecia Jr., Batanes Cong. Butch Abad ng Liberal Party at Palawan Cong. Vicente Sandoval na pawang mga kasapi ng PPC. (Ulat ni Ely Saludar)</body>
<link>http://www.philstar.com/Article.aspx?articleId=126850&amp;publicationSubCategoryId=92</link>
</article>
<article>
<title>Arraignment ni Erap sasamantalahin: Bank robbers magpipista sa June 27</title>
<author>Non Alquitran</author>
<date>
<month>June</month>
<day>25</day>
<year>2001</year>
</date>
<body>Habang ang buong kapulisan ay nakaalerto sa pagbabantay sa araw ng arraignment ng dating Pangulong Joseph Estrada sa June 27, may ulat na sasamantalahin umano ng mga bank robbers ang sitwasyon. Batay sa isang police intelligence report, magsasagawa ang mga holdaper ng sunud-sunod na holdapan sa bangko habang ang kapulisan ay abala sa pagbibigay ng seguridad kay Estrada. Sinabi naman ni Metro Manila Police Chief Deputy Director General Romeo Pe&amp;ntilde;a, alam niya ang plano ng mga bank robbers kaya naman mayroon na silang nakalaan na contingency measures para dito, subalit hindi nito ipinaliwanag upang hindi mapaghandaan ng mga bank robbers ang kanilang mga plano. Magugunita na noong Biyernes, binalaan ni Pangulong Arroyo ang mga taong nasa likod nang paglusob noong Mayo 1 sa Mala&amp;ccedil;a&amp;ntilde;ang na balak din umagaw ng kapangyarihan sa bisperas ng pagdinig ng kaso ni Estrada. Sinuportahan ng militar at pulisya ang sinabi ni Arroyo dahil may mga taong nagbibigay ng pinansiyal para makakuha ng mga tao na balak magsagawa ng pangalawang pag-agaw ng kapangyarihan. Hinahawakan ng 3rd division ng Sandiganbayan ang kasong illegal na paggamit ng mga alias at pandarambong ni Estrada at para mabigyan ng proteksyon ang dating pangulo, gaganapin ang arraignment sa loob ng Veterans Memorial Medical Center na kung saan dito ito nakakulong kasama ang kanyang anak na si outgoing San Juan Mayor Jinggoy Estrada. Ayon pa kay Pe&amp;ntilde;a, inatasan na niya ang kanyang mga tauhan sa nakuhang intelligence report sa gagawing pagsasamantala ng mga bank robbers sa pagdinig ng kaso ni Estrada. Posible din umanong isang &amp;quot;dry-run&amp;quot; ng mga bank robbers ang ginawang panghoholdap sa BPI Bank sa Makati noong Biyernes na nakatangay ng P 100,000 upang sa ganoon ay madetermina ng mga bank robbers ang reaksyon ng kapulisan sa kanilang balakin sa araw ng pagdinig ng kaso ni Estrada. (Ulat ni Non Alquitran)</body>
<link>http://www.philstar.com/Article.aspx?articleId=126851&amp;publicationSubCategoryId=92</link>
</article>
<article>
<title>Comelec modernization isusulong na</title>
<author>Jhay Mejias</author>
<date>
<month>June</month>
<day>25</day>
<year>2001</year>
</date>
<body>Pasisimulang muli ng Commission on Election (COMELEC) ang pagtalakay ng modernization upang maisulong na sa darating na 2004 election ang computerization project. Ayon kay Comelec Commissioner Luzviminda Tancangco na sa darating na Hulyo 11 ay uunahin ng commission enbanc ang paglilinaw ng awarding ukol sa Voters Registration and Identification System(VRIS) na nakuha ng Photokina Marketing Corporation na pansamantalang naisantabi ni Comelec Chairman Alfredo Benipayo bago sumapit ang nakaraang May 14 election. Sinabi ni Tancangco, dapat lamang na talakayin at linawin ng commission enbanc ang pag-award nito sa Photokina para sa gayon ay agad na makagawa ng kontrata. Napasakamay ang proyektong VRIS sa Photokina noong nakaupo si dating Comelec Chairman Harriet Demetriou subalit hindi nito napirmahan ang kontrata sa hindi malamang kadahilanan. (Ulat ni Jhay Mejias)</body>
<link>http://www.philstar.com/Article.aspx?articleId=126852&amp;publicationSubCategoryId=92</link>
</article>
<article>
<title>Utak sa panibagong power grab kilala na ng Malaca&amp;ntilde;ang</title>
<author>Ely Saludar</author>
<date>
<month>June</month>
<day>25</day>
<year>2001</year>
</date>
<body>Natukoy na ng Malaca&amp;ntilde;ang ang mga taong nasa likod ng panibagong tangkang pag-agaw sa kapangyarihan sa Arroyo administration. Ayon kay National Security Adviser Roilo Golez na maituturing na kilala ang nasabing may planong maglunsad ng kudeta. Nagsumbong kina Golez ang mga opisyal ng militar at pulisya na kumukumbinsi na lumahok sa kudeta bagamat tumanggi ito na ibunyag kung sino ang mga ito at kung ito ay mula sa hanay ng oposisyon. Binigyang diin ni Golez na seryoso ang bantang pag-agaw sa kapangyarihan na naunang isinawalat ng pangulo sa publiko na nais itaon o isabay sa pagdinig ng kasong plunder at pag-gamit ng mga alias sa Sandiganbayan ni dating pangulong Joseph Estrada sa June 27. (Ulat ni Ely Saludar)</body>
<link>http://www.philstar.com/Article.aspx?articleId=126853&amp;publicationSubCategoryId=92</link>
</article>
<article>
<title>3 magkapatid dinukot ng Abu</title>
<author>Rose Tamayo</author>
<date>
<month>June</month>
<day>25</day>
<year>2001</year>
</date>
<body>ISABELA, Basilan Muling nadagdagan ang bihag ng mga bandidong Abu Sayyaf Group nang dukutin ng mga ito ang tatlong magkakapatid dito bagamat agad ding pinakawalan ang dalawa. Sa ulat na ipinarating kahapon ni Lantawan Mayor Tahira Ismael sa mga awtoridad, na noong Biyernes ng alas 7:00 ng umaga nang maganap ang pagdukot sa magkakapatid na sina Nadzmi, Patta at Nain Mustafa sa Sitio Luuk Hapak, Bgy. Matikang, Lantawan sa pangunguna ng grupo ni Kumander Isnilon. Ang grupo ni Kumander Isnilon ay siyang responsable sa pananalakay sa Golden Harvest coconut plantation sa Bgy. Tairan noong Hunyo 11 at binihag nito ang 15 residente. Ilang oras ang nakakalipas ay pinakawalan din ng mga bandido sina Patta at Nain samantalang naiwan si Nadzmi,14. (Ulat ni Rose Tamayo)</body>
<link>http://www.philstar.com/Article.aspx?articleId=126854&amp;publicationSubCategoryId=92</link>
</article>
<article>
<title>Natipid ng DECS nakadagdag sa pambili ng armchairs</title>
<author>Danilo Garcia</author>
<date>
<month>June</month>
<day>25</day>
<year>2001</year>
</date>
<body>Tinatayang may 473,000 na mga armchairs ang nakatakdang bilhin ngayon ng Department of Education Culture and Sports (DECS) dahil sa ginawa nitong pagtitipid at pagtawad kaya dumoble ang nabili kumpara noong nakaraang pamunuan. Ayon kay Secretary Raul Roco,dahil sa &amp;quot;sunshine principle&amp;quot; sa pinatutupad na bidding process ng kagawaran, nagawa nitong tawaran mula sa dating P750 na halaga kada armchair sa P485. Kung susundin ang mahal na presyo ng mga arm- chairs makakakuha lamang ang kagawaran ng 295,000 piraso. Bumilis din umano ang pagdeliber ng mga armchairs sa mga paaralan dahil sa bagong sistemang ipinatutupad na pinapayagan ang manufacturer ng minimum order at bayaran kaagad ito upang makagawa muli. (Ulat ni Danilo Garcia)</body>
<link>http://www.philstar.com/Article.aspx?articleId=126855&amp;publicationSubCategoryId=92</link>
</article>
<article>
<title>Pagsuko ni Robot hinaharang ng mga &amp;quot;Die Hards&amp;quot; na ASG</title>
<author>Joy Cantos at Ely Saludar</author>
<date>
<month>June</month>
<day>25</day>
<year>2001</year>
</date>
<body>Sinasabotahe umano ng mga &amp;quot;Die Hards&amp;quot; na pinuno ng mga bandidong Abu Sayyaf sa pamumuno ng Spokesman nilang si Abu Sabaya upang hindi matuloy ang planong pagsuko ni Sulu based ASG leader Ghalib Andang alyas Commander Robot. Ito ang naging reaksyon ng ilang mga opisyal ng militar matapos siraan ng mga ito si Robot na pinalalabas na ito ang nasa likod ng pagpugot ng ulo sa dalawang hostages na natagpuan kamakalawa sa Isabela, Basilan. Nabulgar ang pamba-blackmail kay Robot nang matagpuan kamakalawa sa masukal na bahagi ng Bgy.Mentin,Isabela, Basilan ang dalawang pinugutang bihag na sina Primitivo Falcasantos, 48,chief security officer ng sinalakay na Golden Harvest Coconut Farm at manggagawang si Crisanto Suelo, 30. Nabatid na nang matagpuan ang bangkay ng dalawa ay nakasulat sa kulay puting kamiseta nito ang katagang &amp;quot; Nandito sa Basilan si Commander Robot, Magpupugot siya ng ulo&amp;quot; na pinalilitaw lamang ng grupo ni Abu Sabaya na si Robot ang may pakana. Samantala, kinondena ng Pangulong Arroyo ang panibagong pagpugot ng Abu Sayyaf kaya naman pinamamadali nito ang pagdurog sa mga halang na bituka na mga bandido. (Ulat nina Joy Cantos at Ely Saludar)</body>
<link>http://www.philstar.com/Article.aspx?articleId=126856&amp;publicationSubCategoryId=92</link>
</article>
<article>
<title>Berroya pinasisibak ng Tsinoy kay GMA</title>
<author>Joy Cantos</author>
<date>
<month>June</month>
<day>25</day>
<year>2001</year>
</date>
<body>Nagsimula na umanong magsipag-lobby kay Pangulong Arroyo ang ilang anti-crime groups mula sa mayayamang negosyanteng Tsinoy upang gapangin ang pagsibak sa puwesto kay Philippine National Police-Intelligence Group (PNP-IG) Director Sr. Supt. Reynaldo Berroya. Ang hakbang na ito ay bunga ng kawalan umano ng kakayahan ni Berroya na mapigilan ang tumataas na bilang ng mga dinudukot na negosyanteng Tsinoy sa bansa partikular na sa Metro Manila na pumuna sa umano'y kakulangan ng rekord ng PNP at mga anti-groups sa dahilang marami umanong insidente ng kidnapping ang hindi naitatala ng pulisya. Nabatid na nawalan na umano ng tiwala ang mga negosyanteng Filipino-Chinese kay Berroya na ipagpatuloy pa nito ang pamumuno sa PNP-IG.Mareresolbahan lamang daw ang problema sa kidnapping kung sisibakin ni Pangulong Arroyo si Berroya. (Ulat ni Joy Cantos)</body>
<link>http://www.philstar.com/Article.aspx?articleId=126857&amp;publicationSubCategoryId=92</link>
</article>
<article>
<title>Mag-ina dinukot ng Abu</title>
<author>Rose Tamayo</author>
<date>
<month>June</month>
<day>26</day>
<year>2001</year>
</date>
<body>Sa kabila ng binitiwang mga pahayag ni AFP spokesman B/Gen. Edilberto Adan na tatapusin na nila ang hostage crisis sa Basilan, at sa kabila rin ng maraming bilang ng mga sundalo na nakakalat sa ibat ibang lugar ng Basilan ay patuloy pa ring nalulusutan ang puwersa ng militar ng Abu Sayyaf. Malaki na rin ang ibinuhos na intelligence fund ni Pangulong Arroyo para gamitin sa operasyong militar laban sa ASG at noong nakaraang araw ay naglaan na naman ng karagdagang P14B ang Malakanyang para dito. Maraming bala na ang nasayang sa sagupaan at maraming buhay na ng mga sundalo na ang karamihan ay may mababang ranggo ang nasawi sa labanan, pero sa kabila nito ay di pa rin nasusugpo ang mga bandido. At ang matindi, panibagong kaso na naman ng pagdukot ang naitala sa PNP provincial headquarters ng Basilan kung saan isang mag-ina ang iniulat na dinukot ng mga bandido. Kinilala ang panibagong bihag na si Minda Pamangka, 24, at ang 5-anyos na anak nitong lalaki na kinidnap sa pamumuno ni Sayyaf lider Kumander Isnilon Hapilon sa loob mismo ng kanilang tahanan sa Sumisip, Basilan dakong alas-12 ng tanghali. Ayon kay Basilan PNP provincial director Akmadul Pangambayan na isa umano sa demand ng mga bandido kapalit ng kalayaan ng mag-ina ay ang kalayaan ng tatlong miyembro ng Abu Sayyaf na kasalukuyang nasa kamay ng mga awtoridad kabilang na dito ang intelligence officer ng Sayyaf na si Abdullah Mulo alyas Boy Iran. (Ulat ni Rose Tamayo)</body>
<link>http://www.philstar.com/Article.aspx?articleId=126858&amp;publicationSubCategoryId=92</link>
</article>
<article>
<title>Arraignment ni Erap, di tuloy bukas</title>
<author>Malou Rongalerios</author>
<date>
<month>June</month>
<day>26</day>
<year>2001</year>
</date>
<body>Muling ipinagpaliban kahapon ng Third Division ng Sandiganbayan ang arraignment ni dating Pangulong Estrada para sa mga kasong illegal use of alias at plunder na nakatakda sanang gawin bukas. Sa isang open court hearing na isinagawa kahapon, napagdesisyunan ng mga Justices ng Third Division sa pangunguna ni Justice Anacleto Badoy Jr. na gawin ang arraignment sa Hulyo 10, 2001. Ipinagpaliban umano ang arraignment dahil sa mga pending motion na nakahain sa korte gaya ng inihaing mosyon ng PNP na humihiling na gawin ang pagdinig sa kaso sa Veterans Memorial Medical Center. Mahalaga umanong makapagpalabas muna ng desisyon ang Sandiganbayan tungkol dito. Itutuloy naman ang arraignment bukas ni Atty. Edward Serapio, dating abogado ni Estrada na nahaharap din sa kasong plunder. Ngayong araw na ito naman nakatakdang simulan ang pagdinig kung papayagan ng Sandigan na makapagpiyansa si Serapio. (Ulat ni Malou Rongalerios)</body>
<link>http://www.philstar.com/Article.aspx?articleId=126859&amp;publicationSubCategoryId=92</link>
</article>
<article>
<title>Erap inabsuwelto sa Dacer</title>
<author>Grace Amargo</author>
<date>
<month>June</month>
<day>26</day>
<year>2001</year>
</date>
<body>Absuwelto na si dating Pangulong Estrada sa kasong pagdukot at pagpatay kay PR man Salvador &amp;quot;Bubby&amp;quot; Dacer at driver nitong si Emmanuel Corbito. Ito ang tiniyak kahapon ni Justice Secretary Hernando Perez hinggil sa unang pagkakabunyag ni Supt. Glenn Dumlao sa pangalan ni Estrada na sangkot at isa umano sa utak sa Dacer-Corbito slay. Ayon kay Perez, pawang hearsay lamang ang mga ebidensiyang iprinisinta ni Dumlao sa Department of Justice kaya hindi maisusulong ang anumang kaso laban kay Estrada. Bibigyan naman ng pagkakataon sina Senator-elect Panfilo Lacson, Sr. Supt. Michael Ray Aquino at Cesar Mancao para makasagot sa gagawing preliminary investigation. (Ulat ni Grace Amargo)</body>
<link>http://www.philstar.com/Article.aspx?articleId=126860&amp;publicationSubCategoryId=92</link>
</article>
<article>
<title>2 Abu pinugutan, sinunog ng mga residente</title>
<author>Rose Tamayo</author>
<date>
<month>June</month>
<day>26</day>
<year>2001</year>
</date>
<body>ISABELA, Basilan - Napundi na ang mga residente dito at ang galit ay umabot na sa sukdulan bunga ng karumal-dumal na pamumugot at walang humpay na pagdukot ng Abu Sayyaf, at bilang ganti, dalawang bandido na kanilang nahuli ang pinugutan ng mga residente at ginawang barbercue. Sa tindi ng nararamdamang poot ay hindi na itinurn-over ng mga residente ng Tairan, Lantawan sa mga awtoridad ang dalawang nasakoteng Abu Sayyaf members at matapos mahuli ng buhay ay iginapos, itinali sa kahoy at tinorture bago sinilaban. Nabigo ang militar na kilalanin ang mga bandido dahil sa mistulang uling na ang mga bangkay nito. Sa panayam kay Southern Command spokesperson Col. Danilo Servando, kapag napatunayang kabilang sa mga may patong sa ulo ang naturang mga Sayyaf members ay maaari pang makatanggap ng reward ang mga residente ng Tairan na nakahuli sa kanila. &amp;quot;We are not encouraging the civilians to do that, dahil na rin siguro sa matinding galit nila sa ginagawang hindi makataong pamumugot ng Abu Sayyaf kaya nagawa nila yan,&amp;quot; pahayag ni Servando. Sa pahayag naman ng mga residente ng Lantawan, hindi umano mahalaga sa kanila ang reward ang nais umano ng mga itoy iganti ang pagkakapugot ng mga bandido sa mga bihag na sina Primitivo Falcasantos at Crisanto Suela. &amp;quot;Buhay ang kanilang inutang, buhay din nila ang magiging kabayaran. Mata sa mata, ngipin sa ngipin at magkakaubusan na ng lahi,&amp;quot; nagkakaisang pahayag ng galit na mga residente. Sa kasalukuyan ay hindi pa nakikita ang mga ulo nina Falcasantos at Suela. Ang dalawa ay kapwa trabahador sa Golden Harvest coconut plantation at kabilang sa 15 kalalakihang manggagawa na binihag ng grupo ni ASG lider Kumander Isnilon Hapilon noong Hunyo 11 sa Barangay Tairan, Lantawan na ginawang pananggalang sa pagtakas. (Ulat ni Rose Tamayo)</body>
<link>http://www.philstar.com/Article.aspx?articleId=126861&amp;publicationSubCategoryId=92</link>
</article>
<article>
<title>Buhay ng mga justices mas mahalaga kaysa kay Estrada</title>
<author>Malou Rongalerios</author>
<date>
<month>June</month>
<day>26</day>
<year>2001</year>
</date>
<body>Tinutulan kahapon ng sheriff ng Sandiganbayan ang panukala ng PNP na gawin sa Veterans Memorial Medical Center (VMMC) ang pagdinig sa kaso ni dating Pangulong Estrada dahil sa banta sa buhay ng dating pangulo. Ayon kay Sandiganbayan Sheriff Edgardo Urieta, hindi dapat pagbigyan ang kahilingan ng PNP dahil mas mahalaga umano ang buhay ng mga justices kaysa sa buhay ng dating pangulo. Dapat din isaalang-alang ang kaligtasan ng mga empleyado ng Sandiganbayan na magpapabalik-balik sa VMMC sakaling pagbigyan ang kahilingan na doon isagawa ang paglilitis. &amp;quot;Iniisip ng PNP ang kaligtasan ng dating pangulo, pero paano naman ang kaligtasan ng mga justices at mga empleyado ng Sandiganbayan,&amp;quot; ani Urieta. Ang reaksyon ni Urieta ay kaugnay sa pormal na paghahain kahapon ni P/Sr. Supt. Atty. Dorotheo Reyes II, acting director ng PNP Legal Services ng mosyon na gawin sa VMMC ang arraignment at trial ni Estrada. Ayon umano sa nakalap nilang intelligence report, masyadong mapanganib kay Estrada ang pagpunta sa Sandiganbayan dahil maaari itong maging biktima ng ambush at assassination. Maaari rin umanong maging balakid sa pagdinig sa kaso ang malawakang demonstrasyon na nakatakdang isagawa ng mga militanteng grupo sa harapan ng gusali ng Sandiganbayan. Ikinatwiran ni Reyes sa kanyang mosyon na bagaman at kayang labanan ng PNP ang anumang tangka sa buhay ng dating pangulo ay hindi naman dapat isakripisyo ang buhay ng kanilang miyembro at resources ng PNP. (Ulat ni Malou Rongalerios)</body>
<link>http://www.philstar.com/Article.aspx?articleId=126862&amp;publicationSubCategoryId=92</link>
</article>
<article>
<title>Governor-elect Barbers malamang di makaupo sa pagpeke ng citizenship</title>
<author>Jhay Mejias</author>
<date>
<month>June</month>
<day>26</day>
<year>2001</year>
</date>
<body>Pinangangambahang matanggal bilang Surigao del Norte Governor-elect si Robert Lyndon Smith Barbers, anak ni Sen. Robert Barbers, dahil sa deportation case na kinakaharap nito sa Bureau of Immigration and Deportation (BID) hinggil sa umanoy pamemeke nito ng kanyang nationality. Batay sa isinumiteng 10-pahinang reklamo na isinampa ni Engr. Ernesto Matugas sa pamamagitan ng abogado niyang si Atty. Homobono Adaza, inakusahan nito na isang American citizen si Barbers at mismong US Embassy ang nagdeklara na ito ay isang naturalized US citizen at holder ng US passport No. 14738741. Sinasabing umalis patungong Los Angeles si Barbers at ginamit nito ang kanyang US passport simula December 1995 hanggang April 1996. Wala rin umanong Alien Employment Certification mula sa Department of Labor and Employment si Barbers kaya dapat itong agad ideport dahil sa paglabag sa Philippine Immigration Law. Kinondena rin ni Adaza ang Comelec dahil hindi nito inaksyunan ang petisyon na kumukuwestiyon sa citizenship ni Barbers bago pa ang halalan kaya naging malaki tuloy ang problema ng manalo ito. Pawang peke umano ang isinumiteng dokumento ni Barbers sa Comelec kaya napahintulutan itong tumakbo noong nakaraang halalan. Bukod sa deportation, posible ring masampahan ng kasong perjury si Barbers, gayundin ng paglabag sa Omnibus Election Code. (Ulat ni Jhay Mejias)</body>
<link>http://www.philstar.com/Article.aspx?articleId=126863&amp;publicationSubCategoryId=92</link>
</article>
<article>
<title>Oil price hike itutuloy</title>
<author>Malou Rongalerios</author>
<date>
<month>June</month>
<day>26</day>
<year>2001</year>
</date>
<body>Sa kabila ng tagubilin ni Pangulong Arroyo na huwag ituloy ng Petron, Caltex at Shell ang kanilang balak na pagtataas sa presyo ng produktong petrolyo, nakatakda na umanong ipatupad ng tatlong nabanggit na kompanya ng langis ang 50 hanggang 90 sentimos na oil price hike. Nagbabala si Negros Occidental Rep. Apolinario Lozada Jr. na baka hindi makaya ng gobyerno ang sinasabing kudeta kung sasabayan ito ng pagtataas ng presyo ng langis. Ayon kay Lozada, pakikinabangan ng mga taong gustong magpabagsak sa gobyerno ang pagtataas na ito sa presyo ng produktong petrolyo at siguradong sasamantalahin ang isyung ito laban sa administrasyong Arroyo. Bagaman pinapayagan umano ng Oil Deregulation Law ang mga kompanya ng langis na magtakda ng sarili nilang presyo ay hindi anya ito dapat gamitin sa pagsasamantala sa mga mamimili. Kasabay nito, nagbabalak ang Trade Union Congress of the Philippines (TUCP) na magsampa ng salary hike petitions sa regional wage boards bunsod na rin ng nakaambang oil prike hike para matugunan ang epekto ng nasabing pagtataas sa presyo ng langis. (Ulat ni Malou Rongalerios)</body>
<link>http://www.philstar.com/Article.aspx?articleId=126864&amp;publicationSubCategoryId=92</link>
</article>
<article>
<title>Mga sasakyang model 1985 pababa kikilatisin ng LTO</title>
<author>Angie dela Cruz</author>
<date>
<month>June</month>
<day>26</day>
<year>2001</year>
</date>
<body>Dadaan sa butas ng karayom ang lahat ng mga sasakyang may modelong 1985 pababa, batay sa pahayag ng Land Transportation Office (LTO). Ayon kay LTO Chief Edgardo Abenina, numero unong pinagmumulan ng polusyon sa Metro Manila ang mga luma at bulok na mga sasakyan kayat masusing bubusisiin sa inspeksiyon ang lahat ng mga sasakyan na irerehistro para hindi na ito makadagdag pa sa maruming usok sa kalakhang Maynila. Katulong ng LTO sa programa laban sa mga smoke belchers ang Department of Environment and Natural Resources (DENR) at Metro Manila Development Authority (MMDA). Nabatid na malamang na tamaan ng proyektong ito ang mga dating Gemini taxi na nai-phase-out na ng Land Transportation Franchising Regulatory Board na kasalukuyang ginawang mga private na sasakyan. Gayunman, sinabi ni Abenina na kung nasa &amp;quot;good condition&amp;quot; naman ang sasakyan at hindi nagbubuga ng maruming usok at nakapasa sa smoke-belching test, kahit matagal na modelo na ang sasakyan, maaari nila itong irehistro. Subalit may kondisyon dito. Kailangan ang sasakyang ganito ay buwanang ipapa-check-up sa LTO Motor Vehicle Inspection Section (MVIS) para makita ang kondisyon ng sasakyan. (Ulat ni Angie dela Cruz)</body>
<link>http://www.philstar.com/Article.aspx?articleId=126865&amp;publicationSubCategoryId=92</link>
</article>
<article>
<title>MNLF Lost Command, Sayyaf nag-alyansa</title>
<author>Joy Cantos</author>
<date>
<month>June</month>
<day>27</day>
<year>2001</year>
</date>
<body>Maituturing na pangtatraydor sa nilagdaang peace pact ang ginawang pakikipag-alyansa ng Lost Command ng Moro National Liberation Front (MNLF) sa Abu Sayyaf. Ibinunyag kahapon ni AFP spokesman B/Gen. Edilberto Adan na ang naganap na pakikipag-engkuwentro ng puwersa ng militar sa mga bandidong grupo may dalawang araw na ang nakalilipas sa Masola, Isabela, Basilan ay hindi lamang Abu Sayyaf kundi kombinasyon na ng ASG at MNLF. Ang naturang grupo ng MNLF ay pinamumunuan ng kanilang lider na si Ustadz Jamili na bagaman nakipag-alyado na sa pamahalaan ang kanilang chairman na si Nur Misuari sa ilalim ng peace pact noong 1996 ay hindi pa rin nagsisipagbaba ng armas at patuloy na nagmamantina ng mga kampo sa naturang lalawigan. Ang mga kampong ito ang madalas takbuhan ng mga nagsisipagtagong grupo ng Abu Sayyaf. Inamin ni Adan na ang ginagawang pagkakanlong ng MNLF sa Abu Sayyaf ay nagpapahirap sa operasyon ng militar para iligtas at marekober ang nalalabing 23 bihag. Nabatid pa na habang tinutugis ng mga sundalo ang grupo ng tumatakas na ASG ay nagsipagtago ang mga ito sa kampo ng MNLF sa Sampinit complex sa ilalim ng pamumuno ni Commander Abugao. Sinabi ni Adan na ipararating nila sa Malakanyang ang pagkakadiskubre ng mga field commanders ng militar sa ginagawang panghuhudas ng MNLF. (Ulat ni Joy Cantos)</body>
<link>http://www.philstar.com/Article.aspx?articleId=126866&amp;publicationSubCategoryId=92</link>
</article>
<article>
<title>Pinoy nag-overspeeding binaril ng Nevada Police</title>
<author></author>
<date>
<month>June</month>
<day>27</day>
<year>2001</year>
</date>
<body>Isang Pilipinong security guard sa Las Vegas, Nevada ang walang awang binaril at napatay ng isang kagawad ng Nevada police dahil lamang sa simpleng traffic violation. Kinilala ang biktimang si Bernardo Caderto, 55, na nagtatrabaho sa CPS Security Agency sa Henderson City, Nevada. Siya ay naninirahan sa #2691 Hollow Vale, Henderson City. Ayon sa report na itinawag sa PSN ng kasamahan ng biktima na ayaw magpabunyag ng pangalan, nangyari ang insidente noong Linggo ng hapon habang binabagtas ni Caderto ang 95 Freeway papunta sa kanyang trabaho. Sinita umano siya ng pulis sa overspeeding at pinatabi ang minamanehong sasakyan sa gilid ng freeway. Hindi nakuha ang pangalan ng pulis dahil ayaw umanong ibunyag ng Nevada Police Department (NPD). Iminamatuwid ng NPD na nagbunot ng kutsilyo ang biktima at nanlaban kaya binaril. Gayunman, itinuturing pa ring krimen ang ginawang pamamaril ng pulis dahil hindi maaaring barilin ang sino man kung ang sandata ng huliy kutsilyo lang.</body>
<link>http://www.philstar.com/Article.aspx?articleId=126867&amp;publicationSubCategoryId=92</link>
</article>
<article>
<title>Pagbasa ng demanda kay Erap tuloy ngayon; petisyon ng PNP ibinasura</title>
<author>Malou Rongalerios/Grace Amargo</author>
<date>
<month>June</month>
<day>27</day>
<year>2001</year>
</date>
<body>Nakatakdang gawin ngayong hapon sa Sandiganbayan ang arraignment o pagbasa ng sakdal kay dating Pangulong Estrada para sa kanyang kasong perjury. Ang gagawing arraignment ay matapos ibasura kahapon ni First Division chairman presiding Justice Francis Garchitorena ang inihaing mosyon ng PNP na gawin ang arraignment at paglilitis kay Estrada sa Veterans Memorial Medical Center. Sa isang open court hearing, sinabi ni Garchitorena na siyang humawak sa kasong perjury, na walang balidong rason ang PNP para ilipat ang paglilitis sa Veterans hospital. Inamin ni Garchitorena na talagang mahirap hawakan ang kaso ng isang popular na personalidad na katulad ni Estrada lalo na at kung ang pagbabatayan ay ang pagbibigay ng seguridad. Subalit, dapat umanong matagal nang pinaghandaan ng PNP ang nakatakdang paglilitis simula pa noong sampahan ng ibat ibang kaso ng katiwalian ang dating pangulo. Sinabi naman ni P/Sr. Supt. Atty. Dorotheo Reyes, hepe ng PNP Legal Services sa korte na ang paglilipat ng corruption trial ni Estrada ang magliligtas sa Arroyo government mula sa tangkang kudeta ng mga anti-government groups. Magugunitang pormal na inihain ng PNP ang dalawang pahinang urgent motion sa First at Third Division ng Sandigan noong Lunes na humihiling na gawin sa VMMC ang arraignment at trial ng kaso dahil sa assassination plot laban sa dating presidente. Ito ang naging basehan kamakalawa ng Third Division para ipagpaliban ang nakatakda sanang arraignment ngayong araw na ito ni Estrada para sa mga kasong illegal use of alias at plunder o pandarambong, at iniurong sa Hulyo 27. Binigyan naman ng pagkakataon ni Garchitorena ang PNP hanggang ngayong umaga para maghain ng motion for reconsideration sa hiling na sa Veterans hospital gawin ang paglilitis ng kaso. Ang perjury case ni Estrada ay nag-ugat sa hindi umano tamang pagdedeklara nito ng kanyang Statement of Assets and Liabilities (SAL) noong 1999. (Ulat nina Malou Rongalerios/Grace Amargo)</body>
<link>http://www.philstar.com/Article.aspx?articleId=126868&amp;publicationSubCategoryId=92</link>
</article>
<article>
<title>Ulo ng hostages natagpuan</title>
<author>Rose Tamayo</author>
<date>
<month>June</month>
<day>27</day>
<year>2001</year>
</date>
<body>Natagpuan na ang nagsisimula nang maagnas na mga ulo ng dalawang pinugutang bihag mula sa Golden Harvest plantation. Ang ulo ni Primitivo Falcasantos ay nakita sa isang masukal na lugar sa Barangay Menzi, ilang metro lamang ang layo kung saan narekober ang kanilang mga katawan ng kasamahan niyang si Crisanto Suela na ang ulo ay nakita kahapon. Sina Falcasantos at Suela ay kabilang sa 15 kataong hinostage ng Sayyaf matapos salakayin ang naturang plantasyon ng niyog sa bayan ng Lantawan noong Hunyo 11. Sa kasalukuyan ay no man&amp;acirc;€™s land na ang plantasyon ng Golden Harvest kung saan tuluyang nang nilisan ng mga residente dito sa pangambang bumalik ang mga bandido. (Ulat ni Rose Tamayo)</body>
<link>http://www.philstar.com/Article.aspx?articleId=126869&amp;publicationSubCategoryId=92</link>
</article>
<article>
<title>Suweldo ng mga opisyal ng GOOCCs 9 ulit mas mataas sa Cabinet officials</title>
<author>Lilia Tolentino</author>
<date>
<month>June</month>
<day>27</day>
<year>2001</year>
</date>
<body>Dahil sa kakapusan ng pondo ng pamahalaan, iniutos ni Pangulong Arroyo na repasuhing mabuti ang pamantayan sa sahod ng mga opisyal ng korporasyong pag-aari ng pamahalaan at institusyong pinansiyal na ang suweldo ay sobra ang taas kumpara sa mga opisyal ng gumaganap ng kahalintulad na trabaho sa mga ahensiya ng gobyerno. Ayon kay Presidential Spokesman Rigoberto Tiglao, simula sa Hulyo 1 ay sususpindihin ang mataas na pamantayan sa sahod ng mga opisyal ng Government Owned and Controlled Corporations (GOCCs) at kailangang hindi tataas ng doble ang sahod ng executive vice-president at chairman of the board sa Cabinet secretary. Base aniya sa panimulang pag-aaral sa pamantayan sa sahod ng mga opisyal ng GOCC mayroong mga chairman na 9 ulit ang taas kaysa suweldo ng miyembro ng Gabinete na hindi naaayon sa Salary Standardization Law. Sobra aniya ang laki ng tinatanggap ng mga allowance ng mga opisyal ng GOCC gayong ang sahod nila ay galing din sa buwis ng mamamayan. (Ulat ni Lilia Tolentino)</body>
<link>http://www.philstar.com/Article.aspx?articleId=126870&amp;publicationSubCategoryId=92</link>
</article>
<article>
<title>Cabinet revamp napipinto</title>
<author>Lilia Tolentino</author>
<date>
<month>June</month>
<day>27</day>
<year>2001</year>
</date>
<body>Inatasan ni Pangulong Arroyo ang lahat ng miyembro ng kanyang gabinete na magsumite ng resulta ng kani-kanilang mga naisagawang tungkulin sa loob ng 12 buwan partikular ang mga prayoridad na gawaing naaayon sa isinusulong na palatuntunan ng administrasyon. Binuwag rin ng Presidente ang mga cluster committee na kinabibilangan ng mga miyembro ng gabinete dahil sa malaking panahon ang naaaksaya ng mga ito sa mga ipinatatawag na pulong, matangi lang sa cabinet council on internal security na pinamumunuan ni Executive Secretary Alberto Romulo. Gayunman, tumanggi si Presidential Spokesman Rigoberto Tiglao na sabihin kung ito ay bahagi ng napipintong pagbalasa sa gabinete. (Ulat ni Lilia Tolentino)</body>
<link>http://www.philstar.com/Article.aspx?articleId=126871&amp;publicationSubCategoryId=92</link>
</article>
<article>
<title>ROTC bubuwagin ng Kongreso</title>
<author>Malou Rongalerios</author>
<date>
<month>June</month>
<day>27</day>
<year>2001</year>
</date>
<body>Nagkaroon kahapon ng kakampi sa Kongreso ang mga estudyanteng tumututol sa pananatili ng Reserved Officers Training Corps (ROTC) matapos sabihin ni Palawan Rep. Vicente &amp;quot;Brown&amp;quot; Sandoval na gagawin niya ang lahat para mabuwag na ang kontrobersiyal na military training course. Sinabi ni Sandoval na sa sandaling magbukas ang 12th Congress sa Hulyo 23 ay una niyang ipapanukala ang pagbuwag ng ROTC na labis umanong nagpapahirap sa mga estudyante sa kolehiyo. Ipapalit umano sa ROTC ang isang programa na makakatulong sa pagpapalawak ng civic consciousness at patriotism ng mga kabataan. Ipapanukala din niya na gagawin na lamang elective subject o extra curricular activity ang military training course para sa mga estudyante na nagnanais kumuha nito at nais maging miyembro ng militar pagkatapos ng graduation sa kolehiyo. Hindi na umano bago ang mga reklamo laban sa ROTC at pinagmumulan lamang ito ng corruption at karahasan. Sa halip umano na magandang asal ang ituro sa mga mag-aaral ay pagmamalupit sa kapwa at panunuhol ang kanilang natututunan. (Ulat ni Malou Rongalerios)</body>
<link>http://www.philstar.com/Article.aspx?articleId=126872&amp;publicationSubCategoryId=92</link>
</article>
<article>
<title>Bomb attack ihahasik ng Abu sa Metro</title>
<author>Joy Cantoos at Rose Tamayo</author>
<date>
<month>June</month>
<day>28</day>
<year>2001</year>
</date>
<body>Nabunyag ang planong paghahasik ng pambobomba sa matataong lugar sa Metro Manila kasunod ng pagkakaaresto sa isa pang hinihinalang intelligence officer ng Abu Sayyaf Group sa Taguig. Nasakote ng pinagsanib na mga elemento ng Armys Intelligence and Security Group, PNP Counterintelligence Office at National Intelligence Coordinating Agency si Hashim Abdulajid alyas Harsim sa isang hindi binanggit na lugar sa FTI Complex dakong alas-7:30 ng gabi noon pang Hunyo 17 sa bisa ng warrant of arrest na ipinalabas ni Basilan Regional Trial Court Judge Danilo Bucoy. Ang pagkakaaresto kay Abdulajid ay kasunod ng pagkakahuli sa dalawa pang Abu Sayyaf intelligence officer na sina Abdullah Yusof alyas Boy Iran sa Zamboanga City noong Hunyo 23 at si Hussin Kasim sa magkakahiwalay na operasyon sa Zamboanga City. Hindi naman binanggit kung bakit kahapon lamang ini-announce ang pagkakadakip kay Abdulajid. Sa ginawang tactical interrogation, inamin ng suspek na intelligence officer siya ng Urban Intelligence Unit ng ASG sa ilalim ni ASG leader Isnilon Hapilon na maliban sa pambobomba sa urban areas sa Metro Manila ay naatasan ring maniktik sa galaw ng mga sundalo at pulis sa Basilan. Ikinanta rin ng suspek na ipinadala siya sa Maynila ni Jairon Munib, para hanapin si Abubakar Janjalani at magtayo ng safehouses &amp;quot;para sa ASG members na magsasagawa ng bombings at iba pang terroristic activities sa metropolis.&amp;quot; Tinukoy ni Abdulajid ang isang nagngangalang Abu Moktar alyas Hair Moktar na sinanay sa Peshawar, Pakistan na siyang mamumuno sa bomb attacks. Si Hapilon ang pumalit kay Hector Janjalani, kapatid ng pangalawang lider ng Abu Sayyaf na si Khadaffy Janjalani. Magugunita na si Hector ay nasakote ng mga awtoridad sa isang Muslim compound sa Metro Manila habang ibinebenta ang video tape ng nasagip na American hostage na si Jeffrey Schilling. Kasalukuyan pa rin itong nakakulong sa detention cell ng PNP-IG sa Camp Crame. Ang Abu founder naman na si Abdurajak Janjalani ay napatay ng mga pulis sa Basilan noong Disyembre 1998. Si Hapilon rin ang namuno sa raid sa Golden Harvest coconut plantation sa Lantawan, Basilan noong Hunyo 11.(Ulat nina Joy Cantoos at Rose Tamayo)</body>
<link>http://www.philstar.com/Article.aspx?articleId=126873&amp;publicationSubCategoryId=92</link>
</article>
<article>
<title>Erap, nagmatigas di naghain ng plea sa kasong perjury</title>
<author>Malou Rongalerios at Grace Amargo</author>
<date>
<month>June</month>
<day>28</day>
<year>2001</year>
</date>
<body>Not guilty! Ito pa rin ang kinalabasan nang di pagsusumite ng plea ni dating Pangulong Estrada ng basahan ng sakdal kahapon sa Sandiganbayan para sa kinakaharap na kasong perjury. Bunga nito, si Presiding Justice Francis Garchitorena ang nagpasok ng &amp;quot;not guilty plea&amp;quot; para sa kanya. Sa ilalim ng batas, kahit hindi magsumite ng plea of guilty o not guilty ang isang akusado ay maituturing pa rin itong not guilty&amp;quot; dahil ang batas ay laging pabor sa panig ng isang suspek o akusado. Nag-umpisa ang arraignment pasado alas-3 ng hapon sa court room ng Sandiganbayan. Dumating si Estrada kasama ang kanyang maybahay na si Senator-elect Dr. Loi Ejercito, mga anak na sina Jinggoy, JV at mga abogadong sina Attys. Jose Flaminiano, Sigfried Fortun, dating chief justice Andres Narvasa at ang tumayong counsel ni Estrada sa nabanggit na kaso na si Rene Saguisag. Sa rekord ng Ombudsman, tanging P35.8M lamang ang halaga ng mga ari-arian ni Estrada, pero ng imbestigahan ay nadiskubreng mayroon pa itong P20M money account sa banko, at ilan pang real estate na di idineklara ni Erap na nagbunsod para isampa ang kasong perjury. Gayunman, si Estrada ay maaaring isailalim sa probation dahil ang kasong perjury ay mayroon lamang parusang anim na taong pagkabilanggo, pero hindi pa rin maaaring makapamuhay ng malaya ang dating pangulo dahil sa iba pang kasong kinakaharap nito, partikular ang kasong plunder na isang nonbailable case. Suot pa rin ng dating pangulo ang kanyang wrist band na may seal ng Sagisag ng Pangulo ng Pilipinas. Matapos ang arraignment ay muling ibinalik si Estrada sa Veterans hospital. Itinakda ang pre-trial sa Agosto 2, 2001. Hindi naman naitago ni Ilocos Sur Gov. Luis &amp;quot;Chavit&amp;quot; Singson ang pagkairita nito dahil sa ipinalabas na kautusan ng Sandiganbayan kung saan binawalan siyang magbigay ng komento hinggil sa dinidinig na kaso laban sa dating Pangulo. Inaprubahan ng korte ang kahilingan ng depensa na huwag siyang pagsalitain dahil isa si Chavit sa mga tatayo sa witness stand laban kay Estrada sa sandaling simulan ang paglilitis hindi lamang sa kasong perjury kundi maging sa kasong plunder. (Ulat nina Malou Rongalerios at Grace Amargo)</body>
<link>http://www.philstar.com/Article.aspx?articleId=126874&amp;publicationSubCategoryId=92</link>
</article>
<article>
<title>Seguridad sa arraignment ni Erap 'overkill'</title>
<author>Malou Rongalerios</author>
<date>
<month>June</month>
<day>28</day>
<year>2001</year>
</date>
<body>Tuluyan na umanong naging paranoid ang administrasyong Arroyo dahil sa ipinakalat nitong libu-libong pulis sa arraignment kahapon ni dating Pangulong Estrada para sa kasong perjury. Sinabi ni Akbayan Party-List Rep. Loretta Ann Rosales na &amp;quot;overkill&amp;quot; ang seguridad na ibinigay kay Estrada na labis na nakaapekto sa mga mamamayan na naninirahan malapit sa Sandiganbayan. Inamin ni PNP chief Leandro Mendoza na mahigit sa 2,000 pulis ang ipinakalat at maging sa loob at labas ng Batasan Complex na malapit sa Sandigan ay nagtalaga rin ang PNP ng kanilang mga tauhan. Natuloy ang arraignment ni Estrada matapos ibasura ng First Division ng Sandiganbayan ang motion for reconsideration ng PNP na sa Veterans Memorial Medical Center isagawa ang pagdinig sa kaso. (Ulat ni Malou Rongalerios)</body>
<link>http://www.philstar.com/Article.aspx?articleId=126875&amp;publicationSubCategoryId=92</link>
</article>
<article>
<title>Erap allies sabit sa kudeta - Barbers</title>
<author>Doris Franche</author>
<date>
<month>June</month>
<day>28</day>
<year>2001</year>
</date>
<body>Kinumpirma kahapon ni Senator Robert Barbers na sangkot umano ang ilang dating kaalyado ni dating Pangulong Estrada sa pang-aagaw ng kapangyarihan sa kasalukuyang administrasyon. Ayon kay Barbers, chairman ng Senate committee on public order and illegal drugs, nakatanggap siya ng intelligence report mula sa PNP at AFP na tumutukoy na ilang kasangga ni Estrada ang nasa likod ng destabilization plot. Tumanggi si Barbers na pangalanan ang mga ito dahil ikinokonsidera pa rin niyang hilaw ang mga impormasyon. Pero hindi umano dapat ipagwalang-bahala ang impormasyon dahil posible itong maganap bunga na rin na may ilang opisyal ang nagpaplano ng power grabbing. (Ulat ni Doris Franche)</body>
<link>http://www.philstar.com/Article.aspx?articleId=126876&amp;publicationSubCategoryId=92</link>
</article>
<article>
<title>Pangalan ng mga opisyal na sobra ang taas ng sahod dapat ibunyag</title>
<author>Malou Rongalerios at Lilia Tolentino</author>
<date>
<month>June</month>
<day>28</day>
<year>2001</year>
</date>
<body>Dapat ibunyag sa publiko ang pangalan ng mga public officials na sumasahod ng mas malaki sa tinatanggap ng Presidente, Vice-President at Cabinet members. Ayon kay Palawan Rep. Vicente Sandoval, hindi sapat na bawasan lamang ang kinikita ng mga ito kundi dapat ibunyag din sa publiko ang mga pangalan ng opisyal. Umaabot umano sa P10 milyon ang sahod ng ilang opisyal ng gobyerno tulad ng PCSO at GSIS habang ang mga senior executives ay kumikita ng P300,000 buwanang sahod bukod pa sa transportation, representational at emergency allowances. Hindi anya dapat ikahiya ng mga public officials ang pagpapalathala ng kanilang mga pangalan kung naniniwala silang makatuwiran ang kanilang tinatanggap na sahod. Karapatan umano ng mamamayan na malaman kung saan napupunta ang ibinabayad nilang buwis. Sinabi naman ni Budget Secretary Emilia Boncodin na aabot umano sa P258 milyon ang matitipid ng gobyerno sa isang taon kung mababawasan ang sobrang taas na sahod na tinatanggap ng top executives at board of directors o trustees sa lahat ng government-owned and controlled corporations (GOCCs) at government financial institutions (GFIs). Nilinaw ni Boncodin na sa ilalim ng Memorandum Order 20 ni Pangulong Arroyo, lahat ng heads ng GOCCs at GFIs ay kailangang magsumite ng kanilang Pay Rationalization Plan. (Ulat nina Malou Rongalerios at Lilia Tolentino)</body>
<link>http://www.philstar.com/Article.aspx?articleId=126877&amp;publicationSubCategoryId=92</link>
</article>
<article>
<title>4 Sayyaf todas sa encounter</title>
<author>Joy Cantos at Rose Tamayo</author>
<date>
<month>June</month>
<day>28</day>
<year>2001</year>
</date>
<body>Apat na miyembro ng Abu Sayyaf ang napatay sa isang mahabang engkuwentro sa pagitan ng humahabol na militar na nagsimula kamakalawa ng gabi at nagpatuloy hanggang kahapon sa lalawigan ng Basilan. Nakilala ang mga nasawi sa mga pangalang Akmad, Latip, Talipa at Angga samantala sa pitong nasugatang bandido ay isa ang nakilalang si Mustapa Abdullah alyas Boy Wong. Unang naganap ang engkuwentro dakong alas-9 kamakalawa ng gabi sa Fuente Igas, Bgy. Masola, Isabela kung saan isang running gunbattle ang naganap sa pagitan ng mga bandido at elemento ng 103rd Brigade ng Army. Kahapon ng umaga sa isang military checkpoint sa Bgy. Mabaracat, Isabela ay nakipagbarilan pa umano si Wong matapos itong mahuli sakay ng pedicab. Kinumpirma ni Basilan PNP provincial director Col. Akmadul Pangambayan na si Wong ay isang ransom courier at supplier ng shabu, pagkain at iba pang pangangailangan ng Abu Sayyaf sa Basilan at intelligence officer din ng naturang grupo. Dati umano itong Kristiyano na nagpabinyag sa relihiyong Islam. &amp;quot;Nagpanggap siyang pedicab driver para hindi mahalata. Matagal na namin siyang sinusubaybayan dahil nasa PNP Order of Battle (OB) siya,&amp;quot; wika ni Col. Pangambayan. (Ulat nina Joy Cantos at Rose Tamayo)</body>
<link>http://www.philstar.com/Article.aspx?articleId=126878&amp;publicationSubCategoryId=92</link>
</article>
<article>
<title>1 pang Sayyaf member tiklo</title>
<author>Rose Tamayo at Gemma Amargo</author>
<date>
<month>June</month>
<day>29</day>
<year>2001</year>
</date>
<body>Unti-unti nang napipilayan ang hanay ng Abu Sayyaf sa Basilan matapos na isa pang miyembro ng mga bandido na umanoy kanang kamay ni ASG leader Khadaffy Janjalani ang bumagsak kahapon sa kamay ng pinagsanib na puwersa ng military intelligence unit at Zamboanga police. Kinilala ang naarestong si Kiram Karim Hassan na gumagamit ng mga alyas na Kira Karachi, Kaki at Isting. Nauna rito ay magkasunod na nasakote ang dalawa pang intelligence officer ng Sayyaf sa magkakahiwalay na operasyon sa Basilan at Taguig, Metro Manila. Ayon kay Zamboanga City police director Supt. Mario Yanga, si Hassan na may nakabinbing warrant of arrest sa kasong kidnapping ay kabilang sa utak sa pagsalakay sa isang elementary school sa Tumahubong, Basilan noong Marso ng nakaraang taon kung saan 21 mga guro at estudyante ang dinukot ng mga bandido. Sa nasabing pangingidnap, pinugutan ng grupo ang paring si Fr. Roel Gallardo at dalawa pang guro. Si Hassan ay nadakip sa pamamagitan ng isang &amp;quot;spotter&amp;quot; habang kumakain sa isang karinderya sa Lower Calarian, Zamboanga City ilang metro ang layo sa military command ng Southcom. Nasa pangangalaga ngayon ng Zamboanga police si Hassan at sumasailalim sa interogasyon. Hindi pa mabatid kung P1 milyon lang o higit pa ang reward na nakapatong sa ulo ni Hassan. &amp;quot;We have the watch lists or Order of Battle (OB), nandoon yong mga pangalan, aliases at ang mga reward na nakapatong sa kani-kanilang mga ulo. Kasama si Hassan sa OB namin,&amp;quot; pahayag ni Yanga. (Ulat nina Rose Tamayo at Gemma Amargo)</body>
<link>http://www.philstar.com/Article.aspx?articleId=126879&amp;publicationSubCategoryId=92</link>
</article>
<article>
<title>Recruiter ng dalagita na ginahasa ng 15 Arabo, tugis</title>
<author>Butch Quejada</author>
<date>
<month>June</month>
<day>29</day>
<year>2001</year>
</date>
<body>Hinahanting na ng mga awtoridad ang isang Nora Aquino Garcia, umanoy recruiter ng 15-anyos na dalagita na ginahasa ng 15 Arabo sa Kuwait at ngayon ay limang buwang buntis. Ayon kay Overseas Workers Welfare Administration (OWWA) head Wilhelm Soriano, tinututukan ng kanyang tanggapan ang kaso ng biktima na itinago sa pangalang Patricia na napariwara ang kinabukasan matapos lokohin ng suspek na recruiter. Si Patricia ay hinikayat umano ni Garcia para magtrabaho bilang entertainer sa Japan. Dala ng kahirapan ay napaniwala niya ang biktima, pero sa halip na dalhin ito sa Japan ay ibiniyahe ang dalagita sa bansang Kuwait. Sa salaysay ng dalagita, gabi-gabi ay ibat ibang lalaki ang gumagamit sa kanya hanggang sa siyay mabuntis. &amp;quot;Sa Kuwait, pag dalaga kang nabuntis ay siguradong kalaboso ka dahil ito ang kanilang pinaiiral na batas,&amp;quot; wika ni Soriano. Gayunman, sinabi ni Soriano na tutulungan niya si Patricia na magkaroon ng hustisya sa kanyang sinapit. Dinala na ang biktima sa DSWD para mapangalagaan, habang isang manhunt ang inilunsad laban kay Garcia. (Ulat ni Butch Quejada)</body>
<link>http://www.philstar.com/Article.aspx?articleId=126880&amp;publicationSubCategoryId=92</link>
</article>
<article>
<title>Pagpapalaya sa 2 Palawan hostages naunsyami</title>
<author>Gemma Amargo</author>
<date>
<month>June</month>
<day>29</day>
<year>2001</year>
</date>
<body>Dahilan sa pagkabigong maibigay ang P5 milyong ransom money na hinihingi ng mga bandidong Abu Sayyaf Group (ASG) sa Basilan, naudlot ang sanay nakatakdang pagpapalaya ng dalawang orihinal na mga bihag mula sa Palawan. Sa ipinarating na ulat sa Camp Crame ng isang impormante, sanhi ng hindi pagbibigay ng nasabing halaga ay naudlot na makalaya sina Lalaine Chua at Luis Bautista. Humihingi umano si ASG spokesman Abu Sabaya ng halagang P5 milyon sa mga kamag-anak ng mga bihag kapalit ng kanilang kalayaan. Pinagpiliang lugar umano ng bayaran ang isang hotel sa Basilan at Zamboanga kung saan nadesisyunan ng pamunuan ni Sabaya na ipadaan na lamang sa ATM machine sa banko nang madiskubreng mahigpit ang seguridad sa nasabing lugar. Ayon naman sa isang mataas na opisyal ng AFP, sakaling totoo ang naturang negosasyon sa pagitan ng pamilya ng mga biktima at mga bandido ay walang nalalaman dito ang Basilan Crisis Management Committee. Sinabi pa ng opisyal na tumangging banggitin ang pangalan na patago ang ginagawang negosasyon at palipat-lipat ng lugar ang emisaryo ni Sabaya. Matatandaang sina Chua at Bautista ay kasama sa 20 dinukot ng mga bandido noong Mayo 27 sa Dos Palmas resort sa Puerto Princesa City, Palawan. Bukod kina Chua at Bautista, bihag pa rin ng mga bandido ang mag-asawang Amerikano na sina Martin at Gracia Burnham, Angie Montealegre at Ma. Fe Rosadeno. Nangangamba naman ang ilang opisyal ng AFP na kung totoo ang naudlot na pagpapalaya sa dalawa ay maaaring malagay sa panganib ang buhay nina Chua at Bautista dahil baka isipin umano ng grupo ni Sabaya na niloloko lamang sila ng pamilya ng dalawa. (Ulat ni Gemma Amargo)</body>
<link>http://www.philstar.com/Article.aspx?articleId=126881&amp;publicationSubCategoryId=92</link>
</article>
<article>
<title>'Pinas' paborito pa rin ng mga dayuhan</title>
<author>Jhay Mejias at Grace Amargo</author>
<date>
<month>June</month>
<day>29</day>
<year>2001</year>
</date>
<body>Sa kabila ng ikinakalat na karahasan ng Abu Sayyaf sa Mindanao, ang Pilipinas pa rin ang paboritiong dinarayo ng mga dayuhan. Sa isinumiteng ulat kahapon ng Bureau of Immigration sa Department of Justice, lumilitaw na kumita pa ng mahigit P567-M ang pamahalaan nitong Mayo na higit sa kalahati ng P800M target na kita para sa taong 2001. Ayon kay BI Commissioner Andrea Domingo, tumaas ng 42% ang dami ng mga turista na pumapasok sa ibat ibang international airports at seaport sa bansa. Nabatid na mayroong 1.3 milyong dayuhan na dumating sa loob lamang ng buwan ng Enero hanggang Abril, kumpara noong nakalipas na taon sa bilang na 856,473, habang may 50,530 bilang ng mga dayuhan ang nagpa-extend pa ng kanilang visa, kaysa noong nakaraang taon na 31,859 lamang. Ayon pa kay Domingo, 60% ng mga turista na nasa bansa ang gustong makapanatili dito para magnegosyo o magbakasyon. (Ulat nina Jhay Mejias at Grace Amargo)</body>
<link>http://www.philstar.com/Article.aspx?articleId=126882&amp;publicationSubCategoryId=92</link>
</article>
<article>
<title>TV ads ng tissue binanatan, pambabastos daw sa kababaihan</title>
<author>Andi Garcia</author>
<date>
<month>June</month>
<day>29</day>
<year>2001</year>
</date>
<body>Sa bukid walang papel, ikiskis lang sa pilapil. Ito ang kontrobersyal na linya ng television ads ng Joy bathroom tissue na inakusahan ng religious sector at peministang grupo sa bansa ng umanoy pambabastos at nakapagpapababa ng moral ng mga kababaihan kaya naman hiniling ang pagpapatigil sa pag-eere nito. Sinabi ng isang tagapagsalita ng grupong ROSAS na ang tissue ads ay nagbibigay ng isang impresyon sa mga Filipina bilang mga burara at walang alam sa personal hygiene partikular sa panahon ng kanilang buwanang bisita o kahit sa simpleng pagdumi o pag-ihi lamang. Binanggit pa sa protest letters ng ROSAS sa National Telecommunication Commission (NTC) na hindi man direktang tinutukoy sa jingle ads ng nasabing tissue brand ay klarado na sa isip ng mga nakakapanood at nakaririnig ng jingle ads na ito ang ibig iparating sa mga manonood. Dagdag pa na napakalayo nito sa naging pagkilala ng International Women Hygiene Society na nakabase sa Switzerland sa mga Filipina bilang pinakamalinis na lahi sa buong mundo base na rin sa serye ng laboratory at clinical testings sa mga ginagamit nitong panloob. Gayunman ay tiyak na mahihirapan ang grupong ROSAS na ito ay mapatanggal sa ere. Ayon sa tagamasid na miyembro ng isang ad agency, ang lahat ng commercial na ini-ere sa TV at radyo ay nangangahulugan na pumasa na sa ad board at akma sa panlasa ng mga manonood. Maliban na lamang kung ang commercial ay ilalagay sa panggabing oras na kung saan ay hindi na mapapanood ng mga bata. (Ulat ni Andi Garcia)</body>
<link>http://www.philstar.com/Article.aspx?articleId=126883&amp;publicationSubCategoryId=92</link>
</article>
<article>
<title>Palasyo interesado kay 'Ador'</title>
<author>Ely Saludar</author>
<date>
<month>June</month>
<day>29</day>
<year>2001</year>
</date>
<body>Interesado ang Malakanyang sa panibagong pagdadawit kay Senator-elect Panfilo Lacson ng isang dating ahente ng PAOCTF kaugnay sa planong paglikida at pagkidnap sa mga prominenteng tao sa bansa. Ayon kay Presidential Spokesman Rigoberto Tiglao, seryosong ikinokonsidera ng Pangulo na makausap ang civilian agent ng PAOCTF na nagpakilalang Ador. Sinabi ni Ador na nais niyang makausap ang Pangulo para ilahad ang kanyang mga nalalaman sa tangkang destabilization plot laban sa Arroyo administration. Nakikipag-ugnayan na ang PNP kay Ador tungkol sa nasabing pagbubunyag. Isiniwalat ni Ador ang umanoy planong likidahin sina Vice Pres. Teofisto Guingona, Ombudsman Aniano Desierto, ex-Ilocos Sur Gov. Chavit Singson, impeachment star witness Clarissa Ocampo at kidnapin ang ilang anak ng mga prominenteng negosyanteng tulad ng mga Ayala at Concepcion. (Ulat ni Ely Saludar)</body>
<link>http://www.philstar.com/Article.aspx?articleId=126884&amp;publicationSubCategoryId=92</link>
</article>
<article>
<title>2 pa umatras sa Speakership</title>
<author>Malou Rongalerios</author>
<date>
<month>June</month>
<day>29</day>
<year>2001</year>
</date>
<body>Tuluyan nang nabuwag kahapon ang Coalition for New Politics (CNP) matapos kumalas dito ang dalawang partido at magdesisyon na suportahan si Pangasinan Rep. Jose de Venecia. Inihayag ni Batanes Rep. Florencio Abad, pangulo ng Liberal Party (LP), mahigpit na kalaban ni de Venecia na iniwan na siya nina Palawan Rep. Vicente Sandoval, progressive block ng Lakas, at Raul del Mar ng Probinsiya Muna Development Initiative (Promdi). Ayon sa source, inareglo na ng kampo ni de Venecia ang dalawang kongresista kaya umurong sa labanan ng Speakership. Magugunitang sina Abad, Sandoval, del Mar at Nueva Viscaya Rep. Carlos Padilla ay kasama sa apat na kandidatong Speaker ng CNP na ipantatapat sana kay de Venecia. Ang mga partido ng CNP ang nangarap na magsulong ng bagong politika kontra sa tradisyunal na politika at kabilang sa bumuo ng People Power Coalition. (Ulat ni Malou Rongalerios)</body>
<link>http://www.philstar.com/Article.aspx?articleId=126885&amp;publicationSubCategoryId=92</link>
</article>
<article>
<title>AFP, Abu, MNLF at MILF nag-rambol: 8 todas</title>
<author>Rose Tamayo</author>
<date>
<month>June</month>
<day>30</day>
<year>2001</year>
</date>
<body>ISABELA, Basilan  Rambulan na ang nagaganap na sagupaan dito kung saan hindi lamang mga bandidong Abu Sayyaf ang kasagupa ngayon ng tropa ng pamahalaan kundi pati mga miyembro ng Moro Islamic Liberation Front (MILF) at Moro National Liberation Front (MNLF). Kinumpirma kahapon ni Southern Command spokesman Col. Danilo Servando na sa pagsisimula ng labanan noong Miyerkules ay isang sundalo, apat na MNLF at tatlong ASG members na ang napaslang. Nangyari ito habang tinutugis ng tropa ng militar ang Abu Sayyaf na umanoy nagtago sa kampo ng MNLF na pinamumunuan ni Kumander Abugao sa Barangay Masola. Sinabi ni Servando na nakasalubong at nakasagupa ng mga tropa ng militar ang grupo ng MILF at MNLF sa magkahiwalay na lugar habang hinahabol umano ng militar ang mga bandidong Abu Sayyaf. Hindi naman nabatid kung sino ang unang nagpaputok na naging resulta ng encounter ng magkakabilang panig. Kinilala ang nasawing si Army Sgt. Edgardo Hilom, habang narekober ang tatlong bangkay ng Sayyaf sa Marang-Marang. Samantala kinikilala pa ang mga napatay sa panig ng MNLF. Noong Huwebes ng alas-12:30 ng tanghali ay nakasagupa naman ng Alpha Company, 18th IB ng Phil. Army ang 30 armadong miyembro ng MILF na pinamumunuan ni Kumander Yusof Gapur sa Tuburan kung saan tumagal ng isang oras ang labanan. Narekober sa pinangyarihan ng encounter ang isang combat pack, paraphernalias at camouflage uniforms na pag-aari ng MILF. &amp;quot;The operation is against the Abu Sayyaf, the MNLF occupied the said area which unfortunately they should not occupy the said area,&amp;quot; wika ni Servando. Sinabi ni Servando na may posibilidad na ang nasabing kampo ng MNLF sa Barangay Masola ang nagsisilbing taguan ng mga bandido. &amp;quot;As far as we are concerned, the military troops are pursuing the Abu troop and in the rules of engagement anybody armed along the way with in the area where operations is being conducted will be engaged by the military troop. Anybody who are not supposed to carry firearms whether MNLF or MILF will be engaged by the military forces,&amp;quot; wika pa ni Servando. (Ulat ni Rose Tamayo)</body>
<link>http://www.philstar.com/Article.aspx?articleId=126888&amp;publicationSubCategoryId=92</link>
</article>
<article>
<title>Hamon ni GMA sa GOCC officials; Bawas-sahod o sibak</title>
<author>Lilia Tolentino</author>
<date>
<month>June</month>
<day>30</day>
<year>2001</year>
</date>
<body>&amp;quot;Doon sa mga ayaw makisama at magsakripisyo mabuti pang mag-resign na lang kayo!&amp;quot; Ito ang galit na reaksiyon ni Pangulong Arroyo sa pag-alma ng mga matataas na opisyal ng mga korporasyong pag-aari at kontrolado ng gobyerno sa kanyang panukalang bawasan ang kanilang sahod para makatipid ang pamahalaan at malutas ang problema sa deficit. Ipinaliwanag ng Pangulo na kung maibababa lang ang sahod ng mga opisyal ng Government-Owned and Controlled Corporations (GOCCs), makakatipid ang gobyerno ng hindi kukulangin sa kalahating bilyon base sa pagtaya ng Budget department. &amp;quot;Kung may pera nga lang ang pamahalaan dapat itaas pa ang sahod ng karaniwang empleyado,&amp;quot; wika ng Pangulo. Sinabi ng Pangulo na habang ang mga rank and file employees ay nagtitiis sa mababang sahod ang iba namang mga opisyal ng GOCC ay may buwanang sahod na P300,000 bukod pa sa ibang allowance kumpara sa mga miyembro ng Gabinete na mayroon lamang monthly pay na P35,000. Kailangan anyang maghigpit ng sinturon at ang paglilingkod sa pamahalaan ay hindi para magpayaman kundi maglingkod sa publiko. Binanggit ng Pangulo si dating Rep. Garry Teves na ngayon ay pangulo ng Land Bank of the Philippines na naghayag na handang magpatuloy sa serbisyo kahit na bawasan ang kanyang sahod. (Ulat ni Lilia Tolentino)</body>
<link>http://www.philstar.com/Article.aspx?articleId=126889&amp;publicationSubCategoryId=92</link>
</article>
<article>
<title>Live coverage sa trial ni Erap bawal - SC</title>
<author>Grace Amargo</author>
<date>
<month>June</month>
<day>30</day>
<year>2001</year>
</date>
<body>Ibinasura kahapon ng Korte Suprema ang petisyon ng Department of Justice at ng panig ng prosecution na nagbabawal sa pagkakaroon ng live coverage para sa gaganaping paglilitis sa kasong plunder ni dating Pangulong Estrada. Sa botong 8-6, ikinatuwiran ng Korte na magbibigay lamang ng balakid ang live coverage kung itoy isasagawa habang dinidinig ang nasabing kaso. Kailangan umanong magkaroon ng mahigpit na seguridad sa pagpapalabas ng anumang detalye kaugnay sa nabanggit na kaso para maiwasan ang pagbibigay ng komento ng bawat panig. Nakasaad din sa desisyon ng Korte na kinakailangan pa ring pairalin ang court ruling kung saan may karapatan lamang na magsagawa ng panayam o interview ang mga mamamahayag bago o pagkatapos ng pagdinig. (Ulat ni Grace Amargo)</body>
<link>http://www.philstar.com/Article.aspx?articleId=126890&amp;publicationSubCategoryId=92</link>
</article>
<article>
<title>Justice Badoy binatikos</title>
<author>Malou Rongalerios</author>
<date>
<month>June</month>
<day>30</day>
<year>2001</year>
</date>
<body>Hindi dapat kaawaan ang dating Pangulong Estrada! Ito ang sinabi kahapon ng militanteng Kilusang Mayo Uno (KMU) at Bayan Muna kaugnay sa ipinahayag na simpatiya ni Sandiganbayan Associate Justice Anacleto Badoy para sa dating Presidente. Ayon kay Crispin Beltran, pinuno ng KMU at Bayan Muna, hayagan umanong ipinakikita ni Badoy ang pagkampi nito kay Estrada nang sabihin nito na nasasaktan siya sa nangyayari kay Estrada. Dapat umano ay sinarili na lamang ni Badoy ang kanyang personal na opinyon hinggil kay Estrada dahil tumatayo siyang hukom sa plunder case ng dating Pangulo. Maaari rin umano itong magsilbing senyales na mapapawalang-sala si Estrada sa sandaling matapos na ang pagdinig sa kaso. Ang dapat umanong kaawaan sa ngayon ay ang mamamayang Pilipino at hindi si Estrada na diumanoy nagnakaw sa kaban ng bayan. (Ulat ni Malou Rongalerios)</body>
<link>http://www.philstar.com/Article.aspx?articleId=126891&amp;publicationSubCategoryId=92</link>
</article>
<article>
<title>Abu Dhabi police saludo sa OFWs</title>
<author></author>
<date>
<month>June</month>
<day>30</day>
<year>2001</year>
</date>
<body>Pinuri kahapon ng police chief ng Abu Dhabi sa United Arab Emirates ang mga overseas Filipino workers at iba pang expatriates dahil sa pagiging masunurin sa batas. Sinabi ni Col. Zayed Al-Falahi na ang Abu Dhabi ay malapit nang maging isang crime-free society sapagkat pawang mga maliliit na alitan at ilang insidente ng pagnanakaw lamang ang naiulat sa pulisya. Binigyang-parangal ni Al-Falahi ang mga OFWs at iba pang manggagawa mula sa Asya at sinabing hanapbuhay ang tanging pakay ng mga dayuhang manggagawa at hindi ang paggawa ng krimen at gulo.</body>
<link>http://www.philstar.com/Article.aspx?articleId=126892&amp;publicationSubCategoryId=92</link>
</article>
</data>