<?xml version="1.0" encoding="ISO-8859-1" ?>
<data>
<article>
<title>Mistress ni Erap tetestigo laban sa ex-president</title>
<author>Delon Porcalla, Lilia Tolentino, Doris Franche at Rose Tamayo</author>
<date>
<month>February</month>
<day>01</day>
<year>2001</year>
</date>
<body>Isa sa mga umanoy kalaguyo ni dating Pangulong Joseph Estrada ang nagpahayag ng kahandaang tumestigo sa mga kasong isinampa laban sa napatalsik na presidente. Ito ang ibinunyag kahapon ni Justice Secretary Hernando Perez pero tumanggi siyang banggitin sa mga mamamahayag ang pangalan ng babae. Ikinatwiran ng kalihim na aalamin muna nila kung magagamit ng mga prosecutor ng pamahalaan ang testimonya ng naturang babae sa kasong plunder laban kay Estrada na isinampa sa Ombudsman. &amp;quot;Kailangan muna naming malaman kung ano ang nalalaman niya. Parang wala siyang gaanong kasalanan kaya hindi muna namin maisisiwalat ang pangalan niya,&amp;quot; paliwanag ng kalihim. Sinabi ni Perez na isang abogado ang tumawag sa kanya at nagtanong kung gusto niyang pakinggan ang testimonya ng babae na handang magsilbing testigo laban kay Estrada. Sa kabilang dako, kinumpirma ni Perez na isang emisaryo ang tumawag sa DOJ kaugnay ng kahandaan umano ng negosyanteng si Charlie &amp;quot;Atong&amp;quot; Ang na tumestigo laban sa kaibigan nitong si Estrada. Sinabi ni Perez na pinag-aaralan pa nila kung kuwalipikado o hindi si Ang. Sa isang pulong-balitaan, binalaan ni Senador Franklin Drilon ang pamahalaan laban sa mga planted witness laban kay Estrada. Sinabi ni Drilon na maraming nais tumestigo para lang makatakas sa mga posibleng kaso laban sa kanila. Dapat anyang mag-ingat si Perez sa mga naglilitawang testigo dahil baka iligaw lang ng mga ito ang kaso na magdudulot ng pagpapawalang-sala kay Estrada. Ayon naman kay Ilocos Sur Governor Luis Singson, dapat munang magbigay ng affidavit si Ang sa DOJ at pag-aralan ang motibo nito. Mahirap anyang pagkatiwalaan si Ang na naunang nagpahayag na hindi ito babaligtad kay Estrada kahit pa siya (Ang) patayin. (Ulat nina Delon Porcalla, Lilia Tolentino, Doris Franche at Rose Tamayo)</body>
<link>http://www.philstar.com/Article.aspx?articleId=125828&amp;publicationSubCategoryId=92</link>
</article>
<article>
<title>Population policy nilinaw</title>
<author>Ely Saludar</author>
<date>
<month>February</month>
<day>03</day>
<year>2001</year>
</date>
<body>Idineklara kahapon ni Pangulong Gloria Macapagal-Arroyo na isusulong ng kanyang administrasyon ang responsible parenthood bilang population policy ng pamahalaan. Naaayon ito sa posisyon ng simbahang Katoliko na tutol sa paggamit ng birth control method sa pagpigil sa paglaki ng populasyon. Naniniwala ang Pangulo na dapat pabayaan ang publiko na magdesisyon para sa kanilang pamilya. (Ulat ni Ely Saludar)</body>
<link>http://www.philstar.com/Article.aspx?articleId=125829&amp;publicationSubCategoryId=92</link>
</article>
<article>
<title>Ombudsman probe kay Erap pinapipigil sa SC</title>
<author>Lilia Tolentino, Doris Franche at Malou Rongalerios</author>
<date>
<month>February</month>
<day>06</day>
<year>2001</year>
</date>
<body>Pormal na hiniling kahapon ni dating Pangulong Joseph Estrada sa Supreme Court na magpalabas ng temporary restraining order na magpapahinto sa imbestigasyon ng Ombudsman sa mga kaso niyang kriminal at administratibo. Pinatutungkulan ni Estrada sa kanyang 15 pahinang manipestasyon ang mga kasong plunder, perjury, malversation of public funds, falsification of public document at unexplained wealth na isinampa sa Ombudsman ng Volunteer Against Crime and Corruption. Hiniling din ni Estrada sa Mataas na Hukuman na pagbawalan ang VACC at iba pang grupo sa pagsasampa ng kahit anong uri ng kaso laban sa kanya dahil hindi pa tapos ang kanyang termino bilang ika-13 pangulo ng bansa. Kinuwestyon din ng dating Pangulo ang naunang pahayag ni Ombudsman Aniano Desierto na maaaring makasaksi ang publiko sa gagawing paglilitis kay Estrada na gaya ng naganap sa impeachment court. Sa kabila ng petisyon ni Estrada, sinabi ni Justice Secretary Hernando Perez na magsasampa pa sila ng dagdag na mga kaso laban sa una dahil sa paggigiit nito na ito pa rin ang presidente ng Pilipinas kahit nakaupo na sa puwestong ito si Gloria Macapagal-Arroyo. Samantala, sinabi ni Desierto sa hiwalay na panayam na handa na ang kanyang tanggapan na isampa ang mga kaso ni Estrada sa Sandiganbayan sa Marso. Matapos anyang makasuhan si Estrada sa korte, magpapalabas ng arrest warrant ang Sandiganbayan para makulong ang dating Pangulo. Tiniyak din ni Perez na mabibigyan din ng live television at radio coverage ang paglilitis ng Sandiganbayan kay Estrada. Sa isang forum sa Manila Hotel, sinabi ni Senador Juan Ponce Enrile na handa siyang maging abogado ni Estrada sa mga kaso nito. Nagkataon lang anya na ipinagbabawal sa isang senador na abogado na magsilbing tagapagtanggol sa sinumang tao na nakademanda. Nanawagan naman si Isabela Congressman Heherson Alvarez sa mga kinauukulan na huwag pagsuutin si Estrada ng uniporme ng bilanggo kapag ikinulong ito dahil naging presidente ito ng bansa. (Ulat nina Lilia Tolentino, Doris Franche at Malou Rongalerios)</body>
<link>http://www.philstar.com/Article.aspx?articleId=125839&amp;publicationSubCategoryId=92</link>
</article>
<article>
<title>GMA na-pressure sa pagpili ng VP</title>
<author>Doris Franche at Ely Saludar</author>
<date>
<month>February</month>
<day>01</day>
<year>2001</year>
</date>
<body>Pressure umano ang dahilan kaya naudlot ang pagpapahayag ni Pangulong Gloria Macapagal-Arroyo kamakalawa hinggil sa kanyang desisyon kung sino ang itatalaga niyang bagong bise presidente ng bansa. Ito ang nabatid kahapon kay Senate President Aquilino Pimentel na nagsabing handa na sana si Arroyo na ihayag sa publiko ang napili nitong bise presidente pero ipinagpaliban ito ng Pangulo dahil marami ang umaaligid dito. Sinabi ni Pimentel na nagkagulo sa Malaca&amp;ntilde;ang dahil sa dami ng mga tinanggap nitong sulat na nag-eendorso ng kung sino-sinong bise presidente. Isa sa mga nominado ang uminit ang ulo nang maudlot ang desisyon ng Pangulo. Sa huling survey naman ng Social Weather Station sa Metro Manila noong Enero 27, mayorya ng mga residente ang mas nais na sino man kina Pimentel at Senador Raul Roco ang dapat maging bise presidente. (Ulat nina Doris Franche at Ely Saludar)</body>
<link>http://www.philstar.com/Article.aspx?articleId=125840&amp;publicationSubCategoryId=92</link>
</article>
<article>
<title>Lagda sa pera papalitan</title>
<author>Jhay Mejias</author>
<date>
<month>February</month>
<day>01</day>
<year>2001</year>
</date>
<body>Kasalukuyang pinag-aaralan ng Bangko Sentral ng Pilipinas kung paano maiaalis sa sirkulasyon ang mga salapi na may lagda ni dating Pangulong Joseph Estrada. Sinabi kahapon ni BSP Governor Rafael Buenaventura na si dating Vice President Gloria Macapagal-Arroyo na ang pangulo ng bansa kaya kailangang palitan ang naturang mga lagda. Pero malaking halaga anya ang kakailanganin para ito maisagawa. (Ulat ni Jhay Mejias)</body>
<link>http://www.philstar.com/Article.aspx?articleId=125841&amp;publicationSubCategoryId=92</link>
</article>
<article>
<title>Loi magre-retreat</title>
<author>Lilia Tolentino</author>
<date>
<month>February</month>
<day>01</day>
<year>2001</year>
</date>
<body>Uusisain munang mabuti ni dating Unang Ginang Dr. Luisa &amp;quot;Loi&amp;quot; Ejercito Estrada ang kanyang sarili at hihingi siya ng gabay sa Panginoon hinggil sa kanyang pagkandidatong senador sa halalan sa Mayo. Sinabi niya sa isang panayam kahapon na papailalim siya sa isang araw na retreat para manalangin kasunod ng pagganyak sa kanya ng Partido ng Masang Pilipino na pinamumunuan ng asawa niyang si dating Pangulong Joseph Estrada na tumakbong senador. Idinagdag niya na wala siyang kinabibilangang partido pulitikal at, noong nasa puwesto pa ang kanyang asawa, tahimik lang siyang tumutulong sa mamamayan sa pamamagitan ng medical at dental mission. (Ulat ni Lilia Tolentino)</body>
<link>http://www.philstar.com/Article.aspx?articleId=125842&amp;publicationSubCategoryId=92</link>
</article>
<article>
<title>Loren, suportado sa vice presidency</title>
<author>PSN Reportorial Team</author>
<date>
<month>February</month>
<day>01</day>
<year>2001</year>
</date>
<body>Sinuportahan ng ibat ibang maimpluwensiyang grupo na kinabibilangan ng kababaihan, kabataan, non-government organizations, organisadong sektor at sibilyan si Sen. Loren Legarda-Leviste para sa bakanteng posisyon ng bise-presidente sa gitna ng mainit na labanan sa pagitan ng dalawang kampo para sa parehong posisyon. Ayon sa grupo, ang rivalry sa pagitan nina Senators Franklin Drilon na suportado ni dating Pangulong Aquino at Teofisto Guingona na sinusuportahan naman ng Lakas-NUCD ay nagdudulot ng pagkakahati sa partido. &amp;quot;To preserve party unity of the Lakas-NUCD, considering elections are just around the corner, the only way to do this is to appoint a darkhorse, acceptable both to the party and the people.&amp;quot; Sa pahayag na ito na ipinalabas ng Muslim leaders na kumakatawan sa pinakamalaking samahan ng mga Muslim sa bansa, inendorso nila si Legarda bilang vice presidential nominee ni Pangulong Arroyo. Binanggit ng mga grupo ang &amp;quot;patriotism, intelligence, substance and style&amp;quot; at &amp;quot;most massive electoral support&amp;quot; kung saan nakakuha si Legarda ng maraming boto kumpara sa presidential candidate na si Joseph Estrada. Si Loren na tubong Antique ay nauna nang inirekomenda ng kanyang mga kababayan, Southern Tagalogs at Metro Manilans dahil simbolo umano ang nasabing senadora ng pag-asa ng mga kabataang Filipino na bumuo ng majority ng EDSA People Power 2. (Ulat ng PSN Reportorial Team)</body>
<link>http://www.philstar.com/Article.aspx?articleId=125843&amp;publicationSubCategoryId=92</link>
</article>
<article>
<title>BIR official kinasuhan ni Erap</title>
<author>Grace Amargo</author>
<date>
<month>February</month>
<day>01</day>
<year>2001</year>
</date>
<body>Nagsampa kahapon si dating Pangulong Joseph Estrada sa Ombudsman ng mga kasong Usurpation of Authority, paglabag sa Foreign Currency Deposit Act at Anti-Graft and Corrupt Practices Act laban kay Bureau of Internal Revenue Deputy Commissioner Lilian Hefti at apat pang opisyal ng BIR at dalawang opisyal ng Citibank dahil sa pagpigil ng mga ito na mai-withdraw niya ang kanyang pera mula sa naturang banko. Sinabi ni Estrada na nais lang siyang idiin ng mga nasasakdal sa mga kontrobersyal na Jose Velarde at Kelvin Garcia account bagaman hindi pa napapatunayan na kanya ito. (Ulat ni Grace Amargo)</body>
<link>http://www.philstar.com/Article.aspx?articleId=125844&amp;publicationSubCategoryId=92</link>
</article>
<article>
<title>Sto. Tomas, hinirang na DOLE Secretay</title>
<author>Ely Saludar</author>
<date>
<month>February</month>
<day>01</day>
<year>2001</year>
</date>
<body>Hinirang kahapon ni Pangulong Gloria Macapagal-Arroyo ang puno ng kanyang search committee na si Patricia Sto. Tomas bilang kalihim ng Department of Labor and Employment. Itinalaga rin si Rene Banez bilang bagong komisyuner ng Bureau of Internal Revenue. Sinabi ni Presidential Spokesman Renato Corona na malapit na kaibigan ng Pangulo si Sto. Tomas bukod sa matagal itong nagserbisyo sa DOLE. (Ulat ni Ely Saludar)</body>
<link>http://www.philstar.com/Article.aspx?articleId=125845&amp;publicationSubCategoryId=92</link>
</article>
<article>
<title>'Ako pa rin ang Pangulo' - Estrada</title>
<author>Lilia Tolentino, Danilo Garcia, Malou Rongalerios at Joy Cantos</author>
<date>
<month>February</month>
<day>01</day>
<year>2001</year>
</date>
<body>Pagkaraan ng mahigit isang linggong pananahimik mula nang patalsikin siya sa puwesto ng pangalawang people power revolution, iginiit pa rin kahapon ni dating Pangulong Joseph Estrada na siya pa rin ang presidente ng Pilipinas. &amp;quot;Ako pa rin ang halal na Pangulo. Nakabakasyon lang ako ngayon dahil sa mga pangyayaring hindi ko makontrol. Nilisan ko ang Malaca&amp;ntilde;ang pero hindi ang pagka-Pangulo,&amp;quot; sabi ni Estrada sa national convention ng pinamumunuan niyang Partido ng Masang Pilipino sa Club Filipino sa San Juan. Pero, sa House of Representatives, sinabi ni Isabela Congressman Heherson Alvarez na isang &amp;quot;Erap joke&amp;quot; lang ang sinabi ni Estrada na ito pa rin ang pangulo ng bansa. Sinabi ni Estrada na acting president lang si Gloria Macapagal-Arroyo sa ilalim ng Konstitusyon. Puro pansamantala lang anya ang mga bagong opisyal ng pamahalaan na itinalaga ni Arroyo na kanyang bise presidente sa ilalim ng kanyang dating administrasyon. &amp;quot;Hindi naman ako nagbitiw. Hindi naman ako napatunayang nagkasala sa kasong impeachment. Wala akong permanent disability at buhay na buhay pa ako,&amp;quot; dagdag pa niya. Sinabi ni Estrada na kukuwestyonin nila ang resolusyon ng Supreme Court na nagdeklarang bakante ang Office of the President at pinapanumpa si Arroyo bilang ika-14 na presidente ng bansa. Nilinaw ni Estrada na nilisan niya ang Malaca&amp;ntilde;ang para iwasan ang maaaring mangyaring karahasan. Sa convention, nagbitiw bilang pangulo ng PMP si dating Defense Secretary Orlando Mercado para ipaubaya ang puwesto kay Estrada. Samantala, pinuna ni Estrada na nilabag ng administrasyong Arroyo ang Konstitusyon at karapatan ng mamamayan sa patuloy na pagsisikap nitong maging lehitimo. Binatikos niya ang pagpigil sa kanyang bank account at ang hold departure order na ipinalabas laban sa kanya at sa kanyang pamilya. Lahat ito anya ay walang kautusan ng korte. &amp;quot;Nagpapatawa lang siguro si Ginoong Estrada,&amp;quot; sabi ni Alvarez. &amp;quot;Marahil ay opinyon lang niya iyon na siya pa rin ang presidente ng bansa. Pero alalahanin sana niya na nagdadagdag lang siya sa political at economic instability ng bansa. Sinabi rin ni Bukidnon Congressman Juan Miguel Zubiri na maaaring nananaginip lang si Estrada nang humarap ito sa convention ng PMP. &amp;quot;Dapat gumising ang dating Pangulo sa realidad na hindi na siya ang Presidente ng Pilipinas at huwag na siyang manggulo,&amp;quot; dagdag ni Zubiri. Pero, sa isang hiwalay na panayam, tiniyak ni Estrada na hindi siya magsasagawa ng hakbang na bubuwag sa administrasyon ni Arroyo at ng iba pang tangkang lihis sa Konstitusyon. Samantala, bilang reaksyon sa sinabi ni Estrada, sinabi ni Armed Forces of the Philippines Chief of Staff Gen. Angelo Reyes na walang ibang kinikilalang pangulo ang AFP kundi si Arroyo. Ipinaalala ni Reyes na si Arroyo ay pinanumpa ni Chief Justice Hilario Davide alinsunod sa nagkakaisang desisyon ng mga miyembro ng Supreme Court. (Ulat nina Lilia Tolentino, Danilo Garcia, Malou Rongalerios at Joy Cantos)</body>
<link>http://www.philstar.com/Article.aspx?articleId=125846&amp;publicationSubCategoryId=92</link>
</article>
<article>
<title>Erap at Orly nagkabalikan</title>
<author>Lilia Tolentino</author>
<date>
<month>February</month>
<day>02</day>
<year>2001</year>
</date>
<body>Pinatawad na ni dating Pangulong Joseph Estrada si dating Defense Secretary Orlando Mercado sa pagsama nito sa people power 2 revolution noong Enero 19 na nagpatalsik sa kanya sa tungkulin. &amp;quot;Nagpaliwanag siya sa nangyari at naintindihan ko naman siya,&amp;quot; sabi ni Estrada sa isang panayam sa kanyang bahay sa Greenhills, San Juan. Sinasabi raw ni Mercado na biglaan ang nangyari at nadala siya sa pagbawi ng suporta kay Estrada ni Armed Forces of the Philippines Chief of Staff Gen. Angelo Reyes at ng buong puwersa ng AFP. Sina Mercado at Reyes ay kasama pa ni Estrada sa Presidential Residence sa Malaca&amp;Atilde;&amp;plusmn;ang hanggang alas-12:00 ng tanghali noong Enero 19. Kinahapunan nang araw na iyon nang sumama sina Reyes at Mercado sa people power revolution sa EDSA Shrine na naging dahilan ng pagbaba ng dating Pangulo sa puwesto. Nakapagpaalam pa muna umano si Reyes kay Estrada pero hindi si Mercado kaya labis na dinamdam ng dating Pangulo ang pagtalikod ng isang malapit na kaibigan.(Ulat ni Lilia Tolentino)</body>
<link>http://www.philstar.com/Article.aspx?articleId=125847&amp;publicationSubCategoryId=92</link>
</article>
<article>
<title>Mistress ni Erap hingi ng DOJ na lumantad</title>
<author>Grace Amargo at Jhay Mejias</author>
<date>
<month>February</month>
<day>02</day>
<year>2001</year>
</date>
<body>Hinikayat kahapon ng Department of Justice ang sinasabing isa sa mga kalaguyo ni dating Pangulong Joseph Estrada na magpakilala at hindi lang ang abogado nito kaugnay ng napapabalitang kahandaan nitong tumestigo sa kasong plunder laban kay Estrada. Sinabi ni DOJ Secretary Hernando Perez sa isang pulong-balitaan na hinihintay niyang lumutang ang naturang babae. Pero, habang isinusulat ito, hindi inaamin o itinatanggi ng kalihim na merong isang babae ni Estrada na gusto nang magsalita laban dito. Idiniin ni Perez na emisaryo lang ng naturang kalaguyo ang nakikipag-ugnayan sa DOJ. Tumanggi siyang banggitin ang pangalan nito. Pero, ayon umano kay Leyte Congressman Sergio Apostol na kabilang sa mga prosecutors sa naudlot na paglilitis sa kasong impeachment laban kay Estrada, isang dating stewardess ng Philippine Airlines ang babae. Sa kaugnay na ulat, ipinailalim na kahapon ng Bureau of Immigration sa watchlist nito ang isang negosyanteng kaibigan ni Estrada na si Mark Jimenez na naunang napaulat na tetestigo rin laban sa pinatalsik na pangulo. (Ulat nina Grace Amargo at Jhay Mejias)</body>
<link>http://www.philstar.com/Article.aspx?articleId=125848&amp;publicationSubCategoryId=92</link>
</article>
<article>
<title>Erap inisnab ng ibang bansa</title>
<author>Rose Tamayo</author>
<date>
<month>February</month>
<day>02</day>
<year>2001</year>
</date>
<body>Sinabi kahapon ni Acting Foreign Affairs Secretary Lauro Baja na hindi na pinapansin ng mga dayuhang pamahalaan ang pamimilit ni dating Pangulong Joseph Estrada na ito pa rin umano ang presidente ng Pilipinas. Ito ang isang dahilan, ayon kay Baja, kung bakit kailangang tanggapin ni Estrada na si Gloria Macapagal-Arroyo na ang presidente ng bansa. Sinabi ni Baja na, sa kanyang palagay, hindi na papansinin ng ibat ibang bansa si Estrada dahil nagpahayag na sila ng suporta kay Arroyo. Pinuna pa ni Baja na abala ang Department of Foreign Affairs sa pag-aasikaso sa iskedyul ng mga resident ambassador ng ibat ibang bansa na nais dumalaw kay Arroyo sa Malaca&amp;ntilde;ang, Sa kaugnay na ulat, sinabi ni dating Executive Secretary Ronaldo Zamora na nais lang idiin ni Estrada sa talumpati nito sa convention ng Partido ng Masang Pilipino kamakalawa na hindi ito nagbitiw sa tungkulin at hindi napatunayan ng impeachment court na nagkasala ito. Sinabi ni Zamora na, sa ganitong paraan, makakatulong si Estrada sa paglutas sa usapin ng legalidad sa pag-upo ni Arroyo sa kapangyarihan kasunod ng pangalawang people power revolution. Pero sinabi ni Zamora sa panayam ng dzRH na wala nang magagawa. Ano man ang gawin ni Estrada, hindi na mababago ang sitwasyon. (Ulat ni Rose Tamayo)</body>
<link>http://www.philstar.com/Article.aspx?articleId=125849&amp;publicationSubCategoryId=92</link>
</article>
<article>
<title>Pinay DH ipinagahasa ng amo sa 2 nitong anak sa Kuwait</title>
<author>Butch Quejada</author>
<date>
<month>February</month>
<day>02</day>
<year>2001</year>
</date>
<body>Isang Pilipinang domestic helper ang ipinagahasa ng kanyang amo sa dalawang anak nitong lalaki sa Kuwait. Itinago ang biktima sa alyas na Tess, 29 anyos, tubong-Isabela. Kabilang siya sa 33 DH na Pilipina mula sa Kuwait na luhaang umuwi sa Pilipinas kamakalawa. Sakay ng Kuwait Airlines flight KU-411 ang mga biktima nang dumating sa Ninoy Aquino International Airport. Bawat isa ay may reklamo sa mga pagmamaltrato at iba pang pang-aabuso sa kanila ng kanilang mga amo sa naturang bansa. &amp;quot;Walanghiya ang amo ko. Para itong demonyo kung mag-utos at kung hindi ko magawa agad ang inuutos niya ay tatawagin ang kanyang mga anak at, sa harap niya, gagahasain ako nila,&amp;quot; sabi ni Tess sa mga awtoridad sa NAIA. Nagdesisyon siyang tumakas sa pamamagitan ng pagtalon mula sa ikalawang palapag ng bahay ng kanyang amo na ikinabali ng kanyang paa. Isa pa sa dumating na DH na si Alda, 32, ng Isabela, may asawa at dalawang anak, ang nagreklamo sa mga awtoridad na pitong buwan na siyang buntis bunga ng maraming beses na panggagahasa sa kanya ng kanyang among Bangladeshi na isa pa umanong lider ng simbahan sa Kuwait. Pinuna rin ni Alda na P10,000 ang dapat niyang sinuweldo alinsunod sa kanyang job contract pero P4,000 lang daw at hindi pa ito naibigay sa kanya. Idinaing naman ni Jasani Jamilan, 29, ng Sulu na tinakasan niya ang kanyang amo dahil ikinulong pa umano siya sa loob ng kubeta nang 10 araw at tubig dito ang kanyang ininom kaya nakatagal siya. (Ulat ni Butch Quejada)</body>
<link>http://www.philstar.com/Article.aspx?articleId=125850&amp;publicationSubCategoryId=92</link>
</article>
<article>
<title>Pagbukas sa 2nd envelope ayaw na ni Roco</title>
<author>Doris Franche at Grace Amargo</author>
<date>
<month>February</month>
<day>02</day>
<year>2001</year>
</date>
<body>Pabor na ngayon si Senador Raul Roco na huwag nang buksan ang envelope na naglalaman ng mga dokumento sa pangalawang Jose Velarde bank account at nagdidiin kay dating Pangulong Joseph Estrada. Sinabi ni Roco na hindi na kailangang piliting buksan ang envelope dahil pinagbotohan ito ng mayorya ng Senado. Kabilang si Roco sa 10 senador na pumabor noon sa pagbubukas ng dokumento pero natalo sila ng 11 senador na kontra rito. Nagbunsod ito sa walkout ng mga prosecutor at ng pangalawang people power revolution. Samantala, sinabi kahapon ni Ombudsman Aniano Desierto na personal siyang pupunta sa Senado para makuha ang naturang envelope. Sinabi ni Desierto na gagawin niya ang hakbang dahil matagal nang hindi tumutugon si Senate President Aquilino Pimentel sa kanyang sulat na ipadala sa kanyang tanggapan ang naturang ebidensya. (Ulat nina Doris Franche at Grace Amargo)</body>
<link>http://www.philstar.com/Article.aspx?articleId=125851&amp;publicationSubCategoryId=92</link>
</article>
<article>
<title>Economist na spokesman wanted</title>
<author>Lilia Tolentino</author>
<date>
<month>February</month>
<day>02</day>
<year>2001</year>
</date>
<body>May sapat na kaalaman sa ekonomiya at patakaran sa pangangalakal ang tagapagsalita na kailangan ni Pangulong Gloria Macapagal-Arroyo at ito ang kasalukuyang hinahanap ng kanyang search committee. Sinabi ni Presidential Chief of Staff Renato Corona na pansamantala lang ang panunungkulan niya bilang tagapagsalita ng Pangulo. Ipinaliwanag ni Corona na ang mga ekonomiya at pangangalakal ang nais bigyan ng Pangulo ng prayoridad kaya dapat anyang maalam sa mga larangang ito ang hihiranging permanenteng tagapagsalita. (Ulat ni Lilia Tolentino)</body>
<link>http://www.philstar.com/Article.aspx?articleId=125852&amp;publicationSubCategoryId=92</link>
</article>
<article>
<title>Mansion ni Erap babawiin</title>
<author>Ely Saludar at Ellen Fernando</author>
<date>
<month>February</month>
<day>02</day>
<year>2001</year>
</date>
<body>Sinabi kahapon ni Justice Secretary Hernando Perez na babawiin din ng pamahalaan ang mga maluluhong mansion ni dating Pangulong Joseph Estrada na karamihan ay tinirhan ng ilan nitong kalaguyo. Sa isang pulong-balitaan sa Malaca&amp;ntilde;ang, sinabi ni Perez na kasalukuyan silang nangangalap ng dagdag na ebidensya para iharap sa Ombudsman laban sa dating Pangulo. Sinabi ni Perez na ang naturang mga mansion ay kabilang sa mga nakaw umanong yaman ni Estrada na babawiin ng pamahalaan. Kasama rin dito ang mga salapi ni Estrada na nakadeposito sa banko. Nagpahayag din si Perez ng paniniwala na kuwalipikado si Charlie &amp;quot;Atong&amp;quot; Ang para tumestigo laban kay Estrada. Samantala, sinabi kahapon ni National Bureau of Investigation Deputy Director Carlos Caabay na maipagpapatuloy na nila ngayon nang walang sagabal, pressure at takot mula sa &amp;quot;itaas&amp;quot; ang imbestigasyon sa mga mansion ng mga kalaguyo ni dating Pangulong Joseph Estrada. Inamin ni Caabay na, noong nasa kapangyarihan pa si Estrada, ginipit sila ng dating administrasyon para malinis sa naturang usapin si Estrada. (Ulat nina Ely Saludar at Ellen Fernando)</body>
<link>http://www.philstar.com/Article.aspx?articleId=125853&amp;publicationSubCategoryId=92</link>
</article>
<article>
<title>Joma planong iligpit</title>
<author>Joy Cantos at Malou Rongalerios</author>
<date>
<month>February</month>
<day>02</day>
<year>2001</year>
</date>
<body>Isinangkot kahapon ni Police Colonel Reynaldo Berroya sina dating Pangulong Joseph Estrada at dating Philippine National Police Chief Director-General Panfilo Lacson sa plano umanong pagpatay kay Communist Party of the Philippines founding chairman Jose Maria Sison na kasalukuyang nakabase sa The Netherlands. Hiniling ni Bohol Congressman Ernesto Herrera kay PNP Chief Deputy Director General Leandro Mendoza na imbestigahan ang sinabi ni Berroya. (Ulat nina Joy Cantos at Malou Rongalerios)</body>
<link>http://www.philstar.com/Article.aspx?articleId=125854&amp;publicationSubCategoryId=92</link>
</article>
<article>
<title>Sotto at Jawo sinisi sa hate text messages</title>
<author>Marilou Rongalerios</author>
<date>
<month>February</month>
<day>03</day>
<year>2001</year>
</date>
<body>Sina Senators Vicente Sotto III at Robert Jaworski rin ang may kasalanan kaya nakakatanggap sila ng mga text messages na nagpapahayag ng matinding galit at pagbatikos sa kanilang dalawa. Ito ang ipinahiwatig kahapon ni Bohol Congressman Ernesto Herrera na nagsabi pa na hindi dapat mapikon sina Sotto at Jaworski sa mga text messages na natatanggap nila sa kanilang mga cellular phone dahil isa itong modernong pamamaraan ngayon ng pagpapahayag. Ginawa ni Herrera ang pahayag dahil sa banta ng dalawang senador na maghahain sila ng panukalang-batas na maghihigpit sa pagbebenta ng mga pre-paid cellphone. Tinukoy nina Jaworski at Sotto ang Globe Telecom at Smart Communications na responsable umano sa mga &amp;quot;hate messages&amp;quot; na patuloy nilang tinatanggap simula noong pangalawang people power revolution na nagpabagsak kay dating Pangulong Joseph Estrada. Kabilang sina Sotto at Jaworski sa 11 senador na tumangging buksan ang ikalawang envelope na naglalaman ng account ng isang Jose Velarde na pangalang ginamit ni Estrada sa paglalagak ng mga nakamal nitong salapi sa banko. Ang ginawa ng 11 senador ang nagbunsod para mag-walkout ang mga prosecutors sa impeachment court na lalong nagtulak para maganap ang pangalawang EDSA people power revolution. &amp;quot;Kung iisipin, wala silang karapatang magreklamo sa mga mensaheng natatanggap nila dahil ipinararating lang ng mga mamamayan ang kanilang saloobin,&amp;quot; sabi ni Herrera. Naunang sinisi ng dalawang senador ang nabanggit na mga kumpanya sa pagkalat ng numero ng kanilang cellphone. (Ulat ni Marilou Rongalerios)</body>
<link>http://www.philstar.com/Article.aspx?articleId=125855&amp;publicationSubCategoryId=92</link>
</article>
<article>
<title>Kalaguyo ni Erap sisiyasatin sa smuggling</title>
<author>Grace Amargo at Rose Tamayo</author>
<date>
<month>February</month>
<day>03</day>
<year>2001</year>
</date>
<body>Iimbestigahan ng Department of Justice ang isa pang kalaguyo ni dating Pangulong Joseph Estrada dahil sa umanoy pagkakasangkot nito sa smuggling. Ito ang inihayag kahapon ni Justice Secretary Hernando Perez kasunod ng pagbubuo ng DOJ ng isang anti-smuggling task force na magsisiyasat sa naturang kalaguyo at sa tatlo pang kaibigan ni Estrada na kinabibilangan din ng negosyanteng si Lucio Co. Pero tumanggi si Perez sa isang pulong-balitaan na banggitin ang pangalan ng naturang kalaguyo ni Estrada at ang dalawa pang tao na iimbestigahan sa kasong smuggling. Sinabi ni Perez na nakipag-ugnayan na siya kay Bureau of Customs Commissioner Titus Villanueva na nabatid na bubuo rin ng sarili nitong panel laban sa mga iligal na pagpupuslit ng mga kalakal sa bansa. Samantala, isinumite kahapon ng Volunteer Against Crime and Corruption sa Ombudsman ang mga dagdag na ebidensya sa mga kasong plunder, perjury, malversation of public fund, falsification of document at paglabag sa Konstitusyon laban kay Estrada. Kabilang sa isinumite ng VACC ang testimonya ng mahigit 12 testigo na humarap sa naudlot na paglilitis ng Senado sa kasong impeachment laban sa dating Pangulo. Nabahala rin maging ang mga awtoridad na Amerikano na baka pumuslit palabas ng Pilipinas at magtago sa ibang bansa ang kaibigang negosyante ni Estrada na si Mark Jimenez para maligtasan niya ang extradition o pagpapatapon sa kanya pabalik sa U.S.. Hiniling ng mga opisyal ng U.S. Embassy sa Department of Foreign Affairs na isama si Jimenez sa hold-departure order ng Bureau of Immigration para matiyak na hindi siya makakalabas ng Pilipinas maliban kung dadalhin siya sa U.S. Pero sinabi ni Acting DFA Secretary Lauro Baja na hindi pa mae-extradite si Jimenez dahil hindi pa tapos ang judicial process sa Pilipinas. (Ulat nina Grace Amargo at Rose Tamayo)</body>
<link>http://www.philstar.com/Article.aspx?articleId=125856&amp;publicationSubCategoryId=92</link>
</article>
<article>
<title>Braganza sa Agriculture</title>
<author>Ely Saludar</author>
<date>
<month>February</month>
<day>03</day>
<year>2001</year>
</date>
<body>Hinirang kahapon ni Pangulong Gloria Macapagal-Arroyo si Pangasinan Congressman Hernani Braganza bilang bagong kalihim ng Department of Agriculture. Tinanggap na ni Braganza ang trabaho, ayon kay Presidential Spokesman Renato Corona. Ikinokonsidera rin ni Arroyo si dating Health Undersecretary Jaime Galvez-Tan bilang kalihim ng Department of Health. Ayon din kay Corona, sa susunod na linggo ihahayag ang bagong tagapangulo at dalawang miyembro ng Commission on Elections. (Ulat ni Ely Saludar)</body>
<link>http://www.philstar.com/Article.aspx?articleId=125857&amp;publicationSubCategoryId=92</link>
</article>
<article>
<title>Vice-President pagbotohan sa Mayo, panukala ni Honasan</title>
<author>Doris Franche</author>
<date>
<month>February</month>
<day>03</day>
<year>2001</year>
</date>
<body>Ipinanukala kahapon ni Senador Gregorio Honasan na mas makakabuti kung idaan na lang sa halalan ang pagpili ng bagong bise presidente ng Pilipinas at isabay ito sa pangkalahatang eleksyon sa Mayo. Sinabi ni Honasan na, ngayong hindi pa nakakapili si Pangulong Gloria Macapagal-Arroyo ng bise presidente, mas makakabuti kung ang taumbayan na lamang ang magpasya rito. Sinabi pa ni Honasan na naiintindihan niya kung bakit atubili si Arroyo na magtalaga ng bise presidente dahil isa itong usaping pulitikal. Kabilang sa pinagpipiliang maging bise presidente sina Senate President Aquilino Pimentel at Senators Franklin Drilon, Teofisto Guingona at Ramon Magsaysay bagaman maraming sektor din ang nag-eendorso kay Loren Legarda-Leviste. Pero sinabi ni Pimentel sa isang panayam na labag sa Konstitusyon ang mungkahi ni Honasan dahil may kapangyarihan ang Pangulo na pumili ng kanyang bise presidente at ito ay kukumpirmahin ng Kongreso. Sinabi ni Honasan na alam niya ang naturang bagay pero puwede anyang ayusin ito ng mga legal expert. (Ulat ni Doris Franche)</body>
<link>http://www.philstar.com/Article.aspx?articleId=125858&amp;publicationSubCategoryId=92</link>
</article>
<article>
<title>Okey ng bill vs Pol Ad ban inaasahan</title>
<author>Marilou Rongalerios</author>
<date>
<month>February</month>
<day>03</day>
<year>2001</year>
</date>
<body>Naniniwala si House of Representatives Speaker Feliciano Belmonte na maaaprubahan ang panukalang-batas na magpapahintulot sa mga anunsyong pulitikal bago matapos ang regular session ng dalawang kapulungan ng Kongreso. Sinabi ni Belmonte sa isang panayam na umaasa siyang, sa huling araw ng sesyon sa susunod na linggo, mararatipikahan nila ang bill na magtatanggal sa &amp;quot;ban&amp;quot; o pagbabawal sa political advertisement para magkaroon ng patas na labanan sa lahat ng kandidatong mangangampanya sa halalan sa Mayo. (Ulat ni Marilou Rongalerios)</body>
<link>http://www.philstar.com/Article.aspx?articleId=125859&amp;publicationSubCategoryId=92</link>
</article>
<article>
<title>Miriam aprub</title>
<author>Rose Tamayo</author>
<date>
<month>February</month>
<day>03</day>
<year>2001</year>
</date>
<body>Sinabi kahapon ni Foreign Affairs Acting Secretary Lauro Baja Jr. na pinaboran at inaprubahan ni Pangulong Gloria Macapagal-Arroyo ang kandidatura ni Senador Miriam Defensor-Santiago sa United Nations International Tribunal. Nanawagan si Baja kay Santiago na magdesisyon kung ipagpapatuloy nito ang kandidatura sa UN. Naunang inaprubahan ng DFA ang kandidatura ni Santiago dahil sa kuwalipikasyon nito. (Ulat ni Rose Tamayo)</body>
<link>http://www.philstar.com/Article.aspx?articleId=125860&amp;publicationSubCategoryId=92</link>
</article>
<article>
<title>Utol ni Robin, Cory ginamit na endorser sa senatorial election</title>
<author>Sandy Araneta</author>
<date>
<month>February</month>
<day>04</day>
<year>2001</year>
</date>
<body>Alam kaya nina dating Pangulong Corazon Aquino at ng isang kapatid ng aktor na si Robin Padilla na ginamit sila bilang endorser ng isang kandidatong senador na unang naghain ng certificate of candidacy sa Commission on Elections? Sa COC na isinumite niya sa Comelec, nagpakilala ang unang kandidato na si Daniel Ronquillo Matira bilang isang 43 anyos na singer/composer. Sinabi pa ni Matira na nagpakilala rin bilang &amp;quot;groovy&amp;quot; na kabilang sa sumusuporta sa kanyang kandidatura sa senatorial elections sa Mayo sina President Cory A (lumilitaw na pinatutungkulan niya ang dating presidente) at ang kapatid ni Robin na si Royette ng H-World. Si Matira ang unang aplikante na nagsumite ng COC para sa kandidatura sa senatorial election. Bandang ala-1:20 nang isumite niya sa Comelec noong Enero 3 ang kanyang aplikasyon. Pagkaraan ng dalawang araw, isang 79-anyos na negosyanteng si Bernardo Serparo ng Galas, Quezon City ang nagsampa ng COC sa Comelec dahil kakandidato rin siyang senador. Sumunod sa kanya ang isa pang lolo na si Castor Macariola na isang 78 anyos na real estate at insurance agent. Kabilang pa sa unang 12 aplikanteng kandidatong senador sina Emilio Quibedo Jr., 35; radio commentator Mel Chavez; Nelson Andamo, 37; Oliver Lozano, 60; Juan Casil, 65; at Eustaquio Padia na isa umanong World War II veteran. Hindi naman sila binabawalan ng Konstitusyon na sumali sa halalan sa pagka-senador pero isang kuwestyon kung paano nila malalabanan o mailalampaso ang makakalaban nilang mga kandidato na mga traditional politician at bagito pero may malakas na suportang pulitikal lalo na yaong mga reeleksyunistang senador. Pang-13 sa mga nagsumite ng COC si Senador Juan Ponce Enrile. (Ulat ni Sandy Araneta)</body>
<link>http://www.philstar.com/Article.aspx?articleId=125861&amp;publicationSubCategoryId=92</link>
</article>
<article>
<title>'Kaibigan ko pa si Erap' - Danding</title>
<author>Marilou Rongalerios</author>
<date>
<month>February</month>
<day>04</day>
<year>2001</year>
</date>
<body>Nilinaw kahapon ng negosyanteng si Eduardo &amp;quot;Danding&amp;quot; Cojuangco na wala siyang balak na tumestigo sa mga kasong isinampa ng bagong administrasyon laban sa kaibigan niyang si dating Pangulong Joseph Estrada kahit pa kumalas ang pinamumunuan niyang Nationalist Peoples Coalition sa Lapian ng Masang Pilipino na pinamumunuan naman ng napatalsik na lider. Iginiit ni Cojuangco na mananatili silang magkaibigan ni Estrada kahit humiwalay ang NPC sa koalisyon ng LAMP. &amp;quot;Kaibigan ko pa rin si Erap,&amp;quot; diin pa niya. Itinanggi rin ni Cojuangco na may nalalaman siya sa napaulat na tagong kayamanan ni Estrada na nakuha sa pamamagitan ng iligal na aktibidad tulad ng jueteng at smuggling. Ipinaliwanag niya na ang pagkalas sa LAMP ay desisyon ng nakakaraming kasapi ng NPC at hindi niya sariling kagustuhan. &amp;quot;Hindi naman si Danding ang NPC. Ang NPC ay binubuo ng maraming miyembro at kung ano ang desisyon nila iyon ang sinusunod ko,&amp;quot; sabi pa ng tagapangulo ng San Miguel Corporation. Sa kaugnay na ulat, pinaboran ni House of Representatives Speaker Feliciano Belmonte ang pakikiisa ng NPC sa kasalukuyang administrasyon. Sinabi ni Belmonte na dapat magkaisa ang lahat ng partidong pulitikal sa bansa sa pagtulong sa administrasyon kahit mayroon silang ibat ibang prinsipyong sinusunod. (Ulat ni Marilou Rongalerios)</body>
<link>http://www.philstar.com/Article.aspx?articleId=125862&amp;publicationSubCategoryId=92</link>
</article>
<article>
<title>Ex-president di na banta sa GMA Administration</title>
<author>Lilia Tolentino</author>
<date>
<month>February</month>
<day>04</day>
<year>2001</year>
</date>
<body>Ipinahiwatig kamakalawa ni Pangulong Gloria Macapagal-Arroyo na hindi na niya itinuturing na banta sa kanyang administrasyon ang pinatalsik na si dating Pangulong Joseph Estrada. Sinabi ni Arroyo sa isang panayam sa telebisyon na malawak ang suporta ng mamamayang Pilipino sa kanyang liderato at gayundin ang ibat ibang bansa sa buong mundo. &amp;quot;Hindi ako naniniwalang mayroon pa siyang ambang panganib dahil mayroon akong ganap na suporta ng sambayanan. Ito ang sinasabi ng SWS Survey at ng Pulse Asia,&amp;quot; sabi pa ng Pangulo. Sinasabi sa survey ng Social Weather Station noong Enero 27 na, isang linggo pagkaraan ng pangalawang people power revolution, tinanggap na ng 53 porsiyento ng mamamayang sinaklaw ng survey ang pamumuno ni Arroyo sa bansa. May 26 porsiyento lang ang nagsabing hindi pa nila ito natatanggap. Sa huli namang survey ng Pulse Asia noong Enero 26, tumaas sa 58 porsiyento ang trust rating ng Pangulo mula sa dating negatibong 44 porsiyento na naitala noong Enero 20. Samantala, sa kanyang pagdalaw sa Lapu-Lapu City kahapon, inatasan ng Pangulo ang Presidential Management Staff na gawin nang awtomatiko ang pagpopondo sa tulong na pinansyal na ipinagkakaloob sa pamilya ng mga sundalo na nasawi o nasusugatan sa pakikipaglaban sa mga kaaway ng pamahalaan. (Ulat ni Lilia Tolentino)</body>
<link>http://www.philstar.com/Article.aspx?articleId=125863&amp;publicationSubCategoryId=92</link>
</article>
<article>
<title>Death row tumanggap ng 31 'bagong kasapi'</title>
<author>Doris Franche</author>
<date>
<month>February</month>
<day>04</day>
<year>2001</year>
</date>
<body>May 31 preso ang nasentensyahang mabitay noong Enero dahil sa mga karumal-dumal na krimen kaya umakyat sa 1,663 ang bilang ng mga nasa death row ng New Bilibid Prisons sa Muntinlupa. Ito ang iniulat kahapon ni Senador Loren Legarda na isang opisyal ng Citizens Drug Watch Foundation. Sinabi ni Legarda na, sa 31 sentensyado, 14 ang nakasuhan ng panggagahasa, 12 ang sangkot sa kidnapping-for-ransom at lima ang nagkasala ng pagpatay. Sinabi pa ni Legarda na, sa kabuuan, meron nang 876 rapist ang nasentensyahang mabitay. Kabilang pa sa mga nasa death row ang 384 preso na may kasong murder; 160 sa robbery with homicide, 156 sa kidnapping; 53 sa drug trafficking, 15 sa parricide, 12 sa illegal possession of firearms na ginamit sa pagpatay; at pito sa qualified car theft. (Ulat ni Doris Franche)</body>
<link>http://www.philstar.com/Article.aspx?articleId=125864&amp;publicationSubCategoryId=92</link>
</article>
<article>
<title>Estrada bibigyan ng abogado ng gobyerno</title>
<author>Grace Amargo at Doris Franche</author>
<date>
<month>February</month>
<day>04</day>
<year>2001</year>
</date>
<body>Handa ang Department of Justice na bigyan ng abogado si dating Pangulong Joseph Estrada kung sakaling walang magnais na magtanggol sa kanya sa mga kinakaharap niyang kaso sa Ombudsman. Sinabi ni DOJ Secretary Hernando Perez sa isang panayam na abogado mula sa Public Attorney&amp;acirc;€™s Office ang ibibigay nila kay Estrada kung wala itong makuhang sariling tagapagtanggol. &amp;quot;Handa naman ang DOJ para mabigyan siya ng abogado kung sakaling wala na siyang makuha,&amp;quot; sabi ni Perez. Masusi ring susuriin ng Witness Protection Program ng DOJ ang testimonyang ibibigay ng negosyanteng si Mark Jimenez laban sa kaibigan nitong si Estrada. Nabatid na nakapagsumite na si Jimenez ng affidavit sa DOJ na magdidiin kay Estrada sa mga kaso nitong plunder, falsification of public document, perjury, malversation of public fund at unexplained wealth. Samantala, sa isang resolusyon, hiniling ni Sen. Renato Cayetano sa Senate committee on justice and human right na pag-aralan ang kahalagahan at ligalidad ng pagtanggap ng pamahalaan sa testimonya ni Jimenez. Inamin ni Cayetano na kailangan ng pamahalaan ang mapagkakatiwalaang testigo pero kailangan din anyang maging maingat sa pagtanggap sa mga ito. (Ulat nina Grace Amargo at Doris Franche)</body>
<link>http://www.philstar.com/Article.aspx?articleId=125865&amp;publicationSubCategoryId=92</link>
</article>
<article>
<title>Charlie &amp;quot;Atong&amp;quot; Ang ide-deport</title>
<author>Rose Tamayo</author>
<date>
<month>February</month>
<day>04</day>
<year>2001</year>
</date>
<body>Nahaharap sa deportasyon o pagpapatalsik pabalik sa Pilipinas ang negosyanteng kaibigan ni dating Pangulong Joseph Estrada na si Charlie &amp;quot;Atong&amp;quot; Ang kung totoong nasa Hong Kong siya. Ito ang inihayag kahapon ni Philippine Deputy Consulate-General Domingo Lucenario na nagsabing hinihintay nila sa kasalukuyan ang utos mula sa Maynila ng Department of Foreign Affairs kaugnay ng pagpapadeport kay Ang. Nauna rito, kinansela ng DFA ang passport ni Ang dahil sa kahilingan ng Department of Justice. (Ulat ni Rose Tamayo)</body>
<link>http://www.philstar.com/Article.aspx?articleId=125866&amp;publicationSubCategoryId=92</link>
</article>
<article>
<title>Natagpuang bangkay sa Bukidnon di si Dacer - PNP/DOJ</title>
<author>Jhay Mejias at Liberty Dones</author>
<date>
<month>February</month>
<day>05</day>
<year>2001</year>
</date>
<body>Pinabulaanan kahapon ng pulisya at ng Department of Justice na ang nawawalang public relations man na si Salvador &amp;quot;Bubby&amp;quot; Dacer ang natagpuang bangkay ng lalaki sa Malaybalay, Bukidnon. Sinabi ni PO2 Noel Salvacion ng Malaybalay Police Station na, mula alas-9:00 ng umaga hanggang alas12:45 ng tanghali, pawang negatibo ang ulat na natatanggap nila hinggil kay Dacer. Wala anyang bangkay na natagpuan sa Malaybalay bagaman may nakitang isa sa Manolo Fortich sa naturang lalawigan. &amp;quot;Pero hindi ito si Dacer,&amp;quot; sabi pa ni Salvacion. Sinabi ni Salvacion na binaha sila kahapon ng mga tawag sa telepono mula sa Maynila na nagtatanong hinggil sa natagpuang bangkay. Nakuha umano ang naturang impormasyon sa mga text messaging. Nagulantang din ang mga residente ng Malaybalay sa kumalat na balita na natagpuan sa kanilang lugar ang bangkay ni Dacer na dating public relation officer ni dating Pangulong Fidel Ramos. &amp;quot;Hindi totoo yan. Walang katotohanan yan,&amp;quot; sabi rin ni Justice Secretary Hernando Perez sa isang panayam. Sinabi ni Perez na posibleng buhay pa si Dacer na naunang napaulat na nawala noong Nobyembre 2000. (Ulat nina Jhay Mejias at Liberty Dones)</body>
<link>http://www.philstar.com/Article.aspx?articleId=125867&amp;publicationSubCategoryId=92</link>
</article>
<article>
<title>Banta ng Sayyaf kay Schilling luma na</title>
<author>Roel Pare&amp;ntilde;o at Rose Tamayo</author>
<date>
<month>February</month>
<day>05</day>
<year>2001</year>
</date>
<body>ZAMBOANGA CITY- Sinabi kahapon ng militar na wala nang bago sa banta ng bandidong Abu Sayyaf na papatayin ng mga ito ang bihag nitong Amerikanong si Jeffrey Schilling sa Sulu. Sinabi ng Abu Sayyaf sa isang panayam sa radyo na maaaring gawan nila ng masama ang bihag kapag hindi pinakinggan ng pamahalaan ang panawagan nilang makipagnegosasyon sa pagpapalaya sa biktima. Sinabi ng tagapagsalita ng Southern Command ng Armed Forces of the Philippines na si Col. Hilario Atendido na ito ang ika-apat na pagkakataong narinig nila ang banta ng Abu Sayyaf na papatayin nito si Schilling. Ipinalabas ang unang tatlong banta noong panahon ni dating Pangulong Joseph Estrada. Si Schilling na tubong-Oakland, California sa United States ay binihag matapos na magtungo sila ng asawa niyang si Ivy Osani sa kampo ng Abu Sayyaf noong Agosto 28, 2000. Pinayagan lang makalabas ng kampo ang kanyang asawa na sinasabing kamag-anak ng lider ng mga bandido na si Abu Sabaya. Pero iginigiit ng mga awtoridad na si Schilling ay nagbebenta umano ng mga baril sa Abu Sayyaf. Hininala ng militar na kasabwat ng mga bandido ang Amerikano na binihag makaraang makalaya ang mga Pranses, Aleman, Lebanese at ibang dayuhan at Pilipino na naunang kinidnap ng Abu Sayyaf noong nakaraang taon. Nauna nang idineklara ni Pangulong Gloria Macapagal-Arroyo na hindi makikipagnegosasyon ang kanyang administrasyon sa Abu Sayyaf at mas nais nilang madurog nang tuluyan ang naturang mga bandido. Gayunman, isang impormante sa Sulu ang nagsabing nakita si Schilling noong nakaraang linggo na may dalang M-203 grenade launcher habang dumadalo sa isang kasalan sa Taglibe, Patikul, Sulu kasama ang grupo ni Abu Sabaya. Pumayat umano si Schilling at tila tuluyan nang sumanib sa Abu Sayyaf. (Ulat nina Roel Pare&amp;ntilde;o at Rose Tamayo)</body>
<link>http://www.philstar.com/Article.aspx?articleId=125868&amp;publicationSubCategoryId=92</link>
</article>
<article>
<title>Batang solons nasa red alert vs trapo</title>
<author>Jess Diaz</author>
<date>
<month>February</month>
<day>05</day>
<year>2001</year>
</date>
<body>May 63 batang kongresista ang nagmamatyag sa posibleng pagbalik sa Kongreso ng mga traditional politician o Trapo. Sinabi ng mga first-term congressman sa isang manifesto na ipaglalaban nila ang kanilang karapatan bilang second-termer sakaling mahalal silang muli sa congressional election sa Mayo 14. Sinabi ng grupo sa pamamagitan ng tagapagsalita nilang si Taguig-Pateros Rep. Alan Peter Cayetano na, nang una silang manungkulan bilang mambabatas noong 1998, sinunod nila ang seniority rule na, rito, binigyan ng prayoridad ang mga second at third termer na mga kongresista sa pagpili ng mga lider ng House of Representatives at ng tagapangulo ng mga komite. &amp;quot;Iginalang namin ang tradisyon bagaman kaming mga baguhan ang bumubuo sa 2/3 ng miyembro ng House at madali kaming makakapaghalal ng aming mga lider,&amp;quot; sabi ni Cayetano. Sinabi pa ni Cayetano na hindi dapat hingin ng mga fourth-termer ang pribilehiyong unang makakuha ng matataas na posisyon sa House sakaling makabalik sila sa Kongreso. Sa nabanggit na manifesto, inilarawan ang mga fourth-termer bilang mga dating kongresista na gustong bumalik sa Kongreso pagkaraang mawala nang tatlong taon sa pulitika. Kabilang umano sa mga dating Kongresista na gustong bumalik sa kongreso sina dating Speaker Jose de Venecia, dating Majority Floor Leader Rodolfo Albano, dating Executive Secretary Ronaldo Zamora at dating Senate President Neptali Gonzales. Sinabi ni Cayetano na, kapag nahalal muli bilang kongresista ang naturang mga pulitiko, igigiit nila na ituring ang mga ito bilang first-termer sa House at igalang ang tradisyon. (Ulat ni Jess Diaz)</body>
<link>http://www.philstar.com/Article.aspx?articleId=125869&amp;publicationSubCategoryId=92</link>
</article>
<article>
<title>Salpukan ng 2 bus: 7 katao patay, 17 pa sugatan</title>
<author>Tony Sandoval</author>
<date>
<month>February</month>
<day>05</day>
<year>2001</year>
</date>
<body>ATIMONAN, Quezon Pito katao kabilang dito ang isang babaeng buntis ang nasawi matapos magkabasag-basag ang bungo ng mga ito habang labing-pito ang malubhang nasugatan matapos ang kanilang sinasakyang mini-bus ay sumalpok sa isang aircon bus sa isang kurbadang kalye sa Bgy. Ilayang Malinao, kamakalawa ng tanghali sa bayang ito. Ang mga biktima na pawang nabasag ang bungo at pagkasugat sa katawan ng mga pasahero ng mini-bus ay nakilalang sina Albert Ayupana, 35, driver ng mini-bus; Maria Vargas, 42; Edna Gripaldo, 40; John-john Gripalda, 14; Noemi Luna at ang di pa nakilalang anak nitong babae na pawang residente ng barangay Sta.Catalina sa bayang ito at isang di nakikilalang babae na tinatayang anim na buwang buntis. Samantala ginagamot sa Do&amp;ntilde;a Marta Hospital ang 17 pasahero na nagtamo ng minor injuires. Sa imbestigasyon ni SPO1 Godefredo Paterno-may hawak ng kaso na ang pangyayari ay naganap dakong alas 12:30 ng tanghali habang ang mini-bus na may plakang DVR-214 ay tinatahak ang diversion road ng Atimonan,Quezon patungo sa Lucena City na minamaneho ng nasawing si Ayupana. Pagsapit sa kurbadang lugar ay bumulaga sa harapan ng mini-bus ang isang Philtranco aircon bus na may plakang WEJ-419 na minamaneho ni Manuel Coracero. Sa bilis ng pangyayari ay hindi na magawang iwasan ng dalawang driver ang kanilang mga bus at naganap ang head to head collision. (Ulat ni Tony Sandoval)</body>
<link>http://www.philstar.com/Article.aspx?articleId=125870&amp;publicationSubCategoryId=92</link>
</article>
<article>
<title>Kalaguyo ni Erap ihahabla ng ex-Comelec chief</title>
<author>Sandy Araneta</author>
<date>
<month>February</month>
<day>05</day>
<year>2001</year>
</date>
<body>Pinaplano ni dating Commission on Elections Chairman Harriet Demetriou na magsampa ng kasong kriminal laban sa ilang matataas na opisyal ng Comelec at sa isang kalaguyo ni dating Pangulong Joseph Estrada. Sinabi ni Demetriou sa isang panayam kamakalawa ng gabi na meron siyang ebidensya na sapat para masentensyahan ang naturang mga opisyal at babae ng pinatalsik na presidente dahil sa pagkakasangkot umano ng mga ito sa maanomalyang transaksyon sa pagbili ng Voters Registration and Identification System (VRIS) machines. Ang plano ng pamahalaan na bumili ng naturang mga makina ay kaugnay ng modernization at computerization program ng Comelec. Hindi kategorikal na binanggit ni Demetriou ang pangalan ng mga opisyal pero tila pinatutungkulan niya ang mga komisyuner na sina Luzviminda Tancangco, Rufino Javier, Mehol Sadain, at Ralph Lantion. Gayunman, sinabi ni Demetriou na lumahok din umano ang isa sa mga kalaguyo ni Estrada na si Guia Gomez sa transaksyon sa pagbili ng mga makina ng Photokina Marketing Corporation na siyang nanalong bidder. Sinabi ni Demetriou na makikipagpulong siya kay Justice Secretary Hernando Perez ngayong linggong ito para isumite sa tanggapan nito ang lahat ng ebidensya. Pinabulaanan naman ni Photokina Vice President Eric Naru ang akusasyon ni Demetriou na mabigat at disbentahe sa Comelec at sa pamahalaan ang naturang transaksyon. Ipinahiwatig ni Neru na lima o anim na beses nang nirebisa ang kontrata para makatugon sa mga rekisitos. Pinabulaanan din niya na may-ari o bahagi ng kanilang kumpanya si Gomez. (Ulat ni Sandy Araneta)</body>
<link>http://www.philstar.com/Article.aspx?articleId=125871&amp;publicationSubCategoryId=92</link>
</article>
<article>
<title>Panunumpa ni GMA di na mababawi ng Supreme Court</title>
<author>Doris Franche</author>
<date>
<month>February</month>
<day>06</day>
<year>2001</year>
</date>
<body>Sinabi kahapon ni Senate President Aquilino Pimentel na hindi na maaaring bawiin ng Supreme Court ang panunumpa ni Gloria Macapagal-Arroyo bilang ika-14 na pangulo ng Pilipinas. Sa kanyang talumpati sa isang simposyum sa College of Law ng University of the Philippines, sinabi ni Pimentel na wala nang magagawa ang mga kaalyado ni dating Pangulong Joseph Estrada para makumbinsi ang SC na baguhin ang deklarasyon nito na bakante ang Office of the President noong Enero 20 at si Arroyo na bise presidente noon ang dapat nang umupo sa naturang puwesto. Sinabi ni Pimentel na lalo lang makakapagpalala sa problema ng bansa sa halip na makatulong sa paglutas nito ang pagkukuwestyon sa desisyon ng Mataas na Hukuman. Hindi matanggap ng dating administrasyon ang panunumpa ni Arroyo bilang Pangulo dahil, ayon sa mga naunang sulat ni Estrada, hindi pa ito nagbibitiw sa tungkulin at nagbabakasyon lang ito. Idiniin ni Pimentel na enbanc o pinagpasyahan ng lahat ng miyembro ng Supreme Court ang desisyon nito na panumpain si Arroyo bilang bagong pangulo ng bansa kaya mahihirapan ang mga kaalyado ni Estrada na hingin sa Mataas na Hukuman na bawiin ang desisyon nito. (Ulat ni Doris Franche)</body>
<link>http://www.philstar.com/Article.aspx?articleId=125872&amp;publicationSubCategoryId=92</link>
</article>
<article>
<title>Palugit sa COC okey</title>
<author>Jhay Mejias</author>
<date>
<month>February</month>
<day>07</day>
<year>2001</year>
</date>
<body>Itinakda ng Commission on Elections sa Pebrero 28 mula sa dating Pebrero 12 ang huling araw ng pagsusumite ng certificate of candidacy ng mga kakandidato sa pambansa at lokal na halalan sa Mayo. Sinabi kamakalawa ni Comelec Acting Chairman Rufino Javier na ginawa nila ang desisyon dahil sa kahilingan ng ilang partido. (Ulat ni Jhay Mejias)</body>
<link>http://www.philstar.com/Article.aspx?articleId=125873&amp;publicationSubCategoryId=92</link>
</article>
<article>
<title>Pala-absent na helper sinibak, kinatay ng amo</title>
<author>Ellen Fernando</author>
<date>
<month>February</month>
<day>06</day>
<year>2001</year>
</date>
<body>Isang umano&amp;acirc;€™y pala-absent na helper ang kinatay na parang hayop ng kanyang amo makaraang magbanta ang una na papatayin ang huli dahil sa pagtanggal nito sa trabaho sa Divisoria, Tondo, Maynila, kahapon ng madaling-araw. Tadtad ng saksak sa iba&amp;acirc;€™t ibang bahagi ng kanyang katawan at namatay noon din ang biktima na nakilala lamang sa pangalang &amp;quot;Lando&amp;quot;, may edad 30-35, 5&amp;acirc;€™2&amp;acirc;€™&amp;acirc;€™-5&amp;acirc;€™4&amp;acirc;€™&amp;acirc;€™ ang taas, maputi at tadtad ng tattoo sa katawan, ng nasabing lugar. Isinasailalim naman sa masusing pagsisiyasat ang suspek na si Bernia Olavi, 39, may asawa at residente ng 189 Litex Avenue, Commonwealth, Quezon City. Lumitaw sa imbestigasyon ng pulisya, naganap ang insidente dakong alas-2 ng madaling-araw sa C.M. Recto at Juan Luna st., Divisoria, Tondo. Ayon kay SPO1 Virgo Villareal ng Homicide Section ng WPD, sinibak umano ni Olavi ang biktima sa trabaho nito bilang helper sa kanyang puwesto ng gulay at prutas sa Divisoria dahil sa madalas na hindi pagpasok. Kamakalawa ng hapon, dahil sa inis sa suspek, ipinagbigay-alam nito sa biktima na maaari na siyang hindi pumasok nang tuluyan tutal ay apat na araw na itong hindi nagpakita sa Divisoria at idinahilan ng suspek na wala siyang nakatulong sa gawain at pagtitinda pero nakaya niya. Kahapon ng madaling-araw, nagtungo sa puwesto ni Olavi ang biktima at nakikiusap na bigyan pa siya ng pagkakataon ng una subalit tinanggihan na siya ng suspek. Dahil dito, nakapagbitaw ng salita ang biktima at pinagbantaan nito ang suspek na kapag hindi siya muling tinanggap ay may masamang mangyayari kay Olavi. Nagalit ang suspek at hindi na hinintay pa ang banta ng biktima kung saan kumuha ito ng patalim at hinabol ng saksak ang biktima at nang maabutan ay tila baboy na kinatay ang helper. Nakatakdang sampahan ng kasong homicide ang suspek. (Ulat ni Ellen Fernando)</body>
<link>http://www.philstar.com/Article.aspx?articleId=125874&amp;publicationSubCategoryId=92</link>
</article>
<article>
<title>Lucio Tan and company, sumuporta kay GMA</title>
<author>Lilia Tolentino</author>
<date>
<month>February</month>
<day>06</day>
<year>2001</year>
</date>
<body>Suportado na ng negosyanteng si Lucio Tan si Pangulong Gloria Macapagal-Arroyo bagaman wala pang isang buwang nanunungkulan ang huli. Si Tan na naunang kilala bilang malapit na kaibigan at tagasuporta ni dating Pangulong Joseph Estrada ang namuno sa Federation of Filipino-Chinese Chamber of Commerce and Industry sa pagsadya sa Malaca&amp;ntilde;ang para mangako ng suporta sa administrasyong Arroyo. Isang miyembro ng FFCCCI na si Manila Councilor Harry Angping ang nagsabing kailangan din nilang makuha ang tulong ng Pangulo para mapanatili ang kapayapaang industriyal sa bansa at maganyak ang mga negosyanteng dayuhan na mamuhunan sa Pilipinas. Hinggil sa pagbalimbing umano ni Tan, sinabi ni Angping na ang una ang kumatawan sa pederasyon at nagbigay ng ganap na suporta sa bagong pamahalaan. Sa kanyang talumpati sa harap ng mga miyembro ng pederasyon, nilinaw ng Pangulo na hindi siya anti-Chinese. Bukas anya ang kanyang administrasyon sa pagtulong sa mga Filipino-Chinese businessmen. Inatasan din ni Arroyo ang pulisya na pangalagaan ang mga negosyanteng Intsik laban sa mga kidnaper. (Ulat ni Lilia Tolentino)</body>
<link>http://www.philstar.com/Article.aspx?articleId=125875&amp;publicationSubCategoryId=92</link>
</article>
<article>
<title>Demetrio wala raw ebidensya laban kay Guia</title>
<author>Sandy Araneta, Jhay Mejias at Grace Amargo</author>
<date>
<month>February</month>
<day>06</day>
<year>2001</year>
</date>
<body>Nilinaw kahapon ni dating Commission on Elections Chairman Harriet Demetriou na wala siyang ebidensya laban sa isang kalaguyo ni dating Pangulong Joseph Estrada na si Guia Gomez. &amp;quot;Tsismis lang (ang narinig ko hinggil kay Guia Gomez),&amp;quot; sabi ni Demetriou sa isang panayam sa telepono. Sinabi ni Demetriou na wala siyang ebidensya na nagsasangkot sa kanya (Gomez) o kay President Estrada sa napaulat na anomalya sa computerization program ng Commission on Elections. Pinabulaanan din niya na pinamumunuan niya ang mga empleyado ng Comelec sa pagsasagawa ng kilos-protesta laban sa mga komisyuner na sina Luzviminda Tancangco, Ralph Lantion, Mehol Sadain at Rufufino Javier. Isang task force naman ang binuo kahapon ng Department of Justice sa mga ebidensyang isusumite sa DOJ ni Demetriou kaugnay ng iregularidad sa pagbili ng mga makina para sa halalan. (Ulat nina Sandy Araneta, Jhay Mejias at Grace Amargo)</body>
<link>http://www.philstar.com/Article.aspx?articleId=125876&amp;publicationSubCategoryId=92</link>
</article>
<article>
<title>Montemayor bilang Agricultural Secretary, Tiongson sa MTRCB</title>
<author>Ely Saludar</author>
<date>
<month>February</month>
<day>06</day>
<year>2001</year>
</date>
<body>Nagdesisyon na kahapon si Pangulong Gloria Macapagal-Arroyo na italaga si Sectoral Congressman Leonardo Montemayor bilang kalihim ng Department of Agriculture. Hinirang naman si Bulacan Congressman Angelito Sarmiento bilang presidential assistant on agricultural modernization. Itinalaga rin ng Pangulo si Nicanor Tiongson bilang tagapangulo ng Movie and Television Review and Classification Board. Nalalabi na lamang bakanteng puwesto sa Gabinete ang sa mga departamento ng Health at Environment and Natural Resources. (Ulat ni Ely Saludar)</body>
<link>http://www.philstar.com/Article.aspx?articleId=125877&amp;publicationSubCategoryId=92</link>
</article>
<article>
<title>Political ad ban, ibinalik sa bicameral body</title>
<author>Malou Rongalerios</author>
<date>
<month>February</month>
<day>06</day>
<year>2001</year>
</date>
<body>Ibinalik kagabi sa Bicameral Conference Committee ang panukalang pag-aalis ng political ad ban upang ayusin ang ilang probisyon nito. Nagkaisa ang mayorya sa House of Representatives na baguhin ang kontrobersiyal na rider provision na maaaring maging dahilan sa pagbasura dito ni Pangulong Gloria Macapagal-Arroyo. Sa naturang probisyon, pinapayagan ang mga incumbent elective officials na manatili sa kanilang posisyon habang tumatakbo sa halalan maliban kung ang tinatakbuhan ay vice-presidential o presidential post. Kinuwestiyon ng mga kongresista ang naturang probisyon na isiningit ng Senado sa nasabing panukala kung saan walang proteksiyon ang upuan ng Pangulo. Kapag hindi umano inamyendahan ang nasabing panukala, apat na buwan na walang Pangulo ang bansa sa 2004 presidential campaign dahil awtomatikong magre-resign si Macapagal-Arroyo. Si Arroyo ay puwede pang tumakbo sa 2004 sapagkat hindi naman siya maituturing na re-electionist bilang Pangulo ng bansa. (Ulat ni Malou Rongalerios)</body>
<link>http://www.philstar.com/Article.aspx?articleId=125878&amp;publicationSubCategoryId=92</link>
</article>
<article>
<title>Empleada ang P58M lotto winner</title>
<author>Angie Dela Cruz</author>
<date>
<month>February</month>
<day>08</day>
<year>2001</year>
</date>
<body>Walang paglagyan ng katuwaan ang isang 59-anyos na ginang na empleyada ng gobyerno matapos na manalo ito sa Mega lotto noong Pebrero 2. Ang ginang na may dalawang anak na nanalo ng P58,525,504.80 sa taya nitong P60.00 sa kombinasyong tinaya na na 20-24-35-17-04-14 sa isang outlet sa Padre Faura, Manila. Balak nitong ilagay sa bangko ang pera na kanyang napanalunan. (Ulat ni Angie Dela Cruz)</body>
<link>http://www.philstar.com/Article.aspx?articleId=125879&amp;publicationSubCategoryId=92</link>
</article>
<article>
<title>Guingona nahirang na Bise Presidente</title>
<author>Ely Saludar, Doris Franche at Malou Rongalerios</author>
<date>
<month>February</month>
<day>07</day>
<year>2001</year>
</date>
<body>Winakasan kahapon ni Pangulong Gloria Macapagal-Arroyo ang mga ispekulasyon kung sino ang kanyang magiging bise presidente. Hinirang niya si Senador Teofisto Guingona bilang bagong bise presidente ng Pilipinas. Si Guingona rin ang magiging kalihim ng Department of Foreign Affairs alinsunod na rin sa naunang mga pahayag ng Pangulo. Kailangan munang aprubahan ng dalawang kapulungan ng Kongreso ang nominasyon o paghirang kay Guingona bagaman inaasahang makakalusot siya. Nilinaw ni Arroyo sa isinahimpapawid niyang pahayag na pawang kuwalipikado at hindi matatawaran ang galing ng ibang aspirante sa pagka-bise presidente tulad nina Senators Franklin Drilon, Aquilino Pimentel, Loren Legarda-Leviste, Raul Roco at Ramon Magsaysay pero kailangang mamili. Ipinahiwatig ni Arroyo na napisil niya si Guingona dahil nagmula ito sa Mindanao at nais ipakita ng kanyang administrasyon na binibigyan nito ng importansya ang mga Mindanaoans. Ikinatwiran din ng Pangulo na kinikilala niya ang naging hakbang ni Guingona na kauna-unahang mambabatas na nagdawit kay dating Pangulong Joseph Estrada sa jueteng scandal. Bago inihayag ni Arroyo ang kanyang bise presidente, sinabi ni Pimentel sa isang panayam na tiyak na kukumpirmahin ng Senate at House of Representatives ang pagkakahirang kay Guingona. Nanawagan din si Pimentel sa ibang mga nominado na tanggapin nang buong puso ang kanilang pagkatalo at kailangang irespeto ang desisyon ng Pangulo. Nagbanta naman si Maguindanao Rep. Didagen Dilangalen na kukuwestyunin niya sa Supreme court ang nominasyon ni Guingona dahil hindi bakante ang office of the Vice President. (Ulat nina Ely Saludar, Doris Franche at Malou Rongalerios)</body>
<link>http://www.philstar.com/Article.aspx?articleId=125880&amp;publicationSubCategoryId=92</link>
</article>
<article>
<title>Kaso ni Lucio Tan ipupursige</title>
<author>Ely Saludar</author>
<date>
<month>February</month>
<day>07</day>
<year>2001</year>
</date>
<body>Tiniyak kahapon ni Acting Presidential Spokesman at Chief of Staff Renato Corona na ipupursige ng pamahalaan ang muling paghalungkat sa kasong tax evasion ng negosyanteng si Lucio Tan na naunang napaulat na kabilang umano sa cronies ni dating Pangulong Joseph Estrada. Sinabi ni Corona na walang kaugnayan sa naturang kaso ang pagtungo kamakalawa sa Malaca&amp;ntilde;ang ng isang grupo ng mga negosyanteng Filipino-Chinese na pinangungunahan ni Tan. (Ulat ni Ely Saludar)</body>
<link>http://www.philstar.com/Article.aspx?articleId=125881&amp;publicationSubCategoryId=92</link>
</article>
<article>
<title>GMA pansamantala lang sa Palasyo - Erap</title>
<author>Grace Amargo</author>
<date>
<month>February</month>
<day>07</day>
<year>2001</year>
</date>
<body>Hiniling kahapon ni dating Pangulong Joseph Estrada sa Supreme Court na ideklarang pansamantala lang ang pagkakaluklok kay Pangulong Gloria Macapagal-Arroyo. Hiningi niya sa isa pa niyang petisyon sa Mataas na Hukuman na siya pa rin ang kilalaning punong ehekutibo ng bansa. Idiniin ni Estrada sa petisyon na pansamantala lang ang pagkawala niya sa Malaca&amp;Atilde;&amp;plusmn;ang kaya hindi dapat kilalanin si Arroyo bilang permanenteng presidente ng bansa. Hiniling na rin kamakalawa ni Estrada sa Supreme Court na pigilin ang Ombudsman sa imbestigasyon sa mga kaso niyang plunder, perjury, malversation of public fund, falsification of public document at paglabag sa unexplained wealth law. Samantala, dinismis kahapon ng Supreme Court ang petition ng abogadong si Oliver Lozano at iba pang grupong tagasuporta ni Estrada na kumukuwestyon sa legalidad ng pagkakaupo ni Arroyo sa puwesto. Sinabi ng Mataas na Hukuman sa limang pahinang resolusyon nito na walang karapatan si Lozano at ang 13 petitioner na kuwestyunin ang legalidad ng pagkakaluklok ni Arroyo bilang ika-14 na pangulo ng Pilipinas noong Enero 20. (Ulat ni Grace Amargo)</body>
<link>http://www.philstar.com/Article.aspx?articleId=125882&amp;publicationSubCategoryId=92</link>
</article>
<article>
<title>Basura ng Metro Manila itapon sa Manila Bay - Phivolcs</title>
<author>Ding Cervantes</author>
<date>
<month>February</month>
<day>07</day>
<year>2001</year>
</date>
<body>SAN FERNANDO, Pampanga- Sinabi kahapon ni Philippine Institute of Volcanology and Seismology Director Raymundo Punongbayan na pinakamabuting pagtapunan ng mga basura ng Metro Manila ang Manila Bay. Gayunman, sinabi ni Punongbayan na walang mali kung gagawing tambakan ng mga basura ng Metro Manila ang mga lugar na tinatabunan ng lahar sa paligid ng bulkang Pinatubo. Sinabi pa ni Punongbayan sa isang panayam na posibleng gawing tambakan ng mga basura ang Manila Bay na magsisilbi rin bilang reclamation project. Pero idiniin ni Punongbayan na dapat pag-aralang mabuti ang mga kinakailangang engineering measures para maiwasan ang tinatawag na leacheate sa Manila Bay. Makakatipid din anya sa gastos sa transportasyon kung sa look itatapon ang mga basura. Idiniin niya na magiging lalong mataba rin ang mga lugar na tinabunan ng lahar kung gagamitin itong tambakan ng basura. (Ulat ni Ding Cervantes)</body>
<link>http://www.philstar.com/Article.aspx?articleId=125883&amp;publicationSubCategoryId=92</link>
</article>
<article>
<title>8-5-8 Erap account ibinunyag</title>
<author>Marilou Rongalerios</author>
<date>
<month>February</month>
<day>07</day>
<year>2001</year>
</date>
<body>Isa pang account ni dating Pangulong Joseph Estrada sa nagsarang sangay ng Urban Bank sa Greenhills na may number na Eight-Five-Eight ang ibinunyag kahapon nina Reps. Joker Arroyo (Makati) at Oscar Moreno (Misamis Oriental). Sinabi nina Arroyo at Moreno sa isang pulong-balitaan na, isang araw bago nagsara ang Urban Bank noong Abril 25, 2000, nai-withdraw umano ni Estrada ang dalawang managers check nito na ang isa ay halagang P107,191,780.85 samantalang ang pangalawa ay P36,572,315.43. &amp;quot;Napaka-unfair naman nito sa mga ordinaryong depositors na may perang naipit sa nagsarang Urban Bank,&amp;quot; sabi ni Moreno. (Ulat ni Marilou Rongalerios)</body>
<link>http://www.philstar.com/Article.aspx?articleId=125884&amp;publicationSubCategoryId=92</link>
</article>
<article>
<title>Jalosjos tatakbo muli?</title>
<author>Lordeth Bonilla</author>
<date>
<month>February</month>
<day>07</day>
<year>2001</year>
</date>
<body>Nakikipag-ugnayan umano ang sentensyadong rapist na si Zamboanga del Norte Congressman Romeo Jalosjos sa ilang lokal na opisyal ng kanyang lalawigan para sa balak niyang pagkandidatong muli sa darating na halalan kahit nakakulong siya sa New Bilibid Prisons sa Muntinlupa. Ito ang nabatid kahapon sa isang impormante sa NBP bagaman hindi matiyak kung anong posisyon ang tatakbuhan ni Jalosjos. Ipinahiwatig ng impormante na patuloy ang VIP treatment kay Jalosjos at iba pang &amp;quot;espesyal&amp;quot; na bilanggo sa NBP na patuloy umanong nakakagamit ng cellular phone. Mariing pinabulaanan ng mga opisyal ng NBP ang akusasyon. Hiningi naman ng grupong Gabriela sa Commission on Elections na pagbawalan si Jalosjos na kumandidatong muli sa pagka-kongresista. (Ulat ni Lordeth Bonilla)</body>
<link>http://www.philstar.com/Article.aspx?articleId=125885&amp;publicationSubCategoryId=92</link>
</article>
<article>
<title>Erap mansions hiling ibenta</title>
<author>Marilou Rongalerios at Ellen Fernando</author>
<date>
<month>February</month>
<day>07</day>
<year>2001</year>
</date>
<body>Nanawagan kahapon si dating Speaker Manuel Villar kay Pangulong Gloria Macapagal-Arroyo na ibenta ang mga mansion ni dating Pangulong Joseph Estrada para malutas ang problema sa pabahay sa bansa. Sinabi ni Villar na, sakaling mapatunayang bunga ng &amp;quot;nakaw na yaman&amp;quot; ang naturang mga mansion, dapat na agad itong ipagbili gaya ng ginawa sa mga mamahaling sasakyan ng mga opisyal ng pamahalaan. Binigyan naman ni National Bureau of Investigation Director Reynaldo Wycoco ng hanggang linggong ito ang kanyang mga tauhan para tapusin ang imbestigasyon sa mga mansion. (Ulat nina Marilou Rongalerios at Ellen Fernando)</body>
<link>http://www.philstar.com/Article.aspx?articleId=125886&amp;publicationSubCategoryId=92</link>
</article>
<article>
<title>Erap hadlang sa Dacer probe</title>
<author>Grace Amargo</author>
<date>
<month>February</month>
<day>11</day>
<year>2001</year>
</date>
<body>Tahasang sinabi kahapon ng National Bureau of Investigation (NBI) na naging hadlang umano sa kanila ang nagdaang administrasyon ni dating Pangulong Joseph Estrada sa mga hawak nitong kaso partikular na ang pagkawala ni public relations man Salvador &amp;quot;Bubby&amp;quot; Dacer at ng personal driver nitong si Manuel Corbito. Idiniin ng isang opisyal na ayaw magpabanggit ng pangalan na naging mahirap para sa kanila na maaksyunan o lutasin agad ang bawat kaso partikular na ang kaso ni Dacer dahil sa kailangang malaman muna ito ng Malaca&amp;ntilde;ang bago nila simulan. Aniya, naging malaking problema umano para sa kanila ang nasabing aksyon dahil &amp;quot;de numero&amp;quot; ang bawat kilos na kanilang isinasagawa sa imbestigasyon. Ipinaliwanag pa nito na bagamat kailangan nilang aksyunan ang bawat kaso ngunit natatagalan lamang ito dahil nanggagaling pa ang kumpirmasyon mula umano sa dating Pangulo. (Ulat ni Grace Amargo)</body>
<link>http://www.philstar.com/Article.aspx?articleId=125887&amp;publicationSubCategoryId=92</link>
</article>
<article>
<title>Erap at Ping dawit sa Popoy ambush - KMU, BAYAN</title>
<author>Mayen Jaymalin, Angie Dela Cruz, Joy Cantos at Rudy Andal</author>
<date>
<month>February</month>
<day>08</day>
<year>2001</year>
</date>
<body>Ipinahiwatig ng mga grupong Kilusang Mayo Uno at Bayan Muna na maaaring sangkot umano sina dating Pangulong Joseph Estrada at dating Philippine National Police Chief Director-General Panfilo Lacson sa pagkakapatay sa labor leader na si Felimon Lagman kamakalawa. Sa magkahiwalay na mga pahayag kahapon, nanawagan ang KMU at Bayan Muna sa pulisya na tingnan ang anggulo ng kaugnayan ni Lagman kina Estrada at Lacson. Sinabi ni KMU Chairman Crispin Beltran na mahalaga ring tigna sa imbestigasyon sa pagpaslang kay Lagman ang pakikipag-alyansa nito kina Estrada at Lacson. Idinagdag niya ang naging papel ni Lagman sa multi-milyong pisong kontrata ng Public Estate Authority at Amari at Philippine Airlines. Idinagdag ni Beltran na maaaring lumikha ng masamang epekto kay Lagman ang kampanya ng grupo nito laban kay Pangulong Gloria Macapagal-Arroyo at sa iba pang traditional politician. Masusi namang sinisilip ng Task Force Popoy ng Philippine National Police ang nakalap na mga sensitobong anggulo sa karumal-dumal na pagpatay kay Lagman sa loob ng Diliman campus ng University of the Philippines. Sinabi ng hepe ng task force na si Metro Manila Police Director C/Supt. Edgar Aglipay na sangkaterbang anggulo ang kanilang sinisilip. Idinagdag niya na tila mga professional killer ang mga suspek. Nagpahayag naman ng paniniwala si Communist Party of the Philippines founding chairman Jose Maria Sison na maaaring may kagagawan sa krimen ang mga dating kaalyado ni Lagman sa Alex Boncayao Brigade dahil sa matagal na alitan na nag-ugat sa magkaibang ideolohiya. Sinabi ni Sison sa isang panayam sa radyo na maaaring sangkot umano si Nilo dela Cruz, chief negotiator sa usapang pangkapayapaan ng isang breakaway group ng New People&amp;acirc;€™s Army. Sinasabi ng militar na naging lider si Lagman ng ABB na dating yunit-partisano ng NPA sa Metro Manila. Kumalas ang ABB sa NPA noong 1994 bago nagtayo ng sarili niyang grupong Bukluran ng Manggagawang Pilipino. Kabilang din siya sa mga lider ng Sanlakas. Gayunman, sinabi ni Sison na maaaring may kinalaman din sa pamamaslang ang mga grupong maka-Kanan. Pero tinitingnan din ng PNP ang sumbong ng Sanlakas na maaaring ilang anti-labor group ang sangkot sa krimen. Ilang opisyal naman ng militar ang nagsabing hindi dapat paniwalaan si Sison dahil ang mga rebeldeng komunista lang ang may motibo para patayin si Lagman. Pinabulaanan din ni dela Cruz ang akusasyon ni Sison. Sinabi ni dela Cruz sa isang pulong-balitaan na, kahit nagkahiwalay sila ni Lagman ng landas, wala silang kinalaman sa pagkamatay ng biktima. Idiniin niyang magkaibigan pa rin sila ni Lagman kahit naghiwalay sila. (Ulat nina Mayen Jaymalin, Angie Dela Cruz, Joy Cantos at Rudy Andal)</body>
<link>http://www.philstar.com/Article.aspx?articleId=125888&amp;publicationSubCategoryId=92</link>
</article>
<article>
<title>P20 bilyong ari-arian ni Erap kukumpiskahin</title>
<author>Grace Amargo</author>
<date>
<month>February</month>
<day>08</day>
<year>2001</year>
</date>
<body>Hihilingin ng Department of Justice sa korte na kumpiskahin ang P20 bilyong halaga ng mga ari-arian ni dating Pangulong Joseph Estrada. Ito ang inihayag kahapon ni DOJ Secretary Hernando Perez kasabay ng pagsasampa ng kanyang tanggapan at ng 22 complainant sa Ombudsman ng kasong paglabag sa unexplained wealth law o forfeiture complaint laban sa dating Pangulo. &amp;quot;Hihilingin namin ang pagkumpiska sa mga ari-arian na tinutukoy ng mga private complainant,&amp;quot; sabi ni Perez na nagdagdag na hihilingin nilang ipitin ang mga bank deposit ni Estrada. Isa sa mga pribadong abogado na si Maria Elena Enriquez na nagsampa ng kasong corruption laban kay Estrada ang nagsabi rin na may natukoy silang P10 bilyong halaga ng mga deposito ni Estrada sa mga banko. Kabilang sa mga ari-arian ni Estrada na ipakukumpiska ang mga nakadeposito niyang salapi sa Rizal Commercial Banking Corp., Metro Bank, Security Bank and Trust Co., Allied Bank, Bank of Commerce, United Coconut Planters Bank, Asia United Bank, International Exchange Bank at Urban Bank. Kasama na rito ang mga account umano ng kontrobersyal na Jose Velarde at Kelvin Garcia at ang bank account ni dating Unang Ginang Dr. Luisa Ejercito. Mababawi umano ng pamahalaan ang naturang mga ari-arian kapag napatunayang nagkasala si Estrada. Sinabi pa ni Perez na, sa Biyernes, isasampa nila sa Ombudsman ang dalawang kasong plunder laban kay Estrada. Bukod ito sa mga kasong isinampa ng Volunteers Against Crime and Corruption laban sa dating Pangulo. (Ulat ni Grace Amargo)</body>
<link>http://www.philstar.com/Article.aspx?articleId=125889&amp;publicationSubCategoryId=92</link>
</article>
<article>
<title>Umento sa gobyerno malabo</title>
<author>Ely Saludar at Marilou Rongalerios</author>
<date>
<month>February</month>
<day>08</day>
<year>2001</year>
</date>
<body>Ipinahiwatig kahapon ni Budget Secretary Emilia Boncodin na medyo maaantala ang nakatakda sanang limang porsiyentong dagdag sa sahod ng mga empleyado ng pamahalaan ngayong taong 2001 dahil hindi pa napapagtibay ng Kongreso ang pambansang budget. Sinabi ni Boncodin na kapos na sa panahon ang Kongreso kaya malabong mapagtibay ang 2001 national budget. Maaaksyunan lang anya ito pagkatapos ng halalan sa Mayo. Sa House of Representatives, sinabi ni Speaker Feliciano Belmonte na maaaring magdaos ng special session ang Kongreso bago sumapit ang Marso 30 para magkaroon ng tsansang maipasa ang pambansang budget. Pero nilinaw niya na, sakaling hindi magkaroon ng special session, awtomatikong ibabatay ang budget sa nagdaang taon. (Ulat nina Ely Saludar at Marilou Rongalerios)</body>
<link>http://www.philstar.com/Article.aspx?articleId=125890&amp;publicationSubCategoryId=92</link>
</article>
<article>
<title>Cory at FVR inireklamo ni Imelda sa human right body</title>
<author>Grace Amargo</author>
<date>
<month>February</month>
<day>08</day>
<year>2001</year>
</date>
<body>Pormal na nagharap kahapon si dating Unang Ginang Imelda Marcos sa Commission on Human Right ng reklamo laban sa mga dating Pangulong Corazon Aquino, Fidel V. Ramos, Makati Rep. Joker Arroyo, Potenciano Roque, Margarita Cojuangco, Dr. Angelita Reyes, Jovito Salonga, Esteven Salonga at Philippine Commission on Good Government. Sinabi ni Gng. Marcos na, makaraang mapatalsik sa puwesto ang kanyang asawang si dating Pangulong Ferdinand Marcos, nilabag umano ng mga nasasakdal ang right of privacy, right to property at right to liberty of abode ng kanyang pamilya. (Ulat ni Grace Amargo)</body>
<link>http://www.philstar.com/Article.aspx?articleId=125891&amp;publicationSubCategoryId=92</link>
</article>
<article>
<title>Guingona lusot sa Senado at Kongreso</title>
<author>Doris Franche at Malou Rongalerios</author>
<date>
<month>February</month>
<day>08</day>
<year>2001</year>
</date>
<body>Pinagtibay kahapon ng Senado at ng House of Representatives ang nominasyon kay Senator Teofisto Guingona bilang Bise Presidente. Sa Senado pinagtibay ang panukalang resolusyon ni Sen. Loren Legarda na humihiling na kumpirmahin ang pagkakatalaga ni Pangulong Gloria Macapagal-Arroyo kay Guingona. Karamihan ng mga senador ang bumoto nang pabor kay Guingona. 18 ang pumabor sa kanya, isa ang nag-abstain, at tatlo ang bumotong qualified yes. Wala ring negative vote. Sa House, inaprub ng mayorya ang resolusyon sa pangunguna Speaker Feliciano Belmonte para sa kumpirmasyon ni Guingona. Idineklara sa resolusyon na bakante ang Office of the Vice President kaya dapat lang na magkaroon ng pangalawang Pangulo. (Ulat nina Doris Franche at Malou Rongalerios)</body>
<link>http://www.philstar.com/Article.aspx?articleId=125892&amp;publicationSubCategoryId=92</link>
</article>
<article>
<title>Kano binalaan sa Mayon</title>
<author>Rose Tamayo</author>
<date>
<month>February</month>
<day>08</day>
<year>2001</year>
</date>
<body>Ipinalabas kahapon ng United States Embassy ang isang kalatas na nagpapayo sa mamamayang Amerkanong nasa Pilipinas na lumayo sa danger zone sa palibot ng bulkang Mayon sa Albay. Ginawa ng embahada ang babala dahil sa pagkaalarma nito sa alert level 3 status ng bulkan na posible umanong sumabog sa loob ng ilang linggo. Pinayuhan ng embahada ang lahat ng mga Amerkano na, bagaman masinsinang pinag-aaralan ng pamahalaan ng Pilipinas ang galaw ng Mayon, hindi pa rin sila dapat bumiyahe sa lugar na kinaroroonan ng bulkan. (Ulat ni Rose Tamayo)</body>
<link>http://www.philstar.com/Article.aspx?articleId=125893&amp;publicationSubCategoryId=92</link>
</article>
<article>
<title>Joker at Villar pasok sa senatorial line-up</title>
<author>Jess Diaz</author>
<date>
<month>February</month>
<day>08</day>
<year>2001</year>
</date>
<body>Sinabi kahapon ni House of Representatives Speaker Feliciano Belmonte Jr. na tiyak na mapapasama sa mga kandidatong senador ng administrasyon ang mga kongresistang sina dating Speaker Manuel Villar, Joker Arroyo (Makati) at Ralph Recto (Batangas). Sinabi ni Belmonte na hinihintay lang ng koalisyon ang resulta ng survey na kinomisyon para matukoy ang tsansa ng mga kandidato bago isapinal ang Senate slate. &amp;quot;Pero tiyak nang nasa tiket sina Joker at Manny Villar. Pupunuan ni Manny ang isang slot sa Lakas kahit nananatili siyang indipendiyente,&amp;quot; sabi ni Belmonte. (Ulat ni Jess Diaz)</body>
<link>http://www.philstar.com/Article.aspx?articleId=125894&amp;publicationSubCategoryId=92</link>
</article>
<article>
<title>Mamimigay ng pera 'wag iboto - Honasan</title>
<author>Doris Franche</author>
<date>
<month>February</month>
<day>08</day>
<year>2001</year>
</date>
<body>Nagbabala kahapon si Senador Gregorio Honasan sa mga botante sa halalan sa Mayo na huwag iboto ang mga kandidatong mamimigay ng pera. Ipinayo din niyang huwag iboto ang mga kandidatong magpapakita ng mga baril at maton dahil sa katiyakang hindi rin maganda ang layunin ng mga ito kapag nanalo. Sinabi pa niya na ang mga kandidatong mamimigay ng pera ay lantaran umanong magnanakaw sa puwesto sa sandaling maluklok sa puwesto para mabawi ang kanyang ipinuhunan sa halalan. (Ulat ni Doris Franche)</body>
<link>http://www.philstar.com/Article.aspx?articleId=125895&amp;publicationSubCategoryId=92</link>
</article>
<article>
<title>6 Pinoy pupugutan sa Saudi</title>
<author>Rose Tamayo</author>
<date>
<month>February</month>
<day>12</day>
<year>2001</year>
</date>
<body>Anim na Overseas Filipino Worker (OFW) ang nanganganib na mapugutan sa Saudi Arabia dahil sa umanoy pagpaslang sa isa nilang kapwa Pilipinong OFW sa naturang bansa may dalawang taon na ang nakakaraan. Naakusahan din ang anim ng pagnanakaw sa 270,000 Saudi riyals na napanalunan ng biktimang si Jaime dela Cruz sa iligal na lotto sa naturang bansa. Si dela Cruz na isang labandero sa Al Hada Armed Forces Hospital sa Taif, Saudi Arabia ay natagpuang patay sa kanyang silid sa naturang ospital noong Enero 6, 1999. Nabatid sa consul general ng Pilipinas sa Jeddah na si Kadatuan Usop na nakabimbin pa rin ang kaso ng anim na suspek sa Al Salama Police Station sa naturang bansa dahil hinihintay pa ng mga awtoridad doon ang pahayag ng biyuda ng biktima na si Gng. Eva dela Cruz. Napaulat na nakahandaang patawarin ni Gng. Dela Cruz ang mga suspek kung babayaran siya ng mga ito ng kabuuang P6 na milyon bilang blood money. Kasalukuyang nakakulong sa Taif General Prison ang mga suspek na sina Alexander Hugo, Wilfredo Bautista, Antonio Alvesa, Jarren Khalid Praxidio, George Aldana at Miguel Fernandez Jr.. Ipinaliwanag ni Usop na, para mailigtas sa parusang bitay ang naturang anim na Pilipino, kinakailangan pumayag si Gng. De la Cruz sa death compesation o blood money. Sinabi pa ni Usop na, kung hindi magpapatawad si Gng. Dela Cruz at hindi nito tatanggapin ang blood money, matutuluyan nang mabitay ang mga akusado. Sinasabi naman ni Atty. Raul Dado ng Office of Legal Assistant for Migrant Workers na humihingi umano si Gng. Dela Cruz ng tig-P1 milyon mula sa bawat isa sa mga akusado bago ito lumagda sa isang affidavit of forgiveness. Pero nabatid din na binawi ng testigong si Russel Catibog ang nauna niyang pahayag sa pulisya na nagdadawit sa mga suspek sa naturang krimen. Idiniin ni Catibog sa kanyang affidavit of retraction na hindi niya kailanman nakita ang pagkakapatay kay dela Cruz dahil natutulog siya sa kanyang kuwarto nang maganap ang krimen. Binanggit pa niya na pinuwersa lang siyang lumagda sa isang pahayag na nasa salitang Arabo at hindi ipinaliwanag sa kanya ang nilalaman. Sinabi pa ni Catibog na na-frame up lang siya para tumestigo laban sa mga akusado. Sinabi naman ni Dado na walang aktuwal na nakakita sa pagpatay kay dela Cruz. (Ulat ni Rose Tamayo)</body>
<link>http://www.philstar.com/Article.aspx?articleId=125896&amp;publicationSubCategoryId=92</link>
</article>
<article>
<title>PAOCTF idinawit sa 21 nawawalang intsik</title>
<author>Joy Cantos</author>
<date>
<month>February</month>
<day>12</day>
<year>2001</year>
</date>
<body>Hiniling kahapon ni Bohol Congressman Ernesto Herrera sa National Bureau of Investigation at sa Bureau of Immigration na siyasatin ang umanoy pagkakasangkot ng Presidential Anti-Organized Crime Task Force sa pagkawala ng 21 Intsik sa buong bansa. Tinukoy ni Herrera ang pahayag ng isang dating anti-narcotics agent ng PAOCTF na si Mary &amp;quot;Rosebud&amp;quot; Ong na responsable umano ang ilang tauhan ng PAOCTF sa pagkidnap at &amp;quot;pagsalvage&amp;quot; sa naturang mga Intsik. May listahan umano ng mga biktima ang Chinese Embassy sa Manila. (Ulat ni Joy Cantos)</body>
<link>http://www.philstar.com/Article.aspx?articleId=125897&amp;publicationSubCategoryId=92</link>
</article>
<article>
<title>Mukha ni Erap buburahin sa MRT swipe cards</title>
<author>Danilo Garcia</author>
<date>
<month>February</month>
<day>12</day>
<year>2001</year>
</date>
<body>Kasalukuyan pang pinag-aaralan ng Department of Transportation and Communications kung agarang tatanggalin o hindi ang mukha ni dating Pangulong Joseph Estrada sa swipe cards sa Metro Star Express o Metro Rail Transit (MRT). Sinabi ni DOTC Secretary Pantaleon Alvarez na nangangailangan ng malaking pondo ang naturang hakbang at ng pagpapalit ng bagong swipe cards. (Ulat ni Danilo Garcia)</body>
<link>http://www.philstar.com/Article.aspx?articleId=125898&amp;publicationSubCategoryId=92</link>
</article>
<article>
<title>Bank officials sa Erap account ipapatawag</title>
<author>Grace Amargo at Butch Quejada</author>
<date>
<month>February</month>
<day>09</day>
<year>2001</year>
</date>
<body>Ipapatawag ni Ombudsman Aniano Desierto ang mga opisyal ng siyam na banko na pinagdepositohan ng umanoy ill-gotten wealth ni dating Pangulong Joseph Estrada. Layunin ng hakbang na ito ni Desierto na makakuha ng dagdag na mga ebidensya sa mga kasong isinampa ng 82 katao laban sa dating Pangulo at mabawi ang tinatayang P20 bilyong halaga ng mga ari-arian nito. Kabilang sa ipapatawag ang mga opisyal ng RCBC, Metro Bank, Security Bank, Bank of Commerce, Allied Bank, UCPB, Asia United Bank at International Exchange Bank. Idiniin ni Desierto na may kapangyarihan ang kanyang tanggapan na ipatawag ang mga opisyal ng naturang mga banko para makuha ang kinakailangang ebidensya. Sa kaugnay na ulat, ipinailalim kahapon sa red alert ang mga tauhan ng Bureau of Immigration dahil sa umanoy balak ni Estrada at ng pamilya nito at mga dating cronies na lumabas ng bansa. (Ulat nina Grace Amargo at Butch Quejada)</body>
<link>http://www.philstar.com/Article.aspx?articleId=125899&amp;publicationSubCategoryId=92</link>
</article>
<article>
<title>Utak sa Popoy ambush kandidatong senador</title>
<author>Marilou Rongalerios</author>
<date>
<month>February</month>
<day>09</day>
<year>2001</year>
</date>
<body>Isang kandidatong senador sa halalan sa Mayo 14 ang nagpapatay umano kay Felimon &amp;quot;Popoy&amp;quot; Lagman, tagapangulo ng militanteng grupong Bukluran ng Manggagawang Pilipino at dating lider umano ng Alex Boncayao Brigade. Sinabi kahapon ng isang impormante na tumangging magpabanggit ng pangalan na maraming nalalaman si Lagman sa mga kabulukan ng naturang kandidato kaya pinapatay nito ang biktima. Nakatrabaho umano ni Lagman ang naturang kandidato sa puwesto nito sa pambansang pamahalaan. Nangangamba umano ang kandidato na sisirain ni Lagman ang kanyang political career kaya ipinatumba niya ito. Alam umano ni Lagman ang kumpletong detalye ng mga krimeng kinasangkutan ng naturang kandidato tulad ng drug trafficking, kidnap-for-ransom at graft and corruption. Sinabi ng impormante na hindi dapat magpalito ang media sa mga intrigang nagpapaligaw sa publiko sa tunay na suspek. Idinagdag niya na tiyak na malulutas ang kasong pagpaslang kay Lagman kung tututukan ng mga imbestigador ang naturang kandidato. (Ulat ni Marilou Rongalerios)</body>
<link>http://www.philstar.com/Article.aspx?articleId=125900&amp;publicationSubCategoryId=92</link>
</article>
<article>
<title>P2-M patong sa ulo ng Lagman killer</title>
<author>Joy Cantos at Rudy Andal</author>
<date>
<month>February</month>
<day>09</day>
<year>2001</year>
</date>
<body>Ipinalabas ng Philippine National Police ang P2,000,000 gantimpala sa sinumang makakapagturo o makakapagbigay ng kaukulang impormasyon para madakip ang apat na lalaking pumatay sa labor leader na si Felimon &amp;quot;Popoy&amp;quot; Lagman. Ito ang inihayag kahapon ni PNP Chief Deputy Director General Leandro Mendoza para agad malutas ang pagkakapaslang kay Lagman sa loob ng Diliman campus ng University of the Philippines sa Quezon City noong Pebrero 6. Sinabi ni Mendoza na masyadong makulay ang buhay ni Lagman kaya maraming anggulo silang sinisiyasat sa kasong pagpaslang dito. Nabatid din sa opisyal na lumilinaw ang kaso nang positibong kilalanin ng anak ng biktima at ng isang miyembro ng grupong Sanlakas ang dalawa sa mga salarin na kumpirmado umanong kunektado sa ilang maka-Kaliwang grupo. Ilang impormante sa pulisya ang nagsabing kinumpirma ng anak ni Lagman na si Dante at ng kalihim ng Sanlakas na si Michelle Canos na nakita nila ang dalawa sa mga suspek sa lugar na pinangyarihan ng krimen ilang minuto bago ito naganap. Kilala umano nila ang dalawa dahil, kung hindi sila nagkakamali, mga miyembro ito ng isang maka-Kaliwang grupo at dating kaalyado ni Lagman. Hindi binanggit ng impormante ang pangalan ng dalawang suspek dahil patuloy pang tinutugis ang mga ito. Sinabi naman ni Mendoza na tinitingnan din nila ang posibilidad na sangkot sa krimen ang mga rightist o counter-revolutionary group at yaong mga tagasuporta ni dating Pangulong Joseph Estrada. Pero wala silang konkretong ebidensya rito. Maaari anyang bahagi ng panggugulo sa bagong pamahalaan ni Pangulong Gloria Macapagal-Arroyo ang pagpatay kay Lagman. (Ulat nina Joy Cantos at Rudy Andal)</body>
<link>http://www.philstar.com/Article.aspx?articleId=125901&amp;publicationSubCategoryId=92</link>
</article>
<article>
<title>China napikon sa RP Navy</title>
<author>Rose Tamayo</author>
<date>
<month>February</month>
<day>09</day>
<year>2001</year>
</date>
<body>Isang opisyal ng embahada ng Pilipinas sa China na si Deputy Mission Chief Elizabeth Buensuceso ang ipinatawag noong nakaraang linggo ng foreign ministry ng naturang bansa para ihayag sa kanya ang protesta ng pamahalaang Intsik laban sa pagsakay ng mga tauhan ng Philippine Navy sa apat na Chinese fishing vessel sa Scarborough Shoal sa Spratly. Ito ang nabatid kahapon kay Acting Foreign Affairs Secretary Lauro Baja na nagsabing hiniling din ng China ang paglayas ng mga patrol boat at eroplano ng Pilipinas sa Scarborough Shoal. Inakyat umano ng mga tauhan ng Navy ang mga barkong Intsik noong nakaraang linggo dahil sa pagtanggi ng mga ito na umalis sa naturang lugar. Kinumpiska ng Navy sa naturang mga barko ang mga pagong na iligal na hinuli ng mga mangingisdang Intsik. Pinayagan nilang umalis ang mga barko bagaman wala namang inaresto. Tinutulan din ng China ang pahayag ng militar ng Pilipinas na nagsasagawa sila ng sovereignty patrol sa naturang lugar. (Ulat ni Rose Tamayo)</body>
<link>http://www.philstar.com/Article.aspx?articleId=125902&amp;publicationSubCategoryId=92</link>
</article>
<article>
<title>Puno kumalas kay Estrada</title>
<author>Lilia Tolentino at Jhay Mejias</author>
<date>
<month>February</month>
<day>09</day>
<year>2001</year>
</date>
<body>Tuluyan nang kinalasan ni dating Press Secretary Ricardo &amp;quot;Dong&amp;quot; Puno si dating Pangulong Joseph Estrada nang kumandidato siyang senador sa ilalim ng Laban ng Demokratikong Pilipino. Pormal na ring naghain si Puno kahapon ng kanyang certificate of candidacy sa Commission on Elections. Dati sanang nakalinya si Puno sa Lapian ng Masang Pilipino ni Estrada pero nagpasya ang Laban na kumalas dito at makipag-alyansa sa Nationalist Peoples Coalition. Sinabi ni Puno na kumonsulta pa siya sa isang feng shui expert para sa pagsuong niya sa pulitika bagaman matagal na niyang pinaghahandaan ang pagtakbong senador. (Ulat nina Lilia Tolentino at Jhay Mejias)</body>
<link>http://www.philstar.com/Article.aspx?articleId=125903&amp;publicationSubCategoryId=92</link>
</article>
<article>
<title>Tanjuatco, Comelec chief ?</title>
<author>Ely Saludar</author>
<date>
<month>February</month>
<day>09</day>
<year>2001</year>
</date>
<body>Isang impormante sa Malaca&amp;Atilde;&amp;plusmn;ang ang nagsabi kahapon na napipisil ni Pangulong Gloria Macapagal-Arroyo na italaga bilang tagapangulo ng Commission on Elections si dating Rizal Congressman Emigdio Tanjuatco. Sinabi ng impormante na maaaring ihayag ni Arroyo sa mga susunod na araw ang pagtatalaga kay Tanjuatco na naging abogado ni Ilocos Sur Governor Luis &amp;quot;Chavit&amp;quot; Singson sa kasong impeachment laban kay dating Pangulong Joseph Estrada. Isa ring napipisil na hiranging komisyuner ng Comelec ang dating student leader na si Chito Gascon. (Ulat ni Ely Saludar)</body>
<link>http://www.philstar.com/Article.aspx?articleId=125904&amp;publicationSubCategoryId=92</link>
</article>
<article>
<title>Imelda isu-subpoena</title>
<author>Angie dela Cruz</author>
<date>
<month>February</month>
<day>09</day>
<year>2001</year>
</date>
<body>Takdang padalhan ngayon ng Commission on Human Rights ng subpoena si dating Unang Ginang Imelda Marcos para hingan siya ng mga paliwanag at ebidensya sa inihain niyang reklamo sa umanoy paglabag sa karapatang-pantao nina dating Pangulong Corazon Aquino at Fidel Ramos at dating mga opisyal nito. (Ulat ni Angie dela Cruz)</body>
<link>http://www.philstar.com/Article.aspx?articleId=125905&amp;publicationSubCategoryId=92</link>
</article>
<article>
<title>Kabayan Noli ibinasura sa tiket ng EDSA forces</title>
<author>Marilou Rongalerios</author>
<date>
<month>February</month>
<day>10</day>
<year>2001</year>
</date>
<body>Malaki ang posibilidad na hindi makasama sa mga kandidatong senador ng administrasyon o EDSA Forces ang broadcaster na si Noli &amp;quot;Kabayan&amp;quot; de Castro. Ito ang ipinahiwatig kahapon ni Lakas-NUCD-Kampi Secretary-General at Isabela Rep. Heherson Alvarez na nagsabing nagkasundo ang nagkakaisang mayorya na ipaubaya na kay Pangulong Gloria Macapagal-Arroyo ang desisyon sa pagpili ng mga kandidato nitong senador. Pero hindi anya kasama rito si de Castro. Ipinaliwanag ni Alvarez na, sa pulong ng EDSA Forces na pinangunahan ni Arroyo kamakalawa ng gabi, napagkasunduan na dapat kabilang sa mga katangiang taglay ng isang kandidatong senador ng administrasyon ang tsansang manalo, hindi kuwestyunableng integridad, mapanindigan sa mga isyu para sa bayan, at kontribusyon sa pangalawang people power revolution sa EDSA na nagpatalsik kay dating Pangulong Joseph Estrada. Dahil sa pamantayang ito, ayon kay Alvarez, imposibleng mapasama sa tiket si de Castro na sinasabing maka-Estrada at wala sa EDSA Shrine nang maganap ang people power 2. (Ulat ni Marilou Rongalerios)</body>
<link>http://www.philstar.com/Article.aspx?articleId=125906&amp;publicationSubCategoryId=92</link>
</article>
<article>
<title>3 sa killer ni Popoy kilala na</title>
<author>Joy Cantos, Jhay Mejias, Danilo Garcia at Rose Tamayo</author>
<date>
<month>February</month>
<day>10</day>
<year>2001</year>
</date>
<body>Tatlo na sa apat na suspek sa pagpatay sa labor leader na si Felimon &amp;quot;Popoy&amp;quot; Lagman ang positibo nang nakilala ng pulisya. Ito ang nabatid kahapon kay Metro Manila Police Director C/Supt. Edgar Aglipay bagaman tumanggi siyang banggitin ang pangalan ng mga suspek dahil patuloy pa ang kanilang imbestigasyon. Sinabi pa ni Aglipay na naging masaya si dating Albay Congressman Edcel Lagman, kapatid ng biktima, sa impormasyong ibinigay nila rito. Sinabi ni Aglipay na natukoy nila ang pagkakakilanlan sa mga suspek dahil sa tulong ng ilang saksi na nagbigay ng kani-kanilang testimonya. Binanggit pa ni Aglipay na mga professional killer ang mga suspek. Nabatid din na hihinto sa pagtatrabaho ang libo-libong miyembro ng Bukluran ng Manggagawang Pilipino sa Lunes para ipakita ang kanilang protesta laban sa pagkakapaslang kay Lagman noong Pebrero 6. Pinabulaanan din ni Aglipay ang naglabasang ulat na isang kandidatong senador ang hinihinalang utak sa krimen. Hininala ring may kaugnayan din sa imbestigasyon sa pagpaslang kay Lagman ang pagtungo ng special envoy ng pamahalaan na si Cesar Bautista sa The Netherlands na kinaroroonan ng mga lider ng National Democratic Front na dating kinabilangan ng biktima. (Ulat nina Joy Cantos, Jhay Mejias, Danilo Garcia at Rose Tamayo)</body>
<link>http://www.philstar.com/Article.aspx?articleId=125907&amp;publicationSubCategoryId=92</link>
</article>
<article>
<title>'Kaso ni Erap di madadaan sa pakiusapan' - Gloria</title>
<author>Lilia Tolentino</author>
<date>
<month>February</month>
<day>10</day>
<year>2001</year>
</date>
<body>Idiniin ni Pangulong Gloria Macapagal-Arroyo na hindi puwedeng daanin sa matahimik na kasunduan at pakiusapan ang mga kaso laban kay dating Pangulong Joseph Estrada. Sinabi ni Arroyo sa kanyang talumpati sa unang anibersaryo ng Bantay Katarungan Awards sa Club Filipino sa San Juan kamakalawa ng gabi na determinado ang kanyang administrasyon na usigin ang sinumang lumabag sa batas para mabigyang-katarungan ang mga naapi at nayurakan. (Ulat ni Lilia Tolentino)</body>
<link>http://www.philstar.com/Article.aspx?articleId=125908&amp;publicationSubCategoryId=92</link>
</article>
<article>
<title>PNP chief inabsuwelto</title>
<author>Lilia Tolentino at Joy Cantos</author>
<date>
<month>February</month>
<day>10</day>
<year>2001</year>
</date>
<body>Malaca&amp;ntilde;ang na walang basihan at walang ebidensya ang akusasyon nina Carina Agarao ng Crusade Against Violence at Teresita Ang See na nakagawa ng pagkakasala o sangkot sa kidnaping si Philippine National Police Chief Deputy Director General Leandro Mendoza. Sinabi naman ni Mendoza na sa pangyayaring ito, mapag-iibayo niyang lalo ang pagsisikap na abutin ang inaasahan ng publiko. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=125909&amp;publicationSubCategoryId=92</link>
</article>
<article>
<title>Magdasal ka na, payo ni Chavit kay Erap</title>
<author>Malou Rongalerios at Lilia Tolentino</author>
<date>
<month>February</month>
<day>10</day>
<year>2001</year>
</date>
<body>Sinabi kahapon ni Ilocos Sur Governor Luis &amp;quot;Chavit&amp;quot; Singson na, sakaling muli silang magkita ng dati niyang kaibigan at kainuman na si dating Pangulong Joseph Estrada, ipapayo niya rito na magdasal. &amp;quot;Unang-unang sasabihin ko sa kanya ay magdasal,&amp;quot; sabi ni Singson na ang pagbubunyag sa pagkakasangkot ni Estrada sa jueteng payola ang nagtulak para mapatalsik ito sa puwesto. Sinabi ni Singson na dapat magdasal sa Bibliya si Estrada para malaman nito kung saan ito galing at saan patungo. Sa kaugnay na ulat, naghugas-kamay si Pangulong Gloria Macapagal-Arroyo sa pagkakahirang kay Singson bilang consultant ng Department of Interior and Local Government sa jueteng. Idiniin ni Arroyo sa isang pulong-balitaan sa Cagayan de Oro City kahapon na si DILG Secretary Joey Lina at hindi siya ang kumuha kay Singson. (Ulat nina Malou Rongalerios at Lilia Tolentino)</body>
<link>http://www.philstar.com/Article.aspx?articleId=125910&amp;publicationSubCategoryId=92</link>
</article>
<article>
<title>Manila Bay delikado</title>
<author>Angie dela Cruz</author>
<date>
<month>February</month>
<day>10</day>
<year>2001</year>
</date>
<body>Nagpahayag kahapon ng pangamba ang Bureau of Fisheries and Aquatic Resources na magsusulputan ang red tide at iba pang lason na pupuksa sa lahat ng laman-dagat sa Manila Bay kapag nasunod ang mungkahi ng Philippine Volcanology and Seismology at ng ilang mambabatas na gawing tambakan ng mga basura ng Metro Manila ang Manila Bay. Ang mga virus at ibang bacteria na dala ng mga basura ang papatay sa mga isda, shellfish at iba pang produktong-dagat sa Manila Bay kapag natuloy ang naturang panukala, ayon kay Josie Genesera ng BFAR. (Ulat ni Angie dela Cruz)</body>
<link>http://www.philstar.com/Article.aspx?articleId=125911&amp;publicationSubCategoryId=92</link>
</article>
<article>
<title>Lacson tatakbo na</title>
<author>Jhay Mejias at Grace Amargo</author>
<date>
<month>February</month>
<day>10</day>
<year>2001</year>
</date>
<body>Pormal nang nagsumite kahapon ng certificate of candidacy sa Commission on Elections si dating Philippine National Police Chief Director-General Panfilo Lacson para sa pagtakbo niyang senador sa halalan. Si Lacson ang pang-23 kandidatong senador na nagsumite ng COC sa Comelec. Pero maaaring makasira sa kandidatura ni Lacson ang pagbubunyag ng dating ahente ng Presidential Anti-Organized Crime Task Force na si Mary Ong alyas Rosebud na sangkot umano ang una sa pagkawala ng isang translator ng PNP Narcotics Command na si Angelito Sy. (Ulat nina Jhay Mejias at Grace Amargo)</body>
<link>http://www.philstar.com/Article.aspx?articleId=125912&amp;publicationSubCategoryId=92</link>
</article>
<article>
<title>Peace talk binuhay</title>
<author>Lilia Tolentino</author>
<date>
<month>February</month>
<day>10</day>
<year>2001</year>
</date>
<body>Pinahintulutan na ni Pangulong Gloria Macapagal-Arroyo ang pagbuhay sa negosasyong pakikipagkapayapaan ng pamahalaan sa National Democratic Front at sa Moro Islamic Liberation Front. Pamumunuan nina dating Congressman Jesus Dureza at dating Justice Secretary Silvestre Bello III ang peace panel ng pamahalaan sa pakikipag-usap sa MILF at NDF, ayon sa pagkakasunod. (Ulat ni Lilia Tolentino)</body>
<link>http://www.philstar.com/Article.aspx?articleId=125913&amp;publicationSubCategoryId=92</link>
</article>
<article>
<title>John O isasakripisyo ang kapatid</title>
<author>Doris Franche</author>
<date>
<month>February</month>
<day>10</day>
<year>2001</year>
</date>
<body>Nagpahayag kahapon ng kahandaan si Senador John Osme&amp;Atilde;&amp;plusmn;a na isakripisyo ang pagiging magkapatid nila ni dating Cebu Governor Lito Osme&amp;Atilde;&amp;plusmn;a para suportahan ang kanyang pinsang si Sen. Serge Osme&amp;Atilde;&amp;plusmn;a na muling kakandidatong senador sa halalan sa Mayo. Ito ay kung tatakbong senador si Lito na nais ni John na kumandidatong governor sa Cebu. (Ulat ni Doris Franche)</body>
<link>http://www.philstar.com/Article.aspx?articleId=125914&amp;publicationSubCategoryId=92</link>
</article>
<article>
<title>PNP chief di pa lusot</title>
<author>Rudy Andal</author>
<date>
<month>February</month>
<day>11</day>
<year>2001</year>
</date>
<body>Inihayag kahapon ni Interior and Local Government Secretary Joey Lina na hindi pa tuluyang nakakaligtas si Philippine National Police Acting chief Leandro Mendoza sa mga kaso nito matapos magsumite ng mga bagong dokumento laban dito si Crusade Against Violence (CAV) chairman Carina Agarao kay Pangulong Gloria Macapagal-Arroyo. Sinabi ni Lina sa kanyang pagdalo sa ika-10 anibersaryo ng National Capital Regional Police Office (NCRPO) sa Edsa, Quezon City, hindi siya mangingiming sibakin sa puwesto si Mendoza sa sandaling mapatunayan ang bagong akusasyon dito ni Agarao. (Ulat ni Rudy Andal)</body>
<link>http://www.philstar.com/Article.aspx?articleId=125915&amp;publicationSubCategoryId=92</link>
</article>
<article>
<title>5 laban bets susuportahan ni Erap</title>
<author>Lilia Tolentino</author>
<date>
<month>February</month>
<day>11</day>
<year>2001</year>
</date>
<body>Limang kandidatong senador ng Alyansang Laban ng Demokratikong Pilipino-Nationalist Peoples Coalition ang pagkakalooban ng tulong ni dating Pangulong Joseph Estrada kahit pa ang kanyang Partido ng Masang Pilipino ay magpapatakbo lang ng mga kandidato para sa lokal na halalan. Sa isang panayam ng ilang peryodista kabilang na ang PSN, tinukoy ni Estrada ang mga kandidatong tutulungan ng PMP na sina Senador Juan Ponce Enrile, Miriam Defensor Santiago, dating Press Secretary Ricardo &amp;quot;Dong&amp;quot; Puno, Senador Gregorio Honasan at dating Philippine National Police chief Panfilo Lacson. (Ulat ni Lilia Tolentino)</body>
<link>http://www.philstar.com/Article.aspx?articleId=125916&amp;publicationSubCategoryId=92</link>
</article>
<article>
<title>Grupo dismayado kay GMA</title>
<author>Angie de la Cruz</author>
<date>
<month>February</month>
<day>11</day>
<year>2001</year>
</date>
<body>Nagpahayag ng pagkadismaya kahapon ang grupong Courage, isang samahan ng mga manggagawa sa Pangulong Gloria Arroyo dahil sa paglalaan nito ng malaking badyet sa militar sa halip na bigyan ng umento sa sahod ang mga manggagawa sa bansa. Ayon kay Ferdinand Gaite, Pangulo ng Courage, kaya sila sumama sa Edsa People Power 2 kamakailan ay nagbakasali sila na mapapagbigyan ang kahilingang maitaas ang sahod ng mga obrero sa bansa laluna ang mga empleyado ng pamahalaan. Sinabi ni Gaite na hindi na sapat sa malaking gastusin sa ngayon ang maliit na kita ng mga trabahador sa mga tanggapan ng pamahalaan at iba pang maliliit na manggagawa. (Ulat ni Angie de la Cruz)</body>
<link>http://www.philstar.com/Article.aspx?articleId=125917&amp;publicationSubCategoryId=92</link>
</article>
<article>
<title>Sugatang sundalo dinalaw ni GMA</title>
<author>Ely Saludar</author>
<date>
<month>February</month>
<day>11</day>
<year>2001</year>
</date>
<body>Ginawaran kahapon ni Pangulong Gloria Macapagal-Arroyo ang may 42 na sundalo na nasugatan dahil sa pakikipag-laban sa mga rebeldeng gurpo. Sa kanyang pagbisita sa AFP Medical Center sa V. Luna, Qeuzon City, binigyan ng Pangulo ng spot promotions sa susunod ng taas na ranggo at ang cash rewards na mula 20,000 hanggang 50,000 pesos ang naturang mga sundalo. Sinabi ni Acting Defense Secretary Eduardo Ermita na ipinamahagi ng Pangulo ang nasabing parangal at rewards sa mga sugatang sundalo sa heroes ward ng AFP medical center. Nilinaw ni Ermita na ang mga nakatanggap ng award ay ang mga nasugatan sa mga sagupaan sa mga rebeldeng grupo sa Mindanao, Quezon, Kalinga at Batangas simula noong Nobyembre 17, 2000 hanggang January 5 ngayong taon. (Ulat ni Ely Saludar)</body>
<link>http://www.philstar.com/Article.aspx?articleId=125918&amp;publicationSubCategoryId=92</link>
</article>
<article>
<title>Pribadong sektor inudyukan laban sa BSP governor</title>
<author>Ely Saludar</author>
<date>
<month>February</month>
<day>11</day>
<year>2001</year>
</date>
<body>Nilinaw kahapon ng Malaca&amp;ntilde;ang na hindi mangunguna ang administrasyong Arroyo sa hakbang upang mapatalsik si Banko Sentral ng Pilipinas (BSP) Governor Rafael Buenaventura. Ayon kay Chief of Staff at Acting Presidential Spokesman Renato Corona, dapat ay private complainant ang manguna sa reklamo laban kay Buenaventura kung saan ay nais ng Malaca&amp;ntilde;ang na mapatalsik sa BSP. Ito ay matapos na idawit si Buenaventura sa umanoy pag-withdraw ng 142 milyong piso na bank deposits ni dating Pangulong Estrada isang araw bago nagsara ang Urban Bank. (Ulat ni Ely Saludar)</body>
<link>http://www.philstar.com/Article.aspx?articleId=125919&amp;publicationSubCategoryId=92</link>
</article>
<article>
<title>Pagpapaopera alibi lang daw sa pagtakas ni Erap</title>
<author>Ely Saludar at Lilia Tolentino</author>
<date>
<month>February</month>
<day>11</day>
<year>2001</year>
</date>
<body>Naniniwala ang Malaca&amp;ntilde;ang na nais lang takasan o takbuhan ni dating Pangulong Joseph Estrada ang sangkaterba niyang kaso kaya nais nitong umalis ng Pilipinas sa pamamagitan ng pagpapaopera ng kanyang mata sa United States. Sinabi ni Chief of Staff at Acting Presidential Spokesman Renato Corona sa isang panayam kahapon na parang lumilitaw na lumalabo ang mata ng isang may kapangyarihan kapag nawala sa puwesto. &amp;quot;Kapag yata nawala sa poder ay lumalabo ang mata,&amp;quot; patungkol ni Corona sa dahilan ni Estrada na ipapaopera nito ang mata na may glaucoma. Sinabi ni Corona na tutol ang Malaca&amp;ntilde;ang sa pag-alis ni Estrada dahil posibleng takasan nito ang kinakaharap nitong mga kaso sa Pilipinas tulad ng plunder, graft at unexplained wealth. Sinabi rin ni Justice Secretary Hernando Perez sa isang hiwalay na panayam na malamang hindi pagbigyan ang kahilingan ni Estrada dahil masyadong marami ang kaso nito. Idinagdag ni Perez na, kung kailangan ni Estrada na magpaopera, maraming mahuhusay na duktor sa Pilipinas na makakagamot sa dating Pangulo. Pero nilinaw ni dating Unang Ginang Luisa Ejercito Estrada kahapon na walang intensyon ang dating Pangulo na takasan ang mga kaso nito. Matagal na anyang nakatakda ang pagpapaopera sa mata ni Estrada at gagawin sana ito sa darating na Marso. Idinagdag niya na hindi sila komportableng manirahan sa ibang bansa. Sa kanya namang programa sa Radio Mindanao Network, pinaboran ni Senate President Aquilino Pimentel ang pagpapaalis kay Estrada alang-alang sa pangmakataong kadahilanan. Sinabi ni Pimentel na mas makakabuti sa bansa na umalis si Estrada para matiyak na lalong tatatag ang administrasyon ni Pangulong Gloria Macapagal-Arroyo. (Ulat nina Ely Saludar at Lilia Tolentino)</body>
<link>http://www.philstar.com/Article.aspx?articleId=125920&amp;publicationSubCategoryId=92</link>
</article>
<article>
<title>Nasa ilalaim ako ng housewife arrest - Erap</title>
<author>Lilia Tolentino</author>
<date>
<month>February</month>
<day>11</day>
<year>2001</year>
</date>
<body>Muli na namang nakakapagbiro si dating Pangulong Joseph Estrada makaraang mapatalsik ng pangalawang people power revolution sa puwesto. Sa panayam ng mga mamamahayag sa kanyang bahay sa Polk St., Greenhills, San Juan, sinabi ni Estrada na, bukod sa wala na siyang trabaho, &amp;quot;under housewife arrest&amp;quot; pa siya. Pabiro pang sinabi ng dating Pangulo na, sa kanilang pamilya, ang maybahay niyang si dating Unang Ginang Dr. Luisa &amp;quot;Loi&amp;quot; Estrada ang maligayang-maligaya dahil solong-solo siya nito. Mula nang umalis sila sa Malaca&amp;ntilde;ang, pumirmi lang sa kanilang bahay ang mag-asawa para tanggapin ang mga kaibigan at kamag-anak na dumadalaw sa kanila. Nagkukukot naman ng butong-pakwan at umiinom ng red wine si Estrada habang kinakapanayam ng mga mamamahayag. Sinabi ni Estrada na matagal na siyang hindi nakakatikim ng whiskey at manaka-naka na lang siyang umiinom ng red wine na mabuti para sa puso. Sinabi pa niya na tunay siyang nasa &amp;quot;housewife arrest&amp;quot; dahil ni hindi niya malansi ang kanyang maybahay para kumandidato itong senador. Sinabi naman ng doktora na malayo sa kanyang isipan ang pulitika. Sa sandaling pasukin niya ito, alam niyang naghahanda ang kanyang mga kalaban para muling sirain ang kanyang reputasyon. (Ulat ni Lilia Tolentino)</body>
<link>http://www.philstar.com/Article.aspx?articleId=125921&amp;publicationSubCategoryId=92</link>
</article>
<article>
<title>Mabantot at bastos na pangalan mabilis nang mapapalitan</title>
<author>Marilou Rongalerios</author>
<date>
<month>February</month>
<day>11</day>
<year>2001</year>
</date>
<body>Gusto mo bang magpalit ng pangalan? Nakakahiya ba ang ipinangalan sa iyo? Kakatwa? Nakakatawa? Bastos ba ang dating? Mabantot? Nakakasira sa iyong karangalan bilang isang tao? Mali ang ispeling nito sa iyong birth certificate? Madali at mabilis nang malulutas ang mga problemang ito sa tulong ng isang panukalang batas na inaprubahan ng Senate at ng House of Representatives bago nag-recess ang Kongreso noong Huwebes. Kailangan na lamang pirmahan ni Pangulong Gloria Macapagal-Arroyo ang naturang bill para maging ganap na batas at maipatupad. Sinabi nina Sen. Renato Cayetano at House majority leader Sergio Apostol na, sa ilalim ng panukalang-batas, maaaring palitan ng city o municipal civil registrar ang nakakahiya o nakakatawa o kakatwang pangalan ng isang tao. Hindi na kailangang magpetisyon sa korte para magpabago ng pangalan. Kailangan lang ng sinumang magpabago ng pangalan na maghain ng isang petisyon sa civil registrar ng kanyang bayan o lunsod na kinatataguan ng rekord ng kanyang pagkatao. Pinuna ni Cayetano na, sa kasalukuyan, matagal at mahirap bukod sa magastos ang magpabago ng pangalan dahil kailangan pang magpetisyon sa korte at magpalathala nito sa mga pahayagan. Gayunman, sa pinagtibay na panukalang-batas, kailangan din ang sertipikasyon ng mga ahensyang tagapagpatupad ng batas para matiyak na hindi ito masasamantala ng mga kriminal. Hindi rin puwedeng gamitin ang naturang panukalang-batas para magpabago ng pangalan ang isang bakla o tomboy na nagpabago ng kasarian. (Ulat ni Marilou Rongalerios)</body>
<link>http://www.philstar.com/Article.aspx?articleId=125922&amp;publicationSubCategoryId=92</link>
</article>
<article>
<title>Popoy ambush malapit nang malutas?</title>
<author>Joy Cantos at Jhay Mejias</author>
<date>
<month>February</month>
<day>11</day>
<year>2001</year>
</date>
<body>Ilang impormante sa Philippine National Police ang nagsabing inaasahan nilang malulutas sa susunod na linggo ang kasong pagpaslang sa labor leader na si Felimon &amp;quot;Popoy&amp;quot; Lagman. Sinabi naman ni Metro Manila Police Director C/Supt. Edgar Aglipay na matibay ang kaso laban sa mga tinutugaygayan nilang suspek. &amp;quot;Mapapatunayan ito sa paglilitis kapag isinampa sa korte,&amp;quot; sabi pa ni Aglipay na nagdagdag na unti-unting nagkakaroon ng positibong resulta ang imbestigasyon dahil sa paggamit nila ng siyentipikong pamamaraan dito. Ginawa ni Aglipay ang pahayag isang araw makaraang matapos ang ballistic test ng PNP Crime Laboratory na tumutukoy sa Alex Boncayao Brigade bilang pangunahing suspek sa pamamaslang. Hindi naman nagtataka ang Bukluran ng Manggagawang Pilipino sa ulat ng crime laboratory na nagtuturo sa ABB na dati umanong pinamunuan ni Lagman. Sinabi ni BMP Spokesman Benjie Delasin na maaaring ideolohiya ang dahilan ng pagpaslang sa kanilang lider. Sinabi naman ni BMP President Victor Briz na inaasahang 40,000 manggagawa mula sa 40 labor union ang makikipaglibing kay Lagman sa Loyola Memorial Park bukas. Samantala, nanawagan si Aglipay sa mga tagasuporta ni Lagman na huwag ituloy ang plano nilang ipaghiganti ang biktima. &amp;quot;Sinabi ko na sa kanila noon pa na magtiwala sa pulisya dahil gagawin at ginagawa naman namin ang lahat ng aming makakaya para malutas ang kasong ito. Inaasahan naman na galit talaga sila ngayon dahil sa nangyari pero ako na mismo ang nakiusap na huwag silang gumanti,&amp;quot; sabi pa ni Aglipay sa isang panayam. (Ulat nina Joy Cantos at Jhay Mejias)</body>
<link>http://www.philstar.com/Article.aspx?articleId=125923&amp;publicationSubCategoryId=92</link>
</article>
<article>
<title>Desisyon ni GMA sa senatorial ticket, hinihintay</title>
<author>Jess Diaz</author>
<date>
<month>February</month>
<day>12</day>
<year>2001</year>
</date>
<body>Wala pa ring desisyon hanggang kahapon si Pangulong Gloria Macapagal-Arroyo sa mga ikakandidatong senador ng People Power Coalition na pinangungunahan ng Lakas-NUCD-Kampi. Nakatakdang makipagpulong si Arroyo kagabi sa executive committee ng Lakas sa kanyang tahanan sa Forbes Park sa Makati kaugnay ng bubuuin nilang senatorial ticket sa halalan sa Mayo. Sinabi ni Isabela Congressman Heherson Alvarez sa mga reporter na kabilang sa kokonsultahin ng Pangulo sa naturang usapin sina dating Pangulong Fidel Ramos, Vice President Teofisto Guingona Jr., at Finance Secretary Alberto Romulo. &amp;quot;Ganoon pa rin ang sitwasyon kagaya noong Biyernes. Sobra ang aming mga kandidato at naging mahirap sa Pangulo ang pagpili ng tiket,&amp;quot; sabi ni Alvarez na secretary-general ng Lakas-NUCD. Iginiit ni Alvarez na tatanggapin niya ang alok na maging kalihim siya ng Department of Environment and Natural Resources para maging madali para sa Pangulo ang magdesisyon. Kokonsultahin din ni Arroyo, titular head ng Lakas, ang ibang kaalyado nila sa koalisyon tulad nina Education Secretary Raul Roco ng Aksyon Demokratiko at Batanes Rep. Florencio Abad ng Liberal Party. Ipinipilit din ng mga partidong miyembro ng koalisyon na bigyan sila ng kahit anim na puwesto sa 12 slot ng senatorial ticket ng administrasyon. Gusto ng LP na makapasok sa tiket ang reeleksyunistang si Sen. Sergio Osme&amp;ntilde;a III at Quezon Rep. Wigberto Ta&amp;ntilde;ada na kabilang sa prosecutors sa paglilitis sa kasong impeachment laban kay dating Pangulong Joseph Estrada. Nominado naman ng Aksyon Demokratiko sina Makati Rep. Joker Arroyo at dating Economic Planning Secretary Solita Monsod. Iba pang binabanggit na posibleng mapasama sa tiket sina Senators Juan Flavier, Franklin Drilon at Ramon Magsaysay Jr.; dating Speaker Manuel Villar; dating Bulacan Governor Roberto Pagdanganan; at mga kongresistang sina Ralph Recto, Sergio Apostol at Ernesto Herrera. Nauna ring nalinya sa tiket ng administrasyon ang broadcaster na si Noli &amp;quot;Kabayan&amp;quot; de Castro pero maraming miyembro ng koalisyon ang tumututol dahil pro-Estrada ang naturang mamamahayag. Bagaman hindi pa buo o pinal ang tiket ng koalisyon, ilan sa mga potensyal na kandidato ang naghayag kahapon na magsasampa na sila ngayon ng kanilang certificate of candidacy sa Commission on Elections. Kabilang sa kanila sina Recto, Arroyo, Herrera, at Villar. Kasama rin sa nabanggit na prosecution panel sa impeachment trial si Arroyo. Si Villar naman ang nagpabilis ng pagpapatibay at pagsusumite ng House of Representatives sa Senado ng articles of impeachment laban kay Estrada. (Ulat ni Jess Diaz)</body>
<link>http://www.philstar.com/Article.aspx?articleId=125924&amp;publicationSubCategoryId=92</link>
</article>
<article>
<title>Maraming trabaho kailangan</title>
<author>Lilia Tolentino</author>
<date>
<month>February</month>
<day>12</day>
<year>2001</year>
</date>
<body>Kailangan ngayon ng bansa ang makalikha ng maraming trabaho at mapataas ang produksyon, ayon sa ulat ng Labor Commission (Laborcom) kay Pangulong Gloria Macapagal-Arroyo. Sinabi pa sa report na, hanggang noong Oktubre 2000, naitala sa 3.4 milyon ang bilang ng mamamayang walang trabaho at tumataas ang populasyon ng Pilipinas nang 800,000 kada taon. Nakasaad din sa ulat na, hanggat hindi tumataas ang produksyon ng mga manggagawa, hindi maitataas sa makatotohanang pamantayan ang pasahod sa mga ito at ang pamantayan ng pamumuhay ng mamamayan. Sinabi naman ng Pangulo bilang tugon na, bagaman idinidiin sa report ng Laborcom ang paglikha ng trabaho at pagtaas ng produksyon, kailangang hindi magkaroon ng pagkakataon ang mga hakbanging ito para sa proteksyon ng pansariling kapakanan. Tiniyak din niya na walang cronies na makikinabang sa kanyang administrasyon dahil nalibing na ang crony system nang maupo siya sa puwesto noong Enero 20. (Ulat ni Lilia Tolentino)</body>
<link>http://www.philstar.com/Article.aspx?articleId=125925&amp;publicationSubCategoryId=92</link>
</article>
<article>
<title>P3.2-B laman ng 2nd envelope nakumpirma</title>
<author>Marilou Rongalerios at Doris Franche</author>
<date>
<month>February</month>
<day>15</day>
<year>2001</year>
</date>
<body>Pinatunayan umano ng mga dokumentong laman ng pangalawang envelope ng Jose Velarde account sa Equitable-PCI Bank na nagsabwatan umano sina dating Pangulong Joseph Estrada at kaibigan nitong negosyanteng si Jaime Dichaves para linlangin ang Senado o impeachment court. Ito ang inihayag kahapon nina Camarines Sur Rep. Rolando Andaya at Makati Rep. Joker Arroyo kasabay ng pagbukas ni Senate President Aquilino Pimentel Jr. sa naturang envelope. Pinatutungkulan ng dalawang mambabatas ang pagtatangka ni Dichaves na akuin ang Velarde account noong buo pa ang impeachment court na lumitis kay Estrada. &amp;quot;Kung kanya yung account, bakit kailangan niyang gumamit ng huwad na pangalan at bakit napakaraming tao ang nagdedeposit sa kanyang account,&amp;quot; puna ni Arroyo na tumayong prosecutor sa naudlot na impeachment trial. Sinabi ni Andaya na maaaring maharap sa kasong kriminal si Dichaves dahil sa pakikipagsabwatan kay Estrada. Kasama ni Pimentel na nagbukas kahapon sa envelope sina Ombudsman Aniano Desierto, Senate minority leader Renato Cayetano at ilang matataas na opisyal ng Equitable-PCI Bank. Nakumpirma sa binuksang envelope na umabot sa P3.23 bilyon ang account ni Velarde sa naturang banko. Noong panahon ng paglilitis sa kasong impeachment, lumitaw sa testimonya ni Equitable-PCI Senior Vice President Clarissa Ocampo na iisang tao lang sina Velarde at Estrada. Binuksan umano ang naturang account noong Agosto 26, 1999 na nagsimula sa paunang deposit na P1. Isinara ito noong Nobyembre 13, 2000 na walang natira kahit singko. Kung susumahin, umabot sa P3,233,104.38 bilyon ang naipasok na pera sa Velarde account. Pinakamalaking nai-withdraw rito ay halagang P500,000 milyon na ginawa noong Nobyembre 26, 1999; Enero 11, 2000; at Pebrero 4, 2000. Kalakip din ng dokumento ang isang sulat ni Dichaves na may petsang Agosto 25, 1999 at humihiling sa banko na magbukas ng account ni Velarde at lahat ng transaksyon dito ay padadaanin sa kanya. Ang kopya ng dokumento ay ibinigay ni Pimentel kay Ombudsman Aniano Desierto na nag-iimbestiga sa mga kasong plunder, perjury, graft at unexplained wealth ni Estrada. (Ulat nina Marilou Rongalerios at Doris Franche)</body>
<link>http://www.philstar.com/Article.aspx?articleId=125926&amp;publicationSubCategoryId=92</link>
</article>
<article>
<title>Ban sa pag-aabroad ni Erap pinal na! - DOJ</title>
<author>Grace Amargo at Danilo Garcia</author>
<date>
<month>February</month>
<day>13</day>
<year>2001</year>
</date>
<body>Pinal na ang desisyon ng pamahalaan na pagbawalang makalabas ng Pilipinas para makapagpaopera ng mata sa Estados Unidos si dating Pangulong Joseph Estrada. Ito ang inihayag kahapon ni Department of Justice Secretary Hernando Perez na nagsabi pa na dapat manatili sa bansa si Estrada para harapin ang mga kaso nito. &amp;quot;Hindi siya papayagang umalis at pinal na desisyon na yan,&amp;quot; wika pa ng kalihim. Sinabi ni Perez at ng iba pang mataas na opisyal ng pamahalaan na maaaring panlalansi lang ang sinasabing pagpapaopera ni Estrada para makatakas ito sa paglilitis ng korte. Sa isang pulong-balitaan din, sinabi ni Perez na tatlo pang bagong testigo sa plunder at iba pang kaso laban kay Estrada ang tinanggap ng DOJ. Tumanggi si Perez na banggitin ang pangalan ng tatlo dahil hindi pa umano nagsusumite ng affidavit ang mga ito at para na rin pangalagaan ang seguridad ng mga ito. Ibinunyag naman ng anak ng dating pangulo na si San Juan Mayor Jinggoy Estrada sa isang panayam kahapon na nagpadala ng emisaryo ang pamahalaan ni Pangulong Gloria Macapagal-Arroyo para kumbinsihin ito na tuluyan nang umalis ng bansa. Idinagdag ng alkalde na mananatili sa bansa ang kanyang ama. Ipinauubaya na rin umano ni Estrada sa sarili niyang doktor sa San Juan Medical Center ang sakit nito. (Ulat nina Grace Amargo at Danilo Garcia)</body>
<link>http://www.philstar.com/Article.aspx?articleId=125927&amp;publicationSubCategoryId=92</link>
</article>
<article>
<title>13 kandidatong senador inindorso ni GMA</title>
<author>Lilia Tolentino at Jhay Mejias</author>
<date>
<month>February</month>
<day>13</day>
<year>2001</year>
</date>
<body>Opisyal na inindorso kahapon ni Pangulong Gloria Macapagal-Arroyo ang 13 napili niyang kandidatong senador ng People Power Coalition na magdadala sa &amp;quot;bagong pulitika&amp;quot; ng kanyang administrasyon sa halalan sa Mayo 14. Pinangunahan ng Pangulo at ni Vice President Teofisto Guingona Jr. ang pagtaas sa mga kamay ng mga kandidato ng koalisyon bago nagsampa ng certificate of candidacy ang mga ito sa Commission on Elections. Sinabi ng Pangulo na napasama sa tiket ng kanyang administrasyon ang 13 dahil sa direkta nilang paglahok at pagsuporta sa pangalawang people power revolution na nagpabagsak sa administrasyon ni dating Pangulong Joseph Estrada at nagluklok sa kanya sa kapangyarihan noong Enero 20. &amp;quot;Pinili ko ang mga kandidato batay sa maganda nilang reputasyon at kanilang kontribusyon sa tagumpay ng people power...Pinili sila hindi lang dahil sa kanilang kuwalipikasyon kundi dahil na rin sa kanilang paninindigan sa iisang plataporma sa kung paano haharapin ng bansa ang hamon ng ika-21 siglo at mapanalo ang pakikibaka laban sa kahirapan,&amp;quot; sabi pa ng Pangulo sa kanyang talumpati sa isang forum ng mga negosyante sa Makati City. Inamin niya na hindi kilala o sikat ang lahat ng kandidato pero marami sa kanila ang kumakatawan sa bagong pulitika. Samantala, dinumog ng mga usisero ang huling araw kahapon ng pagsasampa ng COC sa Comelec ng lahat ng kakandidatong senador. Lalong nagkagulo sa katuwaan ang mga usisero at empleyado sa Comelec nang dumating si Recto at asawa niyang aktres na si Lipa City Mayor Vilma Santos. Sumunod na dumating ang aktres at singer na si Sharon Cuneta para suportahan ang asawa niyang si Pangilinan sa pagsasampa nito ng COC. Hanggang kahapong alas-3:30 ng hapon, umabot na sa 50 ang bilang ng mga kakandidatong senador na nagsampa ng COC sa Comelec. Kabilang sa naunang naghain ng COC sina dating Press Secretary Ricardo &amp;quot;Dong&amp;quot; Puno at dating presidential affair on children affair Jamby Madrigal ng Laban ng Demokratikong Pilipino at indipendiyenteng sina Sen. Juan Ponce Enrile at Camilo Sabio. Senatorial candidates ng people power coalition : Sen. Franklin Drilon Sen. Juan M. Flavier Sen. Ramon Magsaysay Jr. Rep. Joker Arroyo (Makati city) Sen. Sergio Osme&amp;Atilde;&amp;plusmn;a III Atty. Francis Pangilinan Rep. Ralph Recto (Batangas) Rep. Manuel Villar (Las Pi&amp;Atilde;&amp;plusmn;as City ) Ex- Bulacan Gov. Roberto Pagdanganan Rep. Ernesto Herrera (Bohol) Rep. Wigberto Ta&amp;Atilde;&amp;plusmn;ada (Quezon) Ex-NEDA Chief Solita Monsod Ex-BIR Chief Liwayway Vinzons Chato (Ulat nina Lilia Tolentino at Jhay Mejias)</body>
<link>http://www.philstar.com/Article.aspx?articleId=125928&amp;publicationSubCategoryId=92</link>
</article>
<article>
<title>Pinoy, comatose dahil sa torture ng Saudi police</title>
<author>Rose Tamayo</author>
<date>
<month>February</month>
<day>13</day>
<year>2001</year>
</date>
<body>Isang Pilipino na testigo at isa pang Pilipino na akusado sa pagpaslang sa isa nilang kababayan sa Saudi Arabia ang dumanas ng torture sa kamay ng mga awtoridad sa naturang bansa. Isang reklamong nakarating sa tanggapan ng Consular Affairs Division ng Department of Foreign Affairs ang nagsasaad na na-&amp;quot;comatose&amp;quot; ang isang bilanggong Pilipino na si Wilfredo Bautista dahil sa pag-&amp;quot;torture&amp;quot; umano sa kanya ng Saudi Police. Kabilang si Bautista sa anim na overseas Filipino worker na napipintong mapugutan dahil sa pagpatay nila sa isa pang Pilipinong si Jaime dela Cruz sa Taif, Saudi Arabia noong Enero 1999. Makakaiwas sila sa parusang bitay kung tatanggap ng blood money ang biyuda ni dela Cruz. Inireklamo naman ng asawa ni Bautista na si Marissa Pangilinan na nabalda ang katawan ng kanyang mister bukod sa nabalian ito ng baywang at tanging mga mata na lang nito ang gumagalaw dahil sa dinanas nitong torture. Mula sa Al Hada Armed Forces Hospital ay inilipat si Bautista sa King Faisal Hospital sa naturang bansa dahil sa tinamo nitong pinsala sa katawan. Isa naman sa umanoy testigo sa kasong pagpaslang kay dela Cruz na si Russel Catibog ang nagreklamo sa Office of Legal Assistant for Migrant Workers na tinorture siya ng Saudi Police para isangkot niya ang anim na OFW sa krimen kahit hindi niya nakita ang pangyayari. (Ulat ni Rose Tamayo)</body>
<link>http://www.philstar.com/Article.aspx?articleId=125929&amp;publicationSubCategoryId=92</link>
</article>
<article>
<title>Partido ni Popoy inilunsad</title>
<author>Marilou Rongalerios, Rudy Andal at Angie dela Cruz</author>
<date>
<month>February</month>
<day>13</day>
<year>2001</year>
</date>
<body>Inilunsad kahapon ng Bukluran ng Manggagawang Pilipino ang party-list organization nitong Partido ng Manggagawa kasabay ng paglilibing sa bangkay ng lider nilang si Felimon &amp;quot;Popoy&amp;quot; Lagman na pinaslang sa loob ng University of the Philippines sa Quezon City noong nakaraang linggo. Ang PM na pinakahuling proyekto ni Lagman bago siya namatay ay takdang lumahok sa congressional election sa Mayo. Nilinaw din ng BMP na ang PM ay hiwalay at iba sa lihim na grupong Partido ng Manggagawang Pilipino na nagbanta kamakalawa ng gabi na gagawa ito ng paraan para pagbayarin ang mga salarin kapag nabigo ang pamahalaan na mabigyan ng hustisya ang pagkamatay ni Lagman. Hinamon din ng BMP ang pulisya na hulihin ang mga suspek kung totoong mga dating kasamahan ito ni Lagman sa Alex Boncayao Brigade. (Ulat nina Marilou Rongalerios, Rudy Andal at Angie dela Cruz)</body>
<link>http://www.philstar.com/Article.aspx?articleId=125930&amp;publicationSubCategoryId=92</link>
</article>
<article>
<title>Record ng GMA Cabinet hingi</title>
<author>Doris Franche</author>
<date>
<month>February</month>
<day>13</day>
<year>2001</year>
</date>
<body>Hiniling kahapon ng Commission on Appointment sa Malaca&amp;ntilde;ang na isumite na agad sa CA ang kopya ng mga rekord at background ng mga bagong miyembro ng Gabinete ni Pangulong Gloria Macapagal-Arroyo para mapag-aralan at matukoy ng mga miyembro ng komisyon kung kuwalipikado sila sa puwesto. Sinabi ni Senate President at CA Chairman Aquilino Pimentel Jr. na nais nilang malaman kung sinu-sino ang sangkot sa mga kasong katiwalian, kriminal at administratibo para hindi maging batik ang mga ito sa pamahalaang Arroyo. (Ulat ni Doris Franche)</body>
<link>http://www.philstar.com/Article.aspx?articleId=125931&amp;publicationSubCategoryId=92</link>
</article>
<article>
<title>Amigo ni Erap nasa hold-order-departure</title>
<author>Jhay Mejias, Grace Amargo, Butch Quejada at Lilia Tolentino</author>
<date>
<month>February</month>
<day>15</day>
<year>2001</year>
</date>
<body>Ipinalabas kahapon ng Bureau of Immigration ang hold departure order laban sa negosyanteng kaibigan ni dating Pangulong Joseph Estrada na si Dante Tan ng Best World Resources. Ginawa ng BI ang hakbang dahil sa utos ni Justice Secretary Hernando Perez na hindi dapat payagang makalabas ng bansa si Tan dahil baka kailanganin ito sa paglilitis sa mga kaso ni Estrada bukod sa may mga kinakaharap ding kaso ang naturang negosyante. Nabatid kay Press Undersecretary Roberto &amp;quot;Bobby&amp;quot; Capco na takda sanang sumakay si Tan sa eroplanong Cathay Pacific flight 906 patungong HongKong pero hindi ito sumipot sa paliparan. Isang tauhan lang ni Tan ang nagtungo sa paliparan para beripikahin kung nasa watchlist ang nagosyante. (Ulat nina Jhay Mejias, Grace Amargo, Butch Quejada at Lilia Tolentino)</body>
<link>http://www.philstar.com/Article.aspx?articleId=125932&amp;publicationSubCategoryId=92</link>
</article>
<article>
<title>Pasaporte pabibilisin</title>
<author>Rose Tamayo</author>
<date>
<month>February</month>
<day>15</day>
<year>2001</year>
</date>
<body>Balak ni Vice President at Department of Foreign Affairs Secretary Teofisto Guingona na pabilisin ng isa o dalawang araw ang pagpoproseso sa pagkuha ng mga passport sa pamamagitan ng pagdadagdag ng mga tauhan ng DFA. Ito ang nabatid kahapon kay DFA Undersecretary Lauro Baja na nagsabing nangangailangan ng dagdag na 43 empleyado ang consular affairs division ng departamento. Maaari anyang hindi pa maipatupad ngayong taong ito ang paggamit ng machine-readable passport at visa project. Kabilang pa sa mga proyektong nais ipatupad ni Guingona ang pagpapaibayo sa Official Development Assistant para matulungan ang Mindanao at pagbuo ng maraming labor agreement para sa mga overseas Filipino worker. (Ulat ni Rose Tamayo)</body>
<link>http://www.philstar.com/Article.aspx?articleId=125933&amp;publicationSubCategoryId=92</link>
</article>
<article>
<title>Pulitiko dawit sa holdapan?</title>
<author>Doris Franche</author>
<date>
<month>February</month>
<day>15</day>
<year>2001</year>
</date>
<body>Tahasang sinabi kahapon ng re-eleksyunistang si Senador Juan Flavier na malakas ang kanyang hinala na kagagawan ng ilang pulitiko ang ilang serye ng mga panghoholdap sa bangko at kidnapping sa bansa. Nagsisimula na naman anya ang naturang mga krimen dahil sa gastusin sa kampanya ng mga pulitiko sa halalan. Hiningi niya sa pulisya na imbestigahan ito. Nangangamba rin si Flavier na baka maituring siyang nuisance candidate at madiskuwalipika ng Commission on Elections kung igigiit nito na dapat merong P175 milyong campaign fund ang isang kandidato. Wala siyang ganitong halaga pero hindi ibig sabihin na nuisance candidate siya. (Ulat ni Doris Franche)</body>
<link>http://www.philstar.com/Article.aspx?articleId=125934&amp;publicationSubCategoryId=92</link>
</article>
<article>
<title>Tuition hike binira</title>
<author>Marilou Rongalerios</author>
<date>
<month>February</month>
<day>15</day>
<year>2001</year>
</date>
<body>Nanawagan kahapon si House of Representatives Speaker Feliciano Belmonte kay Education Secretary Raul Roco na pigilin ang plano ng mga kolehiyo at pamantasan na magtaas ng singil sa matrikula sa darating na pasukan. Sinabi ni Belmonte na hindi naaangkop sa ngayon ang naturang plano dahil sa paghihigpit ng ekonomiya na nadarama ng publiko. (Ulat ni Marilou Rongalerios)</body>
<link>http://www.philstar.com/Article.aspx?articleId=125935&amp;publicationSubCategoryId=92</link>
</article>
<article>
<title>2nd envelope bubuksan ngayon</title>
<author>Doris Franche</author>
<date>
<month>February</month>
<day>14</day>
<year>2001</year>
</date>
<body>Bubuksan ngayon ni Senate President Aquilino Pimentel Jr. ang kontrobersyal na pangalawang envelope sa account ni Jose Velarde na alyas na ginamit ni dating Pangulong Joseph Estrada sa Equitable-PCI Bank. Sinabi kahapon ni Pimentel na sasaksi sa pagbubukas ng naturang envelope sina Ombudsman Aniano Desierto at Equitable-PCI Bank Vice President Ceferino Ong. Sinabi pa ni Pimentel na mamarkahan, kokopyahin bago ibibigay ang laman ng envelope sa Ombudsman na nag-iimbestiga sa mga kasong plunder laban kay Estrada. (Ulat ni Doris Franche)</body>
<link>http://www.philstar.com/Article.aspx?articleId=125936&amp;publicationSubCategoryId=92</link>
</article>
<article>
<title>Borra sa Comelec</title>
<author>Ely Saludar</author>
<date>
<month>February</month>
<day>14</day>
<year>2001</year>
</date>
<body>Hinirang kahapon ni Pangulong Gloria Macapagal-Arroyo bilang komisyuner ng Commission on Elections ang executive director nitong si Rex Borra. Sinabi ng Pangulo na patuloy pa niyang pinag-aaralan kung sino ang itatalaga niyang tagapangulo at isa pang komisyuner ng Comelec para makumpleto ang kasapian nito. (Ulat ni Ely Saludar)</body>
<link>http://www.philstar.com/Article.aspx?articleId=125937&amp;publicationSubCategoryId=92</link>
</article>
<article>
<title>Walang amnesty kay Erap - GMA</title>
<author>Lilia Tolentino, Grace Amargo at Marilou Rongalerios</author>
<date>
<month>February</month>
<day>14</day>
<year>2001</year>
</date>
<body>Mariing inihayag kahapon ni Pangulong Gloria Macapagal-Arroyo na hindi puwedeng pagkalooban ng amnestiya o kapatawaran si dating Pangulong Joseph Estrada dahil lubhang seryoso ang mga kinakaharap nitong kaso bukod sa walang sinumang mas mataas kaysa sa batas. Sinabi ng Pangulo sa isang panayam sa Malaca&amp;ntilde;ang na, dahil sa hindi mahusay na pangangasiwa ni Estrada sa pamahalaan, bumalik ang Pilipinas sa kategorya nitong &amp;quot;sick man of Asia&amp;quot; at napawi sa loob lang ng dalawa at kalahating taon ang mga kaunlarang natamo ng nagdaang mga administrasyong Aquino at Ramos. Tinanggihan din ni Arroyo ang panawagan ng ilang sektor na payagang makapagpaopera ng mata sa ibang bansa si Estrada. &amp;quot;Kailangan niyang harapin ang pananagutan niya sa batas dito sa bansa at hindi sa ibayong-dagat,&amp;quot; sabi pa ng Punong Ehekutibo. Sinabi rin ni Justice Secretary Hernando Perez sa hiwalay na panayam na ikukulong nila si Estrada kapag pormal na isinampa ang kaso nito sa Sandiganbayan. Samantala, inatasan kahapon ng Supreme Court ang Malaca&amp;ntilde;ang na sagutin ang petisyon ni Estrada na kumukuwestyon sa legalidad ng pagkakatalaga kay Arroyo bilang ika-14 na Pangulo ng bansa. Sa kaugnay na ulat, sinabi ni Sandiganbayan Presiding Justice Francis Garchitorena na maaaring ipagbawal ng Supreme Court ang media coverage sa paglilitis sa kaso ni Estrada. Sinabi ni Garchitorena na masyadong tumataas ang pressure sa isang paglilitis kapag may nakatutok na media. (Ulat nina Lilia Tolentino, Grace Amargo at Marilou Rongalerios)</body>
<link>http://www.philstar.com/Article.aspx?articleId=125938&amp;publicationSubCategoryId=92</link>
</article>
<article>
<title>Loi sasagipin ang asawa sa pulitika</title>
<author>Danilo Garcia</author>
<date>
<month>February</month>
<day>14</day>
<year>2001</year>
</date>
<body>Maaaring binabalak ni dating Pangulong Joseph Estrada na bumalik sa pulitika sa pamamagitan ng asawa niyang si dating Unang Ginang Dr. Luisa &amp;quot;Loi&amp;quot; Ejercito na kabilang sa 13 kandidatong senador ng Laban ng Demokratikong Pilipino, ayon sa mga opisyal at analyst kahapon. Sinabi ni Mike Juneta, legal adviser ng Commission on Elections, na maaaring kumandidatong senador si Estrada kapalit ng asawa nito kapag umatras ito sa eleksyon. Nagbabala naman si Senate President Aquilino Pimentel na, kapag kumandidatong senador si Estrada, hihina ang argumento nito na ito pa rin ang presidente ng Pilipinas. Hihina rin anya ang petisyon ng dating Pangulo sa Supreme Court. Sa isa namang pagtitipon kahapon sa Club Filipino sa San Juan, nagsanib sa ilalim ng Puwersa ng Masa Coalition ang Laban ng Demokratikong Pilipino at Partido ng Masang Pilipino. Inihayag din ng PMC ang mga kandidato nilang senador na sina Ed Angara, Dra. Loi Ejercito, Noli de Castro, Alberto Fenix, Gregorio Honasan, Panfilo Lacson, Orlando Mercado, Jamby Madrigal, Juan Ponce Enrile, Ricardo &amp;quot;Dong&amp;quot; Puno, Miriam Santiago at Ombra Tamano. (Ulat ni Danilo Garcia)</body>
<link>http://www.philstar.com/Article.aspx?articleId=125939&amp;publicationSubCategoryId=92</link>
</article>
<article>
<title>AFP chief pagreretiruhin</title>
<author>Lilia Tolentino at Joy Cantos</author>
<date>
<month>February</month>
<day>14</day>
<year>2001</year>
</date>
<body>Inihayag kahapon ni Pangulong Gloria Macapagal-Arroyo na hahayaan na niyang magretiro sa serbisyo sa Marso 17 si Armed Forces of the Philippines Chief of Staff Gen. Angelo Reyes. Pinawalang-halaga rito ni Arroyo ang naunang kautusan ni dating Pangulong Joseph Estrada na nagpapalawig nang dalawang taon sa panunungkulan ni Reyes. Sa isang panayam sa Camp Aguinaldo, sinabi ni Reyes na susunod siya sa gusto ng Pangulo bukod sa maganda ang desisyon nito dahil mabibigyan ng oportunidad ang mga junior officer ng militar sa mas mataas na posisyon. (Ulat nina Lilia Tolentino at Joy Cantos)</body>
<link>http://www.philstar.com/Article.aspx?articleId=125940&amp;publicationSubCategoryId=92</link>
</article>
<article>
<title>3 Pinoy sentensyado sa Cuba</title>
<author>Rose Tamayo</author>
<date>
<month>February</month>
<day>14</day>
<year>2001</year>
</date>
<body>Tatlong Pinoy seaman sa Cuba na sina Vicente Caro, Gonzalo Garcia at Newton Vinteres ang napatunayang nagkasala sa kasong corruption of minors at nasentensyahang makulong nang mahigit 10 taon. Ito ang nabatid kahapon kay Assistant Secretary Rey Caranadang ng Office of American Affairs na nagsabing pinagbabayad din ng danyos-pinsala ang tatlong seaman na mula pa noong 1998 nakakulong sa naturang bansa. Sinabi ni Caranadang na malabong mapatawad ni Cuban President Fidel Castro ang mga akusado kaya makakabuting madaliin ng Pilipinas ang pakikipaglagdaan nito sa naturang bansa ng Transfer of Sentenced Persons agreement para dito na lang sa bansa ikulong ang tatlo. (Ulat ni Rose Tamayo)</body>
<link>http://www.philstar.com/Article.aspx?articleId=125941&amp;publicationSubCategoryId=92</link>
</article>
<article>
<title>Umento sa gobyerno malabo</title>
<author>Ely Saludar</author>
<date>
<month>February</month>
<day>14</day>
<year>2001</year>
</date>
<body>Sinabi kahapon ni Pangulong Gloria Macapagal-Arroyo na, dahil sa kakulangan sa pambansang budget na namana niya sa administrasyon ni Pangulong Joseph Estrada, hindi maibibigay ng pamahalaan ang lima hanggang 10 porsiyentong dagdag sa sahod ng mga empleyado ng pamahalaan. Sinabi pa ng Pangulo sa isang pulong-balitaan na, dahil sa budget deficit, wala sa prayoridad ng kanyang administrasyon ang naturang umento. (Ulat ni Ely Saludar)</body>
<link>http://www.philstar.com/Article.aspx?articleId=125942&amp;publicationSubCategoryId=92</link>
</article>
<article>
<title>Davide hinging mag-inhibit sa petisyon ni Erap</title>
<author>Grace Amargo</author>
<date>
<month>February</month>
<day>15</day>
<year>2001</year>
</date>
<body>Hiniling kahapon ni dating Pangulong Joseph Estrada sa Supreme Court na mag-inhibit o huwag sumama sina Chief Justice Hilario Davide Jr. at Associate Justice Artemio Panganiban sa pagdinig sa kanyang petisyong kumukuwestiyon sa legalidad ng panunungkulan ni Pangulong Gloria Macapagal-Arroyo. Sinabi ni Estrada sa pamamagitan ng abogado niyang si Atty. Rene Saguisag na tiyak na magiging bias sina Davide at Panganiban sa pagdedesisyon sa kanyang petisyon. Ipinakita umano ni Davide ang kanyang bias nang magpahayag siya sa isang television interview ng kanyang komentaryo sa pagtanggi ng mayorya ng impeachment court na tanggapin ang isang ebidensya laban kay Estrada. Hinggil kay Panganiban, may pagkiling na ito kay Arroyo sa ginawa nitong panunumpa sa tungkulin. (Ulat ni Grace Amargo)</body>
<link>http://www.philstar.com/Article.aspx?articleId=125943&amp;publicationSubCategoryId=92</link>
</article>
<article>
<title>GMA nanawagan ng suporta sa People Power Coalition bets</title>
<author>Lilia Tolentino</author>
<date>
<month>February</month>
<day>15</day>
<year>2001</year>
</date>
<body>Nanawagan kahapon si Pangulong Gloria Macapagal-Arroyo sa mamamayan na suportahan ang 13 kandidatong senador ng People Power Coalition sa halalan sa Mayo 14 para maisulong niya ang mga programang pangkaunlaran ng kanyang administrasyon. Sa kanyang talumpati sa paglulunsad ng itatayong modernong ospital sa Trece Martires City sa Cavite, sinabi ng Pangulo na kailangang maibalik sa Senado ang apat na senador na kabilang sa 10 miyembro ng mataas na kapulungan na nanindigang buksan ang kontrobersyal na pangalawang envelope ng Jose Velarde bank account sa naudlot na paglilitis sa kasong impeachment laban kay dating Pangulong Joseph Estrada. Tinukoy ng Pangulo ang mga re-eleksyunistang sina Sen. Juan Flavier, Franklin Drilon, Ramon Magsaysay Jr., at Sergio Osmena. &amp;quot;Mayroon tayong limang magigiting na congressmen na, dahil sa kanila, nagtagumpay yung impeachment. Dapat sila ay umakyat sa Senado at sila ay sina dating Speaker Manuel Villar, Congressmen Joker Arroyo, Ernesto Herrera, Ralph Recto, at Wigberto Ta&amp;ntilde;ada,&amp;quot; sabi pa ng Pangulo. Hiningi rin ng Pangulo na suportahan ang kandidatura nina Roberto Pagdanganan, Kiko Pangilinan, Winnie Monsod at Liwayway Vinzons-Chato dahil sila ang magdadala ng bagong pulitika sa Senado. (Ulat ni Lilia Tolentino)</body>
<link>http://www.philstar.com/Article.aspx?articleId=125944&amp;publicationSubCategoryId=92</link>
</article>
<article>
<title>Erap di papalit kay Loi</title>
<author>Danilo Garcia</author>
<date>
<month>February</month>
<day>15</day>
<year>2001</year>
</date>
<body>Pinabulaanan kahapon ni dating Unang Ginang Dr. Luisa &amp;quot;Loi&amp;quot; Ejercito ang ulat na kakandidatong senador ang asawa niyang si dating Pangulong Joseph Estrada at papalitan siya nito sa kalagitnaan ng kampanya. Sinabi ni Gng. Ejercito na determinado siyang ituloy ang kanyang laban para maibangon ang winasak na pangalan ng kanyang pamilya. (Ulat ni Danilo Garcia)</body>
<link>http://www.philstar.com/Article.aspx?articleId=125945&amp;publicationSubCategoryId=92</link>
</article>
<article>
<title>Corona pinagalitan</title>
<author>Lilia Tolentino</author>
<date>
<month>February</month>
<day>17</day>
<year>2001</year>
</date>
<body>Napagalitan ni Pangulong Gloria Macapagal-Arroyo ang kanyang chief of staff na si Renato Corona dahil sa isang pahayag umano nito na isinusulong ng administrasyon ang iligal na jueteng. Nagpaliwanag si Corona na mali ang pagkakaintindi ng sumulat ng ulat sa kanyang sinabi at wala siyang binanggit na pumapabor ang pamahalaan sa jueteng. (Ulat ni Lilia Tolentino)</body>
<link>http://www.philstar.com/Article.aspx?articleId=125946&amp;publicationSubCategoryId=92</link>
</article>
<article>
<title>'GMA nagsinungaling' - Saguisag</title>
<author>Grace Amargo</author>
<date>
<month>February</month>
<day>16</day>
<year>2001</year>
</date>
<body>Tahasang sinabi ng abogado ni dating Pangulong Joseph Estrada na si Atty. Rene Saguisag na sinungaling umano si Pangulong Gloria Macapagal-Arroyo nang sabihin nitong hindi ito sumulat sa Supreme Court para panumpain ang bise presidente bilang ika-14 na Pangulo ng bansa. Ginawa ni Saguisag ang pahayag sa pagdinig kahapon ng Supreme Court sa petisyon ni Estrada na kumukuwestyon sa legalidad ng panunungkulan ni Arroyo sa puwesto. Sa naturang pagdinig, kinumpirma ni Justice Secretary Hernando Perez na hiniling ni Arroyo sa pamamagitan ng isang sulat sa Supreme Court na panumpain siya bilang pangulo ng bansa at ideklarang wala nang kakayahan si Estrada para mamuno. Ikinatwiran pa ni Arroyo na dapat lang ideklarang permanente na walang kakayahan si Estrada dahil nawalan na ito ng suporta ng maraming miyembro ng Gabinete nito at ng militar at pulisya. Kumuwestyon sa naturang argumento si Associate Justice Vicente Mendoza na nagsabing hindi ito matibay na basihan para ideklarang wala nang kakayahan si Estrada sa pagpapatakbo sa bansa. Dahil dito, sinabi ni Saguisag na nagsinungaling si Arroyo sa sambayanan sa pagsasabing hindi ito nakipag-ugnayan o lumiham sa Mataas na Hukuman bago ito nanumpa noong Enero 20 sa EDSA Shrine. Nag-inhibit sa pagdinig sa naturang kaso sina Chief Justice Hilario Davide at Associate Justice Artemio Panganiban para pagbigyan ang kahilingan ni Saguisag bagaman iginiit nila na walang basihan ang akusasyon nito na magiging bias sila. Itinalaga ni Davide bilang presiding officer si Associate Justice Josue Bellosillo. Sinabi naman ni Perez sa pagdinig na ang biglaang pag-upo ni Arroyo sa tungkulin ang nakapigil sa isang tangkang kudeta na, rito, isang military junta ang mamumuno sa bansa at magsisilbing simbolong lider lang si Estrada. Iginiit naman ni Saguisag na hindi naghahain si Estrada ng resignation letter. Nakabakasyon lang anya ang kanyang kliyente at acting president lang si Arroyo. Samantala, nagbantay ang mga pulis sa labas ng gusali ng Mataas na Hukuman para maiwasan ang karahasan dahil muling nag-rally at nagtagpo rito ang mga grupong pumapabor at tumututol kay Estrada. Binuwag kinalaunan ng mga pulis ang rally ng mga pro-Estrada. (Ulat ni Grace Amargo)</body>
<link>http://www.philstar.com/Article.aspx?articleId=125947&amp;publicationSubCategoryId=92</link>
</article>
<article>
<title>'Hindi sila nag-iisip' - Speaker Belmonte</title>
<author>Marilou Rongalerios at Doris Franche</author>
<date>
<month>February</month>
<day>16</day>
<year>2001</year>
</date>
<body>Hindi nag-iisip umano ang mga tao na pumigil sa pagbubukas sa impeachment trial ng pangalawang envelope sa bank account ni Jose Velarde na sinasabing alyas ni dating Pangulong Joseph Estrada. Sinabi ni House of Representatives Speaker Feliciano Belmonte sa isang pulong-balitaan kahapon na, kung ipinalalagay ng mga abogado ni Estrada na pag-aari ng kaibigan nitong si Jaime Dichaves ang naturang account, hindi nila dapat pinigilan ang pagbubukas ng envelope na nagmula sa Equitable-PCI Bank. &amp;quot;Hindi sila nag-iisip dahil yun pala ang theory nila. Bakit hindi nila pinabuksan noong araw,&amp;quot; sabi ni Belmonte na tumayong manedyer ng 11 kongresistang prosecutor sa naudlot na paglilitis sa kasong impeachment laban kay Estrada. Sinabi rin ng isa sa mga prosecutor na si Makati Rep. Joker Arroyo na maaaring presidente pa rin ngayon si Estrada kung hindi noon pinigilan ng 11 nakakaraming senador ang pagbukas ng envelope. Samantala, sinabi ni Vice President Teofisto Guingona na wala nang saysay na mabuksang muli ang impeachment court dahil nabuksan na ang pangalawang envelope bukod sa pinagtibay na ng Senado ang isang resolusyong nagsasara sa naturang korte. Ginawa ni Guingona ang pahayag bilang tugon sa pahayag ni Sen. Miriam Santiago na dapat muling buksan ang paglilitis dahil nakitang may-ari ng bank document si Dichaves at hindi si Estrada. Iginiit ni Santiago na magrereklamo siya sa Supreme Court kapag hindi binuksan ang korte. (Ulat nina Marilou Rongalerios at Doris Franche)</body>
<link>http://www.philstar.com/Article.aspx?articleId=125948&amp;publicationSubCategoryId=92</link>
</article>
<article>
<title>30 kandidatong Senador sisibakin ng Comelec</title>
<author>Jhay Mejias</author>
<date>
<month>February</month>
<day>16</day>
<year>2001</year>
</date>
<body>Sa 68 opisyal na kandidatong senador sa halalan sa Mayo 14, posibleng 30 rito ang madeklarang nuisance candidate at madiskuwalipika dahil sa kawalan umano ng kakayahang suportahan ang kanilang pangangampanya sa buong bansa. Sinabi kahapon ng director ng law department ng Commission on Elections na si Jose Balbuena na sinisimulan na nilang suriin ang mga kakayahan ng bawat isa sa 68 kandidatong senador para matukoy kung sinu-sino ang makakapangampanya sa 79 na lalawigan, 91 lunsod at 1,519 bayan sa buong bansa. Maaaring idiskuwalipika ang isang kandidato kung makapanggugulo lang ito o walang interes na humawak ng posisyon sa pampublikong tanggapan. (Ulat ni Jhay Mejias)</body>
<link>http://www.philstar.com/Article.aspx?articleId=125949&amp;publicationSubCategoryId=92</link>
</article>
<article>
<title>Pinoy diplomat tiklo sa Saudi dahil sa puslit na alak</title>
<author>Rose Tamayo</author>
<date>
<month>February</month>
<day>16</day>
<year>2001</year>
</date>
<body>Sinabi kahapon ni Vice President at Department of Foreign Affairs Secretary Teofisto Guingona na ipapaimbestiga niya ang ulat na isang diplomat na Pilipino sa Saudi Arabia ang inaresto ng mga awtoridad sa hangganan ng naturang bansa at ng Bahrain dahil sa pagpupuslit ng P1 milyong halaga ng mga alak. Sinasabi sa ulat na nakumpiska sa naturang diplomat ang 330 bote ng beer at 110 bote ng alak na nagmula sa Bahrain. Nakita umano ng mga pulis-Saudi ang mga kargamento sa sasakyan ng diplomat na hindi tinukoy ang pangalan. Tumanggi ang ibang mga opisyal ng DFA na magbigay ng pahayag hinggil sa naturang insidente bagaman sinabi nila na lilinawin nila ang katotohanan ng ulat. (Ulat ni Rose Tamayo)</body>
<link>http://www.philstar.com/Article.aspx?articleId=125950&amp;publicationSubCategoryId=92</link>
</article>
<article>
<title>Bintang itinanggi ni Agarao</title>
<author>Rudy Andal at Angie dela Cruz</author>
<date>
<month>February</month>
<day>16</day>
<year>2001</year>
</date>
<body>Pinabulaanan kahapon ni Crusade Against Violence Chairperson Carina Agarao na meron siyang nilustay na pondo ng CAV. Sa isang pulong-balitaan sa Wild Green Cafe sa Quezon City, idiniin ni Agarao na hindi mga miyembro ng CAV ang mga tao na bumatikos sa kanya kundi mga kasapi na ng Volunteer Against Crime and Corruption ng kaalitan niyang si Dante Jimenez. Sinabi pa ni Agarao na sinisiraan lang siya dahil sa pagbatikos niya kay Philippine National Police Chief Deputy Director General Leandro Mendoza. (Ulat nina Rudy Andal at Angie dela Cruz)</body>
<link>http://www.philstar.com/Article.aspx?articleId=125951&amp;publicationSubCategoryId=92</link>
</article>
<article>
<title>Budget bantang harangin</title>
<author>Doris Franche</author>
<date>
<month>February</month>
<day>16</day>
<year>2001</year>
</date>
<body>Tiniyak kahapon ni Senate committee on finance chairman John Osmena na haharangin ng mataas na kapulungan ang pagpapatibay ng supplemental budget para sa taong 2001 kapag hindi isinama rito ang pondo para sa dagdag sa sahod ng mga empleyado ng pamahalaan. Iginiit ni Osmena na papasa ang budget kung ibibigay na lang sa mga empleyado ng pamahalaan ang P5.5 milyong ipinangako ni Pangulong Gloria Macapagal-Arroyo sa modernisasyon ng Armed Forces of the Philippines. (Ulat ni Doris Franche)</body>
<link>http://www.philstar.com/Article.aspx?articleId=125952&amp;publicationSubCategoryId=92</link>
</article>
<article>
<title>Mayors, Gobernors binalaan sa jueteng</title>
<author>Rudy Andal at Lilia Tolentino</author>
<date>
<month>February</month>
<day>16</day>
<year>2001</year>
</date>
<body>Nagbabala kahapon si Interior and Local Government Secretary Jose Lina na tatanggalan niya ng karapatang mangasiwa sa pulisya ang mga gobernador at mayor na mabibigong masugpo ang jueteng sa kanilang lokalidad. Sinabi naman ni Presidential Spokesman Renato Corona na hihilingin ng Malaca&amp;ntilde;ang sa Kongreso na pag-aralan ang mga iligal na sugal para magkaroon ng matatag na panuntunan kung dapat ipahinto at alin ang puwedeng pabayaan. (Ulat nina Rudy Andal at Lilia Tolentino)</body>
<link>http://www.philstar.com/Article.aspx?articleId=125953&amp;publicationSubCategoryId=92</link>
</article>
<article>
<title>Erap matatalo sa SC dahil sa numerong 13</title>
<author>Grace Amargo</author>
<date>
<month>February</month>
<day>17</day>
<year>2001</year>
</date>
<body>Malamang na dahil sa numerong 13, ibabasura lang ng Supreme Court ang petisyon ni dating Pangulong Joseph Estrada na kumukuwestyon sa legalidad ng panunungkulan ni Pangulong Gloria Macapagal-Arroyo. Ito ang nahiwatigan kahapon kay Justice Secretary Hernando Perez na nagtiyak na hindi na mababawi ni Estrada ang dati niyang posisyon sa Malaca&amp;ntilde;ang. Ginawa ni Perez ang pahayag dahil sa napagbigyang kahilingan ng mga abogado ni Estrada sa Supreme Court na mag-inhibit o huwag sumali sa pagdinig sa naturang petisyon sina Chief Justice Hilario Davide Jr. at Associate Justice Artemio Panganiban. Dahil dito, 13 justices na lang ang dirinig sa naturang petisyon. May kabuuang 15 miyembro ang Mataas na Hukuman. Pero pinuna ni Perez na hindi naisip ni Estrada at ng mga abogado nito ang paniniwala ng dating Pangulo na malas ito sa numerong 13. &amp;quot;Hindi nila naalala na malas ang dating Pangulo sa numerong 13 tapos hiniling pa nila sa Supreme Court na mag-inhibit sina Justice Davide at Panganiban. So, ilan na lang ang natira sa mga mahistrado na boboto sa petisyon? Labintatlo na lang,&amp;quot; sabi pa ng kalihim. Magugunita rin na 13 ang bilang ng mga letra ng pangalan ni Estrada. Siya ang naging ika-13 pangulo ng Pilipinas pero hindi niya natapos ang anim na taong panunungkulan nang patalsikin siya sa puwesto ng pangalawang people power revolution noong nakaraang buwan. Noon ding Nobyembre 13, 2000, pinagtibay at isinumite ng House of Representatives sa Senado ang articles of impeachment laban kay Estrada. Siya ang unang pangulo ng bansa na na-&amp;quot;impeach.&amp;quot; Nabatid din kay Perez na ipapalabas na rin nila ang tatlo nilang bagong testigo laban kay Estrada na kinabibilangan ng isang negosyanteng kaibigan nito at dalawang dating mataas na opisyal nito. (Ulat ni Grace Amargo)</body>
<link>http://www.philstar.com/Article.aspx?articleId=125954&amp;publicationSubCategoryId=92</link>
</article>
<article>
<title>Saguisag: Pipilitin ko si Erap mag-resign kapag nanalo sa SC</title>
<author>Angie dela Cruz at Lilia Tolentino</author>
<date>
<month>February</month>
<day>17</day>
<year>2001</year>
</date>
<body>Sinabi kahapon ng abogado ni dating Pangulong Joseph Estrada na si Rene Saguisag na pipilitin niyang opisyal nang magbitiw sa tungkulin ang kanyang kliyente kapag nanalo ang kanilang petisyong humihiling sa Supreme Court na ideklarang acting president lang si Pangulong Gloria Macapagal-Arroyo. Sinabi ni Saguisag na isinaad ni Estrada sa petisyon na bababa siya sa tungkulin at ipaubaya ang panguluhan sa kanyang kahalili na si Arroyo. &amp;quot;Kung manalo man kami tapos magreresulta ito sa matinding kaguluhan, mas makakabuti kay Estrada na magbitiw sa posisyon para sa interes ng bayan,&amp;quot; sabi ni Saguisag sa panayam ng dzMM kaugnay ng paggigiit ni Estrada na siya pa rin ang Pangulo ng bansa at kasalukuyan lang siyang nakabakasyon. Samantala, sa Malaca&amp;ntilde;ang, sinabi ni Presidential Chief of Staff Renato Corona na mananatiling may PSG si Estrada kapag nakulong ito sa mga kasong plunder, graft, malversation, falsification at ill-gotten wealth pero hindi ito Presidential Security Group kundi Prison Security Guard. (Ulat nina Angie dela Cruz at Lilia Tolentino)</body>
<link>http://www.philstar.com/Article.aspx?articleId=125955&amp;publicationSubCategoryId=92</link>
</article>
<article>
<title>Bong Pineda kakasuhan</title>
<author>Rudy Andal</author>
<date>
<month>February</month>
<day>17</day>
<year>2001</year>
</date>
<body>Sinabi kahapon ni Interior and Local Government Secretary Joey Lina na sasampahan niya ng kasong kriminal sa Lunes ang umanoy jueteng lord na si Rodolfo &amp;quot;Bong&amp;quot; Pineda sa Department of Justice. Sinabi ni Lina sa isang panayam na gagamitin nilang ebidensya laban kay Pineda ang testimonya nina Ilocos Sur Governor Luis &amp;quot;Chavit&amp;quot; Singson at empleyada nitong si Emma Lim sa Senate Blue Ribbon Committee at impeachment court. &amp;quot;Kahit kumpare pa siya (Pineda) ni Pangulong Arroyo, kakasuhan natin siya dahil wala namang pinipili o kinakatigan ang pamahalaang Arroyo sa sandaling lumabag sila sa batas,&amp;quot; sabi ni Lina. (Ulat ni Rudy Andal)</body>
<link>http://www.philstar.com/Article.aspx?articleId=125956&amp;publicationSubCategoryId=92</link>
</article>
<article>
<title>Kampanya ni Loi gagawin daw parang impiyerno</title>
<author>Sandy Araneta at Jhay Mejias</author>
<date>
<month>February</month>
<day>17</day>
<year>2001</year>
</date>
<body>Sinabi kahapon ng militanteng grupong Gabriela na gagawin nilang parang impiyerno ang kampanya ni dating Unang Ginang Dr. Luisa &amp;quot;Loi&amp;quot; Ejercito sa pagtakbo nito sa pagka-senador sa halalan sa Mayo. Sinabi ni Liza Masa ng Gabriela na maaari lamang maging martir si Gng. Ejercito kung hihiwalayan nito ang tiwali nitong asawang si dating Pangulong Joseph Estrada para sa kapakanan ng mamamayang Pilipino. Nagbabala naman si Catholic Bishops Conference of the Philippines President Orlando Quevedo na ipagdarasal nila ang kampanya ni Gng. Ejercito dahil nakakatiyak sila na hindi mauungkat sa kampanya ang kaso ng asawa nito. (Ulat nina Sandy Araneta at Jhay Mejias)</body>
<link>http://www.philstar.com/Article.aspx?articleId=125957&amp;publicationSubCategoryId=92</link>
</article>
<article>
<title>Passes kinansela</title>
<author></author>
<date>
<month>February</month>
<day>17</day>
<year>2001</year>
</date>
<body>Kinansela kahapon ni Ninoy Aquino International Airport General Manager Edgardo Manda ang lahat ng airport access passes na naunang ibinigay sa mga taong malapit kay dating Pangulong Joseph Estrada. Sinabi ni Manda na isinagawa niya ang hakbang para sa seguridad at hindi magamit sa iligal na aktibidad ang naturang mga identification card. Kabilang sa mga pinawalang-halaga ang mga ID na ipinalabas sa ilalim ng Office of the President at ng Official Business noong panahon ng pinatalsik na Pangulo. Nabigyan din umano ng naturang mga passes ang mga miyembro ng pamilya ni Estrada. (Rey Arquiza)</body>
<link>http://www.philstar.com/Article.aspx?articleId=125958&amp;publicationSubCategoryId=92</link>
</article>
<article>
<title>Capulong kapalit ni Miriam</title>
<author>Rose Tamayo</author>
<date>
<month>February</month>
<day>17</day>
<year>2001</year>
</date>
<body>Isa sa private prosecutor sa naudlot na paglilitis sa kasong impeachment laban kay dating Pangulong Joseph Estrada na si Atty. Romeo Capulong ang sinuportahan ng Department of Foreign Affairs bilang kandidato ng Pilipinas sa international tribunal court ng United Nations. Ipapadala ng DFA sa susunod na linggo sa Philippine post sa New York ang curriculum vitae ni Capulong na siyang pumalit kay Senador Miriam Defensor-Santiago na naunang tumanggi sa naturang posisyon. Kapag nanalo si Capulong sa halalang gagawin sa Marso, mapapabilang siya sa 14 na miyembro ng naturang hukuman sa loob ng apat na taon. (Ulat ni Rose Tamayo)</body>
<link>http://www.philstar.com/Article.aspx?articleId=125959&amp;publicationSubCategoryId=92</link>
</article>
<article>
<title>Chavit ayaw maging anti-jueteng czar</title>
<author>Rudy Andal</author>
<date>
<month>February</month>
<day>17</day>
<year>2001</year>
</date>
<body>Inihayag kagabi ni Ilocos Sur Governor Luis &amp;quot;Chavit&amp;quot; Singson na tinanggihan niya ang alok sa kanya ni Department of Interior and Local Government Secretary Joey Lina na manungkulan siya bilang consultant ng DILG at anti-jueteng czar ng pamahalaang Arroyo. Sinabi ni Singson na, kahit hindi naman siya maging consultant o anti-jueteng czar, nakahanda naman siyang tumulong sa pamahalaan para tuluyang masugpo ang jueteng sa bansa. Sinabi pa ng gobernador na madali namang mapapatigil ang operasyon ng jueteng kung magkakaisa lamang ang mga lokal na opisyal, pulisya at mamamayan. &amp;quot;Nagawa naming mapahinto ang jueteng sa Ilocos Sur at naniniwala akong kaya din itong gawin sa iba pang lalawigan sa Luzon bastat totohanan lang ang kampanya laban dito,&amp;quot; sabi pa ni Singson. (Ulat ni Rudy Andal)</body>
<link>http://www.philstar.com/Article.aspx?articleId=125960&amp;publicationSubCategoryId=92</link>
</article>
<article>
<title>Trial by publicity laban kay Estrada binatikos</title>
<author>Lilia Tolentino</author>
<date>
<month>February</month>
<day>17</day>
<year>2001</year>
</date>
<body>Mariing kinondena kahapon ng Peoples Movement Against Poverty ang umanoy trial by publicity o paglilitis sa pamamagitan ng publisidad laban kay Estrada na para sa kanilang samahan ay siya pa ring lehitimong halal na Pangulo ng bansa. Sinabi ni PMAP Spokesman Ronald Lumbao na malupit at hindi makatarungan ang paglilitis kay Estrada sa media samantalang hindi pa nadedesisyunan ng Mataas na Hukuman kung sino talaga ang tunay na pangulo ng bansa. Idiniin ng PMAP na hindi nagbitiw si Estrada at wala itong balak na magbitiw hanggang sa matapos ang termino nito sa 2004 na itinatadhana ng Konstitusyon. &amp;quot;Tulad sa impeachment trial, gusto nilang palabasin na may kasalanan si Pangulong Erap sa pamamagitan ng paglilitis sa media at kinukundisyon na rin ang utak ng publiko na makukulong siya dahil may paghahanda na raw maging sa Quezon City Jail,&amp;quot; sabi pa ni Lumbao. (Ulat ni Lilia Tolentino)</body>
<link>http://www.philstar.com/Article.aspx?articleId=125961&amp;publicationSubCategoryId=92</link>
</article>
<article>
<title>2 RPA-ABB leader ipapatawag sa Popoy probe</title>
<author>Rudy Andal</author>
<date>
<month>February</month>
<day>17</day>
<year>2001</year>
</date>
<body>Nakatakdang imbitahan ng Philippine National Police ang mga lider ng Revolutionary Proletariat Army-Alex Boncayao Brigade na sina Nilo dela Cruz at Arturo Tabara para hingan ng pahayag kaugnay ng pagpaslang sa labor leader na si Felimon &amp;quot;Popoy&amp;quot; Lagman. Pero nilinaw ni PNP Chief Deputy Director Leandro Mendoza na iniimbitahan lang nila sina dela Cruz at Tabara para makatulong sa mabilis na paglutas sa kaso at hindi nila itinuturing ang dalawa bilang responsable sa krimen. (Ulat ni Rudy Andal)</body>
<link>http://www.philstar.com/Article.aspx?articleId=125962&amp;publicationSubCategoryId=92</link>
</article>
<article>
<title>Yaman ni Erap mas madaling mababawi</title>
<author>Marilou Rongalerios</author>
<date>
<month>February</month>
<day>18</day>
<year>2001</year>
</date>
<body>Mas mauunang mabawi ng pamahalaan ang sinasabing ill-gotten wealth ni dating Pangulong Joseph Estrada kaysa sa nakaw na yaman ni dating Pangulong Ferdinand Marcos. Ito ang naging pananaw kahapon nina Reps. Heherson Alvarez (Isabela) at Ernesto Herrera (Bohol). Sinabi ni Alvarez na may mga papeles na matutunton sa kayamanan ni Estrada na gumamit umano ng alyas na Jose Velarde at iba pang pangalan sa pagtatago sa banko ng mga ill-gotten wealth nito. Nakikita na ng pamahalaan kung saan dadamputin ang lahat ng yaman ni Estrada kaya mauuna itong mababawi. Pero nahirapan ang nagdaang mga pamahalaan na matunton ang ill-gotten wealth ni Marcos dahil pinakumplikado ito ng ginamit niyang ibat ibang foundation, ayon pa kay Alvarez. Sinabi rin ni Herrera na 20 taong nakapaghari sa bansa si Marcos kaya nagkaroon ito ng pagkakataong ilabas ng Pilipinas ang naturang kayamanan. Hindi naman nailagak sa ibang bansa ang kayamanan ni Estrada dahil 32 buwan lang itong nanungkulan. (Ulat ni Marilou Rongalerios)</body>
<link>http://www.philstar.com/Article.aspx?articleId=125963&amp;publicationSubCategoryId=92</link>
</article>
<article>
<title>Good gov't ibibigay ni Belmonte sa QC</title>
<author>Cecille Suerte Felipe</author>
<date>
<month>February</month>
<day>18</day>
<year>2001</year>
</date>
<body>Sa isang mabuting pamahalaan, naiaangat ang kalagayan ng mahihirap na Pilipino sa pamamagitan ng sistematikong pangangasiwa. Ito ang inihayag ni House of Representatives Speaker Feliciano Belmonte na nagsabing, sa ilalim ng bandila ng mabuting pamahalaan, nakahanda siyang lumaban sa ibang nagnanais na mahalal na alkalde sa Quezon City. &amp;quot;Sa konteksto ng Pilipinas, ang mabuting pamahalaan ay nangangahulugan ng isang pamahalaan na nagbabawas sa kahirapan sa pamamagitan ng pagbibigay ng oportunidad sa maliliit na mamamayan,&amp;quot; sabi ni Belmonte sa mga reporter sa Kapihan sa Sulo forum sa Sulo Hotel sa Quezon City. Nasa huli at pangatlong termino na bilang kongresista ng ikaapat na distrito ng Quezon City si Belmonte na nagsilbi ring manager ng prosecution panel sa naudlot na paglilitis sa kasong impeachment laban kay dating Pangulong Joseph Estrada. Sa kabila ng kanyang mga tagumpay sa pambansang pamahalaan lalo na bilang mambabatas, sinabi ni Belmonte na isang mas malaking hamon sa kanya ang tungkuling maging punong-bayan ng isa sa pangunahing lunsod sa Metro Manila dahil napakalaki ng mga problema ng Quezon City. Sinabi pa ng beteranong mambabatas na, bagaman may mga humihikayat sa kanya na kumandidatong senador, ipinasya niyang panindigan ang plano niyang kumandidatong mayor sa Quezon City dahil mas malaki ang hamon dito. Ipinangako ni Belmonte na susugpuin niya ang mga fixer sa Quezon City Hall at palalakasin ang koleksyon sa buwis para mapabuti ang pagseserbisyo sa taumbayan. Idinagdag niya na ang sistematikong pamamahala ang ginamit din niya noong presidente pa siya ng Government Service Insurance System, Philippine Airlines at Manila Hotel. &amp;quot;Sinabi ng Asiaweek (magazine) na si Sonny Belmonte na pangulo ng isa sa maliit na airline sa Asia ay siyang naging profit pilot of the year dahil kumita ang PAL nang hindi kinailangang magtanggal ng empleyado,&amp;quot; sabi pa ni Belmonte. Kasabay nito, ipinangako ni Belmonte na lulutasin niya ang problema sa mga iskuwater sa Quezon City. Sinabi niya na ang nasasakupan niyang ikaapat na distrito ng lungsod ang tanging distrito sa bansa na merong isang mataas na gusaling itinayo sa lugar ng mga iskuwater. Tumira sa buong gusali ang mga dating iskuwater kabilang na ang pamilya ng kanyang driver. &amp;quot;Nais kong magkaroon sa Quezon City ng isang pamahalaang tumutugon sa pangangailangan ng mamamayan,&amp;quot; sabi pa ni Belmonte. Nais niyang maghain ng kanyang certificate of candidacy sa Pebrero 28 na huling araw na itinakda ng Commission on Elections para sa lokal na halalan. (Ulat ni Cecille Suerte Felipe)</body>
<link>http://www.philstar.com/Article.aspx?articleId=125964&amp;publicationSubCategoryId=92</link>
</article>
<article>
<title>Tagumpay ng EDSA Dos di masasayang - GMA</title>
<author>Lilia Tolentino</author>
<date>
<month>February</month>
<day>18</day>
<year>2001</year>
</date>
<body>Ipinangako kahapon ni Pangulong Gloria Macapagal-Arroyo na bibigyan niya ng disente at mahusay na pamahalaan ang sambayanan at hindi masasayang ang ipinaglaban nito sa matagumpay na pangalawang People Power Revolution na nagpatalsik kay dating Pangulong Joseph Estrada. Ginawa ni Arroyo ang pangako sa isang pananghalian sa Malaca&amp;ntilde;ang na inihandog para sa mga testigo sa naudlot na paglilitis ng Senado sa kasong impeachment ni Estrada. Kabilang sa mga testigong dumalo sa okasyon sina Clarissa Ocampo, Annie Ong, Elizabeth Balagot, Emma Lim, Carmencita Itchon, Perfecto Yasay at Edgardo Espiritu. Hiniling ni Arroyo sa kanila na tumulong sa kanyang administrasyon sa pagpapanibagong-tatag ng bansa at para magamot na ang sugat na nalikha ng pagkakawatak-watak ng lipunan dahil sa naturang usapin. (Ulat ni Lilia Tolentino)</body>
<link>http://www.philstar.com/Article.aspx?articleId=125965&amp;publicationSubCategoryId=92</link>
</article>
<article>
<title>15 Pinoy nakalinya sa parusang bitay sa Saudi</title>
<author>Rose Tamayo</author>
<date>
<month>February</month>
<day>18</day>
<year>2001</year>
</date>
<body>Kasalukuyang nakalinya sa parusang kamatayan ang may 15 overseas Filipino worker sa Saudi Arabia, ayon sa legal counsel ng Department of Foreign Affairs na si Atty. Gil Salceda. Sinabi ni Salceda na kabilang sa mga OFW ang 14 anyos na domestic helper at nag-iisang babae na si Sarah Dematira na nakapatay umano ng amo nitong babae sa Riyadh. Kasama rin sa mabibitay ang anim na Pilipino na nasentensyahang mapugutan dahil sa pagpatay sa isang labanderong Pilipino na si Jaime dela Cruz sa Taif sa naturang bansa. Pinuna ni Salceda ang umanoy kabagalan ng mga awtoridad ng Saudi sa proseso ng mga bilanggo at ang pagtanggi nitong magbigay ng kaukulang mga impormasyon. Nakakaugalian anya ng mga awtoridad sa Saudi na biglang magpalabas ng listahan ng mga bibitaying Pilipino nang walang paunang pasabi para maibalita sa kanilang pamilya sa Pilipinas. (Ulat ni Rose Tamayo)</body>
<link>http://www.philstar.com/Article.aspx?articleId=125966&amp;publicationSubCategoryId=92</link>
</article>
<article>
<title>Dayuhang imbestigador para sa Popoy ambush</title>
<author>Joy Cantos</author>
<date>
<month>February</month>
<day>18</day>
<year>2001</year>
</date>
<body>Pahihintulutan lang ng Philippine National Police sa aspetong teknikal ang mga dayuhang imbestigador sa pagkakapaslang sa labor leader na si Felimon Lagman. Sa isang panayam sa Alumni Homecoming ng Philippine Military Academy Sa Baguio City kahapon, sinabi ni Acting PNP Chief Deputy Director General Leandro Mendoza na pinayagan nila ang pamilya ni Lagman na umupa ng mga dayuhang imbestigador pero limitado lang ito. Nasa PNP pa rin ang usapin sa pagdakip at pag-uusig sa mga suspek. (Ulat ni Joy Cantos)</body>
<link>http://www.philstar.com/Article.aspx?articleId=125967&amp;publicationSubCategoryId=92</link>
</article>
<article>
<title>Religious leaders ginagamit daw laban kay Erap</title>
<author>Danilo Garcia</author>
<date>
<month>February</month>
<day>18</day>
<year>2001</year>
</date>
<body>Kinondena ni dating presidential son Joseph Victor Ejercito si Department of Justice Secretary Hernando Perez sa pagpapatupad umano ng &amp;quot;two-faced policy&amp;quot; sa estado ng buong pamilyang Estrada matapos akusahan niya ito na gumagamit ng mga matataas na mga religious leaders bilang mga emisaryo upang pilitin silang mag-self-exile sa ibang bansa. Ayon kay Ejercito, anak ni dating Pangulong Estrada kay Guia Gomez, ilang mga lider relihiyoso na umano ang lumapit sa kanilang pamilya na nagpapanggap lamang sa pagbibigay ng payong espirituwal ngunit ang talagang pakay ay kumbinsihin silang kusang-loob na lamang na umalis at manirahan sa ibang bansa. Ninanais umano ito ng administrasyon upang matanggal na ang patuloy na pampolitikal na kontrobersyang kinakaharap nila dahil sa legalidad ng pag-upo ni Pangulong Arroyo at upang maging &amp;quot;bidang-bida&amp;quot; sa tagumpay sakaling magtagumpay sila. &amp;quot;Through the backdoor ang kanilang ginagawa para paalisin kami. Nagpapadala nga sila ng religious leaders para kumbinsihin kami,&amp;quot; ani Ejercito. Itinanggi naman niya na pangatawanan ang mga naturang personalidad na nakipagkita sa kanila. Ang ginagawa umanong ito ay kabaligtaran ng ipinahayag ni Perez na panatilihin sa bansa ang mga Estrada upang maparusahan sa kanilang mga kasalanan. Pinalalabas umano ng administrasyon na ito ang kanilang paninindigan ngunit gumagawa ng pailalim na paraan na lingid sa kaalaman ng publiko para sila mapatalsik sa bansa. Idinagdag pa nito na puro harassment lamang sa kanila ang mga kahilingan na buksan sa pagdinig sa korte ang mga bank accounts ng mga Estrada para lalo silang madiin sa mga kasong kinakaharap. (Ulat ni Danilo Garcia)</body>
<link>http://www.philstar.com/Article.aspx?articleId=125968&amp;publicationSubCategoryId=92</link>
</article>
<article>
<title>Katayuan ni GMA linawin daw</title>
<author>Rudy Andal at Marilou Rongalerios</author>
<date>
<month>February</month>
<day>18</day>
<year>2001</year>
</date>
<body>Sinabi kahapon ng isang kandidatong senador na si Atty. Oliver Lozano na dapat na lang linawin ng Supreme Court ang tunay na katayuan ni Pangulong Gloria Macapagal-Arroyo nang manumpa ito bilang ika-14 na presidente ng bansa sa harap ni Chief Justice Hilario Davide Jr.. Nilinaw ni Arroyo na nais lang niyang ituwid ang pananaw ng sambayanan ukol dito at hindi niya nais na guluhin ang administrasyon. Malakas naman ang kumpiyansa ni dating Speaker Manuel Villar Jr. na papabor sa taumbayan ang magiging hatol ng 13 mahistrado ng Supreme Court sa petisyon ni dating Pangulong Joseph Estrada na kumukuwestyon sa legalidad ng panunungkulan ni Arroyo. Sinabi ni Villar na kitang-kita sa pangalawang people power revolution na &amp;quot;guilty&amp;quot; ang hatol ng taumbayan kay Estrada kaya walang dahilan para hindi ito sang-ayunan ng Mataas na Hukuman. (Ulat nina Rudy Andal at Marilou Rongalerios)</body>
<link>http://www.philstar.com/Article.aspx?articleId=125969&amp;publicationSubCategoryId=92</link>
</article>
<article>
<title>7 PAOCTF agents sinub-poena ng NBI sa Dacer case</title>
<author>Ellen Fernando</author>
<date>
<month>February</month>
<day>21</day>
<year>2001</year>
</date>
<body>Pitong tauhan ng Presidential Anti-Organized Crime Task Force ang pinadalhan ng subpoena ng National Bureau of Investigation (NBI) para tanungin hinggil sa halos tatlong buwan nang misteryosong pagkawala ng public relations man Salvador &amp;quot;Bubby&amp;quot; Dacer at driver nitong si Manuel Corbito. Hindi binanggit ng impormante sa NBI ang pangalan ng pitong ahente bagaman nangako umano ang mga ito na makikipagtulungan sa imbestigasyon. (Ulat ni Ellen Fernando)</body>
<link>http://www.philstar.com/Article.aspx?articleId=125970&amp;publicationSubCategoryId=92</link>
</article>
<article>
<title>Palasyo nagmalaki</title>
<author>Ely Saludar</author>
<date>
<month>February</month>
<day>21</day>
<year>2001</year>
</date>
<body>Ipinagmalaki kahapon ng Malaca&amp;ntilde;ang na, bagaman isang buwan pa lang nanunungkulan ang administrasyon ni Pangulong Gloria Macapagal-Arroyo, meron na itong tatlong malalaking tagumpay. Kabilang dito, ayon kay Chief of Staff Renato Corona, ang pagbalik ng tiwala ng mamamayan sa pamahalaan, respeto ng pandaigdigang komunidad sa bansa, at ang pagkakalatag ng maayos na pamamahala sa burukrasya. (Ulat ni Ely Saludar)</body>
<link>http://www.philstar.com/Article.aspx?articleId=125971&amp;publicationSubCategoryId=92</link>
</article>
<article>
<title>Pineda case isasampa</title>
<author>Rudy Andal</author>
<date>
<month>February</month>
<day>21</day>
<year>2001</year>
</date>
<body>Inihayag kahapon ni Interior and Local Government Secretary Joey Lina na isasampa nila sa Department of Justice sa Lunes ang kasong plunder at paglabag sa anti-gambling law laban sa umanoy jueteng lord na si Rodolfo &amp;quot;Bong&amp;quot; Pineda. Sinabi ni Lina na mas matibay ang ebidensya laban kay Pineda dahil kasabwat umano ito ni dating Pangulong Joseph Estrada sa pagkamal ng ill-gotten wealth. (Ulat ni Rudy Andal)</body>
<link>http://www.philstar.com/Article.aspx?articleId=125972&amp;publicationSubCategoryId=92</link>
</article>
<article>
<title>Kaso ni Bong Pineda inihahanda ng PNP</title>
<author>Christina M. Mendez</author>
<date>
<month>February</month>
<day>19</day>
<year>2001</year>
</date>
<body>Inihahanda na ng pulisya ang mga kaso laban sa umanoy big-time na jueteng lord na si Rodolfo &amp;quot;Bong&amp;quot; Pineda para madiin ito sa operasyon ng iligal na sugal sa Central Luzon at karatig na mga lalawigan. Sinabi kahapon ni Acting Philippine National Police Chief Deputy Director General Leandro Mendoza na gagamitin nilang ebidensya laban kay Pineda ang mga ebidensyang nakalap sa panahon ng naudlot na paglilitis ng Senado sa kasong impeachment laban kay dating Pangulong Joseph Estrada. (Ulat ni Christina M. Mendez)</body>
<link>http://www.philstar.com/Article.aspx?articleId=125973&amp;publicationSubCategoryId=92</link>
</article>
<article>
<title>Immunity kay Chavit pinaboran ni GMA</title>
<author>Ely Saludar</author>
<date>
<month>February</month>
<day>19</day>
<year>2001</year>
</date>
<body>Nilinaw kahapon ni Pangulong Gloria Macapagal-Arroyo na tama lang na bigyan ng immunity at paligtasin sa anumang asunto o kaso si Ilocos Sur Governor Luis &amp;quot;Chavit&amp;quot; Singson dahil malaki ang ginampanan nitong papel sa pagpapabagsak kay dating Pangulong Joseph Estrada. Sinabi ng Pangulo na lubhang napakahalaga ng mga testimonya ni Singson na nagdiin kay Estrada sa iligal na operasyon ng sugal na jueteng. Si Singson na dating kaibigan at kainuman ni Estrada ang nagsilbing ugat para ito ma-impeached at mapatalsik ng pangalawang people power revolution sa puwesto. Idinepensa ng Pangulo si Singson dahil ilang sektor ang nananawagan na papanagutin sa batas ang gobernador kahit naging pangunahing testigo ito sa paglilitis sa kasong impeachment laban kay Estrada. Binibira ng ilang sektor si Singson dahil sa pag-amin nito na naging kolektor ito ni Estrada sa jueteng at dawit ito sa anomalya sa pondong nagmula sa buwis sa tabako. (Ulat ni Ely Saludar)</body>
<link>http://www.philstar.com/Article.aspx?articleId=125974&amp;publicationSubCategoryId=92</link>
</article>
<article>
<title>Joma, bibigyan ni GMA ng immunity</title>
<author>Joy Cantos</author>
<date>
<month>February</month>
<day>19</day>
<year>2001</year>
</date>
<body>FORT DEL PILAR, Baguio City  Nakahanda ang pamahalaan ni Pangulong Gloria Macapagal-Arroyo na pagkalooban ng immunity laban sa pag-aresto si exiled Communist Party of the Philippines-New Peoples Army-National Democratic Front founding Chairman Jose Maria Sison upang makabalik ito sa bansa. Ito ang inihayag kahapon ni Acting Defense Secretary Eduardo Ermita na kasalukuyan ring Presidential Adviser on Peace Process. Sinabi ni Ermita na ang pagbibigay ng safe conduct pass kay Sison ay maaring makapagpabilis ng panunumbalik ng nabalam na peace talks ng gobyerno sa hanay ng CPP-NPA-NDF. Si Sison ay na-exiled sa The Netherlands noong 1987 isang taon matapos itong makalaya sa kaniyang detention center sa bansa sa ilalim ng rehimen ni dating Pangulong Aquino. Maliban sa kasong rebelyon si Sison ay idinidiin rin ng Armed Forces of the Philippines sa pagkakasangkot sa pagpaslang sa tinatayang daan-daang espiya ng gobyerno noong dekada 80. (Ulat ni Joy Cantos)</body>
<link>http://www.philstar.com/Article.aspx?articleId=125975&amp;publicationSubCategoryId=92</link>
</article>
<article>
<title>Reyes sa DND, Yorac sa PCGG ?</title>
<author>Ely Saludar</author>
<date>
<month>February</month>
<day>19</day>
<year>2001</year>
</date>
<body>Ipinahiwatig kahapon ni Pangulong Gloria Macapagal-Arroyo na malakas na kandidato bilang kalihim ng Department of National Defense ang magreretiro nang si Armed Forces of the Philippines Chief of Staff Gen. Angelo Reyes. Inaasahan namang magiging bagong hepe ng AFP si Lt. Gen. Edgardo Espinosa ng Philippine Marines. Inamin din ng Pangulo na inalok niya si dating Commission on Election Commissioner Haydee Yorac para maging tagapangulo ng Presidential Commission on Good Government. (Ulat ni Ely Saludar)</body>
<link>http://www.philstar.com/Article.aspx?articleId=125976&amp;publicationSubCategoryId=92</link>
</article>
<article>
<title>Kuratong binuhay para sa kandidato</title>
<author>Jhay Mejias</author>
<date>
<month>February</month>
<day>19</day>
<year>2001</year>
</date>
<body>Muling binuhay ang Kuratong Baleleng Gang na may nakakalat ng mga bagong miyembro sa Metro Manila para mangholdap ng mga banko at magsagawa ng kidnap-for-ransom na naglalayon umanong lumikom ng salaping gagamitin sa kampanya ng ilang lokal na pulitiko na kakandidato sa halalan sa Mayo. Ito ang nahiwatigan kahapon sa ilang mga opisyal ng Philippine National Police na nagsabing nagdatingan sa Metro Manila ang mga bagong kasapi ng Kuratong Baleleng Gang at nagpapalipat-lipat ng taguan. Sinabi ng mga opisyal na, kahit baguhan ang mga miyembro ng gang, bihasa ang mga ito sa panghoholdap at pagkidnap. Kinumpirma rin ni Presidential Anti-Organized Crime Task Force Chief Director Hermogenes Ebdane na kanilang minomonitor ang Kuratong Baleleng na sumakay pa sa commercial plane mula sa isang hindi binanggit na lalawigan patungo sa kalakhang Maynila. Sinabi pa ng ilang opisyal ng PNP na dalawa sa gang ang nagbabalak na kumandidatong mayor at congressman sa Northern Mindanao. Gayunman, sinabi nila na wala pa silang matibay na ebidenysa para matukoy kung sino ang mga financier at kontak ng gang sa kalakhang Maynila. Unang napabalita ang Kuratong Baleleng nang 11 sa kanilang mga miyembro ang umanoy sinalvage sa Quezon City noong kalagitnaan ng dekada 90 ng mga tauhan ng buwag na ngayong Presidential Anti-Crime Commission na dating pinamunuan ng nooy Vice President Joseph Estrada. (Ulat ni Jhay Mejias)</body>
<link>http://www.philstar.com/Article.aspx?articleId=125977&amp;publicationSubCategoryId=92</link>
</article>
<article>
<title>People Power 3 ng pro-Erap nakaamba</title>
<author>Angie Dela Cruz</author>
<date>
<month>February</month>
<day>19</day>
<year>2001</year>
</date>
<body>Malamang magkaroon na umano ng pangatlong people power revolution dahil sa pagbukas ng kontrobersyal na pangalawang envelope na hindi kinakitaan ng kaugnayan ni dating Pangulong Joseph Estrada sa mga bank deposit na inaangkin ng negosyanteng si Jaime Dichaves. Ito ang ipinahiwatig sa isang pahayag kahapon ng Peoples Movement Against Poverty sa pamamagitan ng tagapagsalita nitong si Ronald Lumbao na nagsabi pa na isinisigaw umano ng bayan ang katarungan para kay Estrada na sapilitang pinababa sa puwesto kahit hindi pa tapos ang impeachment trial ng Senado. Sinabi ni Lumbao na hihigitan ng kanilang grupo ang pangalawang people power revolution na nagpabagsak kay Estrada. Pinuna ni Lumbao na, sa lahat ng naging presidente ng Pilipinas, tanging si Estrada ang hindi nabigyan ng media ng nakaugaliang 100 days of honeymoon at bumanat agad sila. &amp;quot;Mula pa noong Day One, gusto na ng mga kalaban ni Estrada na wasakin ang kanyang imahen at siyay patalsikin.&amp;quot; sabi ni Lumbao. (Ulat ni Angie Dela Cruz)</body>
<link>http://www.philstar.com/Article.aspx?articleId=125978&amp;publicationSubCategoryId=92</link>
</article>
<article>
<title>Dacer case malapit ng malutas</title>
<author>Ely Saludar</author>
<date>
<month>February</month>
<day>19</day>
<year>2001</year>
</date>
<body>Kinumpirma kahapon ni Pangulong Gloria Macapagal-Arroyo na malapit nang malutas ang kaso ng misteryosong pagkawala ng public relations man na si Salvador &amp;quot;Bubby&amp;quot; Dacer. Sa panayam ng mga mamamahayag, sinabi ng Pangulo na mayroon nang breakthroughs na nakamit ang mga awtoridad sa isinagawang imbestigasyon sa Dacer case. Si Dacer at ang driver nito ay nawala noong Nobyembre 24, 2000 at wala pang makuhang lead sa kaso ang mga awtoridad. Maliban dito, tumanggi ang Pangulo na magbigay pa ng karagdagang detalye at ipinauubaya na nito kay National Bureau of Investigation director Reynaldo Wycoco ang anumang pahayag sa nasabing kaso. Tumanggi si Pangulong Arroyo na magbigay ng komentaryo kung buhay o patay na si Dacer sa pangangatwiran na hindi siya dapat na magbigay ng pahayag ukol sa nasabing usapin. (Ulat ni Ely Saludar)</body>
<link>http://www.philstar.com/Article.aspx?articleId=125979&amp;publicationSubCategoryId=92</link>
</article>
<article>
<title>3 Pinoy kulong sa Saudi sa kasong murder at droga</title>
<author>Rose Tamayo</author>
<date>
<month>February</month>
<day>19</day>
<year>2001</year>
</date>
<body>Tatlong overseas Filipino contract workers sa Saudi Arabia ang kasalukuyan ngayong nakakulong doon at nahaharap sa kasong murder at drug trafficking at naghihintay na lamang ng kaukulang sentensiya. Ayon kay Atty. Gil Salceda, isa sa mga legal counsel ng Department of Foreign Affairs, ang tatlo ay sina Joselito Alejo, Romeo Cordova at Ramiro Esmiro. Ang tatlong Pilipino ay nakakulong sa Saudi dahil sa salang pamamaslang umano sa isang mayamang Arabo sa Al Malaz, Riyadh na nagngangalang Al Fajad Oteibe. Bukod pa rito, nasangkot rin ang tatlo sa drug trafficking sa naturang bansa noong Agosto, 1997. Ayon na rin kay Salceda, kasalukuyan na umanong nagsasagawa ng kumunikasyon si Philippine Ambassador for Saudi Arabia na si Ambassador Rafael Seguis sa abogadong humahawak sa kanilang mga kaso na si Atty. Naseer Dandani upang makipag-ugnayan sa Saudi authority. Ninanais ng embahada ng Pilipinas sa Saudi Arabia na madaliin ang pagdinig ng kaso ng tatlo. Kasabay nito ay muling nilinaw ng DFA ang naiulat sa ilang mga pahayagan na umanoy pinababaan na ng sentensiyang kamatayan sina Alejo, Cordova at Esmiro. Aniyay wala ito umanong katotohanan. Sa kasalukuyan ay naghihintay pa rin ang tatlo sa kahihinatnan ng kanilang kaso. (Ulat ni Rose Tamayo)</body>
<link>http://www.philstar.com/Article.aspx?articleId=125980&amp;publicationSubCategoryId=92</link>
</article>
<article>
<title>Atong Ang 'kakanta' laban kay Erap</title>
<author>Grace Amargo</author>
<date>
<month>February</month>
<day>23</day>
<year>2001</year>
</date>
<body>Nagtungo kahapon ng umaga sa Hong Kong si Justice Secretary Hernando Perez para umano makipagkita sa negosyanteng kaibigan ni dating Pangulong Joseph Estrada at dating Bingo 2-Ball consultant na si Charlie &amp;quot;Atong&amp;quot; Ang. Sinabi ng isang impormante na kasama ni Perez si Justice Undersecretary Mercedita Gutierrez sa pagsakay kahapong alas-7:00 ng umaga sa Cathay Pacific CX 904 patungong Hong Kong. Sinabi ng impormante na kakausapin ni Perez si Ang hinggil sa nalalaman nito sa mga lihim na kayamanan ni Estrada na nakalagak sa iba&amp;acirc;€™t ibang banko. Gayunman, ilang tauhan ni Gutierrez ang nagsabing makikipaglagdaan lang ang dalawang opisyal sa isang tratado ng Pilipinas at Hong Kong. Naunang inihayag ni Ilocos Sur Governor Luis &amp;quot;Chavit&amp;quot; Singson na kasama niya si Ang sa pagbigay kay Estrada ng P130 milyong nakuha mula sa excise para sa industriya ng tabako sa kanyang lalawigan. Nagbunsod din ng pagdawit ni Singson kay Estrada sa jueteng payola ang pagpanig nito kay Ang para ibigay sa kanyang kalaban ang pamamahala ng Bingo 2-Ball sa Ilocos Sur. (Ulat ni Grace Amargo)</body>
<link>http://www.philstar.com/Article.aspx?articleId=125981&amp;publicationSubCategoryId=92</link>
</article>
<article>
<title>Sesyon pagkatapos ng halalan sa Mayo</title>
<author>Marilou Rongalerios</author>
<date>
<month>February</month>
<day>20</day>
<year>2001</year>
</date>
<body>Pabor si House Speaker Feliciano Belmonte na magkaroon ng special session ang Kongreso pagkatapos ng eleksyon sa Mayo. Ayon kay Belmonte, labis na kinakailangan ang special session upang matalakay ang mahahalagang panukalang-batas na kasalukuyan pa ring nakabimbin sa Senado at sa House of Representatives. Ang special session ay maaaring idaos sa Hunyo pagkatapos ng eleksyon sapagkat sa kasalukuyan ay mahirap umanong makumbinsi ang mga mambabatas sa Kongreso at maging sa Senado na dumalo sa sesyon dahil sa kaabalahan ng mga ito sa kampanya. (Ulat ni Marilou Rongalerios)</body>
<link>http://www.philstar.com/Article.aspx?articleId=125982&amp;publicationSubCategoryId=92</link>
</article>
<article>
<title>Text at internet pakikialaman ng Comelec sa halalan</title>
<author>Pia Lee-Brago</author>
<date>
<month>February</month>
<day>20</day>
<year>2001</year>
</date>
<body>Nais na ring pakialaman at kontrolin ng Commission on Elections ang pangangampanya ng mga kandidato sa pambansa at lokal na halalan sa Mayo 14 sa pamamagitan ng text messaging sa cellular phone at internet. Sinabi kahapon ni Comelec Commissioner Resurreccion Borra na makikipagpulong sila sa mga kinatawan ng Globe, Smart at iba pang cellphone companies at internet service provider para hingan sila ng pahayag kaugnay ng panukalang kontrolin ang pangangampanya sa text messaging at internet. &amp;quot;Iimbitahan ang lahat ng sangkot sa teknolohiyang ito para maipaalam sa kanila na meron nang panukalang regulasyon,&amp;quot; sabi ni Borra. Napag-usapan ang pagkontrol ng kampanya sa text at internet sa unang special session ng mga miyembro ng Comelec sa ilalim ng bago nitong tagapangulong si Alfredo Benipayo. Ipinaliwanag ni Borra na maaaring magkaroon ng hurisdiksyon ang Comelec sa text at internet kung nagagamit ito para wasakin ang isang kandidato. (Ulat ni Pia Lee-Brago)</body>
<link>http://www.philstar.com/Article.aspx?articleId=125983&amp;publicationSubCategoryId=92</link>
</article>
<article>
<title>Jinggoy umatras sa pagka-kongresista</title>
<author>Danilo Garcia</author>
<date>
<month>February</month>
<day>20</day>
<year>2001</year>
</date>
<body>Hindi na kakandidatong congressman sa San Juan ang mayor nito at anak ni dating Pangulong Joseph Estrada na si Jinggoy. Ipinasya ng dating Pangulo na suportahan ang dati niyang executive secretary na si Ronaldo Zamora na kakandidato ring kongresista sa naturang bayan. &amp;quot;Magiging ipokrito ako kung sasabihin kong hindi ako nasaktan sa naging desisyon ng aking ama,&amp;quot; sabi pa ni Jinggoy na nagdagdag na iginagalang niya ang kapasyahan ng dating Pangulo. (Ulat ni Danilo Garcia)</body>
<link>http://www.philstar.com/Article.aspx?articleId=125984&amp;publicationSubCategoryId=92</link>
</article>
<article>
<title>2 senatorial bet pinasisibak ni Orly</title>
<author>Jhay Mejias</author>
<date>
<month>February</month>
<day>20</day>
<year>2001</year>
</date>
<body>Hiniling ng kandidatong senador na si dating Defense Secretary Orlando Mercado sa Commission on Elections na ideklarang nuisance candidate ang dalawa sa mga kalaban niya sa halalan na halos kapangalan at kaapelyido niya. Sa kanyang petisyon sa Comelec noong Sabado, hiningi niya na idiskuwalipika ang mga kandidatong senador na sina Orlando Abitona at Norberto Mercado para matukoy ng mga botante sa halalan sa Mayo kung sino ang tunay na Orlando Mercado. Malilito anya ang botante sa naturang mga kandidato dahil baka mapunta sa mga ito ang kaukulan niyang boto. (Ulat ni Jhay Mejias)</body>
<link>http://www.philstar.com/Article.aspx?articleId=125985&amp;publicationSubCategoryId=92</link>
</article>
<article>
<title>Paglahok ng CPP sa halalan ikinabahala</title>
<author>Doris Franche, Benjie Villa, Rose Tamayo at Marilou Rongalerios</author>
<date>
<month>February</month>
<day>20</day>
<year>2001</year>
</date>
<body>Nagpahayag kahapon ng pagkabahala si Senate committee on national defense and security chairman Sen. Rodolfo Biazon sa napaulat na balak ng Communist Party of the Philippines na lumahok sa halalan sa Mayo 14. Sinabi ni Biazon na isang istratehiya ang naturang plano para magkaroon ng kapangyarihan ang mga rebeldeng komunista na hindi maisagawa sa armadong pakikibaka. Naniniwala si Biazon na walang imposible na maisakatuparan ng mga rebelde ang plano nito dahil sa pagkakapasa ng batas na nagliligalisa sa CPP. Maaari rin anyang pagsimulan ng kaguluhan ang hakbang ng mga rebeldeng komunista. Gayunman, sinuportahan ni Biazon ang pagpapalabas ng safeconduct pass para kay CPP founding chairman Jose Maria Sison para maisakatuparan ang usaping pakikipagkapayapaan dito ng pamahalaang Arroyo. Binuo na rin ng National Democratic Front ang peace panel nito na makikipag-usap sa mga negosyador ng pamahalaan. Mamumuno sa panel si NDF national executive officer Luis Jalandoni samantalang miyembro ang mga lider-komunistang sina Fidel Agcaoili, Connie Ledesma, Asterio Palma at Jojo Magdiwang. Political consultant ng panel si Sison. Gayunman, sinabi ni Foreign Affairs Undersecretary Lauro Baja na patuloy pa rin ang kahilingan ng Pilipinas sa pamahalaan ng The Netherlands na kontrolin ang mga aktibidad doon ni Sison bagaman isinusulong na ang usapang pangkapayapaan. Samantala, nanawagan si dating Press Secretary Ricardo &amp;quot;Dong&amp;quot; Puno Jr. sa Pangulo na huwag isusuko sa CPP-NPA-NDF at sa Moro Islamic Liberation Front ang soberanya at integridad ng bansa sa gitna ng pagpapatuloy ng usapang pangkapayapaan. Nanawagan din si House of Representatives Speaker Feliciano Belmonte na kalimutan na ang all-out war o pangkalahatang giyera na naunang idineklara ni dating Pangulong Joseph Estrada laban sa mga rebelde sa Mindanao. Pinuna ni Belmonte na higit na nagdusa ang mga mamamayang Kristiyano at Muslim sa naturang all-out war sa Mindanao. Mas mabuti anya ang negosasyon sa pagtatamo ng kapayapaan. (Ulat nina Doris Franche, Benjie Villa, Rose Tamayo at Marilou Rongalerios)</body>
<link>http://www.philstar.com/Article.aspx?articleId=125986&amp;publicationSubCategoryId=92</link>
</article>
<article>
<title>Pimentel, tutol sa immunity ni Chavit</title>
<author>Doris Franche, Malou Rongalerios at Rudy Andal</author>
<date>
<month>February</month>
<day>20</day>
<year>2001</year>
</date>
<body>Tutol si Senate President Aquilino Pimentel Jr. sa mungkahi ni Pangulong Gloria Macapagal-Arroyo na bigyan ng immunity o palusutin sa anumang demanda si Ilocos Sur Governor Luis &amp;quot;Chavit&amp;quot; Singson. Sinabi ni Pimentel na hindi si Arroyo lang ang dapat na magdesisyon sa naturang usapin at hindi lahat ng mambabatas ay pumapabor na bigyan ng immunity ang gobernador. Sinabi pa ni Pimentel na kailangang dumaan sa regular na proseso sa Kongreso ang panukala bago ito aprubahan. Para rin kay Western Samar Rep. Antonio Nachura, dapat ipaliwanag ni Arroyo ang pagpabor nito sa immunity ni Singson dahil makakaapekto ito sa popularidad ng Pangulo. Sinabi ni Nachura na pabor siyang bigyan ng immunity si Singson dahil sa nagawa nito sa paglilitis sa kasong impeachment laban kay dating Pangulong Joseph Estrada pero kailangang ipaliwanag ito sa taumbayan. Iginiit naman ni Department of Interior and Local Government Secretary Joey Lina na ang DILG ang may kapangyarihang magbigay ng immunity kay Singson kung makakasuhan ito kaugnay ng P130 milyong tobacco excise tax na ibinigay nito kay Estrada. (Ulat nina Doris Franche, Malou Rongalerios at Rudy Andal)</body>
<link>http://www.philstar.com/Article.aspx?articleId=125987&amp;publicationSubCategoryId=92</link>
</article>
<article>
<title>2 kilalang tao utak sa pagdukot kay Dacer ?</title>
<author>Ellen Fernando</author>
<date>
<month>February</month>
<day>20</day>
<year>2001</year>
</date>
<body>Dalawang prominenteng tao ang kasalukuyang sinusubaybayan ng mga ahente ng National Bureau of Investigation (NBI) matapos na matukoy na sila ang mastermind sa ginawang pagdukot sa public relation man na si Salvador &amp;quot;Bubby&amp;quot; Dacer at driver nito na si Manuel Corbito noong Nobyembre 24 ng nakalipas na taon. Ito ang nabatid sa isang mapananaligang impormante sa NBI na ayaw magpabanggit ng pangalan. Sinabi ng impormante na ang dalawang prominenteng tao ay kilalang malapit kay dating Pangulong Joseph Estrada. Magugunita na naganap ang pagdukot kay Dacer dalawang araw matapos na makipagkita ang PR man kay Pangulong Estrada upang pakiusapan ng huli ang una na huwag nang ibunyag ang nalalaman nito tungkol sa BW Resources scam. Ang naganap na alingasngas sa BW Resources ay sinasabing kagagawan umano ng isang kilalang crony ni Estrada na si Dante Tan. Maging si dating Securities and Exchange Commission chairman Perfecto Yasay na naniniwalang ang pagkawala ni Dacer ay may kinalaman sa naturang anomalya sa BW Resources. Kaugnay nito, may ipinadala na umanong emisaryo sa NBI ang grupo ng mga suspek para sa kanilang nakatakdang ligtas na pagsuko. Gayunman, sinabi ng impormante na wala pa rin silang tiyak na impormasyon kaugnay sa eksaktong lugar kung saan itinatago o kaya ay pinaslang sina Dacer at Corbito. &amp;quot;Until now, the fate of the two (Dacer and Corbito) remained unknown despite earlier belief that they were being kept in a safehouse somewhere in Central Luzon,&amp;quot; dagdag pa ng source. (Ulat ni Ellen Fernando)</body>
<link>http://www.philstar.com/Article.aspx?articleId=125988&amp;publicationSubCategoryId=92</link>
</article>
<article>
<title>PSN man nahalal na MPC president</title>
<author>Lilia Tolentino</author>
<date>
<month>February</month>
<day>20</day>
<year>2001</year>
</date>
<body>Si Ely Saludar ng radio DZXL at Pilipino Star NGAYON ang nahalal na bagong presidente ng Malaca&amp;ntilde;ang Press Corps kapalit ni Tony Velasquez ng ABS-CBN. Si Marichu Villanueva ng Philippine Star (kapatid na diyaryo ng PSN) ang nahalal na vice-president for print; Maki Pulido ng GMA-7 ang vice-president for television; Elmar Acol, vice president for radio. Ang iba pang nahalal na mga bagong opisyal ng MPC ay sina: Weng dela Fuente ng Net 25 bilang secretary; Cely Bueno ng DWIZ bilang treasurer; Donna Cueto ng Philippine Daily Inquirer bilang auditor at Allan Lopez ng DZEC at Sam Mediavilla ng Radio Veritas bilang Sgt.-at-Arms. Nakatakda silang manumpa sa kanilang tungkulin kay Pangulong Gloria Macapagal-Arroyo sa loob ng linggong kasalukuyan. (Ulat ni Lilia Tolentino)</body>
<link>http://www.philstar.com/Article.aspx?articleId=125989&amp;publicationSubCategoryId=92</link>
</article>
<article>
<title>Dragnet operations sa Popoy killer inutos</title>
<author>Joy Cantos</author>
<date>
<month>February</month>
<day>20</day>
<year>2001</year>
</date>
<body>Inutos kahapon ni acting Philippine National Police (PNP) chief Deputy Director General Leandro Mendoza ang malawakang manhunt operations laban sa mga natukoy na killers ni labor leader Felimon &amp;quot;Ka Popoy&amp;quot; Lagman. Sa kabila ng pagkakatukoy sa mga salarin, tumanggi si Mendoza na tukuyin kung sinu-sino at ilan ang mga suspek upang hindi madiskaril ang isinasagawang dragnet operation ng mga operatiba ng pulisya. Kasabay nito, tiniyak ni Mendoza na sa oras na madakip at maikulong ang mga salarin ay agad ang mga itong sasampahan ng kasong murder. Nang tanungin naman kung aarestuhin ang mga suspek na walang warrant of arrest, sinabi ni Mendoza na hindi ito magko-constitute ng illegal arrest. &amp;quot;Wala namang magiging problema. Ang importante sa ngayon ay madakip natin sila,&amp;quot; sambit pa ng PNP chief. Magugunita na inihayag ng PNP sa pamamagitan ng binuong Task Force Popoy na nakilala na ang dalawa sa apat na suspek sa pagpaslang kay Ka Popoy sa loob ng UP Campus sa Diliman, Quezon City noong nakalipas na Pebrero 6. (Ulat ni Joy Cantos)</body>
<link>http://www.philstar.com/Article.aspx?articleId=125990&amp;publicationSubCategoryId=92</link>
</article>
<article>
<title>Ebidensiya vs Erap isinumite ni MJ</title>
<author>Grace Amargo</author>
<date>
<month>February</month>
<day>20</day>
<year>2001</year>
</date>
<body>Isinumite na kahapon ng negosyanteng si Mark Jimenez sa Department of Justice ang mga ebidensyang gagamitin ng huli sa mga kaso laban kay dating Pangulong Joseph Estrada. Nabatid din kay Justice Secretary Hernando Perez na hawak na ngayon ng kanyang tanggapan ang affidavit ni Jimenez. Kabilang umano sa mga ebidensya ang mga kopya ng tsekeng ibinigay ni Jimenez kay Estrada. &amp;quot;May mga tsekeng ibinigay si Jimenez kay Estrada. Tulad nung isang tseke. Yun ay suhol niya at yung isa ay para sa isang maanomalyang transaksyon para kumita siya ng pera at the expense of the people,&amp;quot; sabi pa ni Perez. Isinama ring ebidensya ang isa pang tseke na magpapatunay na merong Jose Velarde na sinasabing alyas ni Estrada sa marami nitong bank account. (Ulat ni Grace Amargo)</body>
<link>http://www.philstar.com/Article.aspx?articleId=125991&amp;publicationSubCategoryId=92</link>
</article>
<article>
<title>Laarni bumalik na!</title>
<author>Butch Quejada</author>
<date>
<month>February</month>
<day>20</day>
<year>2001</year>
</date>
<body>Dumating kamakalawa ng gabi sa Pilipinas ang isa sa kontrobersyal na kalaguyo ni dating Pangulong Joseph Estrada na si Laarni Enriquez matapos ang ilang linggong pananatili nito sa United States. Nabatid kay Patricia Castro, examiner ng Customs sa Ninoy Aquino International Airport, isang facilitator lang ni Enriquez na si Jake Acuna ang nag-abot sa kanya ng Customs declaration form nito na agad niyang pinirmahan dahil wala itong bagahe. Sinabi pa ni Castro na hindi niya alam na si Enriquez ang dumaan sa kanyang lane dahil nakasuot ito ng itim na salamin at itim na damit. Sinabi rin ni Peter Laguyo ng Customs Police na nakatalaga sa exit gate ng Customs zone na hindi niya napansin ang paglabas dito ni Enriquez pero napatunganga siya nang mabasa niya ang pangalan nito sa declaration form. &amp;quot;Hindi siya gaanong mataba na tulad ng sa telebisyon kapag napapanood ko. Kasama niya si Jake Acuna. Nagulat nga ako nang mabasa ko na si Laarni pala ang dumating,&amp;quot; sabi pa ni Laguyo. Lumisan ng bansa si Enriquez habang kasagsagan ng naudlot na paglilitis ng Senado sa kasong impeachment laban kay Estrada. Hindi na rin siya naabutan ng subpoena na ipinalabas ng Senado para sa pagharap niya sa paglilitis. Ayon sa kaibigan ni Laarni na si Bebo Bulcnad, nagtungo ang dating aktres sa U.S. para ipagamot ang sakit nito na tinatawag na pain attack. &amp;quot;Naninigas siya kung atakihin at mali ang gamot na naibigay sa kanya ng duktor dito sa Pilipinas kaya napilitan siyang magpagamot sa Amerika,&amp;quot; sabi pa ni Bulcnad. Samantala, iniulat kagabi ng ABS-CBN TV Patrol na, ayon kay Ombudsman Aniano Desierto, may nadiskubreng P650 milyong account si Enriquez sa Philippine Savings Bank. (Ulat ni Butch Quejada)</body>
<link>http://www.philstar.com/Article.aspx?articleId=125992&amp;publicationSubCategoryId=92</link>
</article>
<article>
<title>RP ibinenta ni Erap sa China - U.S. Congressman</title>
<author>May ulat nina Lilia Tolentino, Malou Rongalerios at Rose Tamayo</author>
<date>
<month>February</month>
<day>24</day>
<year>2001</year>
</date>
<body>Ibinenta umano ni dating Pangulong Joseph Estrada sa China ang kapakanan ng sambayanang Pilipino. Ito ang ibinintang kahapon ng ilang kongresista ng United States na sina Reps. Dana Rohrabacher, Roger Wicker at Darell Issa na dumalaw kahapon kay Pangulong Gloria Macapagal-Arroyo sa Malaca&amp;Atilde;&amp;plusmn;ang. Sinabi ng tatlong dayuhang kongresista na walang pasubaling kinikilala ng U.S. ang lehitimong awtoridad ni Arroyo na pumalit kay Estrada kasunod ng pangalawang EDSA people power revolution. Sinabi ni Rohrabacher na ang China ang responsable sa panunuhol kay Estrada at nagbantang gagamit ito ng puwersang militar para nakawin ang depositong langis at gas ng Pilipinas. Sinabi ni Darell na isang katotohanang hindi mapapasubalian ang bantang panganib ng komunistang Tsina sa demokratikong mga bansa sa Asya. Sa isang hapunan kamakalawa ng gabi, nanawagan si Speaker Feliciano Belmonte sa grupo ni Rohrabacher na tumulong sa Pilipinas para matiyak na mapapaganda ang ekonomiya nito. Lalong lalakas anya ang pamumuhunan sa Pilipinas kung tutulungan ng Amerika. Samantala, pinaboran ni Foreign Affairs Undersecretary Lauro Baja ang pahayag ni National Security Adviser Roilo Golez na idaing sa pandaigdigang komunidad ang patuloy na pagpasok ng mga barkong pangisda ng China sa pinagtatalunang mga isla sa Spratly sa South China Sea. Iginiit ni Baja na iligal ang mga istrukturang itinayo ng mga Intsik sa Scarborough Shoal. (Ulat nina May ulat nina Lilia Tolentino, Malou Rongalerios at Rose Tamayo)</body>
<link>http://www.philstar.com/Article.aspx?articleId=125993&amp;publicationSubCategoryId=92</link>
</article>
<article>
<title>Hong Kong trip ni DOJ Sec. Perez, di raw kay Atong</title>
<author>Lilia Tolentino at Grace Amargo</author>
<date>
<month>February</month>
<day>24</day>
<year>2001</year>
</date>
<body>Pinabulaanan kahapon ni Justice Secretary Hernando Perez na makikipagkita siya sa negosyanteng si Charlie &amp;quot;Atong&amp;quot; Ang sa Hong Kong para sa pagtestigo nito sa mga kaso laban sa kaibigan nitong si dating Pangulong Joseph Estrada. Sinabi ni Perez sa isang panayam sa radyo na nagtungo siya sa Hong Kong para lumagda sa isang kasunduan hinggil sa pagtutulungan nito at ng Pilipinas sa pagsugpo sa mga krimen. Sinabi pa ni Perez na nasa Las Vegas si Ang at wala sa Hong Kong bukod sa kinansela na ng pamahalaan ang passport nito. Sinabi ng kalihim na hindi pa sila kumbinsido na kailangan nila si Ang bagaman nakipag-ugnayan sa kanyang tanggapan ang abogado nito. Si Ang ay kasama sa mga kinasuhan ng panunuhol at katiwalian dahil sa paglustay sa excise tax sa tabako. Idinagdag ni Perez na meron na silang kopya ng mga ebidensyang sinasabi ni Ang kaya hindi na niya kailangang makipagkita rito. (Ulat nina Lilia Tolentino at Grace Amargo)</body>
<link>http://www.philstar.com/Article.aspx?articleId=125994&amp;publicationSubCategoryId=92</link>
</article>
<article>
<title>Staff nina Sotto, Oreta binawalan sa NAIA</title>
<author>Rey Arquiza at Butch Quejada</author>
<date>
<month>February</month>
<day>24</day>
<year>2001</year>
</date>
<body>Pinagbawalan na kahapon ni Ninoy Aquino International Airport General Manager Edgar Manda sa paliparan ang mga tauhan nina Sen. Tessie Oreta at Sen. Tito Sotto dahil sa pagtulong nila sa kalaguyo ni dating Pangulong Joseph Estrada na si Laarni Enriquez na makapuslit sa NAIA nang hindi dumaan sa Immigration procedures. Sinabi pa ni Manda na kakasuhan din ng usurpation of authority sina Jake Acu&amp;ntilde;a, dating executive assistance sa tanggapan ng NAIA general manager, at Ernesto Yabut na isang chief aide ni Sotto. Binigyan naman ni Immigration Commissioner Andrea Domingo ng ultimatum ang kanyang mga tauhan sa NAIA para magsumite ng pinal na report hinggil sa pagpuslit kay Enriquez. (Ulat nina Rey Arquiza at Butch Quejada)</body>
<link>http://www.philstar.com/Article.aspx?articleId=125995&amp;publicationSubCategoryId=92</link>
</article>
<article>
<title>Pro-Erap liligawan ni GMA</title>
<author>Lilia Tolentino</author>
<date>
<month>February</month>
<day>24</day>
<year>2001</year>
</date>
<body>Sinabi kamakalawa ni Pangulong Gloria Macapagal-Arroyo sa mga mamamahayag na nais din niyang makipagkasundo sa mga tagasuporta ni dating Pangulong Joseph Estrada dahil mga Pilipino rin sila. &amp;quot;Kung magagawa natin ito sa MILF (Moro Islamic Liberation Front), magagawa din natin ito sa mga taong nangangarap hanggang ngayon sa nakaraang administrasyon,&amp;quot; sabi ni Arroyo na nagtungo sa Davao City para sa pagdiriwang ng ika-15 anibersaryo ng unang people power revolution. Isang rally ang idinaraos ng mga tagasuporta ni Estrada ilang metro ang layo mula sa pinagdarausan ng pagdiriwang. &amp;quot;Kayong mga nasa labas, inaanyayahan ko kayong sumama sa amin. Pumunta kayo sa tulay at sasalubungin namin kayo roon,&amp;quot; ang panawagan ni Arroyo sa mga pro-Estrada group bilang pakikipagkasundo. (Ulat ni Lilia Tolentino)</body>
<link>http://www.philstar.com/Article.aspx?articleId=125996&amp;publicationSubCategoryId=92</link>
</article>
<article>
<title>P10-M suit laban kay Rep. Jose Mari Gonzales</title>
<author>Angie dela Cruz</author>
<date>
<month>February</month>
<day>24</day>
<year>2001</year>
</date>
<body>Nagsampa kahapon si House of Representatives Sergeant-at-Arms Bayani Fabic sa Quezon City Prosecutors Office ng P10 milyong damage suit laban kay San Juan Congressman Jose Mari Gonzales dahil sa pananampal nito sa kanya makaraang pagtibayin at isumite ng mababang kapulungan sa Senado ang articles of impeachment laban kay dating Pangulong Joseph Estrada noong nakaraang taon. Bukod pa ito sa mga naunang kasong grave slander by deed na isinampa niya laban sa mambabatas. (Ulat ni Angie dela Cruz)</body>
<link>http://www.philstar.com/Article.aspx?articleId=125997&amp;publicationSubCategoryId=92</link>
</article>
<article>
<title>Unliquidated CA ng Comelec kinondena</title>
<author>Jhay Mejias</author>
<date>
<month>February</month>
<day>24</day>
<year>2001</year>
</date>
<body>Umaabot sa P151 milyong cash advances na ginamit sa National Precint Mapping noong nakaraang taon ang hindi pa umano nali-liquidate ng Commission on Elections, ayon kay dating Bulacan Governor at People Power Coalition senatorial candidate Roberto Pagdanganan. Nagpahayag din ng pangamba si Pagdanganan na maaaring magkaroon ng kaguluhan sa paghahanap ng pangalan ng mga botante sa halalan sa Mayo dahil sa NPM. Hindi anya malayong mangyari na maulit ang operasyong dagdag-bawas na papabor sa mga kandidato ng oposisyon. Nauna rito, nanawagan kamakalawa ang mga kinatawan ng Election Assistance Association sa Comelec na huwag nang ituloy ang NPM dahil hindi pa nila ito natatapos hanggang sa kasalukuyan. Sinabi ni Gabriel Adalla ng EAA na gahol na sa panahon kaya mahihirapan ang kanilang mga miyembro. Nagbabala siya na maguguluhan at malilito ang mga botante kapag itinuloy ang NPM dahil hindi nabigyan ng sapat na impormasyon ang publiko. (Ulat ni Jhay Mejias)</body>
<link>http://www.philstar.com/Article.aspx?articleId=125998&amp;publicationSubCategoryId=92</link>
</article>
<article>
<title>Karina David, itinalaga sa CSC</title>
<author>Ely Saludar</author>
<date>
<month>February</month>
<day>24</day>
<year>2001</year>
</date>
<body>Itinalaga kahapon ni Pangulong Gloria Macapagal-Arroyo si dating housing czar Karina David bilang chairperson ng Civil Service Commission. Papalitan ni David si Corazon Alma de Leon na nagtapos na ng panunungkulan sa CSC. Dating nanungkulan si David bilang tagapangulo ng Housing and Urban Development Coordinating Council noong panahon ng administrasyong Estrada. (Ulat ni Ely Saludar)</body>
<link>http://www.philstar.com/Article.aspx?articleId=125999&amp;publicationSubCategoryId=92</link>
</article>
<article>
<title>Loi di lang isang beses nag-withdraw</title>
<author>Grace Amargo</author>
<date>
<month>February</month>
<day>24</day>
<year>2001</year>
</date>
<body>Nilinaw kahapon ni Ombudsman Aniano Desierto na hindi isang beses lang ini-withdraw ni dating Unang Ginang Luisa &amp;quot;Loi&amp;quot; Ejercito ang P110 milyong pera nito sa CitiBank. Sinabi niya na sinimulan ni Ejercito ang withdrawal noong Hulyo 1, 1998 hanggang Enero 11, 2001 at huling naglabas ng pera noong Pebrero 1, 2001. (Ulat ni Grace Amargo)</body>
<link>http://www.philstar.com/Article.aspx?articleId=126000&amp;publicationSubCategoryId=92</link>
</article>
<article>
<title>Palihim na pagbalik ni Laarni hahalukayin</title>
<author>Butch Quejada, Jhay Mejias, Grace Amargo at Marilou Rongalerios</author>
<date>
<month>February</month>
<day>21</day>
<year>2001</year>
</date>
<body>Inutos kahapon ni Bureau of Immigration Commissioner Andrea Domingo ang masusing imbestigasyon sa umanoy iligal na pagpasok at paglabas ng kalaguyo ni dating Pangulong Joseph Estrada na si Laarni Enriquez sa Ninoy Aquino International Airport pagbalik nito sa bansa noong Linggo ng gabi mula sa Agana, Guam lulan ng eroplano ng Continental Air Micronesia. Pinuna ni Domingo na hindi dumaan si Enriquez sa arrival counter ng BI na isang rekisitos sa mga dumarating na pasahero. Ito anya ang dahilan kaya hindi lumitaw ang pangalan ng dating aktres sa computer record ng BI sa mga dumarating na pasahero sa NAIA. Lumilitaw din na iba ang dinaanan ng babae sa airport. Isang dating opisyal ng Philippine National Police na tinatawag na DJ ang sumundo umano kay Enriquez sa paliparan. Samantala, tiniyak ni Justice Secretary Hernando Perez na hindi tetestigo si Enriquez laban kay Estrada dahil may pinangangalagaang interes ang babae. Ayon naman kay Speaker Feliciano Belmonte, mababawi ng pamahalaan ang P650 milyong bank account ni Enriquez. Kailangan anyang patunayan ni Enriquez na kinita niya sa ligal na paraan ang naturang salapi. (Ulat nina Butch Quejada, Jhay Mejias, Grace Amargo at Marilou Rongalerios)</body>
<link>http://www.philstar.com/Article.aspx?articleId=126001&amp;publicationSubCategoryId=92</link>
</article>
<article>
<title>Ayuda sa kapulisan hiling</title>
<author>Marilou Rongalerios</author>
<date>
<month>February</month>
<day>21</day>
<year>2001</year>
</date>
<body>Hinikayat kahapon ni House of Representatives Speaker Feliciano Belmonte ang pamahalaang Macapagal-Arroyo na tulungan ang mahigit 130,000 pulis sa bansa na mababa ang sahod pero triple ang trabaho para pangalagaan ang 75 milyong mamamayang Pilipino. Pinuna ni Belmonte na kumikita ang bawat pulis ng P200 kada araw para pangalagaan ang 580 katao. Mas mababa anya ang sahod ng mga pulis kumpara sa mga guro at waiter. Umaasa si Belmonte na, kahit malaki ang kakulangan sa budget ng pamahalaan, hindi kakaligtaan ng administrasyon ang paglalaan ng umento sa mga pulis para umunlad kahit katiting ang kanilang pinansyal na kalagayan. (Ulat ni Marilou Rongalerios)</body>
<link>http://www.philstar.com/Article.aspx?articleId=126002&amp;publicationSubCategoryId=92</link>
</article>
<article>
<title>Opensiba ng militar laban sa MILF rebels sinuspinde</title>
<author>Lilia Tolentino</author>
<date>
<month>February</month>
<day>21</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo ang Department of National Defense at Armed Forces of the Philippines na suspendihin ang opensiba ng Armed Forces of the Philippines laban sa Moro Islamic Liberation Front para maganyak ang mga rebeldeng MILF na bumalik sa negosasyong pakikipagkapayapaan sa pamahalaan. Sinabi ng Pangulo sa mga reporter na layunin ng suspension ng operasyong militar na mapabalik sa kani-kanilang tahanan ang libu-libong residente ng Mindanao na nagsilikas dahil sa labanan ng AFP at MILF noong panahon ni dating Pangulong Joseph Estrada. Pero nilinaw ng Pangulo na mananatili sa kontrol ng pamahalaan ang Camp Abubakar at iba pang kampo ng MILF na nabawi ng militar noong nakaraang taon. (Ulat ni Lilia Tolentino)</body>
<link>http://www.philstar.com/Article.aspx?articleId=126003&amp;publicationSubCategoryId=92</link>
</article>
<article>
<title>GMA kinalampag sa Spratlys</title>
<author>Rose Tamayo</author>
<date>
<month>February</month>
<day>21</day>
<year>2001</year>
</date>
<body>Nanawagan kahapon ang Department of Foreign Affairs kay Pangulong Gloria Macapagal-Arroyo na pulungin ang Cabinet Cluster E kaugnay ng panibagong tension ng Pilipinas at China sa pinag-aagawang Scarborough school sa South China Sea. Sinabi ni DFA Undersecretary Lauro Baja na patuloy pa rin ang pagpasok ng mga barkong pangisda ng mga Intsik sa naturang teritoryo para manguha ng mga pawikan at ilang lamang-dagat. May bago anyang ulat na nakasabat na naman ang Philippine Navy ng mga barkong Intsik sa Scarborough. Bukod pa ito sa apat na barko na nakumpiskahan ng mga pawikan may dalawang linggo na ang nakakaraan. (Ulat ni Rose Tamayo)</body>
<link>http://www.philstar.com/Article.aspx?articleId=126004&amp;publicationSubCategoryId=92</link>
</article>
<article>
<title>Ombudsman pinigil ng SC sa Erap probe</title>
<author>Grace Amargo</author>
<date>
<month>February</month>
<day>21</day>
<year>2001</year>
</date>
<body>Inatasan kahapon ng Supreme Court ang Ombudsman na ihinto ang preliminary investigation nito sa mga kasong kriminal at administratibo laban kay dating Pangulong Joseph Estrada sa loob ng 30 araw. Nagsimula kahapon ang epekto ng kautusan ng Mataas na Hukuman kasunod ng kahilingan dito ng abogado ni Estrada na si Atty. Rene Saguisag na ihinto ang naturang mga imbestigasyon habang nakabimbin ang kanilang petisyon na kumukuwestyon sa legalidad ng panunungkulan ni Pangulong Gloria Macapagal-Arroyo sa puwesto. Kabilang sa mga kaso ni Estrada na nakasalang sa Ombudsman ang perjury, malversation of public fund, plunder, falsification of public fund at graft and corruption. Pinigilan din ng Mataas na Hukuman ang Department of Justice at Office of Solicitor General sa pagsasagawa ng kahalintulad na imbestigasyon. Inatasan din ng Mataas na Hukuman si Ombudsman Aniano Desierto na huwag magbigay ng impormasyon sa media hinggil sa merito ng naturang mga kaso ni Estrada. (Ulat ni Grace Amargo)</body>
<link>http://www.philstar.com/Article.aspx?articleId=126005&amp;publicationSubCategoryId=92</link>
</article>
<article>
<title>Golez, hinirang na National Security Adviser</title>
<author>Lilia Tolentino</author>
<date>
<month>February</month>
<day>21</day>
<year>2001</year>
</date>
<body>Itinalaga kahapon ni Pangulong Gloria Macapagal- Arroyo si Para&amp;ntilde;aque Congressman Roilo Golez bilang bagong National Security Adviser. Sinabi ni Arroyo sa isang pulong-balitaan sa Malaca&amp;ntilde;ang na may kakayahan si Golez bilang tagapayong panseguridad dahil siyam na taon itong nangulo sa public order and security committee ng House of Representatives at tapos ito sa Naval Academy sa Annapolis sa United States. Hinirang din ng Pangulo si Dr. Manuel Dayrit bilang kalihim ng Department of Health. Tinanggap din ng Pangulo ang pagbibitiw ni Science Secretary Filemon Uriarte na napaulat na inirereklamo ng mga empleyado ng departamento nito. (Ulat ni Lilia Tolentino)</body>
<link>http://www.philstar.com/Article.aspx?articleId=126006&amp;publicationSubCategoryId=92</link>
</article>
<article>
<title>Laarni nasabik kay Erap kaya palihim na bumalik - Villar</title>
<author>Malou Rongalerios</author>
<date>
<month>February</month>
<day>22</day>
<year>2001</year>
</date>
<body>Maaaring nasasabik na kay dating Pangulong Joseph Estrada ang isa sa mga kalaguyo nitong dating aktres na si Laarni Enriquez kaya bumalik ang huli sa bansa noong Linggo. Ito ang maikli pero makahulugang pahayag ni dating Speaker at People Power coalition senatorial candidate Manuel Villar kaugnay ng palihim na pagdating ni Enriquez. Nagtungo sa Estados Unidos si Enriquez bago pa naisilbi sa kanya ang subpoena na ipinalabas ng Senado sa naudlot na paglilitis sa kasong impeachment laban kay Estrada. Pero sinabi ni Villar na maaaring na-&amp;quot;miss&amp;quot; na ni Enriquez ang dating Pangulo. &amp;quot;Siyempre, lalo na ngayon pang nabalitaan niyang pumayat at gumanda ang katawan ng dating Pangulo,&amp;quot; pilyong pahayag ni Villar sa Bulong-Pulungan sa Westin Philippine Plaza kamakailan. Sa isang panayam din kahapon, pinuna ni Villar na mukhang nasa kontrol pa ni Estrada ang Ninoy Aquino International Airport dahil nagawa ni Enriquez na makalabas ng paliparan nang hindi dumaan sa Immigration counter. Sinabi ni Villar na may diperensiya sa mga kasalukuyang opisyal ng NAIA nang dumating sa bansa si Enriquez at sinundo ng isang tauhan ng isang dating airport manager na bataan ni Estrada. (Ulat ni Malou Rongalerios)</body>
<link>http://www.philstar.com/Article.aspx?articleId=126007&amp;publicationSubCategoryId=92</link>
</article>
<article>
<title>Ombudsman probe kay Erap tuloy</title>
<author>Grace Amargo at Ely Saludar</author>
<date>
<month>February</month>
<day>22</day>
<year>2001</year>
</date>
<body>Malaya pa ring maiimbestigahan ng Ombudsman ang mga bagong kaso ni dating Pangulong Joseph Estrada bagaman nagpalabas ng 30-araw na temporary restraining order ang Supreme Court. Ito ang inihayag kahapon ni Ombudsman Aniano Desierto kasunod ng pagpigil sa kanya ng Mataas na Hukuman sa pagsasagawa ng preliminary investigation sa mga kaso ni Estrada. Pero nilinaw ni Desierto na saklaw lang ng TRO ng Mataas na Hukuman ang mga kasong isinampa ng Volunteers Against Crime and Corruption at ng iba pang mga pribadong grupo tulad ng plunder, ill-gotten wealth, graft and corruption, malversation, at perjury. Sinabi pa niya na hindi kasali sa TRO ang mga bagong reklamo o kaso na nakatakdang isampa ng Department of Justice sa kanyang tanggapan. Idinagdag ni Desierto na natapos na nila ang preliminary investigation sa mga kasong isinampa ng VACC at magpapalabas na sana sila ng resolusyon dito at isasampa ito sa Sandiganbayan kung hindi lumabas ang TRO ng Supreme Court. Samantala, opisyal na nilinaw kahapon ng Supreme Court na hindi ito nagpalabas noong Enero 20, 2001 ng resolusyon nagdedeklarang bakante ang Office of the President. Idiniin ng Mataas na Hukuman na hindi rin nagpapalabas ng pahayag si Chief Justice Hilario Davide Jr. na nagdedepensa sa resolusyon. Sinabi naman ni Presidential Spokesman Renato Corona kahapon na hindi nababahala ang Malaca&amp;ntilde;ang sa pahayag ng Supreme Court na wala itong ipinalabas na resolusyon noong Enero 20 dahil wala itong epekto sa pagtupad ng tungkulin ni Pangulong Gloria Macapagal-Arroyo na kinikilala na ngayong presidente ng Pilipinas.(Ulat nina Grace Amargo at Ely Saludar)</body>
<link>http://www.philstar.com/Article.aspx?articleId=126008&amp;publicationSubCategoryId=92</link>
</article>
<article>
<title>2 presidente, 1 bansa?</title>
<author>Marilou Rongalerios at Doris Franche</author>
<date>
<month>February</month>
<day>22</day>
<year>2001</year>
</date>
<body>Sinabi kahapon ni Deputy Speaker for Visayas Raul Gonzalez na dapat gumising sa katotohanan si dating Pangulong Joseph Estrada na hindi na ngayon panahon ng Hapon. Ginawa ni Gonzalez ang pahayag dahil sa sinabi kamakalawa ng abogado ni Estrada na si Atty. Pacifico Agabin na maaaring magkaroon ng dalawang presidente ang Pilipinas gaya noong panahon ng pananakop ng mga Hapones sa bansa. Nagpetisyon si Agabin sa Supreme Court para isaad na president-on-leave lang si Estrada at matatapos ito sa taong 2004. Pero idiniin ni Gonzalez na walang sumasakop ngayon sa bansa at wala ito sa ilalim ng puppet government. Pinaboran naman ni reeleksyunistang si Senador Juan Flavier si Agabin sa pagsasabing maituturing na president-on-leave si Estrada at president-in-office naman si Pangulong Gloria Macapagal-Arroyo pero nagbabala siya na posibleng magkaroon dito ng Constitutional crisis. Idiniin ni Flavier na sinumpaan ni Arroyo ang panunungkulan nito sa Malaca&amp;ntilde;ang at sinaksihan ito ng mamamayan, opisyal ng pamahalaan, Korte Suprema at miyembro ng Diplomatic Corp kaya hindi ito acting president. (Ulat nina Marilou Rongalerios at Doris Franche)</body>
<link>http://www.philstar.com/Article.aspx?articleId=126009&amp;publicationSubCategoryId=92</link>
</article>
<article>
<title>Pinay DH na lusot sa bitay, lumabong makalaya</title>
<author>Rose Tamayo</author>
<date>
<month>February</month>
<day>22</day>
<year>2001</year>
</date>
<body>Nanatili sa bilangguan sa United Arab Emirates sa halip na makalaya at makauwi sa Pilipinas ang Pilipinang domestic helper na si Mary Jane Ramos kahit inabsuwelto na siya ng korte noong Enero sa kasong pagpatay sa amo niyang si Mohammed Al Shamsi na nagtangka umanong gumahasa sa kanya sa naturang bansa. Sinasabi sa ulat na nakarating kahapon sa Department of Foreign Affairs na naudlot ang paglaya ni Ramos na tubong-San Agustin, Isabela dahil umapela ang biyuda ni Shamsi na si Fatima Regina na isa ring Pilipina at naggigiit na dapat patawan ng parusang bitay ang una. Nabatid na nagtungo rito sa Pilipinas si Fatima Regina para ilakad ang kanyang apela at nakabalik na ito ngayon sa UAE. Inaasahang kokontakin siya ng DFA para hingin ang kanyang konsiderasyon para kay Ramos. May dalawang taon nang nakakulong ang 20 anyos na si Ramos sa Mamoorah Central Jail sa Ras Al Khailmah dahil sa pagsaksak at pagpatay niya sa biktima na nagtangka umanong gumahasa sa kanya noong Enero 21, 1999. Noong nakaraang buwan, idineklara ng criminal court ng Ras Al Khailmah sa Abu Dhabi na hindi &amp;quot;guilty&amp;quot; si Ramos dahil nagtanggol lang siya sa kanyang sarili. Inihanda naman ng DFA ang pagpapabalik kay Ramos sa Pilipinas pero nabalik siya sa kulungan dahil sa apela ni Fatima Regina. (Ulat ni Rose Tamayo)</body>
<link>http://www.philstar.com/Article.aspx?articleId=126010&amp;publicationSubCategoryId=92</link>
</article>
<article>
<title>Application na dadaan kay Mike, ibabasura ni GMA</title>
<author>Lilia Tolentino</author>
<date>
<month>February</month>
<day>22</day>
<year>2001</year>
</date>
<body>Pinayuhan kahapon ni Pangulong Gloria Macapagal-Arroyo ang publiko na huwag nang mag-aksaya ng panahong humingi ng pabor sa asawa niyang si First Gentleman Mike Arroyo dahil walang mangyayari rito. Sinabi ng Pangulo sa isang forum sa Greenhills, San Juan na pinagbawalan niya ang kanyang asawa sa pakikialam sa mga transaksyon sa pamahalaan. Tanggap umano ito ng First Gentleman. Idinagdag niya na mapupunta lang sa basurahan ang mga application paper na idinadaan sa kanyang asawa ng mga nais magkatrabaho. Sinabi naman ni G. Arroyo na binalaan na rin niya ang kanyang mga kamag-anak at kaibigan hinggil sa patakarang ito ng Presidente para hindi sumama ang kanilang loob kung hindi mapagbigyan sa pabor na kanilang hinihingi. (Ulat ni Lilia Tolentino)</body>
<link>http://www.philstar.com/Article.aspx?articleId=126011&amp;publicationSubCategoryId=92</link>
</article>
<article>
<title>China muling inangalan ng RP sa isyu ng Spratly</title>
<author>Lilia Tolentino at Rose Tamayo</author>
<date>
<month>February</month>
<day>23</day>
<year>2001</year>
</date>
<body>Muling magsasampa ng diplomatic protest laban sa Peoples Republic of China ang Pilipinas dahil sa patuloy na pagpasok ng mga barko nito sa pinagtatalunang Mischief Reef at Scarborough Shoal sa South China Sea. Ito ang ipinahiwatig ni National Security Adviser Roilo Golez na nagsabi pa na dumarami nang dumarami ang mga barkong pangisda ng mga Intsik sa Scarborough Shoal na napakalapit sa Manila Bay. Ipinatawag na anya ng Department of Foreign Affairs ang isang opisyal ng Chinese Embassy para pagpaliwanagin sa naturang usapin. Sinabi pa ni Golez na ang pag-iingay lang ang tanging sandata ng Pilipinas laban sa isang malaking bansang gaya ng China. Isa namang opisyal ng Chinese Embassy na si Chen Tehai ang nagsabing walang nilabag ang kanyang bansa dahil normal na pangingisda lang ang ginagawa nila sa naturang lugar. Sinabi ni Chen na mahigpit nilang ipinagbabawal ang paninira sa kapaligiran at ugali na nilang mag-inspeksyon sa mga barko. Idinagdag niya na mas nais ng China na ayusin nang mapayapa ang naturang hidwaan. (Ulat nina Lilia Tolentino at Rose Tamayo)</body>
<link>http://www.philstar.com/Article.aspx?articleId=126012&amp;publicationSubCategoryId=92</link>
</article>
<article>
<title>6 OFWs kulong sa Saipan dahil sa pekeng dolyar</title>
<author>Jhay Mejias</author>
<date>
<month>February</month>
<day>23</day>
<year>2001</year>
</date>
<body>Anim na overseas Filipino worker na sina Archie Macapagal, Ronalia Navarro, Rolando Lambid, Romeo Montoya, Nelie Florendo, at Thelma Tejano ang nakulong umano sa Saipan sa Commonwealth of Marianas Islands makaraang makumpiskahan ng pekeng $5,000. Sinasabi sa ulat ni Labor Attache Araceli Maraya na inatasan ng korte ng CMI ang anim na OFW na maglagak ng tig-$10,000 piyansa para sa pansamantala nilang paglaya. (Ulat ni Jhay Mejias)</body>
<link>http://www.philstar.com/Article.aspx?articleId=126013&amp;publicationSubCategoryId=92</link>
</article>
<article>
<title>Sotto dawit din daw sa Laarni pass</title>
<author>Rey Arquiza</author>
<date>
<month>February</month>
<day>23</day>
<year>2001</year>
</date>
<body>Isa pang senador ang umano&amp;acirc;€™y dawit sa pagpuslit sa kalaguyo ni dating Pangulong Joseph Estrada na si Laarni Enriquez sa Ninoy Aquino International Airport nang bumalik ito sa bansa noong Linggo. Kinumpirma ng NAIA Pass Control Office na gumamit ng OB (Official Business) Pass ang chief of staff ni Senador Vicente &amp;quot;Tito&amp;quot; Sotto III na si Ernesto Yabut para matulungan si Enriquez na makalusot sa paliparan. Nakunan umano ng video sina Yabut at dating airport executive assistant Jake Acu&amp;Atilde;&amp;plusmn;a habang &amp;quot;minamadali&amp;quot; nila ang pagdating ni Enriquez para hindi na ito kailangang magsumite ng passport at disembarcation card sa mga awtoridad ng NAIA. Sinasabing nakapasok si Acu&amp;Atilde;&amp;plusmn;a sa paliparan sa pamamagitan ng paggamit sa OB pass ni Senador Tessie Aquino Oreta. Pinabulaanan ng opisina ni Oreta na empleyado nito si Acu&amp;Atilde;&amp;plusmn;a. Pero hawak ng mga awtoridad ng NAIA ang kopya ng isang sulat ni Oreta na nag-eendorso kay Acu&amp;Atilde;&amp;plusmn;a para mabigyan ng OB pass. (Ulat ni Rey Arquiza)</body>
<link>http://www.philstar.com/Article.aspx?articleId=126014&amp;publicationSubCategoryId=92</link>
</article>
<article>
<title>Nanampal na solon ibinasura ng Lakas</title>
<author>Marilou Rongalerios</author>
<date>
<month>February</month>
<day>23</day>
<year>2001</year>
</date>
<body>Tumanggi ang makaadministrasyong Lakas-NUCD-Kampi na maging kandidato nitong kongresista ang reeleksyunistang si San Juan Rep. Jose Mari Gonzales sa halalan sa Mayo. Sa halip, ipinasya ng partido na suportahan ang broadcaster na si Ronald Estella para labanan si dating Executive Secretary Ronaldo Zamora sa pagka-kongresista ng San Juan na balwarte ni dating Pangulong Joseph Estrada. Isang impormante sa Lakas ang nagsabing hiningi ni Gonzales ang basbas ng partido pero inayawan siya dahil sa pananampal niya kay House of Representatives Sergeant-at-Arms Bayani Fabic makaraang pagtibayin ni dating Speaker Manuel Villar ang articles of impeachment laban kay Estrada noong nakaraang taon. Nang mapatalsik si Estrada sa puwesto, bumaligtad si Gonzales at dumikit sa opisyal ng Lakas na si dating Speaker Jose de Venecia para maiindorso siya nito sa San Juan. Pero sinabi ng impormante na marami ang nagalit sa pananampal ni Gonzales kay Fabic kaya tumanggi ang Lakas na suportahan siya. (Ulat ni Marilou Rongalerios)</body>
<link>http://www.philstar.com/Article.aspx?articleId=126015&amp;publicationSubCategoryId=92</link>
</article>
<article>
<title>Peace talks namemeligro</title>
<author>Joy Cantos</author>
<date>
<month>February</month>
<day>23</day>
<year>2001</year>
</date>
<body>Nahaharap ngayon sa balag ng alanganin ang usapang pakikipagkapayapaan ng pamahalaang Arroyo sa Communist-Party of the Philippines-New Peoples Army-National Democratic Front dahil iginigiit ni CPP founder at NDF consultant Jose Maria Sison na idaos ang pag-uusap sa ibang bansa. Ipinaliwanag ni Sison sa isang pahayag kahapon na makakabuting sa ibayong-dagat gawin ang pag-uusap para hindi mangailangan ng pagpapadala ng malaking puwersang mangangalaga sa seguridad ng magkabilang panig. Naunang hinikayat ni Acting Defense Secretary Eduardo Ermita si Sison na nakabase sa The Netherlands na bumalik sa bansa kasabay ng pagbibigay dito ng safeconduct pass para sa gagawing negosasyon. (Ulat ni Joy Cantos)</body>
<link>http://www.philstar.com/Article.aspx?articleId=126016&amp;publicationSubCategoryId=92</link>
</article>
<article>
<title>Murder vs Salamat, atbp. dinismis</title>
<author>Lordeth Bonilla</author>
<date>
<month>February</month>
<day>23</day>
<year>2001</year>
</date>
<body>Dinismis kahapon ng Makati Regional Trial Court ang kasong multiple murder laban kay Moro Islamic Liberation Front Chairman Hashim Salamat at ibang opisyal at miyembro nitong sina Al Haj Murad, Ghadsali Jaafar, Aleem Aziz Mimbantas, Salfulla Unon, Mohammed Guindolongan at Ismael Abbas na isinangkot sa pambobomba sa Makati City na ikinamatay ng dalawang pulis noong Disyembre 30. Sinabi ni Judge Roberto Diokno na walang sapat na ebidensya laban sa mga akusado. (Ulat ni Lordeth Bonilla)</body>
<link>http://www.philstar.com/Article.aspx?articleId=126017&amp;publicationSubCategoryId=92</link>
</article>
<article>
<title>OFW kulong sa Saudi nang mabangga ng motorsiklo</title>
<author>Butch Quejada</author>
<date>
<month>February</month>
<day>23</day>
<year>2001</year>
</date>
<body>Isang 36-anyos na Overseas Filipino Workers ang nagdusa ng anim na buwan sa kulungan matapos siyang banggain ng rumaragasang Saudi motorcycle cop sa Jeddah, Kingdom of Saudi Arabia. Ang OFW ay si Muslimen Capal, 36, ng Maitum, Saranggani. Isa siyang roomboy sa Diwat Jeddah hotel at nakulong ng humigit kumulang sa anim na buwan. Kung hindi daw ako nagpunta sa Jeddah sana buhay pa ang pulis na bumangga sa akin kaya ito daw ang dahilan kung bakit ako kinulong, ani Capal. Sa kuwento ni Capal, bandang 12:00 ng madaling araw ng lumabas siya ng hotel na kanyang pinapasukan para umuwi sa kanilang bahay may 10 kilometro ang layo sa nasabing lugar. Sabi nito, naghihintay siya ng kanilang service vehicles habang nakatayo sa bangketa ng biglang rumagasa ang isang motorcycle cop at nabangga ang kanyang kaliwang binti. Bumagsak ako sa sakit pero nakita ko ang pulis na bumangga sa akin na tumilapon sa kanyang motorsiklo, bumagsak sa rumaragasang kotse pagkatapos ay humampas ang ulo sa nakatayong poste, ani Capal. Habang nagpapagaling siya sa kanilang bahay, bigla siyang hinuli ng dalawang pulis na kamag-anak ng namatay na motorcycle cop. &amp;quot;P50,000 ang hinihingi sa aking danyos. Buti na lamang at tinulungan ako ng amo ko. P20,000 ang ibinayad nito. Ang kakulangan ay binalewala na lamang ng pamilya nila, ani Capal. (Ulat ni Butch Quejada)</body>
<link>http://www.philstar.com/Article.aspx?articleId=126018&amp;publicationSubCategoryId=92</link>
</article>
<article>
<title>Karne mula sa Europe bawal ipasok sa RP</title>
<author>Angie Dela Cruz</author>
<date>
<month>February</month>
<day>23</day>
<year>2001</year>
</date>
<body>Bukod sa mga karne ng baka, bawal na ring maipasok sa Pilipinas ang mga delatang karne ng baka na mula sa Europa, batay sa pahayag ng Department of Agriculture-National Meat Inspection Commission at Bureau of Animal Industry (DA-NMIC-BAI). Ayon ka Dr. Octavio Olivas ng DA-NMIC, hindi na rin ngayon maaaring ma-import mula Europa ang mga karne ng baka na nasa delata tulad ng corned beef dahil talamak ang mud cow disease doon na tinawag na bovine spogyform ebcephalopathy virus. &amp;quot;Ban na rin yung mga delatang karne ng baka na mula sa Europe kasi mataas ang tolerance sa heat ng virus na yan kaya lutuin mo man ang karne ng baka na may virus ay hindi na yan namamatay&amp;quot;, pahayag ni Dr. Olivas. Isang task force ang binuo ni Agriculture Secretary Jomari Hirochi para tahasang masubaybayan at mapigil ang posibleng pagpasok sa bansa ng mga produktong karne ng baka na mula sa Europe. (Ulat ni Angie Dela Cruz)</body>
<link>http://www.philstar.com/Article.aspx?articleId=126019&amp;publicationSubCategoryId=92</link>
</article>
<article>
<title>Navy chief nagretiro dahil ayaw ma-demote</title>
<author>Joy Cantos</author>
<date>
<month>February</month>
<day>23</day>
<year>2001</year>
</date>
<body>Napilitan si Navy Flag Officer-in-Command Rear Admiral Guillermo Wong na magretiro ng maaga sa serbisyo dahilan ayaw nitong ma-demote sa posisyon. &amp;quot;I am going to be demoted so I had to leave. It was a case of conflict in leadership style&amp;quot;, pahayag ni Wong sa panayam ng mga reporters sa tanggapan ng Navy sa Roxas Boulevard. Ibinulgar ni Wong na binabalak siyang ilipat ng destino sa Armed Forces Northern Luzon Command na nakabase sa Tarlac. &amp;quot;That was the solution of Armed Forces Chief of Staff General Angelo Reyes to reassign him (Wong) to Nolcom to solve the conflict with the Marine&amp;quot;, pag-amin ng isang mataas na opisyal ng militar sa Camp Aguinaldo na tumangging magpabanggit ng pangalan. Magugunita na nagkaroon ng mainitang pagtatalo ang mga opisyal ng Marine Corps na pinamumunuan ni Major General Librado Ladia at Wong hinggil sa umano&amp;acirc;€™y sistema ng pagpapatupad ng reporma sa pagbili ng mga military supplies ng nasabing combat force. Base sa report, minasama ng Marine Corps ang pagbanggit at pambubulyaw ni Wong sa mga nakaraang anomalya ng tanggapan partikular na sa panahon ng panunungkulan ni dating Phil. Marine Commandant Lt. Gen. Edgardo Espinosa. (Ulat ni Joy Cantos)</body>
<link>http://www.philstar.com/Article.aspx?articleId=126020&amp;publicationSubCategoryId=92</link>
</article>
<article>
<title>China napikon sa banat ng US solons</title>
<author>Rose Tamayo</author>
<date>
<month>February</month>
<day>25</day>
<year>2001</year>
</date>
<body>Binatikos kamakalawa ng gabi ng embahada ng China ang anilay iresponsableng pahayag ng Amerikanong kongresistang si Dana Rohrabacher at dalawa nitong kasamahang mambabatas na ibinenta umano sa China ni dating Pangulong Joseph Estrada ang interes ng sambayanang Pilipino at sila ang nanuhol dito at nagbantang gagamit ng puwersang militar para nakawin ang depositong langis at gas ng Pilipinas. Sinabi ng tagapagsalita ng Chinese Embassy na si Wang Lou na walang karapatan ang Amerika na makialam sa problema ng mga bansang nag-aagawan sa Spratly group of islands. Sa isang forum sa Sulo Hotel, sinabi ni Senate President Aquilino Pimentel na wala sa lugar ang pahayag nina Rohrabacher na kumikilala sa pagiging lehitimo ng pamahalaang Arroyo dahil panloob na usapin ito ng Pilipinas at nakabimbim ang isyung ito sa Supreme Court. Sa isa namang panayam sa Club Filipino, sinabi ni Acting Defense Secretary Eduardo Ermita na makikipag-usap ang Pilipinas sa iba pang bansang umaangkin sa Spratly tulad ng Vietnam, Taiwan, Brunei at maging China hinggil sa naturang usapin. (Ulat ni Rose Tamayo)</body>
<link>http://www.philstar.com/Article.aspx?articleId=126021&amp;publicationSubCategoryId=92</link>
</article>
<article>
<title>Anomalya sa Marines sisiyasatin</title>
<author>Ely Saludar at Joy Cantos</author>
<date>
<month>February</month>
<day>27</day>
<year>2001</year>
</date>
<body>Inatasan kahapon ni Pangulong Gloria Macapagal-Arroyo si Armed Forces of the Philippines Chief of Staff Gen. Angelo Reyes na imbestigahan ang mga anomalya sa Philippine Marines na naunang ibinunyag ni Rear Admiral Guillermo Wong tulad ng pagbili ng mahihinang klase ng kagamitan ng mga sundalo at pagkawala ng ilang armas. Sinabi naman ni Reyes sa isang pulong-balitaan na iniutos na niya na ilipat sa Ombudsman ang imbestigasyon sa naturang anomalya. Sinabi ni Reyes na ginawa niya ang hakbang para mapawi ang hinala na tinatangka ng AFP na pagtakpan ang anomalya. (Ulat nina Ely Saludar at Joy Cantos)</body>
<link>http://www.philstar.com/Article.aspx?articleId=126022&amp;publicationSubCategoryId=92</link>
</article>
<article>
<title>&amp;quot;Vote-buying di-maiiwasan&amp;quot; - Borra</title>
<author>Jhay Mejias</author>
<date>
<month>February</month>
<day>25</day>
<year>2001</year>
</date>
<body>Isang opisyal ng Commission on Election ang umamin kahapon na hindi maiiwasan ang vote-buying sa nalalapit na nasyunal at lokal na eleksyon sa Mayo 14. Sa isang forum sa ABS-CBN-News Channel 21, sinabi ni Comelec Commissioner Resurrecion Borra na talagang hindi maiiwasan ang vote-buying sa eleksyon dahil may tumatanggap na botante at mayroong namumuhunan na kandidato. Sinabi ni Borra na maaaring maganap pa rin ang vote buying ngunit itoy palihim at madalas namang isinasagawa ng mga kaalyado ng mga kandidato tuwing panahon ng halalan. Aniyay inaasahan na din ito ng mga botante tuwing may nagaganap na eleksyon. Hindi anya maawat ang ganitong aktibidad dahil walang nagrereklamo at walang nahuhuli kahit na itoy lantarang nakikita. Sinabi din ni Borra na sa vote-buying, mayroong dalawang tao na sangkot- ang nagbigay ng pera sa botante at ang pulitikong nagpaabot nito. Dito kumikita ang mga botante ng P200 hanggang P500 mula sa mga nagpapaabot na tauhan ng kandidato. Kasabay nito ay ipinahayag din ni Damaso Magbual, chairman ng National Capital Region-National Movement for Free Election (NCR-NAMFREL) na hanggang hinahayaan ng mamamayan na mamayani ang ganitong hakbangin ay hindi makakaahon ang ekonomiya. Inihalimbawa ni Magbual na sa halalan sa Laguna noong 1995, may 215 boto sa isang munisipyo pero pagdating sa provincial tally ay naging 12,015. Hanggang sa kasalukuyan ay wala pang naitalang kandidato o pulitikong nakasuhan hinggil sa vote-buying. Kung magkakaroon man, itoy makakasuhan ng kasong kriminal. (Ulat ni Jhay Mejias)</body>
<link>http://www.philstar.com/Article.aspx?articleId=126023&amp;publicationSubCategoryId=92</link>
</article>
<article>
<title>Bagong gambling lords sa bansa nagsulputan</title>
<author>Perseus Echeminada</author>
<date>
<month>February</month>
<day>25</day>
<year>2001</year>
</date>
<body>Ilang bagong grupo na ng mga gambling lord ang nagpapalakad ng jueteng sa bansa makaraang mag-lie low ang mga kilalang jueteng lord dahil sa naudlot na paglilitis sa kasong impeachment laban kay dating Pangulong Joseph Estrada. &amp;quot;Ang mga bagong grupong ito ng mga gambling lord ang namamahala na sa operasyon ng jueteng at masiao sa ibat ibang bahagi ng bansa,&amp;quot; sabi ni Department of Interior and Local Government Secretary Joey Lina sa isang pulong-balitaan kahapon. Gumagamit na rin anya ng taktikang gerilya ang mga maliliit na operator ng jueteng para makalikom ng salapi na gagamitin sa halalan. Sinabi rin ni Lina na hindi na koordinado ngayon ang operasyon ng mga iligal na sugal na hindi tulad noong nakaraang taon nang ibunyag ni Ilocos Sur Governor Luis Singson ang pagkolekta nito ng jueteng payola para kay Estrada. Idinagdag ni Lina na ilang kandidato sa lokal at pambansang halalan ang tinatangkang lapitan at sustentuhan ng mga jueteng operator para magkaroon ng garantiya na makakapagpatuloy ang kanilang operasyon kapag nanalo ang kanilang kandidato. (Ulat ni Perseus Echeminada)</body>
<link>http://www.philstar.com/Article.aspx?articleId=126024&amp;publicationSubCategoryId=92</link>
</article>
<article>
<title>Nakulong na OFW sa Saipan piniyansahan</title>
<author>Rose Tamayo</author>
<date>
<month>February</month>
<day>25</day>
<year>2001</year>
</date>
<body>Inihayag kamakalawa ng office of legal assistance for migrant workers ng Department of Foreign Affairs na babayaran nito ang $3,000 piyansa para sa pansamantalang paglaya ng overseas Filipino worker na sina Archie Macapagal, Ronalia de Guzman Navarro, Rolando Pambid, Romeo Montoya, Nelia Florendo at Thelma Tejano na nakulong sa Saipan makaraang makupiskahan ng pekeng $5,000 pagdating nila sa paliparan ng naturang teritoryo ng United States noong Pebrero 24. (Ulat ni Rose Tamayo)</body>
<link>http://www.philstar.com/Article.aspx?articleId=126025&amp;publicationSubCategoryId=92</link>
</article>
<article>
<title>Mahigit 50 % ng party-list bet ibinasura ng Comelec</title>
<author>Jhay Mejias at Malou Rongalerios</author>
<date>
<month>February</month>
<day>25</day>
<year>2001</year>
</date>
<body>Nagsumite ng petisyon ang mahigit sa 50 porsiyento ng party-list candidates makaraang maibasura ng Commission on Elections ang kanilang certificate of candidacy (COD) dahil sa hindi nakapasa ang mga ito sa mga alituntunin ng komisyon. Ayon sa Comelec, may 200 partido ng party-list ang nakapagsumite ng COC at magpapatuloy pa hanggang Marso 30 ngunit kalahati na sa bilang nito ang isinaisantabi ng komisyon dahil sa kakulangan ng kredensyal. Bunsod nito ay nagsumite ng petisyon ang mga nasabing grupo upang magbakasakaling mapasama sa nalalapit na nasyonal at lokal na eleksyon sa Mayo 14. Kasabay nito, hindi umano magtatagumpay si dating Pangulong Joseph Estrada sa paglalagay nito ng kaalyado sa House of Representatives sa pamamagitan ng party-list sectors. Ayon kay Vic del Fierro Jr., presidente ng Coalition 349, isa sa mga anti-Erap party-list groups at miyembro ng KOMPIL II, sigurado silang matatalo nila ang mga party-list na ilalaban ni Estrada sa Kongreso kahit marami pa itong pondo. (Ulat nina Jhay Mejias at Malou Rongalerios)</body>
<link>http://www.philstar.com/Article.aspx?articleId=126026&amp;publicationSubCategoryId=92</link>
</article>
<article>
<title>Patas na paglilitis kay Erap hingi ni Joker</title>
<author>Ed Casulla</author>
<date>
<month>February</month>
<day>25</day>
<year>2001</year>
</date>
<body>Dapat na maging patas ang pagdinig sa isinampang mga kaso laban kay dating Pangulong Joseph Estrada, ayon kay senatorial candidate Joker Arroyo nang magtungo rito sa lungsod ng Legazpi. Sinabi ni Arroyo na dapat fair at impartial ang pagdinig sa kaso dahil kapag hindi patas ang ginawang pagdinig at napatunayan na nagkasala si Erap, ang kasalukuyan na Administrasyon ay aakusahan ng tulad ng ginawa ng 11 senador sa impeachment trial. Maging si Ombudsman Aniano Desierto ay binatikos ni Arroyo dahil sa paghawak nito sa naturang mga kaso. &amp;quot;Dapat ay pag-aaralan na niya, kaso, nagpatawag siya ng presscon para sabihin ang mga nakuha niyang ebidensya,&amp;quot; ani Arroyo. &amp;quot;This is not a fair play, this is a trial by publicity. Dapat maging patas ang laban sa kaso ni Erap,&amp;quot; ayon pa kay Arroyo. (Ulat ni Ed Casulla)</body>
<link>http://www.philstar.com/Article.aspx?articleId=126027&amp;publicationSubCategoryId=92</link>
</article>
<article>
<title>Escort system sa NAIA pinatunayan sa Laarni case</title>
<author>Malou Rongalerios</author>
<date>
<month>February</month>
<day>25</day>
<year>2001</year>
</date>
<body>Pinatunayan ng pagpuslit sa Ninoy Aquino International Airport ng kalaguyo ni dating Pangulong Joseph Estrada na si Laarni Enriquez na totoong may nagaganap na escort system sa paliparan. Ayon kay Party-List Rep. Patricia Sarenas (Abanse! Pinay), dapat na iutos ni Pangulong Gloria Macapagal-Arroyo ang pagpapahinto ng escort system dahil maituturing umano itong isang lucrative business ng mga tiwaling tauhan ng NAIA. Naunang nabunyag ang escort system nang imbestigahan ito ng House Committee on Women at ng Committee on Good Government ang mga kaso ng overseas Filipino workers (OFWs) na nakakalabas ng bansa nang hindi dumaraan sa tamang proseso. &amp;quot;Maliwanag na kapag may koneksyon ka sa Immigration at sa airport officials ay madali kang makakapasok at makakalabas ng bansa nang hindi namamalayan ng media,&amp;quot; ani Sarenas, chair ng House Committee on Women. (Ulat ni Malou Rongalerios)</body>
<link>http://www.philstar.com/Article.aspx?articleId=126028&amp;publicationSubCategoryId=92</link>
</article>
<article>
<title>Mahigit 1 posisyon sa gobyerno di papayagan</title>
<author>Lilia A. Tolentino</author>
<date>
<month>February</month>
<day>25</day>
<year>2001</year>
</date>
<body>Walang sinumang miyembro ng Gabinete ni Pangulong Gloria Macapagal-Arroyo ang puwedeng humawak ng dalawa o higit pang puwesto sa gobyerno at tumanggap ng karagdagang sahod para sa dagdag na trabahong ipagkakaloob sa kanila. Ito ang tiniyak ni Pangulong Macapagal-Arroyo sa pakikipagpulong niya sa mga opisyal at propesor ng Unibersidad ng Pilipinas sa Heroes Hall ng Malaca&amp;ntilde;ang. &amp;quot;Sa aking administrasyon, ang tanging sahod na matatanggap ng mga secretary, undersecretary at asst. secretary ay yaong suweldo nila para sa nag-iisang posisyon,&amp;quot; anang Presidente. (Ulat ni Lilia A. Tolentino)</body>
<link>http://www.philstar.com/Article.aspx?articleId=126029&amp;publicationSubCategoryId=92</link>
</article>
<article>
<title>Krimen nabawasan daw</title>
<author>Efren Danao</author>
<date>
<month>February</month>
<day>25</day>
<year>2001</year>
</date>
<body>Nabawasan ang bilang ng mga kaso ng mga patayan sa bansa dahil sa pagpapatupad ng parusang bitay, ayon kay Senador Renato Cayetano kahapon. Sinabi ni Cayetano na, bumaba nang 3,556 ang bilang ng mga patayan noong nakaraang taon kumpara noong 1990. Binanggit niya na 5,735 kaso lang ng mga patayan ang naiulat noong 2,000 samantalang ang taong 1990 ay nakapagrekord ng bilang na 9,291. &amp;quot;Maaaring nakatulong sa pagbaba ng bilang ng mga kaso ng patayan sa nagdaang 10 taon ang parusang bitay,&amp;quot; sabi ni Cayetano na tagapangulo ng justice and human rights committee ng House of Representatives. (Ulat ni Efren Danao)</body>
<link>http://www.philstar.com/Article.aspx?articleId=126030&amp;publicationSubCategoryId=92</link>
</article>
<article>
<title>EDSA 1 at 2 gawing inspirasyon - GMA</title>
<author>Joy Cantos</author>
<date>
<month>February</month>
<day>26</day>
<year>2001</year>
</date>
<body>Nanawagan kahapon si Pangulong Gloria Macapagal-Arroyo sa mga Pilipino na gawing inspirasyon ang dalawang people power revolution habang nilalabanan ng bansa ang mga problema sa ekonomiya at separatist rebellion. &amp;quot;Marami at iba-iba ang mga problemang humahamon sa atin ngayon pero tutulungan tayo ng pagkakaisang inilatag ng EDSA I at pinalakas ng EDSA 2 para mapangalagaan at mamantini natin ang mga natamo natin bilang isang bansa,&amp;quot; sabi ni Arroyo sa kanyang talumpati sa pagsisimula ng pagdiriwang ng ika-15 anibersaryo ng people power revolution na nagpatalsik kay dating Pangulong Ferdinand Marcos. Naluklok din sa puwesto si Arroyo sa pamamagitan ng kahalintulad na pag-aalsa na nagpatalsik kay dating Pangulong Joseph Estrada noong nakaraang buwan. Sa flag-raising ceremony sa people power monument sa EDSA, pinapurihan ni Arroyo ang mga dating pangulong sina Corazon Aquino at Fidel Ramos at Manila Archbishop Jaime Cardinal Sin dahil sa pamumuno sa mapayapang rebolusyon na nagpatalsik kay Marcos. (Ulat ni Joy Cantos)</body>
<link>http://www.philstar.com/Article.aspx?articleId=126031&amp;publicationSubCategoryId=92</link>
</article>
<article>
<title>Payumo ng SBMA, umatras kumandidato</title>
<author>Jeff Tombado</author>
<date>
<month>February</month>
<day>26</day>
<year>2001</year>
</date>
<body>Inabandona na ni Subic Bay Metropolitan Authority Chairman Felicito Payumo ang plano niyang pagkandidatong kongresista at, sa halip mananatili siyang maglilingkod sa freeport. Sa kanyang talumpati sa harap ng mahigit 2000 empleyado sa SBMA sa George Devey Convention Center kamakailan, sinabi ni Payumo na naisipan niya dati na tumakbong muli bilang mambabatas pero, dahil umano sa pananakot ng kanyang mga kalaban sa pulitika sa mga empleyado ng freeport, inabandona na niya ang planong ito. (Ulat ni Jeff Tombado)</body>
<link>http://www.philstar.com/Article.aspx?articleId=126032&amp;publicationSubCategoryId=92</link>
</article>
<article>
<title>3 sundalo pinugutan ng Sayyaf</title>
<author>Joy Cantos</author>
<date>
<month>February</month>
<day>26</day>
<year>2001</year>
</date>
<body>ZAMBOANGA - Isang tagapagsalita ng bandidong Abu Sayyaf ang nagsabi sa isang panayam sa radio station DXLL kahapon na pinugutan nila ang tatlo sa mga sundalong napatay sa isang pakikipag-enkuwentro nila sa militar noong Biyernes bagaman hindi ito makumpirma sa independiyenteng impormante. Sinabi pa ng tagapagsalita na 13 pang sundalo ang namatay sa labanan sa Jolo. Pero pinabulaanan ni Army area commander Major General Narciso Abaya ang pahayag ng Abu Sayyaf. &amp;quot;Kung merong ganitong report, hindi namin yan maitatago,&amp;quot; sabi pa ni Abaya. Sinabi ni Abaya na, sa tally ng militar, dalawang sundalo ang napatay at 23 ang nasugatan sa sagupaan sa kagubatan ng Jolo noong Biyernes. (Ulat ni Joy Cantos)</body>
<link>http://www.philstar.com/Article.aspx?articleId=126033&amp;publicationSubCategoryId=92</link>
</article>
<article>
<title>Cronies hinihingan pa rin ni Erap ng pera - Joker</title>
<author>Jess Diaz</author>
<date>
<month>February</month>
<day>26</day>
<year>2001</year>
</date>
<body>Humihingi pa rin umano si dating Pangulong Joseph Estrada ng pera sa kanyang mga cronies, ayon kay Makati Rep. Joker Arroyo kahapon. &amp;quot;Humihingi pa siya ng pera sa mga crony niya pero tinataguan na siya,&amp;quot; sabi pa ni Arroyo na kabilang sa kandidatong senador ng makaadministrasyong People Power Coalition at kabilang sa 11 prosecutors na umusig kay Estrada sa paglilitis ng Senado sa kaso nitong impeachment. &amp;quot;Ginagawa niya yan dahil iniisip niya na siya pa rin ang presidente. Nag-iilusyon ang taong ito,&amp;quot; sabi pa niya. Idinagdag ni Arroyo na para sa sarili ni Estrada ang pera at hindi para sa mga kandidatong senador ng oposisyon na kinabibilangan ng asawa nitong si Dra. Luisa Ejercito. Tumanggi si Arroyo na magbanggit ng pangalan ng mga cronies na hinihingan pa rin ni Estrada ng pera. Binanggit lang niya na ang naturang mga cronies ang nag-aambag sa kontrobersyal na Jose Velarde account. Samanta, maaaring mapabilis ang pagpapadeport sa negosyanteng kaibigan ni Estrada na si Charlie &amp;quot;Atong&amp;quot; Ang sa pamamagitan ng isang kasunduan sa mutual legal assistant na nilagdaan kamakailan ng Pilipinas at ng Hong Kong, ayon sa Department of Foreign Affairs. (Ulat ni Jess Diaz)</body>
<link>http://www.philstar.com/Article.aspx?articleId=126034&amp;publicationSubCategoryId=92</link>
</article>
<article>
<title>Pagkakadawit sa jueteng itinanggi ng utol ni DILG Sec. Lina</title>
<author>Rudy Andal</author>
<date>
<month>February</month>
<day>26</day>
<year>2001</year>
</date>
<body>Pinabulaanan kahapon ng kapatid ni Interior and Local Government Secretary Joey Lina na si Bert na sangkot siya sa operasyon ng jueteng. Sinabi ni Bert Lina na bahagi lang ng paninira sa kanya ang pagdadawit sa kanyang pangalan sa iligal na sugal. Idinagdag niya na hindi maiaalis ang paninirang-puri laban sa kanya dahil mahigpit ang kampanya ng kanyang kapatid laban sa iligal na sugal na jueteng. Ni hindi niya anya nakakausap ang jueteng operator sa Laguna na si Romy Pamatmat. Sinabi naman ng kalihim na ang mga gambling operator na tinatamaan ng kanyang kampanya laban sa iligal na sugal ang nasa likod ng black propaganda laban sa kanyang kapatid na kakandidatong gobernador sa Laguna. (Ulat ni Rudy Andal)</body>
<link>http://www.philstar.com/Article.aspx?articleId=126035&amp;publicationSubCategoryId=92</link>
</article>
<article>
<title>5 OFWs bibitayin sa Japan ?</title>
<author>Rose Tamayo</author>
<date>
<month>February</month>
<day>26</day>
<year>2001</year>
</date>
<body>Nanawagan si Foreign Affairs Secretary Teofisto Guingona kay Pangulong Gloria Macapagal-Arroyo na tulungan ang mga overseas Filipino worker na sina Lenido Lumanog, Ramesca de Jesus, Joel de Jesus, Cesar Fortuna at Augusto Santos na nasentensiyahang mabitay sa Japan. Hindi binanggit sa manifesto na nakarating sa DFA kung ano ang naging kaso ng 5 OFWs pero hinihingi ang imbestigasyon sa umanoy pag-torture sa kanila. Hinihiling din ang kaukulang hakbang ng pamahalaan para mapababa ang sentensiya sa mga akusado. (Ulat ni Rose Tamayo)</body>
<link>http://www.philstar.com/Article.aspx?articleId=126036&amp;publicationSubCategoryId=92</link>
</article>
<article>
<title>15 Pinoy dinakip sa Malaysia</title>
<author>Rose Tamayo</author>
<date>
<month>February</month>
<day>26</day>
<year>2001</year>
</date>
<body>ZAMBOANGA - May 15 mangangalakal na Pilipino na iligal na pumasok umano sa karagatang teritoryo ng Malaysia ang inaresto ng mga tauhan ng Navy ng naturang bansa. Sinasabi ng Malaysian Navy na nasabat ng isang patrol gunboat nito noong Biyernes ang barkong Wish Me Luck na nakarehistro sa Pilipinas. Inakyat ng Malaysian Navy ang barko at nakumpiska rito ang 19 na basyong tangke ng liquefied petroleum gas, drums at P450,000 cash. Ikinulong ng mga awtoridad ng Malaysia ang 15 katao kabilang na ang limang tripulante ng naturang barko. Pinabalik sa Pilipinas ang barko samantalang ipapailalim sa deportasyon ang mga Pilipino. (Ulat ni Rose Tamayo)</body>
<link>http://www.philstar.com/Article.aspx?articleId=126037&amp;publicationSubCategoryId=92</link>
</article>
<article>
<title>63 sentimos halaga ng piso</title>
<author>Malou Rongalerios</author>
<date>
<month>February</month>
<day>26</day>
<year>2001</year>
</date>
<body>Nagkakahalaga na lang ngayon ng 63 sentimo ang piso noong taong 1994 dahil sa patuloy na pagtaas ng presyo ng mga bilihin, ayon kay People Power Coalition senatorial candidate Ernesto Herrera. Ibig sabihin, ayon kay Herrera, kailangan ng isang pamilya ng P137 para makabili ng isang basket ng bilihin na nagkakahalaga lang ng P100 noong 1994. (Ulat ni Malou Rongalerios)</body>
<link>http://www.philstar.com/Article.aspx?articleId=126038&amp;publicationSubCategoryId=92</link>
</article>
<article>
<title>Probe sa sabwatan ng militar wala raw basihan</title>
<author>Ely Saludar</author>
<date>
<month>February</month>
<day>26</day>
<year>2001</year>
</date>
<body>Sinabi kahapon ni Executive Secretary Renato de Villa na walang basihan ang hinihingi ni dating Senador Rene Saguisag na imbestigahan ang pagtatapat kamakailan ni Pangulong Gloria Macapagal-Arroyo na matagal na itong nakikipag-usap sa matataas na opisyal ng militar at pulisya para mapatalsik sa puwesto si dating Pangulong Joseph Estrada. Sinabi ni de Villa na pagbibigay lang ng kani-kanilang pananaw at personal na hakbang ang pag-uusap nina Arroyo at ng naturang mga opisyal para mapatalsik ang maanomalyang pamahalaan. (Ulat ni Ely Saludar)</body>
<link>http://www.philstar.com/Article.aspx?articleId=126039&amp;publicationSubCategoryId=92</link>
</article>
<article>
<title>Hamburgers kontaminado ng mad cow disease ?</title>
<author>Angie Dela Cruz at Lilia Tolentino</author>
<date>
<month>February</month>
<day>28</day>
<year>2001</year>
</date>
<body>Ligtas ba tayo sa kinakain nating mga hamburger sa mga fastfood outlet? Ano ang katiyakan na ang karne ng baka na ginagamit nila sa paggawa ng hamburger ay hindi kontaminado ng kinatatakutang mad cow disease na nakakasira ng utak at nakakamatay? Kahapon, sinabi ni Agriculture Secretary Leonardo Montemayor na ipapatawag niya ang mga may-ari at opisyal ng mga kilala at maliliit na hamburger chain sa bansa para malaman kung ligtas laban sa mad cow disease ang paninda nilang mga hamburger. Sinabi ni Montemayor na bumuo siya ng isang panel na magtutukoy sa pinagkukunan ng mga karne ng baka ng lahat ng mga nagtitinda ng naturang uri ng pagkain. Nilinaw din ni Montemayor na walang virus ng mad cow disease o bovine spongiform encephalopathy ang mga lokal na karne ng baka. Kasalukuyang ipinagbabawal ang mga imported na karne ng baka mula sa Europe dahil sa paglaganap doon ng naturang virus. Sa isang pulong-balitaan sa Malaca&amp;ntilde;ang, tiniyak ni Pangulong Gloria Macapagal-Arroyo na may sapat na hakbang na ginagawa ang pamahalaan para hindi makapasok sa bansa ang mga karne ng baka na kontaminado ng mad cow disease. Sinabi ng Pangulo na inatasan na niya ang Department of Trade and Industry na magmanman sa presyo ng baka na baka tumaas dahil sa kakulangan ng karne. Samantala, mahigpit na binalaan ni dating Speaker at People Power coalition senatorial candidate Manuel Villar ang mga negosyante na huwag samantalahin ang kumakalat na pangamba hinggil sa mad cow na dahilan para magkaroon ng artipisyal na kakulangan ng karne ng baka sa bansa. Hinikayat ni Villar ang Department of Agriculture na palaguin ang lokal na industriya ng bakahan sa bansa para maiwasan ang pagpuslit ng mga kontaminadong karne. Libre anya sa mad cow ang mga lokal na karne. (Ulat nina Angie Dela Cruz at Lilia Tolentino)</body>
<link>http://www.philstar.com/Article.aspx?articleId=126040&amp;publicationSubCategoryId=92</link>
</article>
<article>
<title>Navy Rear Admiral Wong gagawing testigo</title>
<author>Grace Amargo, Ely Saludar at Joy Cantos</author>
<date>
<month>February</month>
<day>28</day>
<year>2001</year>
</date>
<body>Sinabi kahapon ni Ombudsman Aniano Desierto na ipapatawag niya si Rear Admiral Guillermo Wong para kuwestyunin kung mayroon itong nalalaman sa umanoy paglulustay sa pondo ng Marine Corps. Sinabi pa ni Desierto na posibleng kunin nilang testigo si Wong para matukoy kung sino sa mga opisyal ng Marines ang sangkot sa anomalya at dapat maimbestigahan. Naunang inutos ni Desierto ang pagsisiyasat sa maanomalya umanong pagbili ng P3.8 milyong halaga ng Kevlar helmets at P7.2 milyong halaga ng HK MP 59 MM rifles. Sa Malaca&amp;ntilde;ang, idiniin ni Pangulong Gloria Macapagal-Arroyo na hindi maliligwak ang imbestigasyon sa naturang anomalya dahil isa sa pangunahing hakbang ng kanyang administrasyon ang pagtanggal ng katiwalian sa pamahalaan. Hinamon naman ng Marines si Wong na pangalanan ang mga opisyal na sangkot sa anomalya. Sinabi ni Col. Ben Dolorfino, chief of staff ng Marines, na nawalan na sila ng respeto kay Wong kaya dapat tanggalin dito ang pamumuno sa Navy. Samantala, pormal nang nagbitiw kahapon sa serbisyo si dating Marines Commandant Lt. Gen. Edgardo Espinosa pero ipinaliwanag niya na procedural lang ang ginawa niya para sa kanyang pagreretiro at walang kinalaman dito ang nabanggit na anomalya. (Ulat nina Grace Amargo, Ely Saludar at Joy Cantos)</body>
<link>http://www.philstar.com/Article.aspx?articleId=126041&amp;publicationSubCategoryId=92</link>
</article>
<article>
<title>&amp;quot;Popularidad at pera, basehan ng kandidato&amp;quot; - Comelec</title>
<author>Jhay Mejias</author>
<date>
<month>February</month>
<day>28</day>
<year>2001</year>
</date>
<body>Inamin kahapon ni Commission on Elections Chairman Alfredo Benipayo na popularidad at pera ang magiging basihan ng Comelec sa pagdedesisyon kung dapat idiskuwalipika at ideklarang nuisance o panggulo lang sa pambansa at lokal na halalan ang isang kandidato. Sinabi ni Benipayo na mahalaga na may kakayahan ang isang kandidato na maglunsad ng pambansang kampanya bago ito pahintulutang makalahok sa halalan. Hindi anya kailangang manggaling sa sariling bulsa ng kandidato ang pondo nito. Kailangang matiyak na may tao o samahan na magbibigay dito ng perang pansuporta. Idinagdag niya na malaking bentahe kung may popularidad at may partido ang isang kandidato para maibsan ang problema sa kampanya. (Ulat ni Jhay Mejias)</body>
<link>http://www.philstar.com/Article.aspx?articleId=126042&amp;publicationSubCategoryId=92</link>
</article>
<article>
<title>&amp;quot;SC Justices sinusuhulan para pumabor kay Erap&amp;quot; - KMU</title>
<author>Ellen Fernando, Doris Franche at Grace Amargo</author>
<date>
<month>February</month>
<day>27</day>
<year>2001</year>
</date>
<body>Binalaan kahapon ng militanteng grupong Kilusang Mayo Uno ang Supreme Court na mananagot ito sa sambayanan kapag nagpadala ito sa panunuhol ng ilang prominenteng tao para pumabor ang desisyon nito sa petisyon ni dating Pangulong Joseph Estrada na kumukuwestyon sa legalidad ng panunungkulan ni Pangulong Gloria Macapagal-Arroyo sa puwesto. Ginawa ni KMU Chairman Crispin Beltran ang babala kasunod ng mga ulat at text messages na walo sa 13 mahistrado ng Mataas na Hukuman ang magkakaisa umano sa deklarasyon na si Estrada pa rin ang pangulo ng bansa at acting president lang si Pangulong Gloria Macapagal-Arroyo. Sinabi ni Beltran na meron ding umuugong na balita na ilang kilalang tao ang nanunuhol umano ng cash plus trip to Europe sa mga mahistrado para ganap na manalo si Estrada. Sinabi pa ni Beltran na hindi papayagan ng mamamayan ang anumang desisyong pumapabor kay Estrada na mas nais nilang ipaaresto dahil sa dami ng kinakaharap nitong kaso. Samantala, pinaalalahanan kahapon ni Justice Secretary Hernando Perez ang abogado ni Estrada na saklaw din ito ng kautusan ng Supreme Court na nagbabawal ng pagbibigay ng komentaryo sa naturang petisyon. Kinondena ni Perez ang patuloy na pagsasalita ni Saguisag sa radyo at telebisyon hinggil sa kaso. Ito anya ang dapat manahimik dahil ito ang humingi ng temporary restraining order. Kasabay nito, tahasang sinabi ni Senate President Aquilino Pimentel na hindi nagdududa ang liderato ng Senado sa panunumpa ni Arroyo sa tungkulin noong Enero 20 bilang ika-14 na pangulo ng bansa. Iginiit ni Pimentel na dapat nang ipatapon palabas ng bansa si Estrada para hindi na magkaroon ng kaguluhan dito lalo na sa pamahalaan. Sinabi pa ni Pimentel na legal ang panunungkulan ni Arroyo na siya nang nagpapalabas ng mga kautusan at namumuno sa pamahalaan. Sa pulong-balitaan, sinabi ni Perez na walang kuwenta umanong testigo laban kay Estrada ang kaibigan nitong negosyanteng si Charlie &amp;quot;Atong&amp;quot; Ang. Sinabi ni Perez na malabo nilang kunin bilang testigo si Ang dahil hindi na nila kailangan ito bukod sa meron na rin silang mga ebidensyang gaya ng nais ipakita ng negosyante. (Ulat ni Ellen Fernando, Doris Franche at Grace Amargo)</body>
<link>http://www.philstar.com/Article.aspx?articleId=126043&amp;publicationSubCategoryId=92</link>
</article>
<article>
<title>Karne ng baka iwasan</title>
<author>Marilou Rongalerios, Angie dela Cruz at Doris Franche</author>
<date>
<month>February</month>
<day>27</day>
<year>2001</year>
</date>
<body>Nanawagan kahapon si House of Representatives Speaker Feliciano Belmonte sa publiko na iwasan na muna ang pagkain ng karne ng baka hanggat hindi pa lubusang natutuklasan ng pamahalaan ang mga produktong karne na kontaminado ng mad cow disease. Ginawa ni Belmonte ang panawagan dahil na rin sa pagtatapat ng Bureau of Food and Drugs na wala itong kakayahang matukoy kung kontaminado ang isang karneng nagbuhat sa ibang bansa. Nananatili pa ring ipinagbabawal ang importasyon ng karne mula sa Ireland, Ukraine, Belgium, Netherlands at France dahil sa pagkalat doon ng mad cow disease mula pa noong 1999. Hiniling din ng mambabatas sa Bureau of Customs na sunugin agad ang P3 milyong halaga ng kargamento ng mga boneless beef mula sa Ireland na nakumpiska sa Cebu para hindi ito kumalat sa ibang bahagi ng bansa. Dumating sa bansa ang naturang karne noong Enero 11. Mas makakabuti rin anya na kumain muna ng isda at gulay at karne ng baboy at manok para makaiwas sa kontaminadong baka bukod sa makakatipid ang mamimili. Gayunman, idiniin ni Philippine Association of Meat Processors Executive Director Francisco Buencamino sa isang pulong-balitaan kahapon na walang dapat ipangamba ang taumbayan dahil ligtas kainin ang mga karne ng baka na nasa mga pamilihan ngayon bukod sa ibabalik sa Ireland ang mga nakumpiskang karne sa Cebu. Ang mad cow disease (Bovine spongiform encephalopathy) ay umaatake sa nervous system ng tao na nakakain ng kontaminadong karne, sumisira sa utak at nakakamatay. Sinabi rin ni Senador Ramon Magsaysay Jr. na mas makakabuting tangkilikin ang mga lokal na karne ng baka para makaiwas sa naturang sakit. Hiningi naman ni Laban ng Demokratikong Pilipino- Puwersa ng Masa senatorial candidate Edgardo J. Angara sa pamahalaan na bumuo ng isang inter-agency task force na magbabantay sa mga seaport at airport para hindi makapasok ang mga karne ng baka na kontaminado ng mad cow disease. (Ulat nina Marilou Rongalerios, Angie dela Cruz at Doris Franche)</body>
<link>http://www.philstar.com/Article.aspx?articleId=126044&amp;publicationSubCategoryId=92</link>
</article>
<article>
<title>Rep. Defensor magdedesisyon ngayon sa pagbibitiw</title>
<author>Marilou Rongalerios at Lilia Tolentino</author>
<date>
<month>February</month>
<day>27</day>
<year>2001</year>
</date>
<body>Ihahayag ngayong araw na ito ni Housing and Urban Development Coordinating Council Secretary Mike Defensor ang kanyang desisyon kung magbibitiw siya o mananatili sa kanyang puwesto. Sinabi ni Defensor sa isang panayam na kailangan niyang pag-isipang mabuti ang gagawin niya kasabay ng pag-amin na may mga hinihirang na tao sa kanyang tanggapan nang hindi dumadaan sa kanya. Kabilang sa napaulat na mga opisyal na itinalaga nang hindi muna ikinonsulta kay Defensor sina Zorayda Alonzo, president ng National Home Mortgage Finance Corp.; Ed Pamintuan, general manager ng National Housing Authority, at Manny Crisostomo, general manager ng PAG-IBIG. Pero, sa Malaca&amp;ntilde;ang, sinabi ni Presidential Management Staff Chief Vicky Garchitorena na humingi siya ng paumanhin kay Defensor noong Biyernes dahil sa naturang usapin. Kinapulong na rin ni Pangulong Gloria Macapagal-Arroyo ang dating kongresista ng Quezon City para kumbinsihin itong huwag magbitiw sa puwesto. Inamin ni Garchitorena na nagkamali siya pero ipinaliwanag niya na nawala sa isip niya ang ganitong proseso dahil ngayon lang siya nagtrabaho sa gobyerno. (Ulat nina Marilou Rongalerios at Lilia Tolentino)</body>
<link>http://www.philstar.com/Article.aspx?articleId=126045&amp;publicationSubCategoryId=92</link>
</article>
<article>
<title>Comelec problemado sa isasagawang canvassing</title>
<author>Jhay Mejias</author>
<date>
<month>February</month>
<day>27</day>
<year>2001</year>
</date>
<body>Kasalukuyang problemado ang Commission on Elections sa lugar na pagdarausan ng canvassing o pagbibilang ng mga boto sa senatorial elections sa Mayo 14 dahil nasunog noong nakaraang linggo ang Philippine International Convention Center na ginagamit ng Comelec mula pa noong 1995. Sinabi kahapon ni Comelec Commissioner Resurrecion Borra na naghahanap sila ng ibang lugar para sa canvassing bagaman kailangan pa nilang inspeksyunin ang PICC nang matukoy nila kung mapapakinabangan pa ito. (Ulat ni Jhay Mejias)</body>
<link>http://www.philstar.com/Article.aspx?articleId=126046&amp;publicationSubCategoryId=92</link>
</article>
<article>
<title>Holdapan dumami</title>
<author>Marilou Rongalerios</author>
<date>
<month>February</month>
<day>27</day>
<year>2001</year>
</date>
<body>Tumaas nang apat na porsiyento ang mga holdapan sa Metro Manila noong nakaraang taon, ayon kay Cebu Congressman Eduardo Gullas. Sinabi ni Gullas na tumaas sa 2,355 noong taong 2000 ang bilang ng mga kaso ng panghoholdap sa kalakhang Maynila samantalang 2,261 ang bilang nito noong 1999. Sinabi pa ni Gullas na, batay sa ulat na nakuha niya sa Camp Crame, apat sa 10 holdapan sa bansa ang nagaganap sa Metro Manila. Pinuna niya na laging may sangkot na pulis o sundalo sa mga holdapan. Maraming banko anya, bahay-sanglaan, foreign exchange dealer, gasolinahan at botika sa Metro Manila ang nabiktima ng mga holdaper noong nakaraang taon. (Ulat ni Marilou Rongalerios)</body>
<link>http://www.philstar.com/Article.aspx?articleId=126047&amp;publicationSubCategoryId=92</link>
</article>
<article>
<title>MILF rebels di pa handa</title>
<author>Lilia Tolentino</author>
<date>
<month>February</month>
<day>27</day>
<year>2001</year>
</date>
<body>Sinabi ng Moro Islamic Liberation Front na hindi pa ito handa sa pagsisimula ng usapang pakikipagkapayapaan sa pamahalaan bagaman natanggap na nito ang sulat ng negotiating panel ng administrasyon. Sinabi ng MILF sa pamamagitan ng isang Atty. Lanang Ali na patuloy pang tinatalakay ng kanilang komite sentral ang negosasyong iniaalok ng pamahalaan kaya hindi pa handa ang grupo na magpadala ng emisaryo sa panimulang pulong. (Ulat ni Lilia Tolentino)</body>
<link>http://www.philstar.com/Article.aspx?articleId=126048&amp;publicationSubCategoryId=92</link>
</article>
<article>
<title>Supreme Court may 10 araw pa sa petisyon ni Erap</title>
<author>Grace Amargo</author>
<date>
<month>February</month>
<day>28</day>
<year>2001</year>
</date>
<body>Sa loob ng 10 araw mula kahapon, ipapalabas ng Supreme Court ang resolusyon nito na magdedeklara kung sino ang lehitimo at permanenteng pangulo ng bansa. Ito ang nabatid kahapon sa public information chief ng Supreme Court na si Atty. Ismael Khan na nagsabi pa na 13 mahistrado lang ang magdedesisyon sa petisyon ni dating Pangulong Joseph Estrada na kumukuwestyon sa legalidad ng panunungkulan ni Pangulong Gloria Macapagal-Arroyo sa puwesto. Tiniyak ni Khan na hindi kasama sa deliberasyon sa kaso sina Chief Justice Hilario Davide at Associate Justice Artemio Panganiban na naunang nag-inhibit sa naturang usapin. May 300 namang miyembro ng mga grupong tutol kay Estrada ang nag-rally kahapon sa harap ng Supreme Court para kondenahin ang kabagalan nito sa pagdedesisyon sa naturang kaso. Idiniin ng mga demonstrador na dapat nang lutasin ng Supreme Court ang naturang usapin para &amp;quot;manahimik&amp;quot; na si Estrada at hindi na nito guluhin ang bagong administrasyon. (Ulat ni Grace Amargo)</body>
<link>http://www.philstar.com/Article.aspx?articleId=126049&amp;publicationSubCategoryId=92</link>
</article>
<article>
<title>Desisyon ipinaubaya ni GMA kay Rep. Defensor</title>
<author>Lilia Tolentino at Malou Rongalerios</author>
<date>
<month>February</month>
<day>28</day>
<year>2001</year>
</date>
<body>Sinabi kahapon ni Pangulong Gloria Macapagal-Arroyo na nasa desisyon na ni Housing and Urban Development Coordinating Council Chairman Michael Defensor kung mananatili ito sa puwesto o magbibitiw. Ayon sa Pangulo, sinabihan niya si Defensor na hindi niya ito pipigilan kung nais nitong kumandidatong muli sa pagka-kongresista dahil magiging mahusay itong mambabatas. Ipinaliwanag ng Pangulo na, kung aalis si Defensor sa Gabinete, dahilan dito ang pagkandidato nito at hindi sa dahilang hindi nito puwedeng makatrabaho ang ibang hinirang na opisyal. Gayunman, sa hiwalay na panayam, sinabi ni Presidential Spokesman Renato Corona na nagbago na ng desisyon si Defensor at nagpasya itong manatili sa puwesto. Marami namang mambabatas sa pangunguna ni Speaker Feliciano Belmonte at mga miyembro ng Spice Boys sa House ang nagpapayo kay Defensor na manatili sa Gabinete ng Pangulo. (Ulat nina Lilia Tolentino at Malou Rongalerios)</body>
<link>http://www.philstar.com/Article.aspx?articleId=126050&amp;publicationSubCategoryId=92</link>
</article>
<article>
<title>Luli, itatalaga sa DFA?</title>
<author>Lilia Tolentino</author>
<date>
<month>February</month>
<day>28</day>
<year>2001</year>
</date>
<body>Dinadasalan pa ni Pangulong Gloria Macapagal-Arroyo kung dapat niyang italaga sa Department of Foreign Affairs ang anak niyang si Luli na kabilang sa tatlong pumasa sa foreign service examination. Ang dalawa ay nabigyan na niya ng appointment at tanging naiiwan ang kanyang anak. Nilinaw din ng Pangulo na walang nilalabag na batas ang kabiyak niyang si First Gentleman Mike Arroyo sa pagboboluntaryo nitong maging abogado ng mga mahihirap na biktima ng krimen dahil wala itong bayad. (Ulat ni Lilia Tolentino)</body>
<link>http://www.philstar.com/Article.aspx?articleId=126051&amp;publicationSubCategoryId=92</link>
</article>
<article>
<title>Contempt kay Nani hiningi</title>
<author>Grace Amargo</author>
<date>
<month>February</month>
<day>28</day>
<year>2001</year>
</date>
<body>Nanawagan kahapon sa Supreme Court ang Partido ng Masang Pilipino na i-contempt at ikulong si Justice Secretary Hernando Perez dahil patuloy siyang nagbibigay ng komentaryo sa kaso ni dating Pangulong Joseph Estrada kahit ipinagbabawal ito ng korte. Ginawa ni PMP Spokesman Fred Lamba ang panawagan dahil sa huling sinabi ni Perez na kumita umano si Estrada ng P189.7 milyong &amp;quot;komisyon&amp;quot; sa P1 bilyong pondo ng Social Security System at Government Service Insurance System na ipinambili ng mga stocks sa Belle Corporation. &amp;quot;Dapat na sigurong ma-cite for contempt si Perez dahil binabalewala niya ang utos ng Supreme Court at patuloy ang kanyang paglandi sa media laban kay Pangulong Estrada,&amp;quot; sabi ni Lamba. (Ulat ni Grace Amargo)</body>
<link>http://www.philstar.com/Article.aspx?articleId=126052&amp;publicationSubCategoryId=92</link>
</article>
<article>
<title>Jueteng lords sinisi ni Lina</title>
<author>Rudy Andal</author>
<date>
<month>February</month>
<day>28</day>
<year>2001</year>
</date>
<body>Sinabi kahapon ni Department of Interior and Local Government Secretary Joey Lina na ang mga jueteng lord na nasasagasaan sa kanyang kampanya laban sa iligal na sugal at mga kalaban sa pulitika ang nasa likod umano ng mga paninira o black propaganda laban sa kanyang kapatid na si Bert. Hindi rin niya inaalis ang posibilidad na may kinalaman ito sa pagpapatanggal niya sa anim na provincial commander. Maaari anyang isinagawa ang black propaganda dahil nangunguna sa survey ang kanyang kapatid na kumakandidatong gobernador ng Laguna. (Ulat ni Rudy Andal)</body>
<link>http://www.philstar.com/Article.aspx?articleId=126053&amp;publicationSubCategoryId=92</link>
</article>
</data>